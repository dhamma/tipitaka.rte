
page number: 001

suttantapiṭake aṅguttaranikāyassa
tatiyo bhāgo
-------
pañcakanipāto
namo tassa bhagavato arahato sammāsambuddhassa.
paṭhamapaṇṇāsako
sekhabalavaggo paṭhamo

[1] (pts. a iii, 1) evamme sutaṁ. ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tatra kho bhagavā bhikkhū āmantesi
bhikkhavoti. bhadanteti te bhikkhū bhagavato paccassosuṁ. bhagavā
etadavoca pañcimāni bhikkhave sekhabalāni katamāni pañca
saddhābalaṁ hiribalaṁ ottappabalaṁ viriyabalaṁ paññābalaṁ imāni kho
bhikkhave pañca sekhabalāni tasmā tiha bhikkhave evaṁ sikkhitabbaṁ
saddhābalena samannāgatā bhavissāma sekhabalena hiribalena
samannāgatā bhavissāma sekhabalena ottappabalena samannāgatā
bhavissāma sekhabalena viriyabalena samannāgatā bhavissāma sekhabalena
paññābalena samannāgatā bhavissāma sekhabalenāti evaṁ hi vo
bhikkhave sikkhitabbanti. 

[1]-

footnote: 1 ito paraṁ po. ma. idamavoca bhagavā attamanā te bhikkhū bhagavato bhāsitaṁ abhinandunti.

page number: 002

[2] (pts. a iii, 2) pañcimāni bhikkhave sekhabalāni katamāni pañca saddhābalaṁ
hiribalaṁ ottappabalaṁ viriyabalaṁ paññābalaṁ. katamañca bhikkhave
saddhābalaṁ idha bhikkhave ariyasāvako saddho hoti saddahati
tathāgatassa bodhiṁ itipi so bhagavā arahaṁ sammāsambuddho
vijjācaraṇasampanno sugato lokavidū anuttaro purisadammasārathi
satthā devamanussānaṁ buddho bhagavāti idaṁ vuccati bhikkhave
saddhābalaṁ. katamañca bhikkhave hiribalaṁ idha bhikkhave ariyasāvako
hirimā hoti hiriyati kāyaduccaritena vacīduccaritena manoduccaritena
hiriyati pāpakānaṁ akusalānaṁ dhammānaṁ samāpattiyā idaṁ vuccati
bhikkhave hiribalaṁ. katamañca bhikkhave ottappabalaṁ idha bhikkhave
ariyasāvako ottappī hoti ottappati kāyaduccaritena vacīduccaritena
manoduccaritena ottappati pāpakānaṁ akusalānaṁ dhammānaṁ samāpattiyā
idaṁ vuccati bhikkhave ottappabalaṁ. katamañca bhikkhave viriyabalaṁ
idha bhikkhave ariyasāvako āraddhaviriyo viharati akusalānaṁ dhammānaṁ
pahānāya kusalānaṁ dhammānaṁ upasampadāya thāmavā daḷhaparakkamo
anikkhittadhuro kusalesu dhammesu idaṁ vuccati bhikkhave viriyabalaṁ.
katamañca bhikkhave paññābalaṁ idha bhikkhave ariyasāvako paññavā
hoti udayatthagāminiyā paññāya samannāgato ariyāya nibbedhikāya
sammādukkhakkhayagāminiyā idaṁ vuccati bhikkhave paññābalaṁ.
imāni kho bhikkhave pañca sekhabalāni tasmā tiha bhikkhave evaṁ

page number: 003

sikkhitabbaṁ saddhābalena samannāgatā bhavissāma sekhabalena hiribalena ...
ottappabalena (pts. a iii, 3) ... viriyabalena ... paññābalena samannāgatā
bhavissāma sekhabalenāti evaṁ hi vo bhikkhave sikkhitabbanti.

[3] pañcahi bhikkhave dhammehi samannāgato bhikkhu diṭṭheva
dhamme dukkhaṁ viharati savighātaṁ saupāyāsaṁ sapariḷāhaṁ kāyassa 

[1]- bhedā
parammaraṇā duggati pāṭikaṅkhā katamehi pañcahi idha bhikkhave
bhikkhu assaddho hoti ahiriko hoti anottappī hoti kusīto 2-
hoti duppañño hoti imehi kho bhikkhave pañcahi dhammehi
samannāgato bhikkhu diṭṭheva dhamme dukkhaṁ viharati savighātaṁ saupāyāsaṁ
sapariḷāhaṁ kāyassa bhedā parammaraṇā duggati pāṭikaṅkhā.
pañcahi bhikkhave dhammehi samannāgato bhikkhu diṭṭheva dhamme sukhaṁ
viharati avighātaṁ anupāyāsaṁ apariḷāhaṁ kāyassa bhedā parammaraṇā
sugati pāṭikaṅkhā katamehi pañcahi idha bhikkhave bhikkhu saddho
hoti hirimā hoti ottappī hoti āraddhaviriyo hoti
paññavā hoti imehi kho bhikkhave pañcahi dhammehi samannāgato
bhikkhu diṭṭheva dhamme sukhaṁ viharati avighātaṁ anupāyāsaṁ apariḷāhaṁ
kāyassa bhedā parammaraṇā sugati pāṭikaṅkhāti.

[4] pañcahi bhikkhave dhammehi samannāgato bhikkhu yathābhataṁ
nikkhitto evaṁ niraye katamehi pañcahi idha bhikkhave bhikkhu
assaddho hoti ahiriko hoti anottappī hoti kusīto

footnote: 1 ma. sabbattha vāresu etthantare casaddo atthi. 2 po. yu. sabbattha vāresu
footnote: kusito.

page number: 004

hoti duppañño hoti imehi kho bhikkhave pañcahi dhammehi
samannāgato bhikkhu yathābhataṁ nikkhitto evaṁ niraye. (pts. a iii, 4) pañcahi bhikkhave
dhammehi samannāgato bhikkhu yathābhataṁ nikkhitto evaṁ sagge katamehi
pañcahi idha bhikkhave bhikkhu saddho hoti hirimā hoti
ottappī hoti āraddhaviriyo hoti paññavā hoti imehi
kho bhikkhave pañcahi dhammehi samannāgato bhikkhu yathābhataṁ nikkhitto
evaṁ saggeti.

[5] yo hi koci bhikkhave bhikkhu vā bhikkhunī vā sikkhaṁ
paccakkhāya hīnāyāvattati tassa diṭṭheva dhamme pañca sahadhammikā
vādānupātā 1- gārayhaṁ ṭhānaṁ āgacchanti katame pañca saddhāpi
nāma te nāhosi kusalesu dhammesu hirīpi nāma te nāhosi
kusalesu dhammesu ottappaṁpi nāma te nāhosi kusalesu dhammesu
viriyaṁpi nāma te nāhosi kusalesu dhammesu paññāpi nāma te
nāhosi kusalesu dhammesu yo hi koci bhikkhave bhikkhu vā bhikkhunī
vā sikkhaṁ paccakkhāya hīnāyāvattati tassa diṭṭheva dhamme ime
pañca sahadhammikā vādānupātā gārayhaṁ ṭhānaṁ āgacchanti. yo hi
koci bhikkhave bhikkhu vā bhikkhunī vā sahāpi dukkhena sahāpi domanassena
assumukhopi 2- rudamāno paripuṇṇaṁ parisuddhaṁ brahmacariyaṁ carati
tassa diṭṭheva dhamme pañca sahadhammikā pāsaṁsaṁ 3- ṭhānaṁ āgacchanti

footnote: 1 po. ma. vādānupātā gārayhā ṭhānā. yu. vādānuvādā gārayhā ṭhānā.
footnote: 2 ma. pisaddo natthi. ito paraṁ īdisameva. 3 po. ma. yu. pāsaṁsā ṭhānā.
footnote: ito paraṁ īdisameva.

page number: 005

katame pañca saddhāpi nāma te ahosi kusalesu dhammesu hirīpi
nāma te ahosi kusalesu dhammesu ottappaṁpi nāma te ahosi
kusalesu dhammesu viriyaṁpi nāma te ahosi kusalesu dhammesu
paññāpi nāma te ahosi kusalesu dhammesu yo hi koci bhikkhave
bhikkhu vā bhikkhunī vā sahāpi dukkhena sahāpi domanassena assumukhopi
rudamāno paripuṇṇaṁ parisuddhaṁ brahmacariyaṁ carati tassa (pts. a iii, 5) diṭṭheva
dhamme ime pañca sahadhammikā pāsaṁsaṁ ṭhānaṁ āgacchantīti.

[6] na tāva bhikkhave akusalassa samāpatti hoti yāva
saddhā paccupaṭṭhitā hoti kusalesu dhammesu yato ca kho bhikkhave
saddhā antarahitā hoti assaddhiyaṁ pariyuddhāya 1- tiṭṭhati atha
akusalassa samāpatti hoti na tāva bhikkhave akusalassa samāpatti
hoti yāva hirī paccupaṭṭhitā hoti kusalesu dhammesu yato
ca kho bhikkhave hirī antarahitā hoti ahirikaṁ pariyuddhāya tiṭṭhati
atha akusalassa samāpatti hoti na tāva bhikkhave akusalassa
samāpatti hoti yāva ottappaṁ paccupaṭṭhitaṁ hoti kusalesu
dhammesu yato ca kho bhikkhave ottappaṁ antarahitaṁ hoti anottappaṁ
pariyuddhāya tiṭṭhati atha akusalassa samāpatti hoti na tāva
bhikkhave akusalassa samāpatti hoti yāva viriyaṁ paccupaṭṭhitaṁ
hoti kusalesu dhammesu yato ca kho bhikkhave viriyaṁ antarahitaṁ hoti

footnote: 1 ma. yu. pariyuṭṭhāya. sabbattha vāresu īdisameva.

page number: 006

kosajjaṁ pariyuddhāya tiṭṭhati atha akusalassa samāpatti hoti na
tāva bhikkhave akusalassa samāpatti hoti yāva paññā paccupaṭṭhitā
hoti kusalesu dhammesu yato ca kho bhikkhave paññā antarahitā
hoti duppaññā pariyuddhāya tiṭṭhati atha akusalassa samāpatti
hotīti.

[7] yebhuyyena bhikkhave sattā kāmesu laḷitā 1- asitabyābhaṅgiṁ
bhikkhave kulaputto ohāya agārasmā anagāriyaṁ pabbajito hoti
saddho pabbajito 2- kulaputtoti alaṁ vacanāya taṁ kissa hetu
labbhā hi 3- bhikkhave yobbanena kāmā te ca kho yādisā vā
tādisā vā ye ca bhikkhave hīnā kāmā ye ca majjhimā
kāmā ye ca paṇītā kāmā sabbe kāmātveva saṅkhaṁ gacchanti
seyyathāpi bhikkhave kumāro mando uttānaseyyako dhātiyā
pamādamanvāya kaṭṭhaṁ vā kathalaṁ 4- vā mukhe āhareyya tamenaṁ dhātī 5-
sīghaṁ sīghaṁ manasikareyya sīghaṁ sīghaṁ manasikaritvā sīghaṁ sīghaṁ āhareyya
no ce sakkuṇeyya sīghaṁ sīghaṁ āharituṁ vāmena hatthena sīghaṁ 6-
pariggahetvā dakkhiṇena hatthena vaṅkaṅgulaṁ 7- karitvā salohitaṁpi āhareyya
taṁ kissa hetu atthesā bhikkhave kumārassa vihesā nesā natthīti
vadāmi karaṇīyañca kho evaṁ 8- bhikkhave dhātiyā atthakāmāya hitesiniyā
anukampikāya anukampaṁ upādāya. yato ca kho bhikkhave so kumāro

footnote: 1 po. caḷitā. yu. palālitā. 2 ma. saddhāpabbajito. 3 po. ma. yu.
footnote: hisaddo natthi. 4 ma. kaṭhalaṁ. 5 ma. yu. dhāti. 6 ma. yu. sīsaṁ.
footnote: 7 ma. vaṅkaṅguliṁ. 8 ma. etaṁ.

page number: 007

vuḍḍho 1- hoti alaṁpañño anapekkhā pana 2- bhikkhave dhātī tasmiṁ
kumārasmiṁ hoti attaguttodāni kumāro nālaṁ pamādāyāti evameva
kho bhikkhave yāvakīvañca bhikkhuno saddhāya akataṁ hoti kusalesu dhammesu
hiriyā akataṁ hoti kusalesu dhammesu ottappena akataṁ hoti
kusalesu dhammesu viriyena akataṁ hoti kusalesu dhammesu paññāya
akataṁ hoti kusalesu dhammesu anurakkhitabbo tāva me so
bhikkhave bhikkhu hoti yato ca kho bhikkhave bhikkhu no saddhāya kataṁ hoti
kusalesu dhammesu hiriyā kataṁ hoti kusalesu dhammesu ottappena
kataṁ hoti kusalesu dhammesu viriyena kataṁ hoti kusalesu dhammesu
paññāya kataṁ hoti kusalesu dhammesu anapekkho panāhaṁ 3- bhikkhave
tasmiṁ bhikkhusmiṁ homi attaguttodāni bhikkhave 4- bhikkhu nālaṁ pamādāyāti.

[8] pañcahi bhikkhave dhammehi samannāgato bhikkhu cavati
nappatiṭṭhāti saddhamme katamehi pañhi assaddho bhikkhave bhikkhu
cavati nappatiṭṭhāti (pts. a iii, 7) saddhamme ahiriko bhikkhave bhikkhu cavati nappatiṭṭhāti
saddhamme anottappī bhikkhave bhikkhu cavati nappatiṭṭhāti
saddhamme kusīto bhikkhave bhikkhu cavati nappatiṭṭhāti saddhamme
duppañño bhikkhave bhikkhu cavati nappatiṭṭhāti saddhamme imehi kho
bhikkhave pañcahi dhammehi samannāgato bhikkhu cavati nappatiṭṭhāti
saddhamme. pañcahi bhikkhave dhammehi samannāgato bhikkhu na cavati
patiṭṭhāti saddhamme katamehi pañcahi saddho bhikkhave bhikkhu na

footnote: 1 po. ma. yu. sabbattha vuddho. 2 ma. yu. dāni. 3 ma. yu. dānāhaṁ.
footnote: 4 ma. yu. ayaṁ pāṭho natthi.

page number: 008

cavati patiṭṭhāti saddhamme hirimā bhikkhave bhikkhu na cavati patiṭṭhāti
saddhamme ottappī bhikkhave bhikkhu na cavati patiṭṭhāti saddhamme
āraddhaviriyo bhikkhave bhikkhu na cavati patiṭṭhāti saddhamme
paññavā bhikkhave bhikkhu na cavati patiṭṭhāti saddhamme imehi kho
bhikkhave pañcahi dhammehi samannāgato bhikkhu na cavati patiṭṭhāti
saddhammeti.

[9] pañcahi bhikkhave dhammehi samannāgato bhikkhu agāravo
appatisso cavati nappatiṭṭhāti saddhamme katamehi pañcahi
assaddho bhikkhave bhikkhu agāravo appatisso cavati nappatiṭṭhāti
saddhamme ahiriko bhikkhave bhikkhu agāravo appatisso cavati
nappatiṭṭhāti saddhamme anottappī bhikkhave bhikkhu agāravo
appatisso cavati nappatiṭṭhāti saddhamme kusīto bhikkhave bhikkhu
agāravo appatisso cavati nappatiṭṭhāti saddhamme duppañño
bhikkhave bhikkhu agāravo appatisso cavati nappatiṭṭhāti saddhamme
imehi kho bhikkhave pañcahi dhammehi samannāgato bhikkhu agāravo
appatisso cavati nappatiṭṭhāti saddhamme. (pts. a iii, 8) pañcahi bhikkhave dhammehi
samannāgato bhikkhu sagāravo sappatisso na cavati patiṭṭhāti saddhamme
katamehi pañcahi saddho bhikkhave bhikkhu sagāravo sappatisso na cavati
patiṭṭhāti saddhamme hirimā bhikkhave bhikkhu sagāravo sappatisso na
cavati patiṭṭhāti saddhamme ottappī bhikkhave bhikkhu sagāravo

page number: 009

sappatisso na cavati patiṭṭhāti saddhamme āraddhaviriyo bhikkhave
bhikkhu sagāravo sappatisso na cavati patiṭṭhāti saddhamme paññavā
bhikkhave bhikkhu sagāravo sappatisso na cavati patiṭṭhāti saddhamme
imehi kho bhikkhave pañcahi dhammehi samannāgato bhikkhu sagāravo
sappatisso na cavati patiṭṭhāti saddhammeti.

[10] pañcahi bhikkhave dhammehi samannāgato bhikkhu agāravo
appatisso abhabbo imasmiṁ dhammavinaye vuḍḍhiṁ 1- virūḷhiṁ vepullaṁ āpajjituṁ
katamehi pañcahi assaddho bhikkhave bhikkhu agāravo appatisso
abhabbo imasmiṁ dhammavinaye vuḍḍhiṁ virūḷhiṁ vepullaṁ āpajjituṁ ahiriko
bhikkhave bhikkhu ... anottappī bhikkhave bhikkhu ... kusīto bhikkhave bhikkhu ...
duppañño bhikkhave bhikkhu agāravo appatisso abhabbo imasmiṁ dhammavinaye
vuḍḍhiṁ virūḷhiṁ vepullaṁ āpajjituṁ imehi kho bhikkhave pañcahi
dhammehi samannāgato bhikkhu agāravo appatisso abhabbo imasmiṁ dhammavinaye
vuḍḍhiṁ virūḷhiṁ vepullaṁ āpajjituṁ. pañcahi bhikkhave dhammehi samannāgato
bhikkhu sagāravo sappatisso bhabbo imasmiṁ dhammavinaye vuḍḍhiṁ
virūḷhiṁ vepullaṁ āpajjituṁ katamehi pañcahi saddho bhikkhave bhikkhu
sagāravo sappatisso bhabbo imasmiṁ dhammavinaye vuḍḍhiṁ virūḷhiṁ vepullaṁ
āpajjituṁ hirimā bhikkhave bhikkhu ... ottappī (pts. a iii, 9) bhikkhave bhikkhu ...
āraddhaviriyo bhikkhave bhikkhu ... paññavā bhikkhave bhikkhu sagāravo sappatisso
bhabbo imasmiṁ dhammavinaye vuḍḍhiṁ virūḷhiṁ vepullaṁ āpajjituṁ imehi kho

footnote: 1 po. ma. yu. vuddhiṁ. sabbattha īdisameva.

page number: 010

bhikkhave pañcahi dhammehi samannāgato bhikkhu sagāravo sappatisso bhabbo
imasmiṁ dhammavinaye vuḍḍhiṁ virūḷhiṁ vepullaṁ āpajjitunti.
sekhabalavaggo paṭhamo.
tassuddānaṁ
saṅkhittaṁ vitthataṁ dukkhaṁ 1- bhataṁ sikkhāya pañcamaṁ
samāpatti ca kāmesu cavanā dve agāravāti.
----------
balavaggo dutiyo

[11] pubbāhaṁ bhikkhave ananussutesu dhammesu abhiññāvosāna-
pāramippatto paṭijānāmi pañcimāni bhikkhave tathāgatassa tathāgatabalāni
yehi balehi samannāgato tathāgato āsabhaṇṭhānaṁ paṭijānāti
parisāsu sīhanādaṁ nadati brahmacakkaṁ pavatteti katamāni pañca
saddhābalaṁ hiribalaṁ ottappabalaṁ viriyabalaṁ paññābalaṁ imāni kho
bhikkhave pañca tathāgatassa tathāgatabalāni yehi balehi samannāgato
tathāgato āsabhaṇṭhānaṁ paṭijānāti parisāsu sīhanādaṁ nadati brahmacakkaṁ
pavattetīti.

[12] (pts. a iii, 10) pañcimāni bhikkhave sekhabalāni katamāni pañca
saddhābalaṁ hiribalaṁ ottappabalaṁ viriyabalaṁ paññābalaṁ imāni kho
bhikkhave pañca sekhabalāni imesaṁ kho bhikkhave pañcannaṁ sekhabalānaṁ
etaṁ aggaṁ etaṁ saṅgāhikaṁ etaṁ saṅghātaniyaṁ yadidaṁ paññābalaṁ seyyathāpi

footnote: 1 ma. dukkhā.

page number: 011

bhikkhave kūṭāgārassa etaṁ aggaṁ etaṁ saṅgāhikaṁ etaṁ saṅghātaniyaṁ
yadidaṁ kūṭaṁ evameva kho bhikkhave imesaṁ pañcannaṁ sekhabalānaṁ
etaṁ aggaṁ etaṁ saṅgāhikaṁ etaṁ saṅghātaniyaṁ yadidaṁ paññābalaṁ
tasmā tiha bhikkhave evaṁ sikkhitabbaṁ saddhābalena samannāgatā
bhavissāma sekhabalena hiribalena ... ottappabalena ... viriyabalena ...
paññābalena samannāgatā bhavissāma sekhabalenāti evaṁ hi vo
bhikkhave sikkhitabbanti.

[13] pañcimāni bhikkhave balāni katamāni pañca saddhābalaṁ
viriyabalaṁ satibalaṁ samādhibalaṁ paññābalaṁ imāni kho bhikkhave pañca
balānīti.

[14] pañcimāni bhikkhave balāni katamāni pañca saddhābalaṁ
viriyabalaṁ satibalaṁ samādhibalaṁ paññābalaṁ katamañca bhikkhave saddhābalaṁ
idha bhikkhave ariyasāvako saddho hoti saddahati tathāgatassa bodhiṁ
itipi so bhagavā arahaṁ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṁ buddho
bhagavāti (pts. a iii, 11) idaṁ vuccati bhikkhave saddhābalaṁ. katamañca bhikkhave viriyabalaṁ
idha bhikkhave ariyasāvako āraddhaviriyo viharati akusalānaṁ dhammānaṁ
pahānāya kusalānaṁ dhammānaṁ upasampadāya thāmavā daḷhaparakkamo
anikkhittadhuro kusalesu dhammesu idaṁ vuccati bhikkhave viriyabalaṁ. katamañca

page number: 012

bhikkhave satibalaṁ idha bhikkhave ariyasāvako satimā hoti paramena
satinepakkena samannāgato cirakataṁpi cirabhāsitaṁpi saritā anussaritā
idaṁ vuccati bhikkhave satibalaṁ. katamañca bhikkhave samādhibalaṁ idha
bhikkhave ariyasāvako vivicceva kāmehi vivicca akusalehi dhammehi
savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati
vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ
avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati
pītiyā ca virāgā upekkhako ca viharati sato ca sampajāno sukhañca
kāyena paṭisaṁvedeti yantaṁ ariyā ācikkhanti upekkhako satimā
sukhavihārīti tatiyaṁ jhānaṁ upasampajja viharati sukhassa ca pahānā
dukkhassa ca pahānā pubbeva somanassadomanassānaṁ atthaṅgamā
adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati
idaṁ vuccati bhikkhave samādhibalaṁ. katamañca bhikkhave paññābalaṁ idha
bhikkhave ariyasāvako paññavā hoti udayatthagāminiyā paññāya
samannāgato ariyāya nibbedhikāya sammādukkhakkhayagāminiyā idaṁ
vuccati bhikkhave paññābalaṁ. imāni kho bhikkhave pañca balānīti.

[15] pañcimāni bhikkhave balāni katamāni pañca saddhābalaṁ
viriyabalaṁ satibalaṁ samādhibalaṁ (pts. a iii, 12) paññābalaṁ kattha ca bhikkhave saddhābalaṁ
daṭṭhabbaṁ catūsu sotāpattiyaṅgesu ettha saddhābalaṁ daṭṭhabbaṁ.
kattha ca bhikkhave viriyabalaṁ daṭṭhabbaṁ catūsu sammappadhānesu ettha

page number: 013

viriyabalaṁ daṭṭhabbaṁ kattha ca bhikkhave satibalaṁ daṭṭhabbaṁ catūsu
satipaṭṭhānesu ettha satibalaṁ daṭṭhabbaṁ. kattha ca bhikkhave samādhibalaṁ
daṭṭhabbaṁ catūsu jhānesu ettha samādhibalaṁ daṭṭhabbaṁ. kattha ca
bhikkhave paññābalaṁ daṭṭhabbaṁ catūsu ariyasaccesu ettha paññābalaṁ
daṭṭhabbaṁ. imāni kho bhikkhave pañca balānīti.

[16] pañcimāni bhikkhave balāni katamāni pañca saddhābalaṁ
viriyabalaṁ satibalaṁ samādhibalaṁ paññābalaṁ. imāni kho bhikkhave pañca
balāni. imesaṁ kho bhikkhave pañcannaṁ balānaṁ etaṁ aggaṁ etaṁ
saṅgāhikaṁ etaṁ saṅghātaniyaṁ yadidaṁ paññābalaṁ. seyyathāpi bhikkhave
kūṭāgārassa etaṁ aggaṁ etaṁ saṅgāhikaṁ etaṁ saṅghātaniyaṁ yadidaṁ kūṭaṁ
evameva kho bhikkhave imesaṁ pañcannaṁ balānaṁ etaṁ aggaṁ etaṁ
saṅgāhikaṁ etaṁ saṅghātaniyaṁ yadidaṁ paññābalanti.

[17] pañcahi bhikkhave dhammehi samannāgato bhikkhu attahitāya
paṭipanno hoti no parahitāya katamehi pañcahi idha bhikkhave
bhikkhu attanā sīlasampanno hoti no paraṁ sīlasampadāya samādapeti
attanā samādhisampanno hoti no paraṁ samādhisampadāya samādapeti
attanā paññāsampanno hoti no paraṁ paññāsampadāya samādapeti
attanā vimuttisampanno hoti no paraṁ vimuttisampadāya samādapeti
attanā vimuttiñāṇadassanasampanno hoti no paraṁ vimuttiñāṇadassanasampadāya
samādapeti (pts. a iii, 13) imehi kho bhikkhave pañcahi dhammehi 1-

footnote: 1 ma. aṅgehi.

page number: 014

samannāgato bhikkhu attahitāya paṭipanno hoti no parahitāyāti.

[18] pañcahi bhikkhave dhammehi samannāgato bhikkhu parahitāya
paṭipanno hoti no attahitāya katamehi pañcahi idha bhikkhave
bhikkhu attanā na sīlasampanno hoti paraṁ sīlasampadāya samādapeti
attanā na samādhisampanno hoti paraṁ samādhisampadāya samādapeti
attanā na paññāsampanno hoti paraṁ paññāsampadāya samādapeti
attanā na vimuttisampanno hoti paraṁ vimuttisampadāya samādapeti
attanā na vimuttiñāṇadassanasampanno hoti paraṁ vimuttiñāṇadassanasampadāya
samādapeti imehi kho bhikkhave pañcahi dhammehi
samannāgato bhikkhu parahitāya paṭipanno hoti no attahitāyāti.

[19] pañcahi bhikkhave dhammehi samannāgato bhikkhu neva
attahitāya paṭipanno hoti no parahitāya katamehi pañcahi idha
bhikkhave bhikkhu attanā na sīlasampanno hoti no paraṁ sīlasampadāya
samādapeti attanā na samādhisampanno hoti no paraṁ samādhisampadāya
samādapeti attanā na paññāsampanno hoti no paraṁ
paññāsampadāya samādapeti attanā na vimuttisampanno hoti no
paraṁ vimuttisampadāya samādapeti attanā na vimuttiñāṇadassanasampanno
hoti no paraṁ vimuttiñāṇadassanasampadāya samādapeti (pts. a iii, 14) imehi
kho bhikkhave pañcahi dhammehi samannāgato bhikkhu neva attahitāya
paṭipanno hoti no parahitāyāti.

page number: 015

[20] pañcahi bhikkhave dhammehi samannāgato bhikkhu attahitāya
ca 1- paṭipanno hoti parahitāya ca katamehi pañcahi idha bhikkhave
bhikkhu attanā ca sīlasampanno hoti parañca sīlasampadāya samādapeti
attanā ca samādhisampanno hoti parañca samādhisampadāya samādapeti
attanā ca paññāsampanno hoti parañca paññāsampadāya
samādapeti attanā ca vimuttisampanno hoti parañca vimuttisampadāya
samādapeti attanā ca vimuttiñāṇadassanasampanno hoti parañca
vimuttiñāṇadassanasampadāya samādapeti imehi kho bhikkhave pañcahi
dhammehi samannāgato bhikkhu attahitāya ca paṭipanno hoti parahitāya
cāti.
balavaggo dutiyo.
tassuddānaṁ
ananussutakūṭañca saṅkhittaṁ vitthatena 2- ca
daṭṭhabbañca punakūṭaṁ 3- cattāropi 4- hitena cāti.
----------
pañcaṅgikavaggo tatiyo

[21] so vata bhikkhave bhikkhu agāravo appatisso asabhāgavuttiko
sabrahmacārīsu ābhisamācārikaṁ dhammaṁ paripūressatīti netaṁ ṭhānaṁ
vijjati ābhisamācārikaṁ (pts. a iii, 15) dhammaṁ aparipūretvā sekhaṁ dhammaṁ paripūressatīti
netaṁ ṭhānaṁ vijjati sekhaṁ dhammaṁ aparipūretvā sīlāni paripūressatīti

footnote: 1 po. casaddo natthi. 2 ma. vitthārena. 3 ma. sunokuṭaṁ. 4 ma. yu. ca.

page number: 016

netaṁ ṭhānaṁ vijjati sīlāni aparipūretvā sammādiṭṭhiṁ paripūressatīti
netaṁ ṭhānaṁ vijjati sammādiṭṭhiṁ aparipūretvā sammāsamādhiṁ
paripūressatīti netaṁ ṭhānaṁ vijjati so vata bhikkhave bhikkhu sagāravo
sappatisso sabhāgavuttiko sabrahmacārīsu ābhisamācārikaṁ dhammaṁ
paripūressatīti ṭhānametaṁ vijjati ābhisamācārikaṁ dhammaṁ paripūretvā
sekhaṁ dhammaṁ paripūressatīti ṭhānametaṁ vijjati sekhaṁ dhammaṁ paripūretvā
sīlāni paripūressatīti ṭhānametaṁ vijjati sīlāni paripūretvā
sammādiṭṭhiṁ paripūressatīti ṭhānametaṁ vijjati sammādiṭṭhiṁ paripūretvā
sammāsamādhiṁ paripūressatīti ṭhānametaṁ vijjatīti.

[22] so vata bhikkhave bhikkhu agāravo appatisso asabhāgavuttiko
sabrahmacārīsu ābhisamācārikaṁ dhammaṁ paripūressatīti netaṁ ṭhānaṁ
vijjati ābhisamācārikaṁ dhammaṁ aparipūretvā sekhaṁ dhammaṁ paripūressatīti
netaṁ ṭhānaṁ vijjati sekhaṁ dhammaṁ aparipūretvā sīlakkhandhaṁ paripūressatīti
netaṁ ṭhānaṁ vijjati sīlakkhandhaṁ aparipūretvā samādhikkhandhaṁ paripūressatīti
netaṁ ṭhānaṁ vijjati samādhikkhandhaṁ aparipūretvā paññākkhandhaṁ
paripūressatīti netaṁ ṭhānaṁ vijjati so vata bhikkhave bhikkhu sagāravo
sappatisso sabhāgavuttiko sabrahmacārīsu ābhisamācārikaṁ dhammaṁ
paripūressatīti ṭhānametaṁ vijjati ābhisamācārikaṁ dhammaṁ paripūretvā sekhaṁ
dhammaṁ paripūressatīti ṭhānametaṁ vijjati sekhaṁ dhammaṁ paripūretvā
sīlakkhandhaṁ paripūressatīti (pts. a iii, 16) ṭhānametaṁ vijjati sīlakkhandhaṁ paripūretvā

page number: 017

samādhikkhandhaṁ paripūressatīti ṭhānametaṁ vijjati samādhikkhandhaṁ paripūretvā
paññākkhandhaṁ paripūressatīti ṭhānametaṁ vijjatīti.

[23] pañcime bhikkhave jātarūpassa upakkilesā yehi upakkilesehi
upakkiliṭṭhaṁ jātarūpaṁ na ceva mudu hoti na kammaniyaṁ na
ca pabhassaraṁ pabhaṅgu ca na ca sammāupeti kammāya katame pañca
ayo lohaṁ tipu sīsaṁ sajjhaṁ ime kho bhikkhave pañca jātarūpassa
upakkilesā yehi upakkilesehi upakkiliṭṭhaṁ jātarūpaṁ na ceva mudu
hoti na ca kammaniyaṁ na ca pabhassaraṁ pabhaṅgu ca na ca sammāupeti
kammāya yato ca kho bhikkhave jātarūpaṁ imehi pañcahi upakkilesehi
vimuttaṁ 1- hoti taṁ hoti jātarūpaṁ mudu ca kammaniyaṁ ca pabhassaraṁ ca
na ca pabhaṅgu sammāupeti kammāya yassa kassaci 2- pilandhanavikatiyā ākaṅkhati
yadi muddikāya yadi kuṇḍalāya yadi gīveyyakena 3- yadi suvaṇṇamālāya
tañcassa atthaṁ anubhoti evameva kho bhikkhave pañcime
cittassa upakkilesā yehi upakkilesehi upakkiliṭṭhaṁ cittaṁ na
ceva mudu hoti na ca kammaniyaṁ na ca pabhassaraṁ pabhaṅgu ca na ca
sammāsamādhiyati āsavānaṁ khayāya katame pañca kāmacchando
byāpādo thīnamiddhaṁ uddhaccakukkuccaṁ vicikicchā ime kho bhikkhave
pañca cittassa upakkilesā yehi upakkilesehi upakkiliṭṭhaṁ cittaṁ
na ceva mudu hoti na ca kammaniyaṁ na ca pabhassaraṁ pabhaṅgu ca na ca

footnote: 1 sī. vippamuttaṁ. 2 ma. sabbattha vāresu yassā yassā ca. po. yassa yassa ca.
footnote: 3 ma. gīveyyakāya.

page number: 018

sammāsamādhiyati āsavānaṁ khayāya yato ca kho bhikkhave cittaṁ
imehi pañcahi upakkilesehi vimuttaṁ hoti taṁ hoti cittaṁ mudu
ca (pts. a iii, 17) kammaniyaṁ ca pabhassaraṁ ca na ca pabhaṅgu sammāsamādhiyati āsavānaṁ khayāya
yassa yassa ca abhiññāsacchikaraṇīyassa dhammassa cittaṁ abhininnāmeti
abhiññāsacchikiriyāya tatra tatreva sakkhibhabbataṁ pāpuṇāti sati sati
āyatane so sace ākaṅkhati anekavihitaṁ iddhividhaṁ paccanubhaveyyaṁ
ekopi hutvā bahudhā assaṁ bahudhāpi hutvā eko assaṁ āvibhāvaṁ
tirobhāvaṁ tirokuḍḍaṁ tiropākāraṁ tiropabbataṁ asajjamāno gaccheyyaṁ
seyyathāpi ākāse paṭhaviyāpi ummujjanimujjaṁ kareyyaṁ seyyathāpi
udake udakepi abhijjamāne gaccheyyaṁ seyyathāpi paṭhaviyā ākāsepi
pallaṅkena kameyyaṁ seyyathāpi pakkhī sakuṇo imepi candimasuriye
evaṁmahiddhike evaṁmahānubhāve pāṇinā parāmaseyyaṁ parimajjeyyaṁ
yāva brahmalokāpi kāyena vasaṁ vatteyyanti tatra tatreva sakkhibhabbataṁ
pāpuṇāti sati sati āyatane so sace ākaṅkhati dibbāya
sotadhātuyā visuddhāya atikkantamānusikāya ubho sadde suṇeyyaṁ dibbe
ca mānuse ca ye dūre santike cāti tatra tatreva sakkhibhabbataṁ
pāpuṇāti sati sati āyatane so sace ākaṅkhati parasattānaṁ
parapuggalānaṁ cetasā ceto paricca pajāneyyaṁ sarāgaṁ vā cittaṁ
sarāgaṁ cittanti pajāneyyaṁ vītarāgaṁ vā cittaṁ vītarāgaṁ (pts. a iii, 18) cittanti
pajāneyyaṁ sadosaṁ vā cittaṁ sadosaṁ cittanti pajāneyyaṁ vītadosaṁ

page number: 019

vā cittaṁ vītadosaṁ cittanti pajāneyyaṁ samohaṁ vā cittaṁ
samohaṁ cittanti pajāneyyaṁ vītamohaṁ vā cittaṁ vītamohaṁ cittanti
pajāneyyaṁ saṅkhittaṁ vā cittaṁ saṅkhittaṁ cittanti pajāneyyaṁ vikkhittaṁ
vā cittaṁ vikkhittaṁ cittanti pajāneyyaṁ mahaggataṁ vā cittaṁ
mahaggataṁ cittanti pajāneyyaṁ amahaggataṁ vā cittaṁ amahaggataṁ
cittanti pajāneyyaṁ sauttaraṁ vā cittaṁ sauttaraṁ cittanti
pajāneyyaṁ anuttaraṁ vā cittaṁ anuttaraṁ cittanti pajāneyyaṁ
samāhitaṁ vā cittaṁ samāhitaṁ cittanti pajāneyyaṁ asamāhitaṁ vā
cittaṁ asamāhitaṁ cittanti pajāneyyaṁ vimuttaṁ vā cittaṁ vimuttaṁ
cittanti pajāneyyaṁ avimuttaṁ vā cittaṁ avimuttaṁ cittanti
pajāneyyanti tatra tatreva sakkhibhabbataṁ pāpuṇāti sati sati āyatane
so sace ākaṅkhati anekavihitaṁ pubbenivāsaṁ anussareyyaṁ seyyathīdaṁ
ekaṁpi jātiṁ dvepi jātiyo tissopi jātiyo catassopi jātiyo
pañcapi jātiyo dasapi jātiyo vīsaṁpi jātiyo tiṁsaṁpi jātiyo
cattāḷīsaṁpi jātiyo paññāsaṁpi jātiyo jātisataṁpi jātisahassaṁpi
jātisatasahassaṁpi anekepi saṁvaṭṭakappe anekepi vivaṭṭakappe
anekepi saṁvaṭṭavivaṭṭakappe amutrāsiṁ evaṁnāmo evaṁgotto evaṁvaṇṇo
evamāhāro evaṁsukhadukkhapaṭisaṁvedī evamāyupariyanto so tato
cuto amutra udapādiṁ tatrāpāsiṁ evaṁnāmo evaṁgotto evaṁvaṇṇo
evamāhāro evaṁsukhadukkhapaṭisaṁvedī evamāyupariyanto so

page number: 020

tato cuto idhūpapannoti iti sākāraṁ sauddesaṁ anekavihitaṁ pubbenivāsaṁ
anussareyyanti tatra tatreva sakkhibhabbataṁ pāpuṇāti sati
sati āyatane (pts. a iii, 19) so sace ākaṅkhati dibbena cakkhunā visuddhena
atikkantamānusakena satte passeyyaṁ cavamāne upapajjamāne hīne
paṇīte suvaṇṇe dubbaṇṇe sugate duggate yathākammūpage satte
pajāneyyaṁ ime vata bhonto sattā kāyaduccaritena samannāgatā
vacīduccaritena samannāgatā manoduccaritena samannāgatā ariyānaṁ upavādakā
micchādiṭṭhikā micchādiṭṭhikammasamādānā te kāyassa bhedā
parammaraṇā apāyaṁ duggatiṁ vinipātaṁ nirayaṁ upapannā ime vā pana
bhonto sattā kāyasucaritena samannāgatā vacīsucaritena samannāgatā
manosucaritena samannāgatā ariyānaṁ anupavādakā sammādiṭṭhikā
sammādiṭṭhikammasamādānā te kāyassa bhedā parammaraṇā sugatiṁ saggaṁ lokaṁ
upapannāti iti dibbena cakkhunā visuddhena atikkantamānusakena
satte passeyyaṁ cavamāne upapajjamāne hīne paṇīte suvaṇṇe
dubbaṇṇe sugate duggate yathākammūpage satte pajāneyyanti tatra
tatreva sakkhibhabbataṁ pāpuṇāti sati sati āyatane so sace ākaṅkhati
āsavānaṁ khayā anāsavaṁ cetovimuttiṁ paññāvimuttiṁ diṭṭheva
dhamme sayaṁ abhiññā sacchikatvā upasampajja vihareyyanti tatra
tatreva sakkhibhabbataṁ pāpuṇāti sati sati āyataneti.

page number: 021

[24] dussīlassa bhikkhave sīlavipannassa hatūpaniso hoti
sammāsamādhi sammāsamādhimhi asati sammāsamādhivipannassa hatūpanisaṁ
hoti yathābhūtañāṇadassanaṁ yathābhūtañāṇadassane asati yathābhūtañāṇadassana-
vipannassa hatūpaniso hoti nibbidāvirāgo nibbidāvirāge
asati nibbidāvirāgavipannassa hatūpanisaṁ hoti vimuttiñāṇadassanaṁ
seyyathāpi bhikkhave rukkho sākhāpalāsavipanno tassa pappaṭikāpi na
pāripūriṁ gacchati tacopi na (pts. a iii, 20) pāripūriṁ gacchati pheggupi na pāripūriṁ
gacchati sāropi na pāripūriṁ gacchati evameva kho bhikkhave
dussīlassa sīlavipannassa hatūpaniso hoti sammāsamādhi sammāsamādhimhi
asati sammāsamādhivipannassa hatūpanisaṁ hoti yathābhūtañāṇadassanaṁ
yathābhūtañāṇadassane asati yathābhūtañāṇadassanavipannassa hatūpaniso hoti
nibbidāvirāgo nibbidāvirāge asati nibbidāvirāgavipannassa hatūpanisaṁ
hoti vimuttiñāṇadassanaṁ sīlavato bhikkhave sīlasampannassa upanissayasampanno
hoti sammāsamādhi sammāsamādhimhi sati sammāsamādhisampannassa
upanissayasampannaṁ hoti yathābhūtañāṇadassanaṁ yathābhūtañāṇadassane
sati yathābhūtañāṇadassanasampannassa upanissayasampanno
hoti nibbidāvirāgo nibbidāvirāge sati nibbidāvirāgasampannassa
upanissayasampannaṁ hoti vimuttiñāṇadassanaṁ seyyathāpi bhikkhave rukkho
sākhāpalāsasampanno tassa pappaṭikāpi pāripūriṁ gacchati tacopi
pāripūriṁ gacchati pheggupi pāripūriṁ gacchati sāropi pāripūriṁ gacchati

page number: 022

evameva kho bhikkhave sīlavato sīlasampannassa upanissayasampanno hoti
sammāsamādhi sammāsamādhimhi sati sammāsamādhisampannassa
upanissayasampannaṁ hoti yathābhūtañāṇadassanaṁ yathābhūtañāṇadassane sati
yathābhūtañāṇadassanasampannassa upanissayasampanno hoti nibbidāvirāgo
nibbidāvirāge sati nibbidāvirāgasampannassa upanissayasampannaṁ hoti
vimuttiñāṇadassananti.

[25] pañcahi bhikkhave aṅgehi anuggahitā sammādiṭṭhi
cetovimuttiphalā ca hoti cetovimuttiphalānisaṁsā ca paññāvimuttiphalā
ca hoti paññāvimuttiphalānisaṁsā ca katamehi pañcahi (pts. a iii, 21) idha bhikkhave
sammādiṭṭhi sīlānuggahitā ca hoti suttānuggahitā ca hoti
sākacchānuggahitā ca hoti samathānuggahitā ca hoti vipassanānuggahitā
ca hoti imehi kho bhikkhave pañcahi aṅgehi anuggahitā
sammādiṭṭhi cetovimuttiphalā ca hoti cetovimuttiphalānisaṁsā
ca paññāvimuttiphalā ca hoti paññāvimuttiphalānisaṁsā cāti.

[26] pañcimāni bhikkhave vimuttāyatanāni yattha bhikkhuno
appamattassa ātāpino pahitattassa viharato avimuttaṁ vā cittaṁ
vimuccati aparikkhīṇā vā āsavā parikkhayaṁ gacchanti ananuppattaṁ vā
anuttaraṁ yogakkhemaṁ anupāpuṇāti katamāni pañca idha bhikkhave
bhikkhuno satthā dhammaṁ deseti aññataro vā garuṭṭhāniyo sabrahmacārī
yathā yathā bhikkhave tassa bhikkhuno satthā dhammaṁ deseti

page number: 023

aññataro vā garuṭṭhāniyo sabrahmacārī tathā tathā so tasmiṁ
dhamme atthapaṭisaṁvedī ca hoti dhammapaṭisaṁvedī ca tassa atthapaṭisaṁvedino
dhammapaṭisaṁvedino pāmujjaṁ 1- jāyati pamuditassa pīti jāyati
pitimanassa kāyo passambhati passaddhakāyo sukhaṁ vedeti sukhino
cittaṁ samādhiyati idaṁ bhikkhave paṭhamaṁ vimuttāyatanaṁ yattha bhikkhuno
appamattassa ātāpino pahitattassa viharato avimuttaṁ vā cittaṁ
vimuccati aparikkhīṇā vā āsavā parikkhayaṁ gacchanti ananuppattaṁ
vā anuttaraṁ yogakkhemaṁ anupāpuṇāti. puna caparaṁ bhikkhave bhikkhuno
naheva kho satthā dhammaṁ deseti aññataro vā garuṭṭhāniyo sabrahmacārī
apica kho yathāsutaṁ yathāpariyattaṁ dhammaṁ vitthārena paresaṁ
deseti yathā yathā bhikkhave bhikkhu (pts. a iii, 22) yathāsutaṁ yathāpariyattaṁ dhammaṁ
vitthārena paresaṁ deseti tathā tathā so tasmiṁ dhamme atthapaṭisaṁvedī
ca hoti dhammapaṭisaṁvedī ca tassa atthapaṭisaṁvedino dhammapaṭisaṁvedino
pāmujjaṁ jāyati pamuditassa pīti jāyati pītimanassa kāyo
passambhati passaddhakāyo sukhaṁ vedeti sukhino cittaṁ samādhiyati
idaṁ bhikkhave dutiyaṁ vimuttāyatanaṁ yattha bhikkhuno appamattassa .pe.
yogakkhemaṁ anupāpuṇāti. puna caparaṁ bhikkhave bhikkhuno naheva kho
satthā dhammaṁ deseti aññataro vā garuṭṭhāniyo sabrahmacārī napi 2-
yathāsutaṁ yathāpariyattaṁ dhammaṁ vitthārena paresaṁ deseti apica kho
yathāsutaṁ yathāpariyattaṁ dhammaṁ vitthārena sajjhāyaṁ karoti yathā yathā

footnote: 1 ma. sabbavāresu pāmojjaṁ. 2 ma. nāpi. sabbavāseupi īdisameva.

page number: 024

bhikkhave bhikkhu yathāsutaṁ yathāpariyattaṁ dhammaṁ vitthārena sajjhāyaṁ karoti
tathā tathā so tasmiṁ dhamme atthapaṭisaṁvedī ca hoti dhammapaṭisaṁvedī
ca tassa atthapaṭisaṁvedino dhammapaṭisaṁvedino pāmujjaṁ jāyati pamuditassa
pīti jāyati pītimanassa kāyo passambhati passaddhakāyo
sukhaṁ vedeti sukhino cittaṁ samādhiyati idaṁ bhikkhave tatiyaṁ
vimuttāyatanaṁ yattha bhikkhuno appamattassa ātāpino .pe. yogakkhemaṁ
anupāpuṇāti. puna caparaṁ bhikkhave bhikkhuno naheva kho satthā dhammaṁ
deseti aññataro vā garuṭṭhāniyo sabrahmacārī napi yathāsutaṁ
yathāpariyattaṁ dhammaṁ vitthārena paresaṁ deseti napi yathāsutaṁ yathāpariyattaṁ
dhammaṁ vitthārena sajjhāyaṁ karoti apica kho yathāsutaṁ
yathāpariyattaṁ dhammaṁ cetasā anuvitakketi (pts. a iii, 23) anuvicāreti 1- manasānupekkhati
yathā yathā bhikkhave bhikkhu yathāsutaṁ yathāpariyattaṁ dhammaṁ cetasā
anuvitakketi anuvicāreti manasānupekkhati tathā tathā so tasmiṁ dhamme
atthapaṭisaṁvedī ca hoti dhammapaṭisaṁvedī ca tassa atthapaṭisaṁvedino
dhammapaṭisaṁvedino pāmujjaṁ jāyati pamuditassa pīti jāyati pītimanassa
kāyo passambhati passaddhakāyo sukhaṁ vedeti sukhino
cittaṁ samādhiyati idaṁ bhikkhave catutthaṁ vimuttāyatanaṁ yattha bhikkhuno
appamattassa .pe. yogakkhemaṁ anupāpuṇāti. puna caparaṁ bhikkhave
bhikkhuno naheva kho satthā dhammaṁ deseti aññataro vā garuṭṭhāniyo
sabrahmacārī napi yathāsutaṁ yathāpariyattaṁ dhammaṁ vitthārena paresaṁ

footnote: 1 po. yu. anuvicarati. aparampi īdisameva.

page number: 025

deseti napi yathāsutaṁ yathāpariyattaṁ dhammaṁ vitthārena sajjhāyaṁ karoti
napi yathāsutaṁ yathāpariyattaṁ dhammaṁ cetasā anuvitakketi anuvicāreti
manasānupekkhati apica khvassa aññataraṁ samādhinimittaṁ suggahitaṁ hoti
sumanasikataṁ sūpadhāritaṁ suppaṭividdhaṁ paññāya yathā yathā bhikkhave
bhikkhuno aññataraṁ samādhinimittaṁ suggahitaṁ hoti sumanasikataṁ sūpadhāritaṁ
suppaṭividdhaṁ paññāya tathā tathā so tasmiṁ dhamme atthapaṭisaṁvedī
ca hoti dhammapaṭisaṁvedī ca tassa atthapaṭisaṁvedino dhammapaṭisaṁvedino
pāmujjaṁ jāyati pamuditassa pīti jāyati pītimanassa kāyo passambhati
passaddhakāyo sukhaṁ vedeti sukhino cittaṁ samādhiyati idaṁ
bhikkhave pañcamaṁ vimuttāyatanaṁ yattha bhikkhuno appamattassa (pts. a iii, 24) .pe.
yogakkhemaṁ anupāpuṇāti. imāni kho bhikkhave pañca vimuttāyatanāni
yattha bhikkhuno appamattassa ātāpino pahitattassa viharato avimuttaṁ
vā cittaṁ vimuccati aparikkhīṇā vā āsavā parikkhayaṁ gacchanti
ananuppattaṁ vā anuttaraṁ yogakkhemaṁ anupāpuṇātīti.

[27] samādhiṁ bhikkhave bhāvetha appamāṇaṁ nipakā patissatā
samādhiṁ bhikkhave bhāvayataṁ appamāṇaṁ nipakānaṁ patissatānaṁ pañca ñāṇāni
paccattaññeva uppajjanti katamāni pañca ayaṁ samādhi paccuppannasukho
ceva āyatiṁ ca sukhavipākoti paccattaññeva ñāṇaṁ uppajjati
ayaṁ samādhi ariyo nirāmisoti paccattaññeva ñāṇaṁ uppajjati ayaṁ
samādhi akāpurisasevitoti paccattaññeva ñāṇaṁ uppajjati ayaṁ samādhi

page number: 026

santo paṇīto paṭippassaddhiladdho ekodibhāvādhigato na ca
sasaṅkhāraniggayhavāritappattoti paccattaññeva ñāṇaṁ uppajjati so kho
panāhaṁ imaṁ samādhiṁ satova samāpajjāmi sato 1- vuṭṭhahāmīti
paccattaññeva ñāṇaṁ uppajjati. samādhiṁ bhikkhave bhāvetha appamāṇaṁ
nipakā patissatā samādhiṁ bhikkhave bhāvayataṁ appamāṇaṁ nipakānaṁ
patissatānaṁ imāni pañca ñāṇāni paccattaññeva uppajjantīti.

[28] (pts. a iii, 25) ariyassa bhikkhave pañcaṅgikassa sammāsamādhissa bhāvanaṁ
desessāmi taṁ suṇātha .pe. katamā ca bhikkhave ariyassa
pañcaṅgikassa sammāsamādhissa bhāvanā idha bhikkhave bhikkhu vivicceva
kāmehi .pe. paṭhamaṁ jhānaṁ upasampajja viharati so imameva kāyaṁ
vivekajena pitisukhena abhisandeti parisandeti paripūreti parippharati nāssa
kiñci sabbāvato kāyassa vivekajena pītisukhena apphuṭaṁ hoti seyyathāpi
bhikkhave dakkho nhāpako vā nhāpakantevāsī vā kaṁsathāle
nhāniyacuṇṇāni ākiritvā udakena paripphosakaṁ paripphosakaṁ sanneyya
sāyaṁ nhāniyapiṇḍi sinehānugatā sinehaparetā samantarabāhirā 2- phuṭā
sinehena na ca paggharati 3- evameva kho bhikkhave bhikkhu imameva kāyaṁ
vivekajena pītisukhena abhisandeti parisandeti paripūreti parippharati nāssa
kiñci sabbāvato kāyassa vivekajena pītisukhena apphuṭaṁ hoti ariyassa
bhikkhave pañcaṅgikassa sammāsamādhissa ayaṁ paṭhamā bhāvanā. puna
caparaṁ bhikkhave bhikkhu vitakkavicārānaṁ vūpasamā .pe. dutiyaṁ jhānaṁ

footnote: 1 yu. etthantare vasaddo dissati. 2 ma. yu. santarabāhirā. 3 ma. paggharinī.

page number: 027

upasampajja viharati so imameva kāyaṁ samādhijena pītisukhena abhisandeti
parisandeti paripūreti parippharati nāssa kiñci sabbāvato
kāyassa samādhijena pītisukhena apphuṭaṁ hoti seyyathāpi bhikkhave
udakarahado 

[1]- ubbhitodako 2- tassa nevassa puratthimāya disāya udakassa
āyamukhaṁ na pacchimāya disāya udakassa āyamukhaṁ na uttarāya
disāya udakassa āyamukhaṁ na dakkhiṇāya disāya udakassa āyamukhaṁ
devo ca 3- kālena kālaṁ sammādhāraṁ nānuppaveccheyya 4- athakho tamhā
ca udakarahadā sītā vāridhārā ubbhijjitvā tameva udakarahadaṁ sītena
vārinā abhisandeyya parisandeyya paripūreyya paripphareyya nāssa
kiñci sabbāvato udakarahadassa sītena vārinā apphuṭaṁ assa evameva
kho bhikkhave bhikkhu imameva kāyaṁ samādhijena pītisukhena abhisandeti
parisandeti paripūreti parippharati nāssa kiñci sabbāvato kāyassa
samādhijena pītisukhena apphuṭaṁ hoti ariyassa bhikkhave pañcaṅgikassa
sammāsamādhissa ayaṁ dutiyā bhāvanā. puna caparaṁ bhikkhave bhikkhu
pītiyā ca virāgā .pe. tatiyaṁ jhānaṁ upasampajja viharati so imameva
kāyaṁ nippītikena sukhena abhisandeti parisandeti paripūreti parippharati
nāssa kiñci sabbāvato kāyassa nippītikena sukhena apphuṭaṁ hoti
seyyathāpi bhikkhave uppaliniyaṁ vā paduminiyaṁ vā puṇḍarīkiniyaṁ vā
appekaccāni uppalāni vā padumāni vā puṇḍarīkāni vā udake
jātāni udake saṁvaḍḍhāni 5- udakānuggatāni antonimuggaposīni tāni

footnote: 1 ma. gambhīro. 2 ma. yu. ubbhidodako. 3 po. pana. 4 yu. anuppaveccheyya.
footnote: 5 po. saṁbaddhāni.

page number: 028

yāva caggā yāva ca mūlā sītena vārinā abhisannāni parisannāni
paripūrāni paripphuṭāni nāssa kiñci sabbāvataṁ uppalānaṁ vā padumānaṁ
vā puṇḍarīkānaṁ vā sītena vārinā apphuṭaṁ assa evameva kho bhikkhave
bhikkhu imameva kāyaṁ nippītikena sukhena abhisandeti parisandeti paripūreti
parippharati nāssa kiñci sabbāvato kāyassa nippitikena sukhena
apphuṭaṁ hoti ariyassa bhikkhave pañcaṅgikassa sammāsamādhissa ayaṁ
tatiyā bhāvanā. puna caparaṁ bhikkhave bhikkhu sukhassa ca (pts. a iii, 27) pahānā dukkhassa
ca pahānā .pe. catutthaṁ jhānaṁ upasampajja viharati so imameva
kāyaṁ parisuddhena cetasā pariyodātena pharitvā nisinno hoti nāssa
kiñci sabbāvato kāyassa parisuddhena cetasā pariyodātena apphuṭaṁ
hoti seyyathāpi bhikkhave puriso odātena vatthena sasīsaṁ pārupitvā
nisinno assa nāssa kiñci sabbāvato kāyassa odātena
vatthena apphuṭaṁ assa evameva kho bhikkhave bhikkhu imameva kāyaṁ
parisuddhena cetasā pariyodātena pharitvā nisinno hoti nāssa
kiñci sabbāvato kāyassa parisuddhena cetasā pariyodātena apphuṭaṁ
hoti ariyassa bhikkhave pañcaṅgikassa sammāsamādhissa ayaṁ catutthā
bhāvanā. puna caparaṁ bhikkhave bhikkhuno paccavekkhaṇānimittaṁ suggahitaṁ
hoti sumanasikataṁ sūpadhāritaṁ suppaṭividdhaṁ paññāya seyyathāpi bhikkhave
añño vā aññaṁ paccavekkheyya ṭhito vā nisinnaṁ paccavekkheyya
nisinno vā nipannaṁ paccavekkheyya evameva kho bhikkhave bhikkhuno

page number: 029

paccavekkhaṇānimittaṁ suggahitaṁ hoti sumanasikataṁ sūpadhāritaṁ suppaṭividdhaṁ
paññāya ariyassa bhikkhave pañcaṅgikassa sammāsamādhissa ayaṁ pañcamā
bhāvanā. evaṁ bhāvite kho bhikkhave bhikkhu ariye pañcaṅgike sammāsamādhimhi
evaṁ bahulīkate yassa yassa abhiññāsacchikaraṇīyassa dhammassa
cittaṁ abhininnāmeti abhiññāsacchikiriyāya tatra tatreva sakkhibhabbataṁ
pāpuṇāti sati sati āyatane seyyathāpi bhikkhave udakamaṇiko ādhāre
ṭhapito pūro udakassa samatittiko kākapeyyo tamenaṁ balavā puriso
yato yato āvaṭṭeyya 1- āgaccheyya udakanti. evaṁ bhante.
evameva kho bhikkhave bhikkhu evaṁ bhāvite ariye pañcaṅgike sammāsamādhimhi
evaṁ bahulīkate yassa yassa abhiññāsacchikaraṇīyassa dhammassa
cittaṁ abhininnāmeti abhiññāsacchikiriyāya tatra tatreva sakkhibhabbataṁ
pāpuṇāti sati sati āyatane seyyathāpi bhikkhave same bhūmibhāge
pokkharaṇī caturassā 2- ālibaddhā pūrā udakassa samatittikā kākapeyyā
tamenaṁ balavā puriso yato yato āliṁ muñceyya āgaccheyya
udakanti. evaṁ (pts. a iii, 28) bhante. evameva kho bhikkhave bhikkhu evaṁ bhāvite
ariye pañcaṅgike sammāsamādhimhi evaṁ bahulīkate yassa yassa abhiññā
sacchikaraṇīyassa dhammassa cittaṁ abhininnāmeti abhiññāsacchikiriyāya
tatra tatreva sakkhibhabbataṁ pāpuṇāti sati sati āyatane seyyathāpi
bhikkhave subhūmiyaṁ cātummahāpathe ājaññaratho yutto assa ṭhito

footnote: 1 ma. yu. āvajjeyya. 2 ma. caturaṁsā.

page number: 030

osatapatodo 1- tamenaṁ dakkho yoggācariyo assadammasārathi abhirūhitvā
vāmena hatthena rasmiyo gahetvā dakkhiṇena hatthena patodaṁ gahetvā
yenicchakaṁ yadicchakaṁ sāreyyapi paccāsāreyyapi evameva kho bhikkhave
bhikkhu evaṁ bhāvite ariye pañcaṅgike sammāsamādhimhi evaṁ bahulīkate
yassa yassa abhiññāsacchikaraṇīyassa dhammassa cittaṁ abhininnāmeti
abhiññāsacchikiriyāya tatra tatreva sakkhibhabbataṁ pāpuṇāti sati sati
āyatane so sace ākaṅkhati anekavihitaṁ iddhividhaṁ paccanubhaveyyaṁ
ekopi hutvā bahudhā assaṁ .pe. yāvabrahmalokāpi kāyena vasaṁ
vatteyyanti tatra tatreva sakkhibhabbataṁ pāpuṇāti sati sati āyatane
so sace ākaṅkhati dibbāya sotadhātuyā visuddhāya .pe. ye dūre
santike cāti tatra tatreva sakkhibhabbataṁ pāpuṇāti sati sati
āyatane so sace ākaṅkhati parasattānaṁ parapuggalānaṁ cetasā ceto
paricca pajāneyyaṁ sarāgaṁ vā cittaṁ sarāgaṁ cittanti pajāneyyaṁ .pe.
avimuttaṁ vā cittaṁ avimuttaṁ cittanti pajāneyyanti
tatra tatreva sakkhibhabbataṁ pāpuṇāti sati sati āyatane so sace
ākaṅkhati anekavihitaṁ pubbenivāsaṁ anussareyyaṁ seyyathīdaṁ ekaṁpi
jātiṁ dvepi jātiyo .pe. iti sākāraṁ sauddesaṁ anekavihitaṁ pubbenivāsaṁ
anussareyyanti tatra tatreva sakkhibhabbataṁ pāpuṇāti sati
sati āyatane so sace ākaṅkhati dibbena cakkhunā visuddhena
atikkantamānusakena .pe. yathākammūpage satte pajāneyyanti tatra

footnote: 1 ma. yu. odhastapatodo.

page number: 031

tatreva sakkhibhabbataṁ pāpuṇāti sati sati āyatane so sace
ākaṅkhati āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme
sayaṁ abhiññā sacchikatvā upasampajja vihareyyanti tatra tatreva
sakkhibhabbataṁ pāpuṇāti sati sati āyataneti.

[29] pañcime bhikkhave caṅkame ānisaṁsā katame pañca
addhānakkhamo hoti padhānakkhamo hoti appābādho hoti asitaṁ
pitaṁ khāyitaṁ sāyitaṁ sammāpariṇāmaṁ 1- gacchati caṅkamādhigato samādhi
ciraṭṭhitiko hoti ime kho bhikkhave pañca caṅkame ānisaṁsāti.

[30] ekaṁ samayaṁ bhagavā kosalesu cārikaṁ caramāno mahatā
bhikkhusaṅghena saddhiṁ yena icchānaṅgalaṁ nāma kosalānaṁ brāhmaṇagāmo
tadavasari tatra sudaṁ bhagavā icchānaṅgale viharati icchānaṅgalavanasaṇḍe.
assosuṁ kho icchānaṅgalakā brāhmaṇagahapatikā samaṇo khalu bho
gotamo sakyaputto sakyakulā pabbajito icchānaṅgalaṁ anuppatto
icchānaṅgale viharati icchānaṅgalavanasaṇḍe. taṁ kho pana bhavantaṁ
gotamaṁ evaṁ kalyāṇo kittisaddo abbhuggato itipi so bhagavā
arahaṁ sammāsambuddho vijjācaraṇasampanno sugato lokavidū anuttaro
purisadammasārathi satthā devamanussānaṁ buddho bhagavā 2- so imaṁ lokaṁ
sadevakaṁ samārakaṁ sabrahmakaṁ sassamaṇabrāhmaṇiṁ pajaṁ sadevamanussaṁ sayaṁ
abhiññā sacchikatvā pavedeti so dhammaṁ deseti ādikalyāṇaṁ
majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ

footnote: 1 po. asītapitakhāyitasāyitaṁ sammā .... yu. asītapitakhāyitasāyitasammāpariṇāmaṁ.
footnote: 2 ma. bhagavāti.

page number: 032

parisuddhaṁ brahmacariyaṁ pakāseti sādhu kho pana tathārūpānaṁ arahataṁ
dassanaṁ hotīti athakho icchānaṅgalakā brāhmaṇagahapatikā tassā
rattiyā accayena pahūtaṁ khādanīyaṁ bhojanīyaṁ ādāya yena icchānaṅgalavanasaṇḍo
tenupasaṅkamiṁsu upasaṅkamitvā bahidvārakoṭṭhake aṭṭhaṁsu
uccāsaddā mahāsaddā (pts. a iii, 31) tena kho pana samayena āyasmā nāgito
bhagavato upaṭṭhāko hoti athakho bhagavā āyasmantaṁ nāgitaṁ āmantesi
ke pana te 1- nāgita uccāsaddā mahāsaddā kevaṭā maññe macche
vilopentīti. ete bhante icchānaṅgalakā brāhmaṇagahapatikā pahūtaṁ
khādanīyaṁ bhojanīyaṁ ādāya bahidvārakoṭṭhake ṭhitā bhagavantañceva 2-
uddissa bhikkhusaṅghañcāti. māhaṁ nāgita yasena samāgamaṁ mā ca mayā
yaso yo kho nāgita nayimassa nekkhammasukhassa pavivekasukhassa
upasamasukhassa sambodhasukhassa nikāmalābhī assa akicchalābhī akasiralābhī
yassāhaṁ nekkhammasukhassa pavivekasukhassa upasamasukhassa sambodhasukhassa
nikāmalābhī akicchalābhī akasiralābhī so 3- miḷhasukhaṁ middhasukhaṁ lābha-
sakkārasilokasukhaṁ sādiyeyyāti. adhivāsetudāni bhante bhagavā adhivāsetu
sugato adhivāsanakālodāni bhante bhagavato yena yenevadāni bhante 4-
bhagavā gamissati tanninnāva bhavissanti 5- brāhmaṇagahapatikā negamā
ceva jānapadā ca seyyathāpi bhante thullaphusitake deve vassante
yathāninnaṁ udakāni pavattanti evameva kho bhante yena yenevadāni
bhagavā gamissati tanninnāva bhavissanti brāhmaṇagahapatikā negamā

footnote: 1 ma. kho.. 2 ma. bhagavantaññeva. yu. bhagavantaṁ yeva. 3 ma. yu. so taṁ. aparaṁpi
footnote: īdisameva. 4 ma. yu. ayaṁ pāṭho natthi. 5 ma. gamissanti.

page number: 033

ceva jānapadā ca taṁ kissa hetu tathā hi bhante bhagavato
sīlapaññāṇanti. māhaṁ nāgita yasena samāgamaṁ mā ca mayā yaso yo
kho nāgita nayimassa nekkhammasukhassa pavivekasukhassa upasamasukhassa
sambodhasukhassa nikāmalābhī assa akicchalābhī akasiralābhī yassāhaṁ
nekkhammasukhassa pavivekasukhassa upasamasukhassa sambodhasukhassa nikāmalābhī
akicchalābhī akasiralābhī so miḷhasukhaṁ middhasukhaṁ lābhasakkārasilokasukhaṁ
sādiyeyya. (pts. a iii, 32) asitapītakhāyitasāyitassa kho nāgita uccārapassāvo eso
tassa nissando piyānaṁ kho nāgita vipariṇāmaññathābhāvā
uppajjanti sokaparidevadukkhadomanassupāyāsā eso tassa nissando
asubhanimittānuyogaṁ anuyuttassa kho nāgita asubhanimitte 1- pāṭikkūlyatā
saṇṭhāti eso tassa nissando chasu kho nāgita phassāyatanesu
aniccānupassino viharato phasse pāṭikkūlyatā saṇṭhāti eso
tassa nissando pañcasu kho nāgita upādānakkhandhesu
udayabbayānupassino viharato upādāne pāṭikkūlyatā saṇṭhāti
eso tassa nissandoti.
pañcaṅgikavaggo tatiyo.
tassuddānaṁ
dvegāravūpakkilesā 2- dussīlānuggahena ca
vimutti samādhaṅgikā caṅkamo nāgitena cāti.

footnote: 1 ma. yu. subhanimitte.
footnote: 2 po. dve agāravā jātarūpā upakkilesā dussīlānuggahena ca
footnote: vimuttisamādhipañcaṅgikā caṅkamā nāgītena cāti.

ma. dve agāravupakkilesā dussīlānuggahitena ca
................ caṅkamaṁ .............

page number: 034

sumanavaggo catuttho

[31] athakho sumanā rājakumārī pañcahi rathasatehi pañcahi ca
rājakumārīsatehi parivutā yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi ekamantaṁ nisinnā
kho sumanā rājakumārī bhagavantaṁ etadavoca idhassu bhante
bhagavato dve sāvakā samasaddhā samasīlā samapaññā eko dāyako
eko adāyako te kāyassa (pts. a iii, 33) bhedā parammaraṇā sugatiṁ saggaṁ
lokaṁ upapajjeyyuṁ devabhūtānaṁ pana nesaṁ bhante siyā viseso siyā
nānākaraṇanti siyā sumaneti bhagavā avoca yo so sumane
dāyako so amuṁ adāyakaṁ devabhūto samāno pañcahi ṭhānehi
adhigaṇhāti dibbena āyunā dibbena vaṇṇena dibbena sukhena
dibbena yasena dibbena adhipateyyena 1- yo so sumane dāyako
so amuṁ adāyakaṁ devabhūto samāno imehi pañcahi ṭhānehi
adhigaṇhātīti 2-. sace pana te bhante tato cutā itthattaṁ āgacchanti
manussabhūtānaṁ pana nesaṁ bhante siyā viseso siyā nānākaraṇanti
siyā sumaneti bhagavā avoca yo so sumane dāyako so
amuṁ adāyakaṁ manussabhūto samāno pañcahi ṭhānehi adhigaṇhāti
mānusakena āyunā mānusakena vaṇṇena mānusakena sukhena mānusakena
yasena mānusakena adhipateyyena yo so sumane dāyako so amuṁ
adāyakaṁ manussabhūto samāno imehi pañcahi ṭhānehi adhigaṇhātīti.

footnote: 1 ma. ādhipatteyyena. aparaṁpi īdisameva. 2 po. ma. yu. itisaddo natthi.
footnote: sabbatthavāresu īdisameva.

page number: 035

sace pana te bhante ubho agārasmā anagāriyaṁ pabbajanti
pabbajitānaṁ pana nesaṁ bhante siyā viseso siyā nānākaraṇanti.
siyā sumaneti bhagavā avoca yo so sumane dāyako so amuṁ
adāyakaṁ pabbajito samāno pañcahi ṭhānehi adhigaṇhāti yācitova
bahulaṁ cīvaraṁ paribhuñjati appaṁ ayācito yācitova bahulaṁ
piṇḍapātaṁ paribhuñjati appaṁ ayācito yācitova bahulaṁ senāsanaṁ
paribhuñjati appaṁ ayācito yācitova bahulaṁ gilānapaccayabhesajjaparikkhāraṁ
paribhuñjati appaṁ ayācito yehi kho pana sabrahmacārīhi
saddhiṁ viharati tyassa manāpeneva bahulaṁ kāyakammena samudācaranti
appaṁ amanāpena manāpena 1- bahulaṁ vacīkammena samudācaranti appaṁ
amanāpena manāpena bahulaṁ manokammena samudācaranti appaṁ
amanāpena manāpaññeva 2- upahāraṁ upaharanti appaṁ (pts. a iii, 34) amanāpaṁ yo so
sumane dāyako so amuṁ adāyakaṁ pabbajito samāno imehi
pañcahi ṭhānehi adhigaṇhātīti. sace pana te bhante ubho arahattaṁ
pāpuṇanti arahattappattānaṁ pana nesaṁ bhante siyā viseso siyā
nānākaraṇanti ettha kho panesāhaṁ sumane na kiñci nānākaraṇaṁ
vadāmi yadidaṁ vimuttiyā vimuttanti 3-. acchariyaṁ bhante abbhutaṁ
bhante yāvañcidaṁ bhante alameva dānāni dātuṁ alaṁ
puññāni kātuṁ yatra hi nāma devabhūtassapi upakārāni puññāni
manussabhūtassapi upakārāni puññāni pabbajitassapi upakārāni

footnote: 1 ma. yu. manāpeneva. 2 ma. manāpaṁ yeva. 3 ma. yu. vimuttinti.

page number: 036

puññānīti. evametaṁ sumane evametaṁ sumane alaṁ hi sumane
dānāni dātuṁ alaṁ puññāni kātuṁ devabhūtassapi upakārāni
puññāni manussabhūtassapi upakārāni puññāni pabbajitassapi
upakārāni puññānīti. idamavoca bhagavā idaṁ vatvāna sugato
athāparaṁ etadavoca satthā
yathāpi cando vimalo gacchaṁ ākāsadhātuyā
sabbe tāragaṇe 1- loke ābhāya atirocati
tatheva sīlasampanno saddho purisapuggalo
sabbe maccharino loke cāgena atirocati.
yathāpi megho thanayaṁ vijjumālī satakkaku
thalaṁ ninnañca pūreti abhivassaṁ vasundharaṁ.
evaṁ dassanasampanno sammāsambuddhasāvako
macchariṁ adhigaṇhāti pañcaṭṭhānehi paṇḍito
āyunā yasasā ceva vaṇṇena ca sukhena ca
sa ve bhogaparibyuḷho pecca sagge pamodatīti.

[32] (pts. a iii, 35) ekaṁ samayaṁ bhagavā rājagahe viharati veḷuvane
kalandakanivāpe. athakho cundī rājakumārī pañcahi rathasatehi pañcahi ca
kumārīsatehi parivutā yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi ekamantaṁ nisinnā kho
cundī rājakumārī bhagavantaṁ etadavoca amhākaṁ bhante bhātā cundo

footnote: 1 ma. tārāgaṇe.

page number: 037

nāma rājakumāro so evamāha yadeva so hoti itthī vā
puriso vā buddhaṁ saraṇaṁ gato dhammaṁ saraṇaṁ gato saṅghaṁ saraṇaṁ gato
pāṇātipātā paṭivirato adinnādānā paṭivirato kāmesu micchācārā
paṭivirato musāvādā paṭivirato surāmerayamajjapamādaṭṭhānā paṭivirato
so kāyassa bhedā parammaraṇā sugatiññeva upapajjati no duggatinti.
sāhaṁ bhante bhagavantaṁ pucchāmi kathaṁrūpe nu 1- kho bhante satthari
pasanno kāyassa bhedā parammaraṇā sugatiññeva upapajjati no duggatiṁ
kathaṁrūpe dhamme pasanno kāyassa bhedā parammaraṇā sugatiññeva
upapajjati no duggatiṁ kathaṁrūpe saṅghe pasanno kāyassa bhedā parammaraṇā
sugatiññeva upapajjati no duggatiṁ kathaṁrūpesu sīlesu paripūrakārī
kāyassa bhedā parammaraṇā sugatiññeva upapajjati no duggatinti.
yāvatā cundi sattā apadā vā dvipadā vā catuppadā vā
bahuppadā vā rūpino vā arūpino vā saññino vā asaññino
vā nevasaññināsaññino vā tathāgato tesaṁ aggamakkhāyati arahaṁ
sammāsambuddho. ye kho cundi buddhe pasannā agge te
pasannā agge kho pana pasannānaṁ aggo vipāko hoti.
yāvatā cundi dhammā saṅkhatā vā asaṅkhatā vā virāgo tesaṁ
aggamakkhāyati yadidaṁ madanimmadano pipāsavinayo ālayasamugghāto
vaṭṭūpacchedo taṇhakkhayo 2- virāgo nirodho nibbānaṁ. ye kho (pts. a iii, 36) cundi

footnote: 1 ma. nusaddo natthi. 2 ma. taṇhākkhayo.

page number: 038

virāge dhamme pasannā agge te pasannā agge kho pana
pasannānaṁ aggo vipāko hoti. yāvatā cundi saṅghā vā gaṇā vā
tathāgatasāvakasaṅgho tesaṁ aggamakkhāyati yadidaṁ cattāri purisayugāni
aṭṭha purisapuggalā esa bhagavato sāvakasaṅgho āhuneyyo
pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.
ye kho cundi saṅghe pasannā agge te pasannā agge kho pana
pasannānaṁ aggo vipāko hoti. yāvatā cundi sīlāni ariyakantāni 

[1]-
tesaṁ aggamakkhāyanti yadidaṁ akhaṇḍāni acchiddāni asabalāni
akammāsāni bhujissāni viññupasatthāni aparāmaṭṭhāni samādhisaṁvattanikāni
ye kho cundi ariyakantesu sīlesu paripūrakārino agge te
paripūrakārino agge kho pana paripūrakārīnaṁ aggo vipāko hotīti.
aggato ve pasannānaṁ aggaṁ dhammaṁ vijānataṁ
agge buddhe pasannānaṁ dakkhiṇeyye anuttare
agge dhamme pasannānaṁ virāgūpasame sukhe
agge saṅghe pasannānaṁ puññakkhette anuttare
aggasmiṁ dānaṁ dadataṁ aggaṁ puññaṁ pavaḍḍhati
aggaṁ āyu ca vaṇṇo ca yaso kitti sukhaṁ balaṁ
aggassa dātā medhāvī aggadhammasamāhito
devabhūto manusso vā aggappatto pamodatīti.

[33] ekaṁ samayaṁ bhagavā bhaddiye viharati jātiyāvane. athakho

footnote: 1 po. ma. etthantare sīlānīti dissati.

page number: 039

uggaho meṇḍakanattā yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi ekamantaṁ nisinno
kho uggaho meṇḍakanattā bhagavantaṁ etadavoca adhivāsetu me
bhante bhagavā svātanāya attacatuttho (pts. a iii, 37) bhattanti. adhivāsesi bhagavā
tuṇhībhāvena athakho uggaho meṇḍakanattā bhagavato adhivāsanaṁ
viditvā uṭṭhāyāsanā bhagavantaṁ abhivādetvā padakkhiṇaṁ katvā
pakkāmi. athakho bhagavā tassā rattiyā accayena pubbaṇhasamayaṁ
nivāsetvā pattacīvaramādāya yena uggahassa meṇḍakanattuno nivesanaṁ
tenupasaṅkami upasaṅkamitvā paññatte āsane nisīdi. athakho
uggaho meṇḍakanattā bhagavantaṁ paṇītena khādanīyena bhojanīyena sahatthā
santappesi sampavāresi. athakho uggaho meṇḍakanattā bhagavantaṁ
bhuttāviṁ onītapattapāṇiṁ ekamantaṁ nisīdi ekamantaṁ nisinno kho
uggaho meṇḍakanattā bhagavantaṁ etadavoca imā me bhante
kumāriyo patikulāni gamissanti ovadatu tāsaṁ bhante bhagavā
anusāsatu tāsaṁ bhante bhagavā yaṁ tāsaṁ assa dīgharattaṁ hitāya
sukhāyāti. athakho bhagavā tā kumāriyo etadavoca tasmā
tiha kumāriyo evaṁ sikkhitabbaṁ yassa kho 1- mātāpitaro bhattuno
dassanti atthakāmā hitesino anukampakā anukampaṁ upādāya tassa
bhavissāma pubbuṭṭhāyiniyo pacchānipātiniyo kiṁkārapaṭissāviniyo
manāpacāriniyo piyavādiniyoti evaṁ hi 2- vo kumāriyo sikkhitabbaṁ. tasmā

footnote: 1 po. ma. vo. yu. khosaddo natthi. 2 po. sabbatthavāresu evañhi vo.

page number: 040

tiha kumāriyo evaṁ sikkhitabbaṁ ye te bhattu garuno bhavissanti
mātāti vā pitāti vā samaṇabrāhmaṇāti vā te sakkarissāma
garukarissāma 1- mānessāma pūjessāma 2- abbhāgate ca āsanodakena
paṭipūjessāmāti evaṁ hi vo kumāriyo sikkhitabbaṁ. tasmā tiha
kumāriyo evaṁ sikkhitabbaṁ ye te bhattu abbhantarā kammantā
uṇṇāti vā kappāsāti vā tattha dakkhā bhavissāma analasā
tatrupāyāya vīmaṁsāya samannāgatā alaṁ kātuṁ alaṁ saṁvidhātunti evaṁ
hi vo kumāriyo sikkhitabbaṁ. tasmā tiha kumāriyo evaṁ
sikkhitabbaṁ yo so bhattu abbhantaro antojano dāsāti vā pessāti
vā kammakarāti vā tesaṁ katañca katato jānissāma akatañca
akatato jānissāma gilānakānañca balābalaṁ jānissāma khādanīyaṁ
bhojanīyaṁ cassa paccayaṁsena 3- vibhajissāmāti evaṁ hi vo kumāriyo
sikkhitabbaṁ. tasmā tiha kumāriyo evaṁ sikkhitabbaṁ yaṁ bhattā
āharissati dhanaṁ vā dhaññaṁ vā rajataṁ vā jātarūpaṁ vā taṁ ārakkhena
guttiyā sampādessāma tattha ca bhavissāma adhuttī athenī asoṇḍī
avināsikāti 4- evaṁ hi vo kumāriyo sikkhitabbaṁ. imehi kho
kumāriyo pañcahi dhammehi samannāgato mātugāmo kāyassa bhedā
parammaraṇā manāpakāyikānaṁ devānaṁ sahabyataṁ upapajjatīti.
yo naṁ bharati sabbadā niccaṁ ātāpi ussuko
sabbakāmaharaṁ 5- posaṁ bhattāraṁ nātimaññati

footnote: 1 ma. garuṁ karisusāma. 2 po. yu. mānissāma pūjissāma. 3 ma. paccaṁsenesaṁ
footnote: vibhajissāma. 4 po. ma. yu. avināsikāyoti. 5 yu. sabbakāmarahaṁ.

page number: 041

na cāpi sotthi bhattāraṁ issācārena 1- rosaye
bhattu ca garuno sabbe paṭipūjeti paṇḍitā
uṭṭhāyikā 2- analasā saṅgahitaparijjanā
bhattu manāpaṁ carati saṁbhataṁ 3- anurakkhati.
yā evaṁ vattatī nārī bhattu chandavasānugā
manāpā nāma te devā yattha sā upapajjatīti.

[34] ekaṁ samayaṁ bhagavā vesāliyaṁ viharati mahāvane
kūṭāgārasālāyaṁ. athakho sīho senāpati yena (pts. a iii, 39) bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinno kho sīho senāpati bhagavantaṁ etadavoca sakkā nu kho
bhante sandiṭṭhikaṁ dānaphalaṁ paññāpetunti. sakkā sīhāti bhagavā
avoca dāyako sīha dānapati bahuno janassa piyo hoti manāpo
yaṁpi sīha dāyako dānapati bahuno janassa piyo hoti manāpo idaṁpi
sandiṭṭhikaṁ dānaphalaṁ. puna caparaṁ sīha dāyakaṁ dānapatiṁ santo
sappurisā bhajanti yaṁpi sīha dāyakaṁ dānapatiṁ santo sappurisā bhajanti
idaṁpi sandiṭṭhikaṁ dānaphalaṁ. puna caparaṁ sīha dāyakassa dānapatino
kalyāṇo kittisaddo abbhuggacchati yaṁpi sīha dāyakassa dānapatino
kalyāṇo kittisaddo abbhuggacchati idaṁpi sandiṭṭhikaṁ dānaphalaṁ.
puna caparaṁ sīha dāyako dānapati yaññadeva 4- parisaṁ upasaṅkamati yadi
khattiyaparisaṁ yadi brāhmaṇaparisaṁ yadi gahapatiparisaṁ yadi samaṇaparisaṁ

footnote: 1 po. yu. issāvādena. sī. icchāvādena. 2 po. ma. yu. uṭṭhāhikā.
footnote: 3 po. ma. yu. sambhataṁ. 4 ma. yaṁ yadeva. ito paraṁ īdisameva.

page number: 042

visārado upasaṅkamati amaṅkubhūto yaṁpi sīha dāyako dānapati
yaññadeva parisaṁ upasaṅkamati yadi khattiyaparisaṁ yadi brāhmaṇaparisaṁ yadi
gahapatiparisaṁ yadi samaṇaparisaṁ visārado upasaṅkamati amaṅkubhūto idaṁpi
sandiṭṭhikaṁ dānaphalaṁ. puna caparaṁ sīha dāyako dānapati kāyassa bhedā
parammaraṇā sugatiṁ saggaṁ lokaṁ upapajjati yaṁpi sīha dāyako dānapati
kāyassa bhedā parammaraṇā sugatiṁ saggaṁ lokaṁ upapajjati idaṁpi
samparāyikaṁ dānaphalanti. evaṁ vutte sīho senāpati bhagavantaṁ
etadavoca yānīmāni bhante bhagavatā cattāri sandiṭṭhikāni
dānaphalāni akkhātāni nāhaṁ ettha bhagavato saddhāya gacchāmi
ahaṁpetāni jānāmi ahaṁ bhante dāyako dānapati bahuno janassa piyo
manāpo ahaṁ bhante dāyako dānapati maṁ santo sappurisā
bhajanti ahaṁ bhante dāyako dānapati mayhaṁ kalyāṇo kittisaddo
abbhuggato sīho senāpati dāyako kārako saṅghupaṭṭhākoti ahaṁ
bhante dāyako dānapati yaññadeva parisaṁ upasaṅkamāmi yadi
khattiyaparisaṁ yadi brāhmaṇaparisaṁ yadi gahapatiparisaṁ yadi samaṇaparisaṁ
visārado upasaṅkamāmi amaṅkubhūto. yānīmāni bhante bhagavatā cattāri
sandiṭṭhikāni dānaphalāni akkhātāni nāhaṁ ettha bhagavato saddhāya
gacchāmi ahaṁpetāni jānāmi. yañca kho maṁ bhante bhagavā
evamāha dāyako sīha dānapati kāyassa bhedā parammaraṇā
sugatiṁ saggaṁ lokaṁ upapajjatīti etāhaṁ na jānāmi ettha ca

page number: 043

panāhaṁ bhagavato saddhāya gacchāmīti. evametaṁ sīha evametaṁ
sīha dāyako sīha 1- dānapati kāyassa bhedā parammaraṇā sugatiṁ saggaṁ
lokaṁ upapajjatīti.
dadaṁ piyo hoti bhajanti naṁ bahū
kittiṁ ca pappoti yasassa vaḍḍhati 2-
amaṅkubhūto parisaṁ vigāhati
visārado hoti naro amaccharī
tasmā hi dānāni dadanti paṇḍitā
vineyya maccheramalaṁ sukhesino
te dīgharattaṁ tidive patiṭṭhitā
devānaṁ sahabyagatā ramanti te
katāvakāsā katakusalā ito cutā
sayampabhā anuvicaranti nandane 3-
te tattha nandanti ramanti modare
samappitā kāmaguṇehi pañcahi.
katvāna vākyaṁ asitassa tādino
kamanti sabbe 4- sugatassa sāvakāti.

[35] (pts. a iii, 41) pañcime bhikkhave dāne ānisaṁsā katame pañca
bahuno janassa piyo hoti manāpo santo sappurisā bhajanti
kalyāṇo kittisaddo abbhuggacchati gihidhammā anapagato 5- hoti

footnote: 1 ma. sīhāti natthi. 2 ma. yu. yaso ca vaḍḍhati. 3 ma. yu. nandanaṁ.
footnote: 4 ma. yu. ramanti sagge. 5 yu. anapeto.

page number: 044

kāyassa bhedā parammaraṇā sugatiṁ saggaṁ lokaṁ upapajjati ime kho
bhikkhave pañca dāne ānisaṁsāti.
dadamāno piyo hoti sataṁ dhammaṁ anukkamaṁ
santo naṁ sadā bhajanti saññatā brahmacārayo
te tassa dhammaṁ desenti sabbadukkhāpanūdanaṁ
yaṁ so dhammaṁ idhaññāya parinibbātanāsavoti 1-.

[36] pañcimāni bhikkhave kāladānāni katamāni pañca āgantukassa
dānaṁ deti gamikassa dānaṁ deti gilānassa dānaṁ deti dubbhikkhe dānaṁ
deti yāni tāni navasassāni navaphalāni tāni paṭhamaṁ sīlavantesu
patiṭṭhāpeti imāni kho bhikkhave pañca kāladānānīti.
kāle dadanti sappaññā vadaññū vītamaccharā
kālena 2- dinnaṁ ariyesu ujubhūtesu tādisu
vippasannamanā tassa vipulā hoti dakkhiṇā
ye tattha anumodanti 3- veyyāvaccaṁ karonti vā
na tena 4- dakkhiṇā ūnā 5- tepi puññassa bhāgino
tasmā dade appaṭivāṇacitto yattha dinnaṁ mahapphalaṁ
puññāni paralokasmiṁ patiṭṭhā honti pāṇinanti.

[37] (pts. a iii, 42) bhojanaṁ bhikkhave dadamāno dāyako paṭiggāhakānaṁ
pañca ṭhānāni deti katamāni pañca āyuṁ deti vaṇṇaṁ deti
sukhaṁ deti balaṁ deti paṭibhāṇaṁ deti āyuṁ kho pana datvā

footnote: 1 po. ma. yu parinibbāti anāsavoti. 2 po. yu. kāle. 3 po. ye ca tattha
footnote: pamodanti. 4 yu. tesaṁ. 5 po. ... onā.

page number: 045

āyussa bhāgī hoti dibbassa vā mānusassa vā vaṇṇaṁ datvā
vaṇṇassa bhāgī hoti dibbassa vā mānusassa vā sukhaṁ datvā
sukhassa bhāgī hoti dibbassa vā mānusassa vā balaṁ datvā balassa
bhāgī hoti dibbassa vā mānusassa vā paṭibhāṇaṁ datvā paṭibhāṇassa
bhāgī hoti dibbassa vā mānusassa vā bhojanaṁ bhikkhave dadamāno
dāyako paṭiggāhakānaṁ imāni pañca ṭhānāni detīti.
āyudo balado dhīro vaṇṇado paṭibhāṇado
sukhassa dātā medhāvī sukhaṁ so adhigacchati
āyuṁ datvā balaṁ vaṇṇaṁ sukhañca paṭibhāṇado 1-
dīghāyu yasavā hoti yattha yatthūpapajjatīti.

[38] pañcime bhikkhave saddhe kulaputte ānisaṁsā katame
pañca ye te bhikkhave loke santo sappurisā te saddhaññeva
paṭhamaṁ anukampantā anukampanti no tathā assaddhaṁ saddhaññeva
paṭhamaṁ upasaṅkamantā upasaṅkamanti no tathā assaddhaṁ saddhasseva 2-
paṭhamaṁ paṭiggaṇhantā paṭiggaṇhanti no tathā assaddhassa 3-
saddhasseva 3- paṭhamaṁ dhammaṁ desentā desenti no tathā assaddhassa 3-
saddho kāyassa bhedā parammaraṇā sugatiṁ saggaṁ lokaṁ upapajjati ime
kho bhikkhave pañca saddhe kulaputte ānisaṁsā seyyathāpi bhikkhave
subhūmiyaṁ catummahāpathe 4- mahānigrodho samantā pakkhīnaṁ paṭissaraṇaṁ hoti
evameva (pts. a iii, 43) kho bhikkhave saddho kulaputto bahuno janassa paṭissaraṇaṁ hoti

footnote: 1 sī. paṭibhānakaṁ ma. paṭibhāṇakaṁ. 2 ma. saddhaññeva. 3 ma. asaddhaṁ.
footnote: 4 po. yu. cātumahāpathe. ma. catumahā ....

page number: 046

bhikkhūnaṁ bhikkhunīnaṁ upāsakānaṁ upāsikānanti.
sākhāpattaphalūpeto khandhimāva mahādumo
mūlavā phalasampanno patiṭṭhā hoti pakkhinaṁ
manorame āyatane sevanti naṁ vihaṅgamā
chāyaṁ chāyatthikā yanti phalatthā phalabhojino
tatheva sīlasampannaṁ saddhaṁ purisapuggalaṁ
nivātavuttiṁ atthaddhaṁ surataṁ 1- sakhilaṁ muduṁ
vītarāgā vītadosā vītamohā anāsavā
puññakkhettāni lokasmiṁ sevanti tādisaṁ naraṁ
te tassa dhammaṁ desenti sabbadukkhāpanūdanaṁ
yaṁ so dhammaṁ idhaññāya parinibbātanāsavoti.

[39] pañcimāni bhikkhave ṭhānāni sampassantā mātāpitaro
puttaṁ icchanti kule jāyamānaṁ katamāni pañca bhato vā no
bharissati kiccaṁ vā no karissati kulavaṁso ciraṁ ṭhassati dāyajjaṁ
paṭipajjati 2- atha vā pana petānaṁ kālakatānaṁ dakkhiṇaṁ anuppadassati 3-
imāni kho bhikkhave pañca ṭhānāni sampassantā mātāpitaro puttaṁ
icchanti kule jāyamānanti.
pañcaṭṭhānāni sampassaṁ puttaṁ icchanti paṇḍitā
bhato vā no bharissati kiccaṁ vā no karissati
kulavaṁso ciraṁ tiṭṭhe dāyajjaṁ paṭipajjati

footnote: 1 ma. yu. sorataṁ. 2 ma. yu. paṭipajjissati. 3 po. ma. yu. anuppadassatīti.

page number: 047

atha vā pana petānaṁ dakkhiṇaṁnuppadassati
ṭhānānetāni sampassaṁ puttaṁ icchanti paṇḍitā
tasmā santo sappurisā kataññū katavedino
bharanti mātāpitaro pubbe katamanussaraṁ
karonti nesaṁ kiccāni yathātaṁ pubbakārinaṁ
ovādakārī bhataposī kulavaṁsaṁ ahāpayaṁ
saddho sīlena sampanno putto hoti pasaṁsiyoti.

[40] himavantaṁ bhikkhave pabbatarājaṁ nissāya mahāsālā pañcahi
vaḍḍhīhi vaḍḍhanti katamāhi pañcahi sākhāpattapalāsena vaḍḍhanti
tacena vaḍḍhanti pappaṭikāya vaḍḍhanti pheggunā vaḍḍhanti sārena
vaḍḍhanti himavantaṁ bhikkhave pabbatarājaṁ nissāya mahāsālā imāhi
pañcahi vaḍḍhīhi vaḍḍhanti evameva kho bhikkhave saddhaṁ kulapatiṁ 1-
nissāya antojano pañcahi vaḍḍhīhi vaḍḍhati katamāhi pañcahi
saddhāya vaḍḍhati sīlena vaḍḍhati sutena vaḍḍhati cāgena vaḍḍhati
paññāya vaḍḍhati saddhaṁ bhikkhave kulapatiṁ 1- nissāya antojano imāhi
pañcahi vaḍḍhīhi vaḍḍhatīti.
yathā hi pabbato selo araññasmiṁ brahāvane
taṁ rukkhā upanissāya vaḍḍhantete vanappatī
tatheva sīlasampannaṁ saddhaṁ kulaputtaṁ idha 2-
upanissāya vaḍḍhanti puttadārā ca bandhavā

footnote: 1 ma. yu. kulaputtaṁ. 2 ma. imaṁ.

page number: 048

amaccā ñātisaṅghā ca ye cassa anujīvino
tyassa sīlavato sīlaṁ cāgaṁ sucaritāni ca
passamānānukubbanti ye bhavanti vicakkhaṇā
idha dhammaṁ caritvāna saggaṁ 1- sugatigāminaṁ
nandino devalokasmiṁ modanti kāmakāminoti.
sumanavaggo catuttho.
tassuddānaṁ
sumanā cundi uggaho sīho dānānisaṁsayo 2-
kālabhojanasaddhā ca puttasālehi te dasāti.
------------
muṇḍarājavaggo pañcamo

[41] (pts. a iii, 45) athakho anāthapiṇḍiko gahapati yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca
pañcime gahapati bhogānaṁ ādiyā katame pañca idha gahapati
ariyasāvako uṭṭhānaviriyādhigatehi bhogehi bāhābalaparicitehi
sedāvakkhittehi dhammikehi dhammaladdhehi attānaṁ sukheti pīṇeti sammā
sukhaṁ pariharati mātāpitaro sukheti pīṇeti sammā sukhaṁ pariharati
puttadāradāsakammakaraporise sukheti pīṇeti sammā sukhaṁ pariharati ayaṁ
paṭhamo bhogānaṁ ādiyo. puna caparaṁ gahapati ariyasāvako uṭṭhānaviriyādhidhigatehi

footnote: 1 ma. yu. maggaṁ. 2 ma. dānānisaṁsako. 3 yu. ṭhānaputtena.

page number: 049

bhogehi bāhābalaparicitehi sedāvakkhittehi dhammikehi dhammaladdhehi
mittāmacce sukheti pīṇeti sammā sukhaṁ pariharati ayaṁ dutiyo
bhogānaṁ ādiyo. puna caparaṁ gahapati ariyasāvako uṭṭhānaviriyādhigatehi
bhogehi bāhābalaparicitehi sedāvakkhittehi dhammikehi dhammaladdhehi
yā tā honti āpadā aggito vā udakato vā rājato vā corato
vā appiyato vā dāyādato tathārūpāsu āpadāsu bhogehi pariyodhāya
vattati sotthiṁ attānaṁ karoti ayaṁ tatiyo bhogānaṁ ādiyo.
puna caparaṁ gahapati ariyasāvako uṭṭhānaviriyādhigatehi bhogehi bāhābalaparicitehi
sedāvakkhittehi dhammikehi dhammaladdhehi pañca balī 1- kattā
hoti ñātibaliṁ atithibaliṁ pubbapetabaliṁ rājabaliṁ devatābaliṁ ayaṁ
catuttho bhogānaṁ ādiyo. puna caparaṁ gahapati ariyasāvako uṭṭhānaviriyādhigatehi
bhogehi bāhābalaparicitehi sedāvakkhittehi dhammikehi
dhammaladdhehi ye te samaṇabrāhmaṇā madappamādā paṭiviratā khantisoracce
niviṭṭhā ekamattānaṁ damenti ekamattānaṁ samenti ekamattānaṁ
parinibbāpenti tathārūpesu samaṇabrāhmaṇesu uddhaggikaṁ dakkhiṇaṁ patiṭṭhāpeti
sovaggikaṁ sukhavipākaṁ saggasaṁvattanikaṁ ayaṁ pañcamo bhogānaṁ
ādiyo. ime kho gahapati pañca bhogānaṁ ādiyā tassa ce
gahapati ariyasāvakassa ime pañca bhogānaṁ ādiye ādiyato bhogā
parikkhayaṁ gacchanti tassa evaṁ hoti ye vata bhogānaṁ ādiyā te

footnote: 1 ma. baliṁ.

page number: 050

cāhaṁ ādiyāmi bhogā ca me parikkhayaṁ gacchantīti itissa hoti
avippaṭisāro. tassa ce gahapati ariyasāvakassa ime pañca bhogānaṁ
ādiye ādiyato bhogā abhivaḍḍhanti tassa evaṁ hoti ye vata
bhogānaṁ ādiyā te cāhaṁ ādiyāmi bhogā ca me abhivaḍḍhantīti
itissa hoti avippaṭisāro 1- ubhayeneva avippaṭisāroti.
bhuttā bhogā bhatā bhaccā vitiṇṇā āpadāsu me
uddhaggā dakkhiṇā dinnā atho pañca balī katā
upaṭṭhitā sīlavanto saññatā brahmacārayo 2-
yadatthaṁ bhogamiccheyya paṇḍito gharamāvasaṁ
so me attho anuppatto kataṁ ananutāpiyaṁ.
etaṁ anussaraṁ macco ariyadhamme ṭhito naro
idheva naṁ pasaṁsanti pecca sagge pamodatīti 3-.

[42] sappuriso bhikkhave kule jāyamāno bahuno janassa
atthāya hitāya sukhāya hoti mātāpitūnaṁ 4- atthāya hitāya sukhāya
hoti puttadārassa atthāya hitāya sukhāya hoti dāsakammakaraporisassa
atthāya hitāya sukhāya hoti mittāmaccānaṁ atthāya
hitāya sukhāya hoti samaṇabrāhmaṇānaṁ atthāya hitāya sukhāya hoti
seyyathāpi bhikkhave mahāmegho sabbasassāni sampādento bahuno
janassa atthāya hitāya sukhāya hoti evameva kho bhikkhave sappuriso

footnote: 1 ma. yu. ayaṁ pāṭho na dissati. 2 yu. brahmacāriyo. 3 yu. sagge ca modatīti.
footnote: 4 ma. yu. mātāpitunnaṁ.

page number: 051

kule jāyamāno bahuno janassa atthāya hitāya sukhāya hoti mātāpitūnaṁ
atthāya hitāya sukhāya hoti puttadārassa atthāya hitāya
sukhāya hoti dāsakammakaraporisassa atthāya hitāya sukhāya hoti
mittāmaccānaṁ atthāya hitāya sukhāya hoti samaṇabrāhmaṇānaṁ
atthāya hitāya sukhāya hotīti.
hito bahunnaṁ paṭipajja bhoge
taṁ devatā rakkhati dhammaguttaṁ
bahussutaṁ sīlavatūpapannaṁ
dhamme ṭhitaṁ na vijahāti 1- kitti.
dhammaṭṭhaṁ sīlasampannaṁ saccavādiṁ hirīmanaṁ
nekkhaṁ jambonadasseva ko taṁ ninditumarahati
devāpi naṁ pasaṁsanti brahmunāpi pasaṁsitoti.

[43] athakho anāthapiṇḍiko gahapati yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca pañcime
gahapati dhammā iṭṭhā kantā manāpā dullabhā lokasmiṁ katame
pañca āyu gahapati iṭṭho kanto manāpo dullabho lokasmiṁ
vaṇṇo iṭṭho kanto manāpo dullabho lokasmiṁ sukhaṁ iṭṭhaṁ
kantaṁ manāpaṁ dullabhaṁ lokasmiṁ yaso iṭṭho kanto manāpo dullabho
lokasmiṁ saggā iṭṭhā kantā manāpā dullabhā lokasmiṁ.

footnote: 1 ma. vijahati.

page number: 052

ime kho gahapati pañca dhammā iṭṭhā kantā manāpā dullabhā
lokasmiṁ imesaṁ kho gahapati pañcannaṁ dhammānaṁ iṭṭhānaṁ kantānaṁ
manāpānaṁ dullabhānaṁ lokasmiṁ na āyācanahetu vā na 1- patthanahetu 2-
vā paṭilābhaṁ vadāmi imesañce 3- gahapati pañcannaṁ dhammānaṁ iṭṭhānaṁ
kantānaṁ manāpānaṁ dullabhānaṁ lokasmiṁ āyācanahetu vā (pts. a iii, 48) patthanahetu
vā paṭilābho abhavissa ko idha kena hāyetha na kho gahapati
arahati ariyasāvako āyukāmo āyuṁ āyācituṁ vā abhinandituṁ vā
āyussa vāpi hetu 4- āyukāmena gahapati ariyasāvakena āyusaṁvattanikā
paṭipadā paṭipajjitabbā āyusaṁvattanikā hissa paṭipadā paṭipannā
āyupaṭilābhāya saṁvattati so lābhī hoti āyussa dibbassa vā
mānusassa vā na kho gahapati arahati ariyasāvako vaṇṇakāmo
vaṇṇaṁ āyācituṁ vā abhinandituṁ vā vaṇṇassa vāpi hetu vaṇṇakāmena
gahapati ariyasāvakena vaṇṇasaṁvattanikā paṭipadā paṭipajjitabbā
vaṇṇasaṁvattanikā hissa paṭipadā paṭipannā vaṇṇapaṭilābhāya saṁvattati
so lābhī hoti vaṇṇassa dibbassa vā mānusassa vā na kho
gahapati arahati ariyasāvako sukhakāmo sukhaṁ āyācituṁ vā abhinandituṁ
vā sukhassa vāpi hetu sukhakāmena gahapati ariyasāvakena sukhasaṁvattanikā
paṭipadā paṭipajjitabbā sukhasaṁvattanikā hissa paṭipadā paṭipannā
sukhapaṭilābhāya saṁvattati so lābhī hoti sukhassa dibbassa
vā mānusassa vā na kho gahapati arahati ariyasāvako yasakāmo

footnote: 1 ma. nasaddo natthi. 2 ma. yu. patthanāhetu. ito paraṁ īdisameva.
footnote: 3 ma. imesaṁ kho. 4 po. yu. hetuṁ. ito paraṁ īdisameva.

page number: 053

yasaṁ āyācituṁ vā abhinandituṁ vā yasassa vāpi hetu yasakāmena gahapati
ariyasāvakena yasasaṁvattanikā paṭipadā paṭipajjitabbā yasasaṁvattanikā
hissa paṭipadā paṭipannā yasapaṭilābhāya saṁvattati so lābhī hoti
yasassa dibbassa vā mānusassa vā na kho gahapati arahati ariyasāvako
saggakāmo saggaṁ āyācituṁ vā abhinandituṁ vā saggānaṁ vāpi
hetu saggakāmena gahapati ariyasāvakena saggasaṁvattanikā paṭipadā
paṭipajjitabbā saggasaṁvattanikā hissa paṭipadā paṭipannā saggapaṭilābhāya
saṁvattati so lābhī hoti saggānanti.
āyuṁ vaṇṇaṁ yasaṁ kittiṁ saggaṁ uccākulīnataṁ
ratiyo patthayānena uḷārā aparāparā
appamādaṁ pasaṁsanti puññakiriyāsu paṇḍitā.
appamatto ubho atthe adhiggaṇhāti paṇḍito
diṭṭhe dhamme ca yo attho yo cattho samparāyiko
atthābhisamayā dhīro paṇḍitoti pavuccatīti.

[44] ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.
athakho bhagavā pubbaṇhasamayaṁ nivāsetvā pattacīvaramādāya
yena uggassa gahapatino vesālikassa nivesanaṁ tenupasaṅkami upasaṅkamitvā
paññatte āsane nisīdi. athakho uggo gahapati
vesāliko yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi ekamantaṁ nisinno kho uggo gahapati

page number: 054

vesāliko bhagavantaṁ etadavoca sammukhā metaṁ bhante bhagavato sutaṁ
sammukhā paṭiggahitaṁ manāpadāyī labhate manāpanti manāpaṁ me
bhante sālapupphakaṁ khādanīyaṁ taṁ me bhagavā paṭiggaṇhātu anukampaṁ
upādāyāti paṭiggahesi bhagavā anukampaṁ upādāya sammukhā
metaṁ bhante bhagavato sutaṁ sammukhā paṭiggahitaṁ manāpadāyī labhate
manāpanti manāpaṁ me bhante sampannavarasūkaramaṁsaṁ 1- taṁ me bhagavā
paṭiggaṇhātu anukampaṁ upādāyāti paṭiggahesi bhagavā anukampaṁ
upādāya sammukhā metaṁ bhante bhagavato sutaṁ sammukhā paṭiggahitaṁ
manāpadāyī labhate manāpanti manāpaṁ me bhante nibbattatelakaṁ
nāliyasākaṁ 2- taṁ me bhagavā paṭiggaṇhātu anukampaṁ upādāyāti
paṭiggahesi bhagavā anukampaṁ upādāya sammukhā metaṁ bhante bhagavato
sutaṁ sammukhā paṭiggahitaṁ manāpadāyī labhate manāpanti manāpo
me bhante sālīnaṁ odano vigatakāḷako 3- anekasūpo anekabyañjano
taṁ me bhagavā paṭiggaṇhātu anukampaṁ upādāyāti paṭiggahesi
bhagavā anukampaṁ upādāya (pts. a iii, 50) sammukhā metaṁ bhante bhagavato sutaṁ
sammukhā paṭiggahitaṁ manāpadāyī labhate manāpanti manāpāni me
bhante kāsikāni vatthāni tāni me bhagavā paṭiggaṇhātu anukampaṁ
upādāyāti paṭiggahesi bhagavā anukampaṁ upādāya sammukhā
metaṁ bhante bhagavato sutaṁ sammukhā paṭiggahitaṁ manāpadāyī labhate

footnote: 1 ma. yu. sampannakolakaṁ sūkaramaṁsaṁ. 2 yu. nibbaddhatelakaṁ nāliyāsākaṁ.
footnote: 3 ma. vicitakāḷako.

page number: 055

manāpanti manāpo me bhante pallaṅko goṇakatthato 1- paṭikatthato 2-
paṭilikatthato kadalimigapavarapaccattharaṇo sauttaracchado ubhatolohitakūpadhāno
apica bhante mayametaṁ 3- jānāma netaṁ bhagavato kappatīti
idaṁ me bhante candanaphalakaṁ agghati adhikasatasahassaṁ taṁ me bhagavā
paṭiggaṇhātu anukampaṁ upādāyāti paṭiggahesi bhagavā anukampaṁ
upādāya athakho bhagavā uggaṁ gahapatiṁ vesālikaṁ iminā
anumodanīyena anumodi.
manāpadāyī labhate manāpaṁ
yo ujubhūtesu dadāti chandasā
acchādanaṁ sayanamathannapānaṁ 4-
nānappakārāni ca paccayāni
cattañca muttañca anuggahītaṁ
khettūpame arahante viditvā
so duccajaṁ sappuriso cajitvā
manāpadāyī labhate manāpanti.
athakho bhagavā uggaṁ gahapatiṁ vesālikaṁ iminā anumodanīyena
anumoditvā uṭṭhāyāsanā pakkāmi athakho uggo gahapati vesāliko
aparena samayena kālamakāsi kālakato ca uggo gahapati vesāliko
aññataraṁ manomayaṁ kāyaṁ upapajji tena kho pana samayena bhagavā
sāvatthiyaṁ viharati jetavane anāthapiṇḍikassa ārāme athakho uggo

footnote: 1 po. koṇasandato. 2 ma. ayaṁ pāṭho natthi. 3 ma. yu. mayampetaṁ.
footnote: 4 ma. sayamannapānaṁ.

page number: 056

devaputto abhikkantāya rattiyā abhikkantavaṇṇo kevalakappaṁ (pts. a iii, 51) jetavanaṁ
obhāsetvā yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ aṭṭhāsi ekamantaṁ ṭhitaṁ kho uggaṁ devaputtaṁ
bhagavā etadavoca kacci te ugga yathādhippāyoti taggha me
bhagavā yathādhippāyoti athakho bhagavā uggaṁ devaputtaṁ gāthāhi
ajjhabhāsi.
manāpadāyī labhate manāpaṁ
aggassa dātā labhate punaggaṁ
varassa dātā varalābhī ca hoti
seṭṭhandado seṭṭhamupeti ṭhānaṁ
aggadāyī varadāyī 1- seṭṭhadāyī ca yo naro
dīghāyu yasavā hoti yattha yatthūpapajjatīti.

[45] pañcime bhikkhave puññābhisandā kusalābhisandā
sukhassāhārā sovaggikā 2- sukhavipākā saggasaṁvattanikā 3- iṭṭhāya kantāya
manāpāya hitāya sukhāya saṁvattanti katame pañca yassa bhikkhave
bhikkhu cīvaraṁ paribhuñjamāno appamāṇaṁ cetosamādhiṁ upasampajja viharati
appamāṇo tassa puññābhisando kusalābhisando sukhassāhāro sovaggiko
sukhavipāko saggasaṁvattaniko iṭṭhāya kantāya manāpāya hitāya
sukhāya saṁvattati yassa bhikkhave bhikkhu piṇḍapātaṁ paribhuñjamāno
... yassa bhikkhave bhikkhu vihāraṁ paribhuñjamāno ... yassa bhikkhave bhikkhu

footnote: 1 po. so aggadāyī .... ma. yo aggadāyī .... 2 po. sovatthikā. sabbattha
footnote: vāresu eseva nayo. 3 po. sukhasaṁvattanikā.

page number: 057

mañcapīṭhaṁ paribhuñjamāno ... yassa bhikkhave bhikkhu gilānapaccayabhesajjaparikkhāraṁ
paribhuñjamāno appamāṇaṁ cetosamādhiṁ (pts. a iii, 52) upasampajja viharati
appamāṇo tassa puññābhisando kusalābhisando sukhassāhāro
sovaggiko sukhavipāko saggasaṁvattaniko iṭṭhāya kantāya manāpāya hitāya
sukhāya saṁvattati ime kho bhikkhave pañca puññābhisandā kusalābhisandā
sukhassāhārā sovaggikā sukhavipākā saggasaṁvattanikā iṭṭhāya
kantāya manāpāya hitāya sukhāya saṁvattanti imehi ca pana bhikkhave
pañcahi puññābhisandehi kusalābhisandehi samannāgatassa ariyasāvakassa
na sukaraṁ puññassa pamāṇaṁ gahetuṁ 1- ettako puññābhisando kusalābhisando
sukhassāhāro sovaggiko sukhavipāko saggasaṁvattaniko iṭṭhāya
kantāya manāpāya hitāya sukhāya saṁvattatīti athakho asaṅkheyyo
appameyyo mahāpuññakkhandhotveva saṅkhaṁ gacchati seyyathāpi bhikkhave
mahāsamudde na sukaraṁ udakassa pamāṇaṁ gahetuṁ ettakāni
udakāḷhakānīti vā 2- ettakāni udakāḷhakasatānīti vā ettakāni
udakāḷhakasahassānīti vā ettakāni udakāḷhakasatasahassānīti vā athakho
asaṅkheyyo appameyyo mahāudakakkhandhotveva saṅkhaṁ gacchati evameva
kho bhikkhave imehi pañcahi puññābhisandehi kusalābhisandehi
samannāgatassa ariyasāvakassa na sukaraṁ puññassa pamāṇaṁ gahetuṁ ettako
puññābhisando kusalābhisando sukhassāhāro sovaggiko sukhavipāko

footnote: 1 po. gaṇetuṁ. 2 yu. udakāḷhāni. ma. vāsaddo na dissati.

page number: 058

iṭṭhāya kantāya manāpāya hitāya sukhāya saṁvattatīti athakho saggasaṁvattaniko
asaṅkheyyo appameyyo mahāpuññakkhandhotveva saṅkhaṁ gacchatīti.
mahodadhiṁ aparimitaṁ mahāsaraṁ
bahubheravaṁ ratanagaṇānamālayaṁ
najjo yathā macchagaṇasaṅghasevitā 1-
puthū savantī 2- upayanti sāgaraṁ
evaṁ naraṁ annadapānavatthadaṁ 3-
seyyānisajjattharaṇassa dāyakaṁ
puññassa dhārā upayanti paṇḍitaṁ
najjo yathā vārivahāva sāgaranti.

[46] pañcimā bhikkhave sampadā katamā pañca saddhāsampadā
sīlasampadā sutasampadā cāgasampadā paññāsampadā imā
kho bhikkhave pañca sampadāti.

[47] pañcimāni bhikkhave dhanāni katamāni pañca saddhādhanaṁ
sīladhanaṁ sutadhanaṁ cāgadhanaṁ paññādhanaṁ katamañca bhikkhave saddhādhanaṁ
idha bhikkhave ariyasāvako saddho hoti saddahati tathāgatassa bodhiṁ
itipi so bhagavā .pe. satthā devamanussānaṁ buddho bhagavāti idaṁ
vuccati bhikkhave saddhādhanaṁ. katamañca bhikkhave sīladhanaṁ idha bhikkhave
ariyasāvako pāṇātipātā paṭivirato hoti .pe. surāmerayamajjapamādaṭṭhānā

footnote: 1 po. ma. naragaṇasaṅghasevitā. 2 po. yu. savanti. 3 po. annapānavatthaṁ.

page number: 059

pamādaṭṭhānā paṭivirato hoti idaṁ vuccati bhikkhave sīladhanaṁ.
katamañca bhikkhave sutadhanaṁ idha bhikkhave ariyasāvako bahussuto
hoti .pe. diṭṭhiyā suppaṭividdhā 1- idaṁ vuccati bhikkhave sutadhanaṁ.
katamañca bhikkhave cāgadhanaṁ idha bhikkhave ariyasāvako vigatamalamaccherena
cetasā agāraṁ ajjhāvasati muttacāgo payattapāṇi 2- vossaggarato
yācayogo dānasaṁvibhāgarato idaṁ vuccati bhikkhave cāgadhanaṁ.
katamañca bhikkhave paññādhanaṁ idha bhikkhave ariyasāvako paññavā
hoti udayatthagāminiyā paññāya samannāgato ariyāya nibbedhikāya
sammādukkhakkhayagāminiyā idaṁ vuccati bhikkhave paññādhanaṁ. imāni
kho bhikkhave pañca dhanānīti.
yassa saddhā tathāgate acalā supatiṭṭhitā
sīlañca yassa kalyāṇaṁ ariyakantaṁ pasaṁsitaṁ
saṅghe pasādo yassatthi uju bhūtañca dassanaṁ
adaḷiddoti taṁ āhu amoghaṁ tassa jīvitaṁ
tasmā saddhañca sīlañca pasādaṁ dhammadassanaṁ
anuyuñjetha medhāvī saraṁ buddhānasāsananti.

[48] pañcimāni bhikkhave alabbhanīyāni ṭhānāni samaṇena vā
brāhmaṇena vā devena vā mārena vā brahmunā vā kenaci vā
lokasmiṁ katamāni pañca jarādhammaṁ mā jirīti 3- alabbhanīyaṁ ṭhānaṁ

footnote: 1 ma. yu. suppaṭividdho. 2 ma. yu. payatapāṇi. ma. yu. sabbatthavāresu jīrīti.

page number: 060

samaṇena vā brāhmaṇena vā devena vā mārena vā brahmunā vā
kenaci vā lokasmiṁ byādhidhammaṁ mā byādhiyīti ... maraṇadhammaṁ mā
miyyīti ... khayadhammaṁ mā khiyīti ... nassanadhammaṁ mā nassīti
alabbhanīyaṁ ṭhānaṁ samaṇena vā brāhmaṇena vā devena vā mārena vā
brahmunā vā kenaci vā lokasmiṁ assutavato bhikkhave puthujjanassa
jarādhammaṁ jīrati so jarādhamme jiṇṇe na iti paṭisañcikkhati na kho
mayhevekassa jarādhammaṁ jīrati athakho yāvatā sattānaṁ āgati gati
cuti upapatti sabbesaṁ sattānaṁ jarādhammaṁ jīrati ahañceva kho pana
jarādhamme jiṇṇe soceyyaṁ kilameyyaṁ parideveyyaṁ urattāḷī 1- kandeyyaṁ
sammohaṁ āpajjeyyaṁ bhattampi me 2- nacchādeyya kāyepi dubbaṇṇiyaṁ
okkameyya kammantāpi nappavatteyyuṁ amittāpi attamanā
assu mittāpi dummanā assūti so jarādhamme jiṇṇe socati
kilamati paridevati urattāḷī kandati sammohaṁ āpajjati ayaṁ vuccati
bhikkhave assutavā puthujjano viddho savisena sokasallena attānaññeva
paritāpeti. puna caparaṁ bhikkhave assutavato puthujjanassa (pts. a iii, 55) byādhidhammaṁ
byādhiyati ... maraṇadhammaṁ miyyati ... khayadhammaṁ khiyati ... nassanadhammaṁ
nassati so nassanadhamme naṭṭhe na iti paṭisañcikkhati na kho
mayhevekassa nassanadhammaṁ nassati athakho yāvatā sattānaṁ āgati
gati cuti upapatti sabbesaṁ sattānaṁ nassanadhammaṁ nassati ahañceva
kho pana nassanadhamme naṭṭhe soceyyaṁ kilameyyaṁ parideveyyaṁ urattāḷī

footnote: 1 ma. sabbatthavāresu urattāḷiṁ. 2 po. maṁ.

page number: 061

kandeyyaṁ sammohaṁ āpajjeyyaṁ bhattampi me nacchādeyya kāyepi
dubbaṇṇiyaṁ okkameyya kammantāpi nappavatteyyuṁ amittāpi
attamanā assu mittāpi dummanā assūti so nassanadhamme naṭṭhe
socati kilamati paridevati urattāḷī kandati sammohaṁ āpajjati ayaṁ
vuccati bhikkhave assutavā puthujjano viddho savisena sokasallena
attānaññeva paritāpeti. sutavato ca kho bhikkhave ariyasāvakassa
jarādhammaṁ jīrati so jarādhamme jiṇṇe iti paṭisañcikkhati na kho
mayhevekassa jarādhammaṁ jīrati athakho yāvatā sattānaṁ āgati gati
cuti upapatti sabbesaṁ sattānaṁ jarādhammaṁ jīrati. ahañceva kho
pana jarādhamme jiṇṇe soceyyaṁ kilameyyaṁ parideveyyaṁ urattāḷī
kandeyyaṁ sammohaṁ āpajjeyyaṁ bhattampi me nacchādeyya kāyepi
dubbaṇṇiyaṁ okkameyya kammantāpi nappavatteyyuṁ amittāpi
attamanā assu mittāpi dummanā assūti so jarādhamme jiṇṇe
na socati na kilamati na paridevati na urattāḷī kandati na sammohaṁ
āpajjati ayaṁ vuccati bhikkhave sutavā ariyasāvako abbuhi savisaṁ
sokasallaṁ yena viddho assutavā puthujjano attānaññeva paritāpeti
asoko visallo ariyasāvako attānaññeva parinibbāpeti. puna caparaṁ
bhikkhave sutavato ariyasāvakassa byādhidhammaṁ byādhiyati ... maraṇadhammaṁ
miyyati ... khayadhammaṁ khiyati ... nassanadhammaṁ nassati so nasasanadhamme

page number: 062

naṭṭhe iti paṭisañcikkhati na kho mayhevekassa nassanadhammaṁ
nassati athakho yāvatā sattānaṁ āgati gati cuti upapatti
sabbesaṁ sattānaṁ (pts. a iii, 56) nassanadhammaṁ nassati ahañceva kho pana nassanadhamme
naṭṭhe soceyyaṁ kilameyyaṁ parideveyyaṁ urattāḷī kandeyyaṁ
sammohaṁ āpajjeyyaṁ bhattampi me nacchādeyya kāyepi dubbaṇṇiyaṁ
okkameyya kammantāpi nappavatteyyuṁ amittāpi attamanā assu
mittāpi dummanā assūti so nassanadhamme naṭṭhe na socati na
kilamati na paridevati na urattāḷī kandati na sammohaṁ āpajjati
ayaṁ vuccati bhikkhave sutavā ariyasāvako abbuhi savisaṁ sokasallaṁ
yena viddho assutavā puthujjano attānaññeva paritāpeti asoko
visallo ariyasāvako attānaññeva parinibbāpeti. imāni kho bhikkhave
pañca alabbhanīyāni ṭhānāni samaṇena vā brāhmaṇena vā devena
vā mārena vā brahmunā vā kenaci vā lokasminti.
na socanāya na 1- paridevanāya
attho idha labbhati 2- api appakopi
socantamenaṁ dukkhitaṁ viditvā
paccatthikā attamanā bhavanti
yato ca kho paṇḍito āpadāsu
na vedhati atthavinicchayaññū

footnote: 1 po. ma. nasaddo natthi. 2 ma. yu. labbhā.

page number: 063

paccatthikāssa dukkhitā
bhavanti disvā mukhaṁ avikāraṁ 1- purāṇaṁ
jappena mantena subhāsitena
anuppadānena paveṇiyā vā
yathā yathā yattha labhetha atthaṁ
tathā tathā tattha parakkameyya
sace pajāneyya 2- alabbhaneyyo
mayā vā aññena vā esa attho
asocamāno adhivāsayeyya
kammaṁ daḷhaṁ kinti karomidānīti.

[49] (pts. a iii, 57) ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. athakho rājā pasenadi kosalo yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi
tena kho pana samayena mallikā devī kālakatā hoti athakho
aññataro puriso yena rājā pasenadi kosalo tenupasaṅkami
upasaṅkamitvā rañño pasenadissa kosalassa upakaṇṇake ārocesi
mallikā deva 3- devī kālakatāti evaṁ vutte rājā pasenadi kosalo
dukkhī dummano pattakkhandho adhomukho pajjhāyanto appaṭibhāṇo nisīdi
athakho bhagavā rājānaṁ pasenadiṁ kosalaṁ dukkhiṁ dummanaṁ pattakkhandhaṁ adhomukhaṁ

footnote: 1 po. adhikāraṁ. 2 po. yu. saceva jāneyya. 3 ma. devī deva.

page number: 064

pajjhāyantaṁ appaṭibhāṇaṁ viditvā rājānaṁ pasenadiṁ kosalaṁ etadavoca
pañcimāni mahārāja alabbhanīyāni ṭhānāni samaṇena vā brāhmaṇena
vā devena vā mārena vā brahmunā vā kenaci vā lokasmiṁ katamāni
pañca jarādhammaṁ mā jirīti alabbhanīyaṁ ṭhānaṁ .pe. na socanāya
na paridevanāya .pe. kammaṁ daḷhaṁ kinti karomidānīti.

[50] ekaṁ samayaṁ āyasmā nārado pātaliputte viharati
kukkuṭārāme. tena kho pana samayena muṇḍassa 1- rañño bhaddā devī
kālakatā hoti piyā manāpā so bhaddāya deviyā kālakatāya
piyāya manāpāya neva nhāyati na vilimpati na bhattaṁ bhuñjati na
kammantaṁ payojeti rattindivaṁ bhaddāya deviyā sarīre ajjhomucchito
athakho muṇḍo rājā piyakaṁ sokārakkhaṁ 2- āmantesi tenahi samma
piyaka (pts. a iii, 58) bhaddāya deviyā sarīraṁ ayasāya 3- teladoṇiyā pakkhipitvā aññissā
ayasāya doṇiyā paṭikujjatha yathā mayaṁ bhaddāya deviyā sarīraṁ cirataraṁ
passeyyāmāti evaṁ devāti kho piyako sokārakkho muṇḍassa
rañño paṭissutvā 4- bhaddāya deviyā sarīraṁ ayasāya teladoṇiyā pakkhipitvā
aññissā ayasāya doṇiyā paṭikujji athakho piyakassa sokārakkhassa
etadahosi imassa kho muṇḍassa rañño bhaddā devī
kālakatā piyā manāpā so bhaddāya deviyā kālakatāya piyāya
manāpāya neva nhāyati na vilimpati na bhattaṁ bhuñjati na kammantaṁ

footnote: 1 po. muṇḍakassa. 2 ma. yu. kosārakkhaṁ. 3 po. ma. yu. āyasāya.
footnote: 4 paṭisuṇitvātipi dissati.

page number: 065

payojeti rattindivaṁ bhaddāya deviyā sarīre ajjhomuñcito kaṁ 1- nu
kho muṇḍo rājā samaṇaṁ vā brāhmaṇaṁ vā payirupāseyya yassa
dhammaṁ sutvā sokasallaṁ pajaheyyāti. athakho piyakassa sokārakkhassa
etadahosi ayaṁ kho āyasmā nārado pātaliputte viharati
kukkuṭārāme taṁ kho panāyasmantaṁ nāradaṁ evaṁ kalyāṇo kittisaddo
abbhuggato paṇḍito byatto 2- medhāvī bahussuto cittakathī
kalyāṇapaṭibhāṇo vuḍḍho ceva arahā ca yannūna muṇḍo rājā
āyasmantaṁ nāradaṁ payirupāseyya appeva nāma muṇḍo rājā āyasmato
nāradassa dhammaṁ sutvā sokasallaṁ pajaheyyāti athakho piyako
sokārakkho yena muṇḍo rājā tenupasaṅkami upasaṅkamitvā muṇḍaṁ
rājānaṁ etadavoca ayaṁ kho deva āyasmā nārado pātaliputte
viharati kukkuṭārāme taṁ kho panāyasmantaṁ nāradaṁ evaṁ kalyāṇo
kittisaddo abbhuggato paṇḍito byatto medhāvī bahussuto
cittakathī kalyāṇapaṭibhāṇo vuḍḍho ceva arahā ca yadi pana devo
āyasmantaṁ nāradaṁ payirupāseyya appeva nāma devo āyasmato
nāradassa dhammaṁ sutvā sokasallaṁ pajaheyyāti. tenahi samma piyaka
āyasmantaṁ nāradaṁ paṭivedehi kathañhi nāma mādiso samaṇaṁ vā
brāhmaṇaṁ vā vijite vasantaṁ pubbe appaṭisaṁviditaṁ 3- upasaṅkamitabbaṁ

footnote: 1 yu. kiṁ. 2 po. ma. viyatto. yu. vyatto. 3 ma. yu. appaṭisaṁvidito.

page number: 066

maññeyyāti evaṁ devāti kho piyako sokārakkho muṇḍassa rañño
paṭissutvā yenāyasmā nārado tenupasaṅkami upasaṅkamitvā
āyasmantaṁ nāradaṁ abhivādetvā ekamantaṁ nisīdi ekamantaṁ nisinno
kho piyako sokārakkho āyasmantaṁ nāradaṁ etadavoca imassa bhante
muṇḍassa rañño bhaddā devī kālakatā piyā manāpā so bhaddāya
deviyā kālakatāya piyāya manāpāya neva nhāyati na vilimpati na
bhattaṁ bhuñjati na kammantaṁ payojeti rattindivaṁ bhaddāya deviyā sarīre
ajjhomuñcito sādhu bhante āyasmā nārado muṇḍassa rañño
tathā dhammaṁ desetu yathā muṇḍo rājā āyasmato nāradassa
dhammaṁ sutvā sokasallaṁ pajaheyyāti yassadāni piyaka muṇḍo rājā
kālaṁ maññatīti athakho piyako sokārakkho uṭṭhāyāsanā āyasmantaṁ
nāradaṁ abhivādetvā padakkhiṇaṁ katvā yena muṇḍo rājā
tenupasaṅkami upasaṅkamitvā muṇḍaṁ rājānaṁ etadavoca katāvakāso
kho deva āyasmatā nāradena yassadāni devo kālaṁ maññatīti
tenahi samma piyaka bhadrāni 1- bhadrāni 1- yānāni yojāpehīti evaṁ
devāti kho piyako sokārakkho muṇḍassa rañño paṭissutvā
bhadrāni bhadrāni yānāni yojāpetvā muṇḍaṁ rājānaṁ etadavoca
yuttāni kho te deva bhadrāni bhadrāni yānāni. yassadāni devo

footnote: 1 yu. bhaddāni. ito paraṁ īdisameva.

page number: 067

kālaṁ maññatīti athakho muṇḍo rājā bhadrāni 1- bhadrāni yānāni 2-
abhirūhitvā bhadrehi bhadrehi yānehi yena kukkuṭārāmo tena pāyāsi
mahaccarājānubhāvena āyasmantaṁ nāradaṁ dassanāya yāvatikā yānassa
bhūmi yānena gantvā yānā paccorohitvā pattikova ārāmaṁ pāvisi.
athakho muṇḍo rājā yena āyasmā nārado tenupasaṅkami
upasaṅkamitvā āyasmantaṁ nāradaṁ abhivādetvā ekamantaṁ nisīdi
ekamantaṁ (pts. a iii, 60) nisinnaṁ kho muṇḍaṁ rājānaṁ āyasmā nārado etadavoca
pañcimāni mahārāja alabbhanīyāni ṭhānāni samaṇena vā brāhmaṇena vā
devena vā mārena vā brahmunā vā kenaci vā lokasmiṁ katamāni
pañca jarādhammaṁ mā jirīti alabbhanīyaṁ ṭhānaṁ samaṇena vā brāhmaṇena
vā devena vā mārena vā brahmunā vā kenaci vā lokasmiṁ
byādhidhammaṁ mā byādhiyīti ... maraṇadhammaṁ mā miyyīti ... khayadhammaṁ mā
khiyīti ... nassanadhammaṁ mā nassīti alabbhanīyaṁ ṭhānaṁ samaṇena vā
brāhmaṇena vā devena vā mārena vā brahmunā vā kenaci vā lokasmiṁ
assutavato mahārāja puthujjanassa jarādhammaṁ jīrati so jarādhamme
jiṇṇe na iti paṭisañcikkhati na kho mayhevekassa jarādhammaṁ jīrati
athakho yāvatā sattānaṁ āgati gati cuti upapatti sabbesaṁ sattānaṁ
jarādhammaṁ jīrati ahañceva kho pana jarādhamme jiṇṇe soceyyaṁ
kilameyyaṁ parideveyyaṁ urattāḷī kandeyyaṁ sammohaṁ āpajjeyyaṁ bhattampi

footnote: 1 ma. bhadraṁ bhadraṁ. yu. bhaddaṁ bhaddaṁ. 2 ma. yu. yānaṁ.

page number: 068

me nacchādeyya kāyepi dubbaṇṇiyaṁ okkameyya kammantāpi
nappavatteyyuṁ amittāpi attamanā assu mittāpi dummanā assūti
so jarādhamme jiṇṇe socati kilamati paridevati urattāḷī kandati
sammohaṁ āpajjati ayaṁ vuccati mahārāja assutavā puthujjano viddho
savisena sokasallena attānaññeva paritāpeti. puna caparaṁ mahārāja
assutavato puthujjanassa byādhidhammaṁ byādhiyati ... maraṇadhammaṁ miyyati
... khayadhammaṁ khiyati ... nassanadhammaṁ nassati so nassanadhamme naṭṭhe
na iti paṭisañcikkhati na kho mayhevekassa nassanadhammaṁ nassati
athakho yāvatā sattānaṁ āgati gati cuti upapatti sabbesaṁ sattānaṁ
nassanadhammaṁ nassati ahañceva kho pana nassanadhamme naṭṭhe soceyyaṁ
kilameyyaṁ parideveyyaṁ urattāḷī kandeyyaṁ sammohaṁ āpajjeyyaṁ
bhattampi me nacchādeyya kāyepi dubbaṇṇiyaṁ okkameyya
kammantāpi nappavatteyyuṁ amittāpi attamanā assu mittāpi dummanā
assūti so nassanadhamme naṭṭhe socati kilamati paridevati urattāḷī
kandati sammohaṁ āpajjati ayaṁ vuccati mahārāja assutavā puthujjano
viddho savisena sokasallena attānaññeva paritāpeti. sutavato ca
kho mahārāja ariyasāvakassa jarādhammaṁ jīrati so jarādhamme jiṇṇe
iti paṭisañcikkhati na kho mayhevekassa jarādhammaṁ jīrati athakho
yāvatā sattānaṁ āgati gati cuti upapatti sabbesaṁ sattānaṁ
jarādhammaṁ jīrati ahañceva kho pana jarādhamme jiṇṇe soceyyaṁ

page number: 069

kilameyyaṁ parideveyyaṁ urattāḷī kandeyyaṁ sammohaṁ āpajjeyyaṁ bhattampi
me nacchādeyya kāyepi dubbaṇṇiyaṁ okkameyya kammantāpi
nappavatteyyuṁ amittāpi attamanā assu mittāpi dummanā assūti
so jarādhamme jiṇṇe na socati na kilamati na paridevati na
urattāḷī kandati na sammohaṁ āpajjati ayaṁ vuccati mahārāja sutavā
ariyasāvako abbuhi savisaṁ sokasallaṁ yena viddho assutavā puthujjano
attānaññeva paritāpeti asoko visallo ariyasāvako attānaññeva
parinibbāpeti 1-. puna caparaṁ mahārāja sutavato ariyasāvakassa
byādhidhammaṁ byādhiyati ... maraṇadhammaṁ miyyati ... khayadhammaṁ khiyati
... nassanadhammaṁ nassati so nassanadhamme naṭṭhe iti paṭisañcikkhati
na kho mayhevekassa nassanadhammaṁ nassati athakho yāvatā sattānaṁ
āgati gati cuti upapatti sabbesaṁ sattānaṁ nassanadhammaṁ nassati
ahañceva kho pana nassanadhamme naṭṭhe soceyyaṁ kilameyyaṁ parideveyyaṁ
urattāḷī kandeyyaṁ sammohaṁ āpajjeyyaṁ bhattampi me nacchādeyya
kāyepi dubbaṇṇiyaṁ okkameyya kammantāpi nappavatteyyuṁ
amittāpi attamanā assu mittāpi dummanā assūti so nassanadhamme
naṭṭhe na socati na kilamati na paridevati na urattāḷī kandati na
sammohaṁ āpajjati ayaṁ vuccati mahārāja sutavā ariyasāvako abbuhi
savisaṁ sokasallaṁ yena viddho assutavā puthujjano attānaññeva
paritāpeti asoko visallo ariyasāvako attānaññeva parinibbāpeti.

footnote: 1 po. parinibbāyati.

page number: 070

imāni kho mahārāja pañca alabbhanīyāni ṭhānāni
samaṇena vā brāhmaṇena vā devena vā mārena vā brahmunā vā
kenaci vā lokasminti.
na socanāya na paridevanāya
attho idha labbhati api appakopi
socantamenaṁ dukkhitaṁ viditvā
paccatthikā attamanā bhavanti
yato ca kho paṇḍito āpadāsu
na vedhati atthavinicchayaññū
paccatthikāssa dukkhitā bhavanti
disvā mukhaṁ avikāraṁ purāṇaṁ
jappena mantena subhāsitena
anuppadānena paveṇiyā vā
yathā yathā yattha labhetha atthaṁ
tathā tathā tattha parakkameyya
sace pajāneyya alabbhaneyyo
mayā vā aññena vā esa attho
asocamāno adhivāsayeyya
kammaṁ daḷhaṁ kinti karomidānīti.

page number: 071

evaṁ vutte muṇḍo rājā āyasmantaṁ nāradaṁ etadavoca konāmo 1-
ayaṁ bhante dhammapariyāyoti. sokasallaharaṇo 2- nāma ayaṁ mahārāja
dhammapariyāyoti. taggha bhante sokasallaharaṇo 2- taggha 3- bhante 3-
sokasallaharaṇo 3- imaṁ hi me bhante dhammapariyāyaṁ sutvā sokasallaṁ
pahīnanti. athakho muṇḍo rājā piyakaṁ sokārakkhaṁ āmantesi tenahi
samma piyaka bhaddāya deviyā sarīraṁ jhāpetha thūpañcassā karotha.
ajjataggedāni mayaṁ nhāyissāma ceva vilimpissāma bhattaṁ bhuñjissāma
kammante ca payojessāmāti 4-.
muṇḍarājavaggo pañcamo.
tassuddānaṁ
ādiyo sappuriso ca 5- iṭṭhā manāpadāyibhisandaṁ 6-
sampadā ca dhanaṁ ṭhānaṁ kosalo nāradena cāti.
paṭhamo paṇṇāsako niṭṭhito 7-.
-----------

footnote: 1 yu. ko nu kho. 2 po. sokasallamāraṇo. 3 ma. idaṁ padattayaṁ na dissati.
footnote: 4 po. payojissāmāti. 5 ma. casaddo natthi. 6 ma. yu. manāpadāyībhisandaṁ.
footnote: 7 ma. samatto.

page number: 072

dutiyapaṇṇāsako
nīvaraṇavaggo paṭhamo

[51] ekaṁ samayaṁ bhagavā sāvatthiyaṁ viharati jetavane
anāthapiṇḍikassa ārāme. tatra kho bhagavā bhikkhū āmantesi
bhikkhavoti. bhadanteti te bhikkhū bhagavato paccassosuṁ. bhagavā etadavoca
pañcime bhikkhave āvaraṇā nīvaraṇā cetaso ajjhārūhā paññāya
dubbalīkaraṇā katame pañca kāmacchando bhikkhave āvaraṇo nīvaraṇo
cetaso ajjhārūho paññāya dubbalīkaraṇo byāpādo 1- bhikkhave
āvaraṇo nīvaraṇo cetaso ajjhārūho paññāya dubbalīkaraṇo
thīnamiddhaṁ 2- bhikkhave āvaraṇaṁ nīvaraṇaṁ cetaso ajjhārūhaṁ paññāya
dubbalīkaraṇaṁ uddhaccakukkuccaṁ bhikkhave āvaraṇaṁ nīvaraṇaṁ cetaso ajjhārūhaṁ
paññāya dubbalīkaraṇaṁ vicikicchā bhikkhave āvaraṇā nīvaraṇā cetaso
ajjhārūhā paññāya dubbalīkaraṇā. ime kho bhikkhave pañca āvaraṇā
nīvaraṇā cetaso ajjhārūhā paññāya dubbalīkaraṇā so vata bhikkhave
bhikkhu ime pañca āvaraṇe nīvaraṇe cetaso ajjhārūhe paññāya
dubbalīkaraṇe appahāya abalāya paññāya dubbalāya attatthaṁ vā ñassati
paratthaṁ (pts. a iii, 64) vā ñassati ubhayatthaṁ vā ñassati uttariṁ vā manussadhammā
alamariyañāṇadassanavisesaṁ sacchikarissatīti netaṁ ṭhānaṁ vijjati seyyathāpi
bhikkhave nadī pabbateyyā dūraṅgamā sīghasotā hārahārinī tassā

footnote: 1 yu. vyāpādo. 2 ma. sabbattha vāresu thinamiddhaṁ.

page number: 073

puriso ubhato naṅgalamukhāni vivareyya evaṁ hi so bhikkhave majjhe
nadiyā soto vikkhitto visaṭo byādinno neva 1- dūraṅgamo assa na
sīghasoto na hārahārī 2- evameva kho bhikkhave so vata bhikkhu ime
pañca āvaraṇe nīvaraṇe cetaso ajjhārūhe paññāya dubbalīkaraṇe
appahāya abalāya paññāya dubbalāya attatthaṁ vā ñassati paratthaṁ
vā ñassati ubhayatthaṁ vā ñassati uttariṁ vā manussadhammā
alamariyañāṇadassanavisesaṁ sacchikarissatīti netaṁ ṭhānaṁ vijjati so vata
bhikkhave bhikkhu ime pañca āvaraṇe nīvaraṇe cetaso ajjhārūhe paññāya
dubbalīkaraṇe pahāya balavatiyā paññāya attatthaṁ vā ñassati paratthaṁ
vā ñassati ubhayatthaṁ vā ñassati uttariṁ vā manussadhammā
alamariyañāṇadassanavisesaṁ sacchikarissatīti ṭhānametaṁ vijjati seyyathāpi bhikkhave
nadī pabbateyyā dūraṅgamā sīghasotā hārahārinī tassā puriso
ubhato naṅgalamukhāni pidaheyya evaṁ hi so bhikkhave majjhe nadiyā
soto avikkhitto avisaṭo abyādinno dūraṅgamo ceva assa
sīghasoto ca hārahārī 2- ca evameva kho bhikkhave so vata bhikkhu ime
pañca āvaraṇe nīvaraṇe cetaso ajjhārūhe paññāya dubbalīkaraṇe
pahāya balavatiyā paññāya attatthaṁ vā ñassati paratthaṁ vā ñassati
ubhayatthaṁ vā ñassati uttariṁ vā manussadhammā alamariyañāṇadassanavisesaṁ
sacchikarissatīti ṭhānametaṁ vijjatīti.

footnote: 1 po. yu. na ceva. 2 ma. hārahārinī.

page number: 074

[52] (pts. a iii, 65) akusalarāsīti bhikkhave vadamāno pañca nīvaraṇe sammā
vadamāno vadeyya kevalocāyaṁ 1- bhikkhave akusalarāsi yadidaṁ pañca
nīvaraṇā katame pañca kāmacchandanīvaraṇaṁ byāpādanīvaraṇaṁ
thīnamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ akusalarāsīti
bhikkhave vadamāno ime pañca nīvaraṇe sammā vadamāno vadeyya
kevalocāyaṁ 1- bhikkhave akusalarāsi yadidaṁ ime 2- pañca nīvaraṇāti.

[53] pañcimāni bhikkhave padhāniyaṅgāni katamāni pañca idha
bhikkhave bhikkhu saddho hoti saddahati tathāgatassa bodhiṁ itipi
so bhagavā arahaṁ sammāsambuddho vijjācaraṇasampanno sugato lokavidū
anuttaro purisadammasārathi satthā devamanussānaṁ buddho bhagavāti
appābādho hoti appātaṅko samavepākiniyā gahaṇiyā samannāgato
nātisītāya nāccuṇhāya majjhimāya padhānakkhamāya asaṭho hoti amāyāvī
yathābhūtaṁ attānaṁ āvikattā satthari vā viññūsu vā sabrahmacārīsu
āraddhaviriyo viharati akusalānaṁ dhammānaṁ pahānāya kusalānaṁ dhammānaṁ
upasampadāya thāmavā daḷhaparakkamo anikkhittadhuro kusalesu dhammesu
paññavā hoti udayatthagāminiyā paññāya samannāgato ariyāya
nibbedhikāya sammādukkhakkhayagāniyā. imāni kho bhikkhave pañca
padhāniyaṅgānīti.

footnote: 1 ma. yu. kevalohāyaṁ. 2 ma. ayaṁ pāṭho na dissati.

page number: 075

[54] pañcime bhikkhave asamayā padhānāya katame pañca
idha bhikkhave bhikkhu jiṇṇo hoti jarāyābhibhūto ayaṁ bhikkhave paṭhamo
asamayo padhānāya. puna caparaṁ bhikkhave bhikkhu byādhito hoti
byādhinābhibhūto ayaṁ bhikkhave dutiyo asamayo padhānāya. puna caparaṁ
bhikkhave dubbhikkhaṁ hoti dussassaṁ dullabhapiṇḍaṁ na sukaraṁ uñchena
paggahena yāpetuṁ ayaṁ bhikkhave tatiyo asamayo padhānāya. puna caparaṁ
bhikkhave bhayaṁ hoti aṭṭavīsaṅkopo 1- cakkasamārūḷhā 

[2]- jānapadā
pariyāyanti ayaṁ bhikkhave catuttho asamayo padhānāya. puna caparaṁ
bhikkhave saṅgho bhinno hoti saṅghe kho pana bhikkhave bhinne aññamaññaṁ
akkosā ca honti aññamaññaṁ paribhāsā ca honti aññamaññaṁ
parikkhepā ca honti aññamaññaṁ pariccajā 3- ca honti tattha
appasannā ceva nappasīdanti pasannānañca ekaccānaṁ aññathattaṁ
hoti ayaṁ bhikkhave pañcamo asamayo padhānāya. ime kho bhikkhave
pañca asamayā padhānāya 4-. pañcime bhikkhave samayā padhānāya katame
pañca idha bhikkhave bhikkhu daharo hoti yuvā susū 5- kāḷakeso bhadrena
yobbanena samannāgato paṭhamena vayasā ayaṁ bhikkhave paṭhamo samayo
padhānāya. puna caparaṁ bhikkhave bhikkhu appābādho hoti appātaṅko
samavepākiniyā gahaṇiyā samannāgato nātisītāya nāccuṇhāya

footnote: 1 yu. aṭṭavīsaṅkhepo. 2 po. etthantare parikhepāti dissati.
footnote: 3 po. yu. pariccajanā. 4 po. ma. padhānāyāti. 5 ma. yu. susu.

page number: 076

majjhimāya padhānakkhamāya ayaṁ bhikkhave dutiyo samayo padhānāya. puna
caparaṁ bhikkhave subhikkhaṁ hoti susassaṁ (pts. a iii, 67) sulabhapiṇḍaṁ sukaraṁ uñchena
paggahena yāpetuṁ ayaṁ bhikkhave tatiyo samayo padhānāya. puna caparaṁ
bhikkhave manussā samaggā sammodamānā avivadamānā khīrodakībhūtā
aññamaññaṁ piyacakkhūhi sampassantā viharanti ayaṁ bhikkhave catuttho
samayo padhānāya. puna caparaṁ bhikkhave saṅgho samaggo sammodamāno
avivadamāno ekuddeso phāsu viharati saṅghe kho pana bhikkhave samagge
na ceva aññamaññaṁ akkosā honti na ca aññamaññaṁ paribhāsā
honti na ca aññamaññaṁ parikkhepā honti na ca aññamaññaṁ
pariccajā 1- honti tattha appasannā ceva pasīdanti pasannānañca
bhiyyobhāvo hoti ayaṁ bhikkhave pañcamo samayo padhānāya. ime
kho bhikkhave pañca samayā padhānāyāti.

[55] ekaṁ samayaṁ bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena sāvatthiyaṁ ubho
mātāputtā vassāvāsaṁ upagamiṁsu 2- bhikkhu ca bhikkhunī ca. te
aññamaññassa abhiṇhaṁ dassanakāmā ahesuṁ mātāpi puttassa abhiṇhaṁ
dassanakāmā ahosi puttopi mātaraṁ abhiṇhaṁ dassanakāmo ahosi.
tesaṁ abhiṇhaṁ dassanā saṁsaggo ahosi saṁsagge sati vissāso
ahosi vissāse sati otāro ahosi te otiṇṇacittā sikkhaṁ

footnote: 1 po. yu. pariccajanā. 2 po. upagacchiṁsu.

page number: 077

appaccakkhāya dubbalyaṁ anāvikatvā methunaṁ dhammaṁ paṭiseviṁsu. athakho
sambahulā bhikkhū yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu ekamantaṁ nisinnā kho te bhikkhū
bhagavantaṁ etadavocuṁ idha bhante sāvatthiyaṁ ubho mātāputtā
vassāvāsaṁ upagamiṁsu bhikkhu ca bhikkhunī ca te aññamaññassa (pts. a iii, 68) abhiṇhaṁ
dassanakāmā ahesuṁ mātāpi puttassa abhiṇhaṁ dassanakāmā ahosi
puttopi mātaraṁ abhiṇhaṁ dassanakāmo ahosi tesaṁ abhiṇhaṁ dassanā
saṁsaggo ahosi saṁsagge sati vissāso ahosi vissāse sati
otāro ahosi te otiṇṇacittā sikkhaṁ appaccakkhāya dubbalyaṁ
anāvikatvā methunaṁ dhammaṁ paṭiseviṁsūti kinnu so bhikkhave moghapuriso
maññati na mātā putte sārajjati putto vā pana mātarīti
nāhaṁ bhikkhave aññaṁ ekarūpaṁpi samanupassāmi evaṁ rajanīyaṁ evaṁ kamanīyaṁ
evaṁ madanīyaṁ evaṁ bandhanīyaṁ evaṁ mucchanīyaṁ evaṁ antarāyakaraṁ anuttarassa
yogakkhemassa adhigamāya yathayidaṁ bhikkhave itthīrūpaṁ itthīrūpe
bhikkhave sattā rattā giddhā gadhitā 1- mucchitā ajjhopannā 2- te
dīgharattaṁ socanti itthīrūpavasānugā. nāhaṁ bhikkhave aññaṁ ekasaddaṁpi
... ekagandhaṁpi ... ekarasaṁpi ... ekaphoṭṭhabbaṁpi samanupassāmi evaṁ
rajanīyaṁ evaṁ kamanīyaṁ evaṁ madanīyaṁ evaṁ bandhanīyaṁ evaṁ mucchanīyaṁ evaṁ
antarāyakaraṁ anuttarassa yogakkhemassa adhigamāya yathayidaṁ bhikkhave

footnote: 1 ma. gathitā. ito paraṁ evaṁ ñātabbaṁ. 2 po. ajjhāpannā. aparaṁpi īdisameva.

page number: 078

itthīphoṭṭhabbo. itthīphoṭṭhabbe bhikkhave sattā rattā giddhā gadhitā
mucchitā ajjhopannā te dīgharattaṁ socanti itthīphoṭṭhabbavasānugā.
itthī bhikkhave gacchantīpi purisassa cittaṁ 1- pariyādāya tiṭṭhati ṭhitāpi .pe.
nisinnāpi sayanāpi nipannāpi 2- hasantīpi bhaṇantīpi 3- gāyantīpi rodantīpi
ugghāṭitāpi matāpi purisassa cittaṁ pariyādāya tiṭṭhati. yañhi taṁ
bhikkhave sammā vadamāno vadeyya samantapāso mārassāti
mātugāmaññeva sammā vadamāno vadeyya samantapāso mārassāti.
sallape asihatthena pisācenapi sallape
āsīvisampi āsadde 4- yena daṭṭho na jīvati
natveva eko ekāya mātugāmena sallape.
muṭṭhassatiṁ tā bandhanti pekkhitena mhitena 5- ca
athopi dunnivatthena mañjunā bhaṇitena ca
neso jano svāsaddo 6- api ugghāṭito 7- mato.
pañca kāmaguṇā ete itthīrūpasmi dassare
rūpā saddā rasā gandhā phoṭṭhabbā ca manoramā.
tesaṁ kāmoghavūḷhānaṁ kāme aparijānataṁ
kālaṁ gatiṁ bhavābhavaṁ saṁsārasmiṁ purakkhatā

footnote: 1 yu. citaṁ. 2 ma. yu. ayaṁ pāṭho na dissati. 3 po. bhāsantīpi.
footnote: 4 ma. yu. āsīde. 5 ma. sitena ca. 6 ma. svāsīsado. yu. svāsīsadado.
footnote: 7 ma. yu. ugghātito.

page number: 079

ye ca kāme pariññāya caranti akutobhayā
te ve pāragatā 1- loke ye pattā āsavakkhayanti.

[56] athakho aññataro bhikkhu yena sako upajjhāyo
tenupasaṅkami upasaṅkamitvā sakaṁ upajjhāyaṁ etadavoca etarahi me
bhante madhurakajāto ceva kāyo disā ca me na pakkhāyanti dhammā
ca maṁ nappaṭibhanti thīnamiddhañca me cittaṁ pariyādāya tiṭṭhati
anabhirato ca brahmacariyaṁ carāmi atthi ca me dhammesu vicikicchāti.
athakho so bhikkhu taṁ saddhivihārikaṁ bhikkhuṁ ādāya yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi
ekamantaṁ nisinno kho so bhikkhu bhagavantaṁ etadavoca ayaṁ bhante
bhikkhu evamāha etarahi me bhante madhurakajāto ceva kāyo disā
ca me 2- na pakkhāyanti dhammā ca maṁ 3- nappaṭibhanti thīnamiddhañca me
cittaṁ pariyādāya tiṭṭhati anabhirato ca brahmacariyaṁ carāmi atthi ca
me dhammesu vicikicchāti. (pts. a iii, 70) evañhetaṁ bhikkhu hoti indriyesu aguttadvārassa
bhojane amattaññuno jāgariyaṁ ananuyuttassa avipassakassa
kusalānaṁ dhammānaṁ pubbarattāpararattaṁ bodhipakkhikānaṁ 4- dhammānaṁ bhāvanānuyogaṁ
ananuyuttassa viharato yaṁ madhurakajāto ceva kāyo hoti
disā cassa na pakkhāyanti dhammā ca 5- taṁ nappaṭibhanti thīnamiddhañcassa
cittaṁ pariyādāya tiṭṭhati anabhirato ca brahmacariyaṁ carati

footnote: 1 ma. pāraṅgatā. 2 ma. maṁ. 3 ma. me. 4 ma. bodhipakkhiyānaṁ. ito paraṁ
footnote: evaṁ ñātabbaṁ. 5 po. cassa.

page number: 080

hoti cassa dhammesu vicikicchā tasmā tiha te bhikkhu evaṁ sikkhitabbaṁ
indriyesu guttadvāro bhavissāmi bhojane mattaññū jāgariyaṁ
anuyutto vipassako kusalānaṁ dhammānaṁ pubbarattāpararattaṁ bodhipakkhikānaṁ
dhammānaṁ bhāvanānuyogaṁ anuyutto viharissāmīti evaṁ hi te bhikkhu
sikkhitabbanti. athakho so bhikkhu bhagavatā iminā ovādena ovadito
uṭṭhāyāsanā bhagavantaṁ abhivādetvā padakkhiṇaṁ katvā pakkāmi athakho
so bhikkhu eko vūpakaṭṭho appamatto ātāpī pahitatto viharanto
nacirasseva yassatthāya kulaputtā sammadeva agārasmā anagāriyaṁ
pabbajanti tadanuttaraṁ brahmacariyapariyosānaṁ diṭṭheva dhamme sayaṁ abhiññā
sacchikatvā upasampajja vihāsi khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti abbhaññāsi aññataro ca 1- pana
so bhikkhu arahataṁ ahosi athakho so bhikkhu arahattappatto yena
sako upajjhāyo tenupasaṅkami upasaṅkamitvā sakaṁ upajjhāyaṁ
etadavoca etarahi me bhante na ceva madhurakajāto kāyo disā
ca me pakkhāyanti dhammā ca maṁ paṭibhanti thīnamiddhañca me
cittaṁ na pariyādāya tiṭṭhati abhirato ca brahmacariyaṁ carāmi natthi
ca me dhammesu vicikicchāti. athakho so bhikkhu taṁ saddhivihārikaṁ
bhikkhuṁ ādāya yena bhagavā tenupasaṅkami upasaṅkamitvā (pts. a iii, 71) bhagavantaṁ
abhivādetvā ekamantaṁ nisīdi ekamantaṁ nisinno kho so bhikkhu
bhagavantaṁ etadavoca ayaṁ bhante bhikkhu evamāha etarahi me

footnote: 1 ma. casaddo natthi.

page number: 081

bhante na ceva madhurakajāto kāyo disā ca me pakkhāyanti dhammā
ca maṁ paṭibhanti thīnamiddhañca me cittaṁ na pariyādāya tiṭṭhati
abhirato ca brahmacariyaṁ carāmi natthi ca me dhammesu vicikicchāti.
evañhetaṁ bhikkhu hoti indriyesu guttadvārassa bhojane mattaññuno
jāgariyaṁ anuyuttassa vipassakassa kusalānaṁ dhammānaṁ pubbarattāpararattaṁ
bodhipakkhikānaṁ dhammānaṁ bhāvanānuyogaṁ anuyuttassa viharato yaṁ na ceva
madhurakajāto kāyo hoti disā cassa pakkhāyanti dhammā ca 1- taṁ
paṭibhanti thīnamiddhañcassa cittaṁ na pariyādāya tiṭṭhati abhirato
ca brahmacariyaṁ carati na cassa hoti dhammesu vicikicchā tasmā
tiha vo bhikkhave evaṁ sikkhitabbaṁ indriyesu guttadvārā bhavissāma
bhojane mattaññuno jāgariyaṁ anuyuttā vipassakā kusalānaṁ dhammānaṁ
pubbarattāpararattaṁ bodhipakkhikānaṁ dhammānaṁ bhāvanānuyogaṁ anuyuttā
viharissāmāti evaṁ hi vo bhikkhave sikkhitabbanti.

[57] pañcimāni bhikkhave ṭhānāni abhiṇhaṁ paccavekkhitabbāni
itthiyā vā purisena vā gahaṭṭhena vā pabbajitena vā katamāni
pañca jarādhammomhi jaraṁ anatītoti abhiṇhaṁ paccavekkhitabbaṁ itthiyā
vā purisena vā gahaṭṭhena vā pabbajitena vā byādhidhammomhi
byādhiṁ anatītoti abhiṇhaṁ paccavekkhitabbaṁ itthiyā vā purisena vā
gahaṭṭhena vā pabbajitena vā maraṇadhammomhi maraṇaṁ anatītoti abhiṇhaṁ

footnote: 1 po. cassa.

page number: 082

paccavekkhitabbaṁ itthiyā vā purisena vā gahaṭṭhena vā pabbajitena
vā sabbehi me piyehi manāpehi nānābhāvo vinābhāvoti abhiṇhaṁ
paccavekkhitabbaṁ itthiyā (pts. a iii, 72) vā purisena vā gahaṭṭhena vā pabbajitena
vā kammassakomhi kammadāyādo kammayoni kammabandhu kammapaṭisaraṇo
yaṁ kammaṁ karissāmi kalyāṇaṁ vā pāpakaṁ vā tassa dāyādo
bhavissāmīti abhiṇhaṁ paccavekkhitabbaṁ itthiyā vā purisena vā gahaṭṭhena
vā pabbajitena vā. kiñca 1- bhikkhave atthavasaṁ paṭicca jarādhammomhi
jaraṁ anatītoti abhiṇhaṁ paccavekkhitabbaṁ itthiyā vā purisena vā
gahaṭṭhena vā pabbajitena vā atthi bhikkhave sattānaṁ yobbane yobbanamado
yena madena sattā 2- kāyena duccaritaṁ caranti vācāya duccaritaṁ caranti
manasā duccaritaṁ caranti tassa taṇṭhānaṁ abhiṇhaṁ paccavekkhato yo
yobbane yobbanamado so sabbaso vā pahīyati tanu vā pana hoti
idaṁ kho bhikkhave atthavasaṁ paṭicca jarādhammomhi jaraṁ anatītoti
abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena
vā. kiñca 1- bhikkhave atthavasaṁ paṭicca byādhidhammomhi byādhiṁ
anatītoti abhiṇhaṁ paccavekkhitabbaṁ itthiyā vā purisena vā gahaṭṭhena
vā pabbajitena vā atthi bhikkhave sattānaṁ ārogye ārogyamado
yena madena sattā kāyena duccaritaṁ caranti vācāya duccaritaṁ caranti
manasā duccaritaṁ caranti tassa taṇṭhānaṁ abhiṇhaṁ paccavekkhato yo
ārogye ārogyamado so sabbaso vā pahīyati tanu vā pana

footnote: 1 po. kañca. yu. kathañca. aparaṁpi evaṁ ñātabbaṁ. 2 ma. yu. mattā. aparaṁpi
footnote: evaṁ ñātabbaṁ.

page number: 083

hoti idaṁ kho bhikkhave atthavasaṁ paṭicca byādhidhammomhi byādhiṁ
anatītoti abhiṇhaṁ paccavekkhitabbaṁ itthiyā vā purisena vā gahaṭṭhena
vā pabbajitena vā. kiñca bhikkhave atthavasaṁ paṭicca maraṇadhammomhi
maraṇaṁ anatītoti abhiṇhaṁ paccavekkhitabbaṁ itthiyā vā purisena
vā gahaṭṭhena vā pabbajitena vā atthi bhikkhave sattānaṁ jīvite jīvitamado
yena madena sattā kāyena duccaritaṁ caranti vācāya duccaritaṁ (pts. a iii, 73) caranti manasā
duccaritaṁ caranti tassa taṇṭhānaṁ abhiṇhaṁ paccavekkhato yo jīvite
jīvitamado so sabbaso vā pahīyati tanu vā pana hoti idaṁ kho
bhikkhave atthavasaṁ paṭicca maraṇadhammomhi maraṇaṁ anatītoti abhiṇhaṁ
paccavekkhitabbaṁ itthiyā vā purisena vā gahaṭṭhena vā pabbajitena
vā. kiñca bhikkhave atthavasaṁ paṭicca sabbehi me piyehi manāpehi
nānābhāvo vinābhāvoti abhiṇhaṁ paccavekkhitabbaṁ itthiyā vā purisena
vā gahaṭṭhena vā pabbajitena vā atthi bhikkhave sattānaṁ piyesu
chandarāgo 1- yena rāgena sattā kāyena duccaritaṁ caranti vācāya
duccaritaṁ caranti manasā duccaritaṁ caranti tassa taṇṭhānaṁ abhiṇhaṁ
paccavekkhato yo piyesu 

[2]- chandarāgo so sabbaso vā pahīyati
tanu vā pana hoti idaṁ kho bhikkhave atthavasaṁ paṭicca sabbehi
me piyehi manāpehi nānābhāvo vinābhāvoti abhiṇhaṁ paccavekkhitabbaṁ
itthiyā vā purisena vā gahaṭṭhena vā pabbajitena vā. kiñca bhikkhave
atthavasaṁ paṭicca kammassakomhi kammadāyādo kammayoni kammabandhu

footnote: 1 ma. piyesu manāpesu yo chandarāgo. 2 ma. manāpesu.

page number: 084

kammapaṭisaraṇo yaṁ kammaṁ karissāmi kalyāṇaṁ vā pāpakaṁ vā tassa
dāyādo bhavissāmīti abhiṇhaṁ paccavekkhitabbaṁ itthiyā vā purisena vā
gahaṭṭhena vā pabbajitena vā atthi bhikkhave sattānaṁ kāyaduccaritaṁ
vacīduccaritaṁ manoduccaritaṁ tassa taṇṭhānaṁ abhiṇhaṁ paccavekkhato
sabbaso vā duccaritaṁ pahīyati tanu vā pana hoti idaṁ kho bhikkhave
atthavasaṁ paṭicca kammassakomhi kammadāyādo kammayoni kammabandhu
kammapaṭisaraṇo yaṁ kammaṁ karissāmi kalyāṇaṁ vā pāpakaṁ vā
tassa dāyādo bhavissāmīti abhiṇhaṁ paccavekkhitabbaṁ itthiyā vā
purisena vā gahaṭṭhena vā pabbajitena vā. sa 1- kho so bhikkhave
ariyasāvako iti paṭisañcikkhati (pts. a iii, 74) na kho ahaññeveko 2- jarādhammo
jaraṁ anatīto athakho yāvatā sattānaṁ āgati gati cuti upapatti
sabbe sattā jarādhammā jaraṁ anatītāti tassa taṇṭhānaṁ abhiṇhaṁ
paccavekkhato maggo sañjāyati so taṁ maggaṁ āsevati bhāveti
bahulīkaroti tassa taṁ maggaṁ āsevato bhāvayato bahulīkaroto
saññojanāni pahīyanti anusayā byantī honti. na kho ahaññeveko
byādhidhammo byādhiṁ anatīto athakho yāvatā sattānaṁ āgati gati
cuti upapatti sabbe sattā byādhidhammā byādhiṁ anatītāti tassa
taṇṭhānaṁ abhiṇhaṁ paccavekkhato maggo sañjāyati so taṁ maggaṁ
āsevati bhāveti bahulīkaroti tassa taṁ maggaṁ āsevato bhāvayato

footnote: 1 yu. sa ce so. 2 ma. yu. ahañceveko. aparaṁpi evaṁ īdisameva.

page number: 085

bahulīkaroto saññojanāni pahīyanti anusayā byantī honti. na kho
ahaññeveko maraṇadhammo maraṇaṁ anatīto athakho yāvatā sattānaṁ
āgati gati cuti upapatti sabbe sattā maraṇadhammā maraṇaṁ
anatītāti tassa taṇṭhānaṁ abhiṇhaṁ paccavekkhato maggo sañjāyati
so taṁ maggaṁ āsevati bhāveti bahulīkaroti tassa taṁ maggaṁ āsevato
bhāvayato bahulīkaroto saññojanāni pahīyanti anusayā byantī
honti. na kho mayhevekassa sabbehi piyehi manāpehi nānābhāvo
vinābhāvo athakho yāvatā sattānaṁ āgati gati cuti upapatti
sabbesaṁ sattānaṁ piyehi manāpehi nānābhāvo vinābhāvoti tassa
taṇṭhānaṁ abhiṇhaṁ paccavekkhato maggo sañjāyati so taṁ maggaṁ
āsevati bhāveti bahulīkaroti tassa taṁ maggaṁ āsevato bhāvayato
bahulīkaroto saññojanāni pahīyanti anusayā byantī honti. na
kho ahaññeveko kammassakomhi kammadāyādo kammayoni kammabandhu
kammapaṭisaraṇo yaṁ kammaṁ karissāmi kalyāṇaṁ vā pāpakaṁ vā tassa
dāyādo bhavissāmi athakho yāvatā sattānaṁ āgati gati cuti upapatti
sabbe sattā kammassakā kammadāyādā kammayonī kammabandhū
kammapaṭisaraṇā yaṁ kammaṁ karissanti kalyāṇaṁ vā pāpakaṁ vā
tassa dāyādā bhavissantīti (pts. a iii, 75) tassa taṇṭhānaṁ abhiṇhaṁ paccavekkhato
maggo sañjāyati so taṁ maggaṁ āsevati bhāveti bahulīkaroti

page number: 086

tassa taṁ maggaṁ āsevato bhāvayato bahulīkaroto saññojanāni
pahīyanti anusayā byantī hontīti.
byādhidhammā jarādhammā atho maraṇadhammino
yathā dhammā tathā santā 1- jigucchanti puthujjanā.
ahañcetaṁ jiguccheyyaṁ evaṁdhammesu pāṇisu
na metaṁ 2- paṭirūpassa mama evaṁ vihārino.
sohaṁ evaṁ viharanto ñatvā dhammaṁ nirūpadhiṁ
ārogye yobbanasmiṁ 3- jīvitasmiñca yo mado 4-
sabbe made abhibhosmi nekkhammaṁ daṭṭhu khemato.
tassa me ahu ussāho nibbānaṁ abhipassato
nāhaṁ bhabbo etarahi kammāni paṭisevituṁ
anivatti bhavissāmi brahmaceraparāyanoti 5-.

[58] ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.
athakho bhagavā pubbaṇhasamayaṁ nivāsetvā pattacīvaramādāya
vesāliṁ piṇḍāya pāvisi vesāliyaṁ piṇḍāya caritvā pacchābhattaṁ
piṇḍapātapaṭikkanto mahāvanaṁ ajjhogāhetvā aññatarasmiṁ rukkhamūle
divā vihāraṁ nisīdi. tena kho pana samayena sambulā licchavikumārakā
sajjāni dhanūni ādāya kukkurasaṅghaparivutā mahāvane anucaṅkamamānā
anuvicaramānā addasaṁsu bhagavantaṁ aññatarasmiṁ rukkhamūle nisinnaṁ disvā

footnote: 1 ma. yu. sattā. 2 yu. tametaṁ. 3 ma. ārogye yobbanasmiṁ ca. yu. ārogye ca.
footnote: 4 ma. ye madā. 5 ma. yu. brahmacariyaparāyanoti.

page number: 087

sajjāni dhanūni nikkhipitvā kukkurasaṅghaṁ ekamantaṁ uyyojetvā yena
bhagavā tenupasaṅkamiṁsu upasaṅkamitvā bhagavantaṁ abhivādetvā
tuṇhībhūtā tuṇhībhūtā pañjalikā bhagavantaṁ payirupāsanti tena kho pana
samayena mahānāmo licchavī 1- mahāvane jaṅghavihāraṁ 2- anucaṅkamamāno
anuvicaramāno addasa te licchavikumārake tuṇhībhūte tuṇhībhūte pañjalike
bhagavantaṁ payirupāsante disvā yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi ekamantaṁ nisinno
kho mahānāmo licchavī udānaṁ udānesi bhavissanti vajjī bhavissanti
vajjīti kiṁ pana tvaṁ mahānāma evaṁ vadesi bhavissanti vajjī
bhavissanti vajjīti ime bhante licchavikumārakā caṇḍā pharusā
apāṭubhā 3- yānipi tāni kulesu pahiṇakāni pahīyanti ucchūti vā
badarāti vā pūvāti vā modakāti vā saṅkulikāti 5- vā tāni
vilumpitvā vilumpitvā khādanti kulitthīnaṁpi kulakumārīnaṁpi pacchāliyaṁ khipanti
tedānime tuṇhībhūtā tuṇhībhūtā pañjalikā bhagavantaṁ payirupāsantīti.
yassakassaci mahānāma kulaputtassa pañca dhammā saṁvijjanti yadi vā
rañño khattiyassa muddhābhisittassa 6- yadi vā raṭṭhikassa pettanikassa
yadi vā senāya senāpatikassa yadi vā gāmagāmikassa 7- yadi vā
pūgagāmaṇikassa ye vā pana kulesu paccekādhipaccaṁ kārenti
vuḍḍhiyeva pāṭikaṅkhā no parihāni katame pañca idha mahānāma

footnote: 1 ma. sabbattha vāresu licchavi. 2 ma jaṅghāvihāraṁ. 3 ma. apānubhā. yu. apajahā.
footnote: 4 po. pahiṇikāni. ma. paheṇakāni. yu. pahiṇakāni. 5 yu. sakkhalakāti.
footnote: 6 po. sī muddhāvasittassa. 7 ma. gāmagāmaṇikasasa.

page number: 088

kulaputto uṭṭhānaviriyādhigatehi bhogehi bāhābalaparicitehi sedāvakkhittehi 1-
dhammikehi dhammaladdhehi mātāpitaro sakkaroti garukaroti māneti
pūjeti tamenaṁ mātāpitaro sakkatā garukatā mānitā pūjitā
kalyāṇena manasā anukampanti ciraṁ jīva dīghamāyuṁ pālehīti mātāpitānukampitassa
mahānāma kulaputtassa vuḍḍhiyeva pāṭikaṅkhā no parihāni.
puna caparaṁ mahānāma kulaputto uṭṭhānaviriyādhigatehi bhogehi
bāhābalaparicitehi sedāvakkhittehi dhammikehi dhammaladdhehi puttadāra-
dāsakammakaraporise sakkaroti garukaroti māneti pūjeti tamenaṁ
puttadāradāsakammakaraporisā sakkatā garukatā mānitā pūjitā kalyāṇena
manasā anukampanti ciraṁ jīva dīghamāyuṁ pālehīti puttadāradāsa-
kammakaraporisānukampitassa mahānāma kulaputtassa vuḍḍhiyeva pāṭikaṅkhā
no parihāni. puna caparaṁ mahānāma kulaputto uṭṭhānaviriyādhigatehi
bhogehi bāhābalaparicitehi sedāvakkhittehi dhammikehi dhammaladdhehi
khettakammantasāmantasabyohāre 2- sakkaroti garukaroti māneti pūjeti tamenaṁ
khettakammantasāmantasabyohārā 2- sakkatā garukatā mānitā pūjitā
kalyāṇena manasā anukampanti ciraṁ jīva dīghamāyuṁ pālehīti
khettakammantasāmantasabyohārānukampitassa mahānāma kulaputtassa vuḍḍhiyeva
pāṭikaṅkhā no parihāni. puna caparaṁ mahānāma kulaputto
uṭṭhānaviriyādhigatehi bhogehi bāhābalaparicitehi sedāvakkhittehi dhammikehi
dhammaladdhehi yā tā 3- balipaṭiggāhikā devatā taṁ 4- sakkaroti garukaroti

footnote: 1 po. sabbattha vāresu sedāpakkhittehi. 2 yu ...sāmantasaṁvohāre.
footnote: 3 ma. yāvatā. 4 ma. ayaṁ pāṭho natthi.

page number: 089

māneti pūjeti tamenaṁ balipaṭiggāhikā devatā sakkatā garukatā
mānitā pūjitā kalyāṇena manasā anukampanti ciraṁ jīva dīghamāyuṁ
pālehīti devatānukampitassa mahānāma kulaputtassa vuḍḍhiyeva pāṭikaṅkhā
no parihāni. puna caparaṁ mahānāma kulaputto uṭṭhānaviriyādhigatehi
bhogehi bāhābalaparicitehi sedāvakkhittehi dhammikehi
dhammaladdhehi samaṇabrāhmaṇe sakkaroti garukaroti māneti pūjeti tamenaṁ
samaṇabrāhmaṇā sakkatā garukatā mānitā pūjitā kalyāṇena manasā
anukampanti ciraṁ jīva dīghāmāyuṁ pālehīti samaṇabrāhmaṇānukampitassa
mahānāma kulaputtassa vuḍḍhiyeva pāṭikaṅkhā no parihāni. yassakassaci
mahānāma kulaputtassa ime pañca dhammā saṁvijjanti yadi vā
rañño khattiyassa muddhābhisittassa yadi vā raṭṭhikassa pettanikassa
yadi vā senāya senāpatikassa yadi vā gāmagāmikassa yadi vā
pūgagāmaṇikassa ye vā pana kulesu paccekādhipaccaṁ kārenti
vuḍḍhiyeva pāṭikaṅkhā no parihānīti.
mātāpitukiccakaro puttadārahito sadā
antojanassa atthāya ye cassa anujīvino
ubhinnaññeva 1- atthāya vadaññū hoti sīlavā
ñātīnaṁ pubbapetānaṁ diṭṭhe dhamme ca jīvitaṁ 2-
samaṇānaṁ brāhmaṇānaṁ devatānañca paṇḍito
vittisañjanano 3- hoti dhammena gharamāvasaṁ

footnote: 1 ma. ubhinnañceva. yu. ubhinnaṁ yeva. 2 po. dhammeva jīvataṁ. ma. jīvataṁ.
footnote: 3 po. pītisañ ....

page number: 090

so karitvāna kalyāṇaṁ pujjo hoti pasaṁsiyo
idheva naṁ pasaṁsanti pecca sagge pamodatīti.

[59] pañcahi bhikkhave dhammehi samannāgato dullabho vuḍḍhapabbajito
katamehi pañcahi dullabho bhikkhave vuḍḍhapabbajito
nipuṇo dullabho ākappasampanno dullabho bahussuto dullabho
dhammakathiko dullabho vinayadharo imehi kho bhikkhave pañcahi
dhammehi samannāgato dullabho vuḍḍhapabbajitoti.

[60] pañcahi bhikkhave dhammehi samannāgato dullabho vuḍḍhapabbajito
katamehi pañcahi dullabho bhikkhave vuḍḍhapabbajito
suvaco dullabho (pts. a iii, 79) suggahitaggāhī dullabho padakkhiṇaggāhī dullabho
dhammakathiko dullabho vinayadharo imehi kho bhikkhave pañcahi dhammehi
samannāgato dullabho vuḍḍhapabbajitoti.
nīvaraṇavaggo paṭhamo.
tassuddānaṁ
āvaraṇaṁ rāsi aṅgāni samayaṁ 

[1]- mātuputtikā
upajjhāṭṭhānakumārā 2- licchavī apare duveti.
------------
saññāvaggo dutiyo

[61] pañcimā bhikkhave saññā bhāvitā bahulīkatā mahapphalā

footnote: 1 yu. casaddo atthi. 2 po. yu. upajjhāṭṭhānā .... ma. upajjhāṭhānā licchavi
footnote: kumārā apare dveti.

page number: 091

honti mahānisaṁsā amatogadhā amatapariyosānā katamā pañca aniccasaññā 1-
anattasaññā 1- maraṇasaññā āhāre paṭikkūlasaññā sabbaloke
anabhiratasaññā 2- imā kho bhikkhave pañca saññā bhāvitā
bahulīkatā mahapphalā honti mahānisaṁsā amatogadhā amatapariyosānāti.

[62] pañcimā bhikkhave saññā bhāvitā bahulīkatā mahapphalā
honti mahānisaṁsā amatogadhā amatapariyosānā katamā pañca aniccasaññā
anattasaññā maraṇasaññā āhāre paṭikkūlasaññā sabbaloke
anabhiratasaññā 2- (pts. a iii, 80) imā kho bhikkhave pañca saññā bhāvitā
bahulīkatā mahapphalā honti mahānisaṁsā amatogadhā amatapariyosānāti.

[63] pañcahi bhikkhave vaḍḍhīhi vaḍḍhamāno ariyasāvako
ariyāya vaḍḍhiyā vaḍḍhati sārādāyī ca hoti varādāyī ca kāyassa
katamāhi pañcahi saddhāya vaḍḍhati sīlena vaḍḍhati sutena vaḍḍhati
cāgena vaḍḍhati paññāya vaḍḍhati imāhi kho bhikkhave pañcahi
vaḍḍhīhi vaḍḍhamāno ariyasāvako ariyāya vaḍḍhiyā vaḍḍhati sārādāyī
ca hoti varādāyī ca kāyassāti.
saddhāya sīlena ca yo pavaḍḍhati 3-
paññāya cāgena sutena cūbhayaṁ
so tādiso sappuriso vicakkhaṇo
ādīyati sāramidheva attanoti.

footnote: 1 ma. yu. asubhasaññā ādīnavasaññā. 2 ma. anabhiratisaññā. 3 po. yo ca
footnote: vaḍḍhati. sī. yodha vaḍḍhati.

page number: 092

[64] pañcahi bhikkhave vaḍḍhīhi vaḍḍhamānā ariyasāvikā
ariyāya vaḍḍhiyā vaḍḍhati sārādāyinī ca hoti varādāyinī ca kāyassa
katamāhi pañcahi saddhāya vaḍḍhati sīlena vaḍḍhati sutena
vaḍḍhati cāgena vaḍḍhati paññāya vaḍḍhati imāhi kho bhikkhave
pañcahi vaḍḍhīhi vaḍḍhamānā ariyasāvikā ariyāya vaḍḍhiyā vaḍḍhati
sārādāyinī ca hoti varādāyinī ca kāyassāti.
saddhāya sīlena ca yā pavaḍḍhati
paññāya cāgena sutena cūbhayaṁ
sā tādisī sīlavatī upāsikā
ādīyati sāramidheva attanoti.

[65] (pts. a iii, 81) pañcahi bhikkhave dhammehi samannāgato bhikkhu alaṁsākaccho
sabrahmacārīnaṁ katamehi pañcahi idha bhikkhave bhikkhu attanā ca
sīlasampanno hoti sīlasampadākathāya ca āgataṁ pañhaṁ byākattā
hoti attanā ca samādhisampanno hoti samādhisampadākathāya ca
āgataṁ pañhaṁ byākattā hoti attanā ca paññāsampanno hoti
paññāsampadākathāya ca āgataṁ pañhaṁ byākattā hoti attanā
ca vimuttisampanno hoti vimuttisampadākathāya ca āgataṁ pañhaṁ
byākattā hoti attanā ca vimuttiñāṇadassanasampanno hoti
vimuttiñāṇadassanasampadākathāya ca āgataṁ pañhaṁ byākattā hoti
imehi kho bhikkhave pañcahi dhammehi samannāgato bhikkhu alaṁsākaccho

page number: 093

sabrahmacārīnanti.

[66] pañcahi bhikkhave dhammehi samannāgato bhikkhu alaṁsājīvo
sabrahmacārīnaṁ katamehi pañcahi idha bhikkhave bhikkhu attanā ca
sīlasampanno hoti sīlasampadākathāya ca kataṁ pañhaṁ byākattā
hoti attanā ca samādhisampanno hoti samādhisampadākathāya ca
kataṁ pañhaṁ byākattā hoti attanā ca paññāsampanno hoti
paññāsampadākathāya ca kataṁ pañhaṁ byākattā hoti attanā ca
vimuttisampanno hoti vimuttisampadākathāya ca kataṁ pañhaṁ
byākattā hoti attanā ca vimuttiñāṇadassanasampanno hoti
vimuttiñāṇadassanasampadākathāya ca kataṁ pañhaṁ byākattā hoti imehi
kho bhikkhave pañcahi dhammehi samannāgato bhikkhu alaṁsājīvo
sabrahmacārīnanti.

[67] yo hi koci bhikkhave bhikkhu vā bhikkhunī vā pañca
dhamme bhāveti pañca dhamme bahulīkaroti tassa dvinnaṁ phalānaṁ
aññataraṁ phalaṁ pāṭikaṅkhaṁ diṭṭheva (pts. a iii, 82) dhamme aññā sati vā upādisese
anāgāmitā katame pañca idha bhikkhave bhikkhu chandasamādhipadhānasaṅkhāra-
samannāgataṁ iddhipādaṁ bhāveti viriyasamādhi- ... cittasamādhi- ...
vīmaṁsāsamādhipadhānasaṅkhārasamannāgataṁ iddhipādaṁ bhāveti ussoḷhiññeva pañcamiṁ
yo hi koci bhikkhave bhikkhu vā bhikkhunī vā ime pañca dhamme
bhāveti ime pañca dhamme bahulīkaroti tassa dvinnaṁ phalānaṁ

page number: 094

aññataraṁ phalaṁ pāṭikaṅkhaṁ diṭṭheva dhamme aññā sati vā upādisese
anāgāmitāti.

[68] pubbevāhaṁ bhikkhave sambodhā anabhisambuddho bodhisattova
samāno pañca dhamme bhāvesiṁ pañca dhamme bahulimakāsiṁ katame pañca
chandasamādhipadhānasaṅkhārasamannāgataṁ iddhipādaṁ bhāvesiṁ
viriyasamādhicittasamādhivīmaṁsāsamādhipadhānasaṅkhārasamannāgataṁ iddhipādaṁ bhāvesiṁ
ussoḷhiññeva pañcamiṁ so kho ahaṁ bhikkhave imesaṁ ussoḷhipañcamānaṁ
dhammānaṁ bhāvitattā bahulīkatattā yassa yassābhiññāsacchikaraṇīyassa
dhammassa cittaṁ abhininnāmesiṁ abhiññāsacchikiriyāya tatratatreva sakkhibhabbataṁ
pāpuṇiṁ sati sati āyatane so sace ākaṅkhiṁ anekavihitaṁ
iddhividhaṁ paccanubhaveyyaṁ .pe. yāvabrahmalokāpi kāyena 1- vasaṁ
vatteyyanti tatratatreva sakkhibhabbataṁ pāpuṇiṁ sati sati āyatane.
so sace ākaṅkhiṁ .pe. āsavānaṁ (pts. a iii, 83) khayā anāsavaṁ cetovimuttiṁ
paññāvimuttiṁ diṭṭheva dhamme sayaṁ abhiññā sacchikatvā upasampajja
vihareyyanti tatratatreva sakkhibhabbataṁ pāpuṇiṁ sati sati āyataneti.

[69] pañcime bhikkhave dhammā bhāvitā bahulīkatā ekantanibbidāya
virāgāya nirodhāya upasamāya abhiññāya sambodhāya nibbānāya saṁvattanti
katame pañca idha bhikkhave bhikkhu asubhānupassī kāye viharati
āhāre paṭikkūlasaññī sabbaloke anabhiratasaññī 2- sabbasaṅkhāresu
aniccānupassī maraṇasaññā kho panassa ajjhattaṁ sūpaṭṭhitā 3- hoti

footnote: 1 po. kāyena ca saṁvatteyyanati. 2 ma. anabhiratisaññī. 3 po. yu. supaṭṭhitā.
footnote: ito paraṁ īdisameva.

page number: 095

ime kho bhikkhave pañca dhammā bhāvitā bahulīkatā ekantanibbidāya
virāgāya nirodhāya upasamāya abhiññāya sambodhāya nibbānāya saṁvattantīti.

[70] pañcime bhikkhave dhammā bhāvitā bahulīkatā āsavānaṁ
khayāya saṁvattanti katame pañca idha bhikkhave bhikkhu asubhānupassī
kāye viharati āhāre paṭikkūlasaññī sabbaloke anabhiratasaññī
sabbasaṅkhāresu aniccānupassī maraṇasaññā kho panassa ajjhattaṁ
sūpaṭṭhitā hoti ime kho bhikkhave pañca dhammā bhāvitā bahulīkatā
āsavānaṁ khayāya saṁvattantīti.
saññāvaggo dutiyo.
tassuddānaṁ
dve ca saññā dve vaḍḍhī ca sākacchena ca sājivaṁ
iddhipādā ca dve vuttā nibbidā cāsavakkhayāti.
-----------
yodhājīvavaggo tatiyo

[71] (pts. a iii, 84) pañcime bhikkhave dhammā bhāvitā bahulīkatā cetovimuttiphalā
ca honti cetovimuttiphalānisaṁsā ca paññāvimuttiphalā ca
honti paññāvimuttiphalānisaṁsā ca katame pañca idha bhikkhave
bhikkhu asubhānupassī kāye viharati āhāre paṭikkūlasaññī sabbaloke
anabhiratasaññī sabbasaṅkhāresu aniccānupassī maraṇasaññā kho

page number: 096

panassa ajjhattaṁ sūpaṭṭhitā hoti. ime kho bhikkhave pañca dhammā
bhāvitā bahulīkatā cetovimuttiphalā ca honti cetovimuttiphalānisaṁsā
ca paññāvimuttiphalā ca honti paññāvimuttiphalānisaṁsā ca yato
kho bhikkhave bhikkhu cetovimutto ca hoti paññāvimutto ca 

[1]- ayaṁ
vuccati bhikkhave bhikkhu ukkhittapaligho itipi saṅkiṇṇaparikkho itipi
abbuḷhesiko itipi niraggaḷo itipi ariyo pannaddhajo pannabhāro
visaṁyutto itipi. kathañca bhikkhave bhikkhu ukkhittapaligho hoti idha
bhikkhave bhikkhuno avijjā pahīnā hoti ucchinnamūlā tālāvatthukatā
anabhāvaṁ gatā āyatiṁ anuppādadhammā evaṁ kho bhikkhave bhikkhu
ukkhittapaligho hoti. kathañca bhikkhave bhikkhu saṅkiṇṇaparikkho hoti
idha bhikkhave bhikkhuno ponobbhaviko jātisaṁsāro pahīno hoti ucchinnamūlo
tālāvatthukato anabhāvaṁ gato āyatiṁ anuppādadhammo evaṁ
kho bhikkhave bhikkhu saṅkiṇṇaparikkho hoti. kathañca bhikkhave bhikkhu
abbuḷhesiko hoti (pts. a iii, 85) idha bhikkhave bhikkhuno taṇhā pahīnā hoti
ucchinnamūlā tālāvatthukatā anabhāvaṁ gatā āyatiṁ anuppādadhammā evaṁ
kho bhikkhave bhikkhu abbuḷhesiko hoti. kathañca bhikkhave bhikkhu
niraggaḷo hoti idha bhikkhave bhikkhuno pañcorambhāgiyāni saññojanāni
pahīnāni honti ucchinnamūlāni tālāvatthukatāni anabhāvaṁ gatāni
āyatiṁ anuppādadhammāni evaṁ kho bhikkhave bhikkhu niraggaḷo hoti.
kathañca bhikkhave bhikkhu ariyo pannaddhajo pannabhāro visaṁyutto hoti

footnote: 1 ma. hoti.

page number: 097

idha bhikkhave bhikkhuno asmimāno pahīno hoti ucchinnamūlo tālāvatthukato
anabhāvaṁ gato āyatiṁ anuppādadhammo evaṁ kho bhikkhave
bhikkhu ariyo pannaddhajo pannabhāro visaṁyutto hotīti.

[72] pañcime bhikkhave dhammā bhāvitā bahulīkatā cetovimuttiphalā
ca honti cetovimuttiphalānisaṁsā ca paññāvimuttiphalā ca
honti paññāvimuttiphalānisaṁsā ca katame pañca aniccasaññā
anicce dukkhasaññā dukkhe anattasaññā pahānasaññā virāgasaññā
ime kho bhikkhave pañca dhammā bhāvitā bahulīkatā cetovimuttiphalā
ca honti cetovimuttiphalānisaṁsā ca paññāvimuttiphalā
ca honti paññāvimuttiphalānisaṁsā ca yato kho bhikkhave bhikkhu cetovimutto
ca honti paññāvimutto ca ayaṁ vuccati bhikkhave bhikkhu
ukkhittapaligho itipi saṁkiṇṇaparikkho itipi abbuḷhesiko itipi
niraggaḷo itipi ariyo pannaddhajo pannabhāro visaṁyutto itipi.
kathañca bhikkhave bhikkhu ukkhittapaligho hoti idha bhikkhave bhikkhuno
avijjā pahīnā hoti ucchinnamūlā tālāvatthukatā anabhāvaṁ gatā
āyatiṁ anuppādadhammā evaṁ kho bhikkhave bhikkhu ukkhittapaligho hoti.
kathañca bhikkhave bhikkhu saṁkiṇṇaparikkho hoti (pts. a iii, 86) idha bhikkhave bhikkhuno
ponobbhaviko jātisaṁsāro pahīno hoti ucchinnamūlo tālāvatthukato
anabhāvaṁ gato āyatiṁ anuppādadhammo evaṁ kho bhikkhave bhikkhu saṁkiṇṇaparikkho

page number: 098

hoti. kathañca bhikkhave bhikkhu abbuḷhesiko hoti idha
bhikkhave bhikkhuno taṇhā pahīnā hoti ucchinnamūlā tālāvatthukatā
anabhāvaṁ gatā āyatiṁ anuppādadhammā evaṁ kho bhikkhave bhikkhu
abbuḷhesiko hoti. kathañca bhikkhave bhikkhu niraggaḷo hoti idha
bhikkhave bhikkhuno pañcorambhāgiyāni saññojanāni pahīnāni honti
ucchinnamūlāni tālāvatthukatāni anabhāvaṁ gatāni āyatiṁ anuppādadhammāni
evaṁ kho bhikkhave bhikkhu niraggaḷo hoti. kathañca bhikkhave bhikkhu
ariyo pannaddhajo pannabhāro visaṁyutto hoti idha bhikkhave bhikkhuno
asmimāno pahīno hoti ucchinnamūlo tālāvatthukato anabhāvaṁ gato
āyatiṁ anuppādadhammo evaṁ kho bhikkhave bhikkhu ariyo pannaddhajo
pannabhāro visaṁyutto hotīti.

[73] athakho aññataro bhikkhu yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinno kho so bhikkhu bhagavantaṁ etadavoca dhammavihārī dhammavihārīti
bhante vuccati kittāvatā nukho bhante bhikkhu dhammavihārī hotīti.
idha bhikkhu 

[1]- dhammaṁ pariyāpuṇāti suttaṁ geyyaṁ veyyākaraṇaṁ gāthaṁ udānaṁ
itivuttakaṁ jātakaṁ abbhutadhammaṁ vedallaṁ so tāya dhammapariyattiyā
divasaṁ atināmeti riñcati paṭisallānaṁ nānuyuñjati ajjhattaṁ cetosamathaṁ
ayaṁ vuccati bhikkhu pariyattibahulo no dhammavihārī.

footnote: 1 ma. yu. bhikkhūti atthi.

page number: 099

puna caparaṁ 

[1]- bhikkhu yathāsutaṁ yathāpariyattaṁ dhammaṁ vitthārena paresaṁ
deseti so tāya dhammapaññattiyā divasaṁ atināmeti riñcati
paṭisallānaṁ nānuyuñjati ajjhattaṁ cetosamathaṁ ayaṁ vuccati 

[1]- bhikkhu
paññattibahulo no dhammavihārī. puna caparaṁ 

[1]- bhikkhu yathāsutaṁ
yathāpariyattaṁ dhammaṁ vitthārena sajjhāyaṁ karoti so tena sajjhāyena
divasaṁ atināmeti riñcati paṭisallānaṁ nānuyuñjati ajjhattaṁ
cetosamathaṁ ayaṁ vuccati 

[1]- bhikkhu sajjhāyabahulo no dhammavihārī.
puna caparaṁ 

[1]- bhikkhu yathāsutaṁ yathāpariyattaṁ dhammaṁ cetasā anuvitakketi
anuvicāreti manasānupekkhati so tehi dhammavitakkehi divasaṁ
atināmeti riñcati paṭisallānaṁ nānuyuñjati ajjhattaṁ cetosamathaṁ ayaṁ
vuccati 

[1]- bhikkhu vitakkabahulo no dhammavihārī. idha 

[1]- bhikkhu dhammaṁ
pariyāpuṇāti suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ
abbhutadhammaṁ vedallaṁ so tāya dhammapariyattiyā na divasaṁ atināmeti na 2-
riñcati paṭisallānaṁ anuyuñjati ajjhattaṁ cetosamathaṁ evaṁ kho 

[1]- bhikkhu
dhammavihārī hoti. iti kho 

[1]- bhikkhu desito mayā pariyattibahulo
desito paññattibahulo desito sajjhāyabahulo desito vitakkabahulo
desito dhammavihārī yaṁ 3- bhikkhu satthārā karaṇīyaṁ sāvakānaṁ
hitesinā anukampakena anukampaṁ upādāya kataṁ vo taṁ mayā etāni
bhikkhu rukkhamūlāni etāni suññāgārāni jhāyatha bhikkhu mā

footnote: 1 ma. yu. bhikkhūti atthi. 2 ma. nāpi. 3 ma. yu. kho.

page number: 100

pamādattha mā pacchā vippaṭisārino ahuvattha ayaṁ vo amhākaṁ
anusāsanīti.

[74] (pts. a iii, 88) athakho aññataro bhikkhu yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinno kho so bhikkhu bhagavantaṁ etadavoca dhammavihārī dhammavihārīti
bhante vuccati kittāvatā nu kho bhante 

[1]- dhammavihārī hotīti.
idha 

[2]- bhikkhu dhammaṁ pariyāpuṇāti suttaṁ ... vedallaṁ uttariñcassa
paññāya atthaṁ nappajānāti ayaṁ vuccati 

[1]- bhikkhu pariyattibahulo
no dhammavihārī. .pe. idha bhikkhu dhammaṁ pariyāpuṇāti suttaṁ ...
vedallaṁ uttariñcassa paññāya atthaṁ pajānāti evaṁ kho bhikkhu 

[1]-
dhammavihārī hoti. iti kho bhikkhu (pts. a iii, 89) .pe. ayaṁ vo amhākaṁ
anusāsanīti.

[75] pañcime bhikkhave yodhājīvā santo saṁvijjamānā lokasmiṁ
katame pañca idha bhikkhave ekacco yodhājīvo rajaggaññeva disvā
saṁsīdati visīdati na santhambhati na sakkoti saṅgāmaṁ otarituṁ evarūpopi
bhikkhave idhekacco yodhājīvo hoti ayaṁ bhikkhave paṭhamo
yodhājīvo santo saṁvijjamāno lokasmiṁ. puna caparaṁ bhikkhave
idhekacco yodhājīvo sahati rajaggaṁ apica kho dhajaggaññeva disvā

footnote: 1 ma. yu. etthantare bhikkhūti atthi.

page number: 101

saṁsīdati visīdati na santhambhati na sakkoti saṅgāmaṁ otarituṁ evarūpopi
bhikkhave idhekacco yodhājīvo hoti ayaṁ bhikkhave dutiyo
yodhājīvo santo saṁvijjamāno lokasmiṁ. puna caparaṁ bhikkhave
idhekacco yodhājīvo sahati rajaggaṁ sahati dhajaggaṁ apica kho
ussāraṇaññeva 1- sutvā saṁsīdati visīdati na santhambhati na sakkoti saṅgāmaṁ
otarituṁ evarūpopi bhikkhave idhekacco yodhājīvo hoti ayaṁ
bhikkhave tatiyo yodhājīvo santo saṁvijjamāno sokasmiṁ. puna caparaṁ
bhikkhave idhekacco yodhājīvo sahati rajaggaṁ sahati dhajaggaṁ sahati
ussāraṇaṁ apica kho sampahāre haññati byāpajjati evarūpopi
bhikkhave idhekacco yodhājīvo hoti ayaṁ bhikkhave catuttho
yodhājīvo santo saṁvijjamāno lokasmiṁ. puna caparaṁ bhikkhave idhekacco
yodhājīvo sahati rajaggaṁ sahati dhajaggaṁ sahati ussāraṇaṁ sahati
sampahāraṁ so taṁ saṅgāmaṁ abhivijinitvā vijitasaṅgāmo tameva saṅgāmasīsaṁ
ajjhāvasati evarūpopi bhikkhave idhekacco yodhājīvo hoti
ayaṁ bhikkhave pañcamo yodhājīvo santo saṁvijjamāno lokasmiṁ. ime
kho bhikkhave pañca yodhājīvā santo saṁvijjamānā lokasmiṁ evameva
kho bhikkhave pañcime yodhājīvūpamā puggalā santo saṁvijjamānā bhikkhūsu
katame pañca idha bhikkhave bhikkhu rajaggaññeva disvā saṁsīdati visīdati
na santhambhati na sakkoti brahmacariyaṁ santānetuṁ 2- sikkhādubbalyaṁ
āvikatvā sikkhaṁ paccakkhāya hīnāyāvattati kimassa rajaggasmiṁ idha

footnote: 1 po. ussādanaññeva. yu. usādanaṁ yeva. 2 ma. sandhāretuṁ. aparaṁpi īdisameva.

page number: 102

bhikkhave bhikkhu suṇāti amukasmiṁ nāma gāme vā nigame vā itthī
vā kumārī vā abhirūpā dassanīyā pāsādikā paramāya vaṇṇapokkharatāya
samannāgatāti so taṁ sutvā saṁsīdati visīdati na santhambhati
na sakkoti brahmacariyaṁ santānetuṁ sikkhādubbalyaṁ āvikatvā sikkhaṁ
paccakkhāya hīnāyāvattati idamassa rajaggasmiṁ seyyathāpi so
bhikkhave yodhājīvo rajaggaññeva disvā saṁsīdati visīdati na santhambhati
na sakkoti saṅgāmaṁ otarituṁ tathūpamāhaṁ bhikkhave imaṁ puggalaṁ vadāmi
evarūpopi bhikkhave idhekacco puggalo hoti ayaṁ bhikkhave paṭhamo
yodhājīvūpamo puggalo santo saṁvijjamāno bhikkhūsu. puna caparaṁ
bhikkhave bhikkhu sahati rajaggaṁ apica kho dhajaggaññeva disvā saṁsīdati
visīdati na santhambhati na sakkoti brahmacariyaṁ santānetuṁ sikkhādubbalyaṁ
āvikatvā sikkhaṁ paccakkhāya hīnāyāvattati kimassa dhajaggasmiṁ
idha bhikkhave bhikkhu naheva kho suṇāti amukasmiṁ nāma gāme vā
nigame vā itthī vā kumārī vā abhirūpā dassanīyā pāsādikā
paramāya vaṇṇapokkharatāya samannāgatāti apica kho sāmaṁ passati
itthiṁ vā kumāriṁ vā abhirūpaṁ dassanīyaṁ pādādikaṁ paramāya vaṇṇapokkharatāya
samannāgataṁ so taṁ disvā saṁsīdati visīdati na santhambhati
na sakkoti (pts. a iii, 91) brahmacariyaṁ santānetuṁ sikkhādubbalyaṁ āvikatvā sikkhaṁ
paccakkhāya hīnāyāvattati idamassa dhajaggasmiṁ seyyathāpi so
bhikkhave yodhājīvo sahati rajaggaṁ apica kho dhajaggaññeva disvā

page number: 103

saṁsīdati visīdati na santhambhati na sakkoti saṅgāmaṁ otarituṁ tathūpamāhaṁ
bhikkhave imaṁ puggalaṁ vadāmi evarūpopi bhikkhave idhekacco
puggalo hoti ayaṁ bhikkhave dutiyo yodhājīvūpamo puggalo santo
saṁvijjamāno bhikkhūsu. puna caparaṁ bhikkhave bhikkhu sahati rajaggaṁ sahati
dhajaggaṁ apica kho ussāraṇaññeva sutvā saṁsīdati visīdati na
santhambhati na sakkoti brahmacariyaṁ santānetuṁ sikkhādubbalyaṁ
āvikatvā sikkhaṁ paccakkhāya hīnāyāvattati kimassa ussāraṇāya idha
bhikkhave bhikkhuṁ araññagataṁ vā rukkhamūlagataṁ vā suññāgāragataṁ vā mātugāmo
upasaṅkamitvā ohasati 1- ullapati ujjagghati 2- upphaṇḍeti 3- so
mātugāmena ohasiyamāno 1- ullapiyamāno ujjagghiyamāno upphaṇḍiyamāno
saṁsīdati visīdati na santhambhati na sakkoti brahmacariyaṁ santānetuṁ
sikkhādubbalyaṁ āvikatvā sikkhaṁ paccakkhāya hīnāyāvattati idamassa
ussāraṇāya seyyathāpi so bhikkhave yodhājīvo sahati rajaggaṁ sahati
dhajaggaṁ apica kho ussāraṇaññeva sutvā saṁsīdati visīdati na santhambhati
na sakkoti saṅgāmaṁ otarituṁ tathūpamāhaṁ bhikkhave imaṁ puggalaṁ
vadāmi evarūpopi bhikkhave idhekacco puggalo hoti ayaṁ bhikkhave
tatiyo yodhājīvūpamo puggalo santo saṁvijjamāno bhikkhūsu. puna
caparaṁ bhikkhave bhikkhu sahati rajaggaṁ sahati dhajaggaṁ sahati ussāraṇaṁ

footnote: 1 ma. yu. ... uha.... 2 yu. ujjhaggeti. 3 ma. yu. uppaṇḍeti.

page number: 104

apica kho sampahāre haññati byāpajjati kimassa sampahārasmiṁ
idha bhikkhave bhikkhuṁ araññagataṁ vā rukkhamūlagataṁ (pts. a iii, 92) vā suññāgāragataṁ
vā mātugāmo upasaṅkamitvā abhinisīdati abhinipajjati ajjhottharati
so mātugāmena abhinisīdiyamāno abhinipajjiyamāno ajjhotthariyamāno
sikkhaṁ appaccakkhāya dubbalyaṁ anāvikatvā methunaṁ dhammaṁ paṭisevati
idamassa sampahārasmiṁ seyyathāpi so bhikkhave yodhājīvo sahati rajaggaṁ
sahati dhajaggaṁ sahati ussāraṇaṁ apica kho sampahāre haññati
byāpajjati tathūpamāhaṁ bhikkhave imaṁ puggalaṁ vadāmi evarūpopi
bhikkhave idhekacco puggalo hoti ayaṁ bhikkhave catuttho yodhājīvūpamo
puggalo santo saṁvijjamāno bhikkhūsu. puna caparaṁ bhikkhave
bhikkhu sahati rajaggaṁ sahati dhajaggaṁ sahati ussāraṇaṁ sahati
sampahāraṁ so taṁ saṅgāmaṁ abhivijinitvā vijitasaṅgāmo tameva
saṅgāmasīsaṁ ajjhāvasati kimassa saṅgāmavijayasmiṁ idha bhikkhave bhikkhuṁ
araññagataṁ vā rukkhamūlagataṁ vā suññāgāragataṁ vā mātugāmo
upasaṅkamitvā abhinisīdati abhinipajjati ajjhottharati so mātugāmena
abhinisīdiyamāno abhinipajjiyamāno ajjhotthariyamāno viniveṭhetvā
vinimocetvā yenakāmaṁ pakkamati so vivittaṁ senāsanaṁ bhajati araññaṁ
rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ
so araññagato vā rukkhamūlagato vā suññāgāragato vā
nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ

page number: 105

upaṭṭhapetvā so abhijjhaṁ loke pahāya vigatābhijjhena cetasā viharati
abhijjhāya cittaṁ parisodheti byāpādapadosaṁ pahāya abyāpannacitto
viharati sabbapāṇabhūtahitānukampī byāpādapadosā cittaṁ parisodheti thīnamiddhaṁ
pahāya vigatathīnamiddho viharati ālokasaññī sato sampajāno
thīnamiddhā cittaṁ parisodheti uddhaccakukkuccaṁ pahāya anuddhato viharati
ajjhattaṁ vūpasantacitto uddhaccakukkuccā cittaṁ parisodheti vicikicchaṁ
pahāya tiṇṇavicikiccho viharati (pts. a iii, 93) akathaṁkathī kusalesu dhammesu vicikicchāya
cittaṁ parisodheti so ime pañca nīvaraṇe pahāya cetaso upakkilese
paññāya dubbalīkaraṇe vivicceva kāmehi .pe. catutthaṁ jhānaṁ
upasampajja viharati so evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte
āsavānaṁ khayañāṇāya cittaṁ abhininnāmeti so idaṁ dukkhanti
yathābhūtaṁ pajānāti ayaṁ dukkhasamudayoti yathābhūtaṁ pajānāti ayaṁ
dukkhanirodhoti yathābhūtaṁ pajānāti ayaṁ dukkhanirodhagāminī paṭipadāti
yathābhūtaṁ pajānāti ime āsavāti yathābhūtaṁ pajānāti ayaṁ āsavasamudayoti
yathābhūtaṁ pajānāti ayaṁ āsavanirodhoti yathābhūtaṁ pajānāti
ayaṁ āsavanirodhagāminī paṭipadāti yathābhūtaṁ pajānāti tassa evaṁ
jānato evaṁ passato kāmāsavāpi cittaṁ vimuccati bhavāsavāpi cittaṁ
vimuccati avijjāsavāpi cittaṁ vimuccati vimuttasmiṁ vimuttamiti
ñāṇaṁ hoti khīṇā jāti vusitaṁ brahmacariyaṁ kataṁ karaṇīyaṁ nāparaṁ

page number: 106

itthattāyāti pajānāti idamassa saṅgāmavijayasmiṁ seyyathāpi so
bhikkhave yodhājīvo sahati rajaggaṁ sahati dhajaggaṁ sahati ussāraṇaṁ
sahati sampahāraṁ so taṁ saṅgāmaṁ abhivijinitvā vijitasaṅgāmo tameva
saṅgāmasīsaṁ ajjhāvasati tathūpamāhaṁ bhikkhave imaṁ puggalaṁ vadāmi
evarūpopi bhikkhave idhekacco puggalo hoti ayaṁ bhikkhave pañcamo
yodhājīvūpamo puggalo santo saṁvijjamāno bhikkhūsu. ime kho bhikkhave
pañca yodhājīvūpamā puggalā santo saṁvijjamānā bhikkhūsūti.

[76] pañcime bhikkhave yodhājīvā santo saṁvijjamānā lokasmiṁ
katame pañca idha bhikkhave ekacco yodhājīvo asicammaṁ gahetvā
dhanukalāpaṁ sannayhitvā viyūḷhaṁ saṅgāmaṁ otarati so tasmiṁ saṅgāme
ussahati vāyamati tamenaṁ ussahantaṁ vāyamantaṁ pare hananti
pariyāpādenti evarūpopi bhikkhave idhekacco yodhājīvo hoti ayaṁ
bhikkhave paṭhamo yodhājīvo santo saṁvijjamāno lokasmiṁ. puna caparaṁ
bhikkhave idhekacco yodhājīvo asicammaṁ gahetvā dhanukalāpaṁ sannayhitvā
viyūḷhaṁ saṅgāmaṁ otarati so tasmiṁ saṅgāme ussahati vāyamati
tamenaṁ ussahantaṁ vāyamantaṁ pare upalikkhanti tamenaṁ apanenti
apanetvā ñātakānaṁ nenti so ñātakehi nīyamāno appatvā
ñātake antarāmagge kālaṁ karoti evarūpopi bhikkhave idhekacco
yodhājīvo hoti ayaṁ bhikkhave dutiyo yodhājīvo santo saṁvijjamāno
lokasmiṁ. puna caparaṁ bhikkhave idhekacco yodhājīvo asicammaṁ gahetvā

page number: 107

dhanukalāpaṁ sannayhitvā viyūḷhaṁ saṅgāmaṁ otarati so tasmiṁ saṅgāme
ussahati vāyamati tamenaṁ ussahantaṁ vāyamantaṁ pare upalikkhanti
tamenaṁ apanenti apanetvā ñātakānaṁ nenti tamenaṁ ñātakā
upaṭṭhahanti paricaranti so ñātakehi upaṭṭhahiyamāno paricariyamāno
teneva ābādhena kālaṁ karoti evarūpopi bhikkhave idhekacco
yodhājīvo hoti ayaṁ bhikkhave tatiyo yodhājīvo santo saṁvijjamāno
lokasmiṁ. puna caparaṁ bhikkhave idhekacco yodhājīvo asicammaṁ gahetvā
dhanukalāpaṁ sannayhitvā viyūḷhaṁ saṅgāmaṁ otarati so tasmiṁ saṅgāme
ussahati vāyamati tamenaṁ ussahantaṁ vāyamantaṁ pare upalikkhanti
tamenaṁ apanenti apanetvā ñātakānaṁ nenti tamenaṁ ñātakā
upaṭṭhahanti paricaranti so ñātakehi upaṭṭhahiyamāno paricariyamāno
vuṭṭhāti tamhā ābādhā evarūpopi bhikkhave idhekacco yodhājīvo
hoti ayaṁ bhikkhave catuttho yodhājīvo santo saṁvijjamāno lokasmiṁ.
puna caparaṁ bhikkhave idhekacco yodhājīvo asicammaṁ gahetvā dhanukalāpaṁ
sannayhitvā viyūḷhaṁ saṅgāmaṁ otarati so taṁ saṅgāmaṁ abhivijinitvā
vijitasaṅgāmo (pts. a iii, 95) tameva saṅgāmasīsaṁ ajjhāvasati evarūpopi bhikkhave
idhekacco yodhājīvo hoti ayaṁ bhikkhave pañcamo yodhājīvo santo
saṁvijjamāno lokasmiṁ. ime kho bhikkhave pañca yodhājīvā santo
saṁvijjamānā lokasmiṁ. evameva kho bhikkhave pañcime yodhājīvūpamā
puggalā santo saṁvijjamānā bhikkhūsu katame pañca idha bhikkhave

page number: 108

bhikkhu aññataraṁ gāmaṁ vā nigamaṁ vā unissāya viharati so
pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ vā
piṇḍāya pavisati arakkhiteneva kāyena arakkhitāya vācāya arakkhitena
cittena anupaṭṭhitāya satiyā asaṁvutehi indriyehi so tattha passati
mātugāmaṁ dunnivatthaṁ vā duppārutaṁ vā tassa 

[1]- mātugāmaṁ disvā
dunnivatthaṁ vā duppārutaṁ vā rāgo cittaṁ anuddhaṁseti so rāgānuddhaṁsena
cittena sikkhaṁ appaccakkhāya dubbalyaṁ anāvikatvā methunaṁ
dhammaṁ paṭisevati seyyathāpi so bhakkhave yodhājīvo asicammaṁ gahetvā
dhanukalāpaṁ sannayhitvā viyūḷhaṁ saṅgāmaṁ otarati so tasmiṁ saṅgāme
ussahati vāyamati tamenaṁ ussahantaṁ vāyamantaṁ pare hananti
pariyāpādenti tathūpamāhaṁ bhikkhave imaṁ puggalaṁ vadāmi evarūpopi
bhikkhave idhekacco puggalo hoti ayaṁ bhikkhave paṭhamo yodhājīvūpamo
puggalo santo saṁvijjamāno bhikkhūsu. puna caparaṁ bhikkhave bhikkhu
aññataraṁ gāmaṁ vā nigamaṁ vā upanissāya viharati so pubbaṇhasamayaṁ
nivāsetvā pattacīvaramādāya tameva gāmaṁ vā nigamaṁ vā
piṇḍāya pavisati arakkhiteneva kāyena arakkhitāya vācāya arakkhitena cittena
mātugāmaṁ dunnivatthaṁ vā duppārutaṁ vā tassa mātugāmaṁ disvā
dunnivatthaṁ vā duppārutaṁ vā rāgo cittaṁ anuddhaṁseti so rāgānuddhaṁsena
cittena pariḍayhateva kāyena pariḍayhati cetasā tassa

footnote: 1 ma. tanti disasti. ito paraṁ īdisameva.

page number: 109

evaṁ hoti yannūnāhaṁ ārāmaṁ (pts. a iii, 96) gantvā bhikkhūnaṁ āroceyyaṁ
rāgāyitomhi 1- āvuso rāgapareto na sakkomi brahmacariyaṁ santānetuṁ
sikkhādubbalyaṁ āvikatvā sikkhaṁ paccakkhāya hīnāyāvattissāmīti so
ārāmaṁ gacchanto appatvāva ārāmaṁ antarāmagge sikkhādubbalyaṁ
āvikatvā sikkhaṁ paccakkhāya hīnāyāvattati seyyathāpi so bhikkhave
yodhājīvo asicammaṁ gahetvā dhanukalāpaṁ sannayhitvā viyūḷhaṁ saṅgāmaṁ
otarati so tasmiṁ saṅgāme ussahati vāyamati tamenaṁ ussahantaṁ
vāyamantaṁ pare upalikkhanti tamenaṁ apanenti apanetvā ñātakānaṁ
nenti so ñātakehi nīyamāno appatvāva ñātake antarāmagge
kālaṁ karoti tathūpamāhaṁ bhikkhave imaṁ puggalaṁ vadāmi evarūpopi
bhikkhave idhekacco puggalo hoti ayaṁ bhikkhave dutiyo yodhājīvūpamo
puggalo santo saṁvijjamāno bhikkhūsu. puna caparaṁ bhikkhave
bhikkhu aññataraṁ gāmaṁ vā nigamaṁ vā upanissāya viharati so
pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ
vā piṇḍāya pavisati arakkhiteneva kāyena arakkhitāya vācāya
arakkhitena cittena anupaṭṭhitāya satiyā asaṁvutehi indriyehi so tattha
passati mātugāmaṁ dunnivatthaṁ vā duppārutaṁ vā tassa mātugāmaṁ
disvā dunnivatthaṁ vā duppārutaṁ vā rāgo cittaṁ anuddhaṁseti so
rāgānuddhaṁsena 2- cittena pariḍayhateva kāyena pariḍayhati cetasā tassa

footnote: 1 ma. yu. rāgapariyuṭṭhitomhi. 2 ma. rāgānuddhaṁsitena. ito paraṁ īdisameva.

page number: 110

evaṁ hoti yannūnāhaṁ ārāmaṁ gantvā bhikkhūnaṁ āroceyyaṁ
rāgāyitomhi 1- āvuso rāgapareto na sakkomi brahmacariyaṁ santānetuṁ
sikkhādubbalyaṁ āvikatvā sikkhaṁ paccakkhāya hīnāyāvattissāmīti so
ārāmaṁ gantvā bhikkhūnaṁ āroceti rāgāyitomhi 1- āvuso rāgapareto
na sakkomi brahmacariyaṁ santānetuṁ sikkhādubbalyaṁ āvikatvā sikkhaṁ
paccakkhāya hīnāyāvattissāmīti tamenaṁ sabrahmacārī ovadanti anusāsanti
appassādā āvuso kāmā vuttā bhagavatā bahudukkhā bahūpāyāsā
ādīnavo ettha bhiyyo aṭṭhikaṅkalūpamā 2- kāmā vuttā bhagavatā
bahudukkhā bahūpāyāsā ādīnavo ettha bhiyyo maṁsapesūpamā kāmā
vuttā bhagavatā bahudukkhā bahūpāyāsā ādīnavo ettha bhiyyo
tiṇukkūpamā kāmā vuttā bhagavatā bahudukkhā bahūpāyāsā
ādīnavo ettha bhiyyo aṅgārakāsūpamā kāmā vuttā bhagavatā bahudukkhā
bahūpāyāsā ādīnavo ettha bhiyyo supinakūpamā kāmā
vuttā bhagavatā bahudukkhā bahūpāyāsā ādīnavo ettha bhiyayo
yācitakūpamā kāmā vuttā bhagavatā bahudukkhā bahūpāyāsā ādīnavo
ettha bhiyyo rukkhaphalūpamā kāmā vuttā bhagavatā bahudukkhā
bahūpāyāsā ādīnavo ettha bhiyyo asisūnūpamā kāmā vuttā
bhagavatā bahudukkhā bahūpāyāsā ādīnavo ettha bhiyyo sattisūlūpamā
kāmā vuttā bhagavatā bahudukkhā bahūpāyāsā ādīnavo

footnote: 1 ma. yu. rāgapariyuṭṭhitomhi. 2 yu. aṭṭhisaṅkhalūpamā.

page number: 111

ettha bhiyyo sappasirūpamā kāmā vuttā bhagavatā bahudukkhā
bahūpāyāsā ādīnavo ettha bhiyyo abhiramatu āyasmā brahmacariye
mā āyasmā sikkhādubbalyaṁ āvikatvā sikkhaṁ paccakkhāya hīnāyāvattīti
so sabrahmacārīhi evaṁ ovadiyamāno evaṁ anusāsiyamāno
evamāha kiñcapi āvuso appassādā kāmā vuttā bhagavatā
bahudukkhā bahūpāyāsā ādīnavo ettha bhiyyo athakho nevāhaṁ sakkomi
brahmacariyaṁ santānetuṁ sikkhādubbalyaṁ āvikatvā sikkhaṁ paccakkhāya
hīnāyāvattissāmīti so sikkhādubbalyaṁ āvikatvā sikkhaṁ paccakkhāya
hīnāyāvattati seyyathāpi so bhikkhave yodhājīvo asicammaṁ gahetvā
dhanukalāpaṁ sannayhitvā viyūḷhaṁ saṅgāmaṁ otarati so tasmiṁ saṅgāme
ussahati vāyamati tamenaṁ ussahantaṁ vāyamantaṁ pare upalikkhanti tamenaṁ
apanenti (pts. a iii, 98) apanetvā ñātakānaṁ nenti tamenaṁ ñātakā upaṭṭhahanti
paricaranti so ñātakehi upaṭṭhahiyamāno paricariyamāno teneva ābādhena
kālaṁ karoti tathūpamāhaṁ bhikkhave imaṁ puggalaṁ vadāmi evarūpopi
bhikkhave idhekacco puggalo hoti ayaṁ bhikkhave tatiyo yodhājīvūpamo
puggalo santo saṁvijjamāno bhikkhūsu. puna caparaṁ bhikkhave bhikkhu aññataraṁ
gāmaṁ vā nigamaṁ vā upanissāya viharati so pubbaṇhasamayaṁ nivāsetvā
pattacīvaramādāya tameva gāmaṁ vā nigamaṁ vā piṇḍāya pavisati arakkhiteneva
kāyena arakkhitāya vācāya arakkhitena cittena anupaṭṭhitāya satiyā
asaṁvutehi indriyehi so tattha passati mātugāmaṁ dunnivatthaṁ vā duppārutaṁ vā

page number: 112

tassa mātugāmaṁ disvā dunnivatthaṁ vā duppārutaṁ vā rāgo cittaṁ
anuddhaṁseti so rāgānuddhaṁsena cittena pariḍayhateva kāyena pariḍayhati
cetasā tassa evaṁ hoti yannūnāhaṁ ārāmaṁ gantvā bhikkhūnaṁ
āroceyyaṁ rāgāyitomhi 1- āvuso rāgapareto na sakkomi
brahmacariyaṁ santānetuṁ sikkhādubbalyaṁ āvikatvā sikkhaṁ paccakkhāya
hīnāyāvattissāmīti so ārāmaṁ gantvā bhikkhūnaṁ āroceti
rāgāyitomhi 1- āvuso rāgapareto na sakkomi brahmacariyaṁ santānetuṁ
sikkhādubbalyaṁ āvikatvā sikkhaṁ paccakkhāya hīnāyāvattissāmīti tamenaṁ
sabrahmacārī ovadanti anusāsanti appassādā āvuso kāmā
vuttā bhagavatā bahudukkhā bahūpāyāsā ādīnavo ettha bhiyyo
aṭṭhikaṅkalūpamā kāmā vuttā bhagavatā bahudukkhā bahūpāyāsā
ādīnavo ettha bhiyyo maṁsapesūpamā kāmā vuttā bhagavatā ...
tiṇukkūpamā kāmā vuttā bhagavatā ... aṅgārakāsūpamā kāmā vuttā
bhagavatā ... supinakūpamā kāmā vuttā bhagavatā ... yācitakūpamā
kāmā vuttā bhagavatā ... rukkhaphalūpamā kāmā vuttā bhagavatā ...
asisūnūpamā (pts. a iii, 99) kāmā vuttā bhagavatā ... sattisūlūpamā kāmā vuttā
bhagavatā ... sappasirūpamā kāmā vuttā bhagavatā bahudukkhā
bahūpāyāsā ādīnavo ettha bhiyyo abhiramatu āyasmā brahmacariye
mā āyasmā sikkhādubbalyaṁ āvikatvā sikkhaṁ paccakkhāya hīnāyāvattīti

footnote: 1 ma. yu. rāgapariyuṭṭhitomhi.

page number: 113

so sabrahmacārīhi evaṁ ovadiyamāno evaṁ anusāsiyamāno evamāha
ussahissāmi āvuso dhārayissāmi 1- āvuso abhiramissāmi āvuso
na dānāhaṁ āvuso sikkhādubbalyaṁ āvikatvā sikkhaṁ paccakkhāya
hīnāyāvattissāmīti seyyathāpi so bhikkhave yodhājīvo asicammaṁ gahetvā
dhanukalāpaṁ sannayhitvā viyūḷhaṁ saṅgāmaṁ otarati so tasmiṁ saṅgāme
ussahati vāyamati tamenaṁ ussahantaṁ vāyamantaṁ pare upalikkhanti
tamenaṁ apanenti apanetvā ñātakānaṁ nenti tamenaṁ ñātakā
upaṭṭhahanti paricaranti so ñātakehi upaṭṭhahiyamāno paricariyamāno
vuṭṭhāti tamhā ābādhā tathūpamāhaṁ bhikkhave imaṁ puggalaṁ vadāmi
evarūpopi bhikkhave idhekacco puggalo hoti ayaṁ bhikkhave catuttho
yodhājīvūpamo puggalo santo saṁvijjamāno bhikkhūsu. puna caparaṁ
bhikkhave bhikkhu aññataraṁ gāmaṁ vā nigamaṁ vā upanissāya viharati
so pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ
vā piṇḍāya pavisati rakkhiteneva kāyena rakkhitāya vācāya rakkhitena
cittena upaṭṭhitāya satiyā saṁvutehi indriyehi so cakkhunā rūpaṁ
disvā na nimittaggāhī hoti nānubyañjanaggāhī yatvādhikaraṇamenaṁ
cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā
anvāssaveyyuṁ tassa saṁvarāya paṭipajjati rakkhati cakkhundriyaṁ
cakkhundriye saṁvaraṁ āpajjati sotena saddaṁ sutvā ... ghānena gandhaṁ

footnote: 1 ma. yu. vāyamissāmi.

page number: 114

ghāyitvā ... jivhāya rasaṁ sāyitvā ... (pts. a iii, 100) kāyena phoṭṭhabbaṁ phusitvā ...
manasā dhammaṁ viññāya na nimittaggāhī hoti nānubyañjanaggāhī
yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā
akusalā dhammā anvāssaveyyuṁ tassa saṁvarāya paṭipajjati rakkhati
manindriyaṁ manindriye saṁvaraṁ āpajjati so pacchābhattaṁ piṇḍapātapaṭikkanto
vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ
giriguhaṁ susānaṁ vanapatthaṁ abbhokāsaṁ palālapuñjaṁ so araññagato
vā rukkhamūlagato vā suññāgāragato vā nisīdati pallaṅkaṁ ābhujitvā
ujuṁ kāyaṁ paṇidhāya parimukhaṁ satiṁ upaṭṭhapetvā so abhijjhaṁ loke
pahāya .pe. so ime pañca nīvaraṇe pahāya cetaso upakkilese
paññāya dubbalīkaraṇe vivicceva kāmehi .pe. catutthaṁ jhānaṁ
upasampajja viharati so evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte
āsavānaṁ khayañāṇāya cittaṁ abhininnāmeti so idaṁ dukkhanti
yathābhūtaṁ pajānāti .pe. nāparaṁ itthattāyāti pajānāti seyyathāpi
so bhikkhave yodhājīvo asicammaṁ gahetvā dhanukalāpaṁ sannayhitvā
viyūḷhaṁ saṅgāmaṁ otarati so taṁ saṅgāmaṁ abhivijinitvā vijitasaṅgāmo
tameva saṅgāmasīsaṁ ajjhāvasati tathūpamāhaṁ bhikkhave imaṁ puggalaṁ vadāmi
evarūpopi bhikkhave idhekacco puggalo hoti ayaṁ bhikkhave pañcamo
yodhājīvūpamo puggalo santo saṁvijjamāno bhikkhūsu. ime kho

page number: 115

bhikkhave pañca yodhājīvūpamā puggalā santo saṁvijjamānā bhikkhūsūti.

[77] pañcimāni bhikkhave anāgatabhayāni sampassamānena
alameva āraññakena bhikkhunā appamattena ātāpinā (pts. a iii, 101) pahitattena viharituṁ
appattassa pattiyā anadhigatassa adhigamāya asacchikatassa sacchikiriyāya
katamāni pañca idha bhikkhave āraññako bhikkhu iti paṭisañcikkhati
ahaṁ kho etarahi ekako araññe viharāmi ekakaṁ kho pana
araññe viharantaṁ ahi vā maṁ ḍaṁseyya 1- vicchikā 2- vā maṁ
ḍaṁseyya satapadī vā maṁ ḍaṁseyya 1- tena me assa kālakiriyā
so mamassa antarāyo handāhaṁ viriyaṁ ārabhāmi appattassa pattiyā
anadhigatassa adhigamāya asacchikatassa sacchikiriyāyāti idaṁ bhikkhave
paṭhamaṁ anāgatabhayaṁ sampassamānena alameva āraññakena bhikkhunā
appamattena ātāpinā pahitattena viharituṁ appattassa pattiyā
anadhigatassa adhigamāya asacchikatassa sacchikiriyāya. puna caparaṁ bhikkhave
āraññako bhikkhu iti paṭisañcikkhati ahaṁ kho etarahi ekako
araññe viharāmi ekako kho panāhaṁ araññe viharanto upakkhaletvā
vā papateyyaṁ bhattaṁ vā me bhuttaṁ byāpajjeyya pittaṁ
vā me kuppeyya semhaṁ vā me kuppeyya satthakā vā me vātā
kuppeyyuṁ te me assa kālakiriyā so mamassa antarāyo
handāhaṁ viriyaṁ ārabhāmi appattassa pattiyā anadhigatassa adhigamāya

footnote: 1 yu. ḍaseyya. 2 ma. yu. vicchiko.

page number: 116

asacchikatassa sacchikiriyāyāti idaṁ bhikkhave dutiyaṁ anāgatabhayaṁ
sampassamānena alameva āraññakena bhikkhunā appamattena ātāpinā
pahitattena viharituṁ appattassa pattiyā anadhigatassa adhigamāya
asacchikatassa sacchikiriyāya. puna caparaṁ bhikkhave āraññako bhikkhu iti
paṭisañcikkhati ahaṁ kho etarahi ekako araññe viharāmi ekako
kho panāhaṁ araññe viharanto vālehi samāgaccheyyaṁ sīhena vā
byagghena vā dīpinā vā acchena vā taracchena vā te maṁ jīvitā
voropeyyuṁ tena me assa kālakiriyā (pts. a iii, 102) so mamassa antarāyo
handāhaṁ viriyaṁ ārabhāmi appattassa pattiyā anadhigatassa adhigamāya
asacchikatassa sacchikiriyāyāti idaṁ bhikkhave tatiyaṁ anāgatabhayaṁ
sampassamānena alameva āraññakena bhikkhunā appamattena ātāpinā
pahitattena viharituṁ appattassa pattiyā anadhigatassa adhigamāya
asacchikatassa sacchikiriyāya. puna caparaṁ bhikkhave āraññako bhikkhu iti
paṭisañcikkhati ahaṁ kho etarahi ekako araññe viharāmi ekako
kho panāhaṁ araññe viharanto māṇavehi samāgaccheyyaṁ katakammehi vā
akatakammehi vā te maṁ jīvitā voropeyyuṁ tena me assa
kālakiriyā so mamassa antarāyo handāhaṁ viriyaṁ ārabhāmi
appattassa pattiyā anadhigatassa adhigamāya asacchikatassa sacchikiriyāyāti
idaṁ bhikkhave catutthaṁ anāgatabhayaṁ sampassamānena alameva āraññakena
bhikkhunā appamattena ātāpinā pahitattena viharituṁ appattassa pattiyā

page number: 117

anadhigatassa adhigamāya asacchikatassa sacchikiriyāya. puna caparaṁ bhikkhave
āraññako bhikkhu iti paṭisañcikkhati ahaṁ kho etarahi ekako
araññe viharāmi santi kho panāraññe vālā amanussā te
maṁ jīvitā voropeyyuṁ tena me assa kālakiriyā so mamassa
antarāyo handāhaṁ viriyaṁ ārabhāmi appattassa pattiyā anadhigatassa
adhigamāya asacchikatassa sacchikiriyāyāti idaṁ bhikkhave pañcamaṁ
anāgatabhayaṁ sampassamānena alameva āraññakena bhikkhunā appamattena
ātāpinā pahitattena viharituṁ appattassa pattiyā anadhigatassa
adhigamāya asacchikatassa sacchikiriyāya. imāni kho bhikkhave pañca
anāgatabhayāni sampassamānena alameva āraññakena bhikkhunā appamattena
ātāpinā pahitattena viharituṁ appattassa pattiyā anadhigatassa
adhigamāya asacchikatassa sacchikiriyāyāti.

[78] pañcimāni bhikkhave anāgatabhayāni sampassamānena alameva
bhikkhunā appamattena ātāpinā pahitattena viharituṁ appattassa pattiyā
anadhigatassa adhigamāya asacchikatassa sacchikiriyāya katamāni pañca
idha bhikkhave bhikkhu iti paṭisañcikkhati ahaṁ kho etarahi daharo yuvā
susū 1- kāḷakeso bhadrena yobbanena samannāgato paṭhamena vayasā hoti
kho pana so samayo yaṁ imaṁ kāyaṁ jarā phusati jiṇṇena kho
pana jarāya abhibhūtena na sukaraṁ buddhānaṁ sāsanaṁ manasikātuṁ na sukarāni

footnote: 1 ma. yu. susu.

page number: 118

araññavanapatthāni pantāni senāsanāni paṭisevituṁ purā maṁ so dhammo
āgacchati aniṭṭho akanto amanāpo handāhaṁ paṭikacceva viriyaṁ
ārabhāmi appattassa pattiyā anadhigatassa adhigamāya asacchikatassa
sacchikiriyāya yenāhaṁ dhammena samannāgato jiṇṇakopi phāsuṁ 1-
viharissāmīti idaṁ bhikkhave paṭhamaṁ anāgatabhayaṁ sampassamānena alameva
bhikkhunā appamattena ātāpinā pahitattena viharituṁ appattassa pattiyā
anadhigatassa adhigamāya asacchikatassa sacchikiriyāya. puna caparaṁ bhikkhave
bhikkhu iti paṭisañcikkhati ahaṁ kho etarahi appābādho appātaṅko
samavepākiniyā gahaṇiyā samannāgato nātisītāya nāccuṇhāya majjhimāya
padhānakkhamāya hoti kho pana so samayo yaṁ imaṁ kāyaṁ byādhi
phusati byādhitena kho pana byādhinā 2- abhibhūtena na sukaraṁ buddhānaṁ
sāsanaṁ manasikātuṁ na sukarāni araññavanapatthāni pantāni senāsanāni
paṭisevituṁ purā maṁ so dhammo āgacchati aniṭṭho akanto amanāpo
handāhaṁ paṭikacceva viriyaṁ ārabhāmi appattassa pattiyā anadhigatassa
adhigamāya asacchikatassa sacchikiriyāya (pts. a iii, 104) yenāhaṁ dhammena samannāgato
byādhitopi phāsuṁ viharissāmīti idaṁ bhikkhave dutiyaṁ anāgatabhayaṁ
sampassamānena alameva bhikkhunā appamattena ātāpinā pahitattena viharituṁ
appattassa pattiyā anadhigatassa adhigamāya asacchikatassa sacchikiriyāya.
puna caparaṁ bhikkhave bhikkhu iti paṭisañcikkhati etarahi kho 

[3]- susassaṁ

footnote: 1 yu. phāsu. sabbattha īdisameva. 2 yu. vyābādhābhibhūtena. 3 ma. yu. subhikkhaṁ.

page number: 119

sulabhapiṇḍaṁ sukaraṁ uñchena paggahena yāpetuṁ hoti kho pana so
samayo yaṁ dubbhikkhaṁ hoti dussassaṁ dullabhapiṇḍaṁ na sukaraṁ uñchena
paggahena yāpetuṁ dubbhikkhe kho pana manussā yena subhikkhaṁ tena
saṅkamanti tattha saṅgaṇikavihāro hoti ākiṇṇavihāro saṅgaṇikavihāre
kho pana sati ākiṇṇavihāre na sukaraṁ buddhānaṁ sāsanaṁ manasikātuṁ
na sukarāni araññavanapatthāni pantāni senāsanāni paṭisevituṁ purā
maṁ so dhammo āgacchati aniṭṭho akanto amanāpo handāhaṁ
paṭikacceva viriyaṁ ārabhāmi appattassa pattiyā anadhigatassa adhigamāya
asacchikatassa sacchikiriyāya yenāhaṁ dhammena samannāgato dubbhikkhepi
phāsuṁ viharissāmīti idaṁ bhikkhave tatiyaṁ anāgatabhayaṁ sampassamānena
alameva bhikkhunā appamattena ātāpinā pahitattena viharituṁ appattassa
pattiyā anadhigatassa adhigamāya asacchikatassa sacchikiriyāya. puna
caparaṁ bhikkhave bhikkhu iti paṭisañcikkhati etarahi kho manussā samaggā
sammodamānā avivadamānā khīrodakībhūtā aññamaññaṁ piyacakkhūhi
sampassantā viharanti hoti kho pana so samayo yaṁ bhayaṁ hoti
aṭṭavīsaṅkopo cakkasamārūḷhā jānapadā pariyāyanti bhaye kho pana sati
manussā yena khemaṁ tena saṅkamanti tattha saṅgaṇikavihāro hoti
ākiṇṇavihāro saṅgaṇikavihāre (pts. a iii, 105) kho pana sati ākiṇṇavihāre na
sukaraṁ buddhānaṁ sāsanaṁ manasikātuṁ na sukarāni araññavanapatthāni pantāni

page number: 120

senāsanāni paṭisevituṁ purā maṁ so dhammo āgacchati aniṭṭho
akanto amanāpo handāhaṁ paṭikacceva viriyaṁ ārabhāmi appattassa
pattiyā anadhigatassa adhigamāya asacchikatassa sacchikiriyāya yenāhaṁ
dhammena samannāgato bhayepi phāsuṁ viharissāmīti idaṁ bhikkhave catutthaṁ
anāgatabhayaṁ sampassamānena alameva bhikkhunā appamattena ātāpinā
pahitattena viharituṁ appattassa pattiyā anadhigatassa adhigamāya asacchikatassa
sacchikiriyāya. puna caparaṁ bhikkhave bhikkhu iti paṭisañcikkhati
etarahi kho saṅgho samaggo sammodamāno avivadamāno ekuddeso phāsuṁ
viharati hoti kho pana so samayo yaṁ saṅgho bhijjati saṅghe
kho pana bhinne na sukaraṁ buddhānaṁ sāsanaṁ manasikātuṁ na sukarāni
araññavanapatthāni pantāni senāsanāni paṭisevituṁ purā maṁ so dhammo
āgacchati aniṭṭho akanto amanāpo handāhaṁ paṭikacceva viriyaṁ
ārabhāmi appattassa pattiyā anadhigatassa adhigamāya asacchikatassa
sacchikiriyāya yenāhaṁ dhammena samannāgato bhinnepi saṅghe phāsuṁ
viharissāmīti idaṁ bhikkhave pañcamaṁ anāgatabhayaṁ sampassamānena alameva
bhikkhunā appamattena ātāpinā pahitattena viharituṁ appattassa pattiyā
anadhigatassa adhigamāya asacchikatassa sacchikiriyāya. imāni kho bhikkhave
pañca anāgatabhayāni sampassamānena alameva bhikkhunā appamattena

page number: 121

ātāpinā pahitattena viharituṁ appattassa pattiyā anadhigatassa adhigamāya
asacchikatassa sacchikiriyāyāti.

[79] pañcimāni bhikkhave anāgatabhayāni etarahi asamuppannāni
āyatiṁ samuppajjissanti tāni vo paṭibujjhitabbāni (pts. a iii, 106) paṭibujjhitvā
ca tesaṁ pahānāya vāyamitabbaṁ katamāni pañca bhavissanti bhikkhave
bhikkhū anāgatamaddhānaṁ abhāvitakāyā abhāvitasīlā abhāvitacittā
abhāvitapaññā te abhāvitakāyā samānā abhāvitasīlā abhāvitacittā
abhāvitapaññā aññe upasampādessanti tepi na sakkhissanti vinetuṁ
adhisīle adhicitte adhipaññāya tepi bhavissanti abhāvitakāyā
abhāvitasīlā abhāvitacittā abhāvitapaññā te abhāvitakāyā samānā
abhāvitasīlā abhāvitacittā abhāvitapaññā aññe upasampādessanti
tepi na sakkhissanti vinetuṁ adhisīle adhicitte adhipaññāya tepi
bhavissanti abhāvitakāyā abhāvitasīlā abhāvitacittā abhāvitapaññā iti
kho bhikkhave dhammasandosā vinayasandoso vinayasandosā dhammasandoso
idaṁ bhikkhave paṭhamaṁ anāgatabhayaṁ etarahi asamuppannaṁ āyatiṁ
samuppajjissati taṁ vo paṭibujjhitabbaṁ paṭibujjhitvā ca tassa pahānāya
vāyamitabbaṁ. puna caparaṁ bhikkhave bhavissanti bhikkhū anāgatamaddhānaṁ
abhāvitakāyā abhāvitasīlā abhāvitacittā abhāvitapaññā te
abhāvitakāyā samānā abhāvitasīlā abhāvitacittā abhāvitapaññā aññesaṁ
nissayaṁ dassanti tepi na sakkhissanti vinetuṁ adhisīle adhicitte

page number: 122

adhipaññāya tepi bhavissanti abhāvitakāyā abhāvitasīlā abhāvitacittā
abhāvitapaññā te abhāvitakāyā samānā abhāvitasīlā abhāvitacittā
abhāvitapaññā aññesaṁ nissayaṁ dassanti tepi na sakkhissanti vinetuṁ
adhisīle adhicitte adhipaññāya tepi bhavissanti abhāvitakāyā
abhāvitasīlā abhāvitacittā abhāvitapaññā iti kho bhikkhave dhammasandosā
vinayasandoso vinayasandosā dhammasandoso idaṁ bhikkhave dutiyaṁ
anāgatabhayaṁ etarahi asamuppannaṁ āyatiṁ samuppajjissati taṁ vo
paṭibujjhitabbaṁ paṭibujjhitvā ca tassa pahānāya vāyamitabbaṁ. (pts. a iii, 107) puna
caparaṁ bhikkhave bhavissanti bhikkhū anāgatamaddhānaṁ abhāvitakāyā abhāvitasīlā
abhāvitacittā abhāvitapaññā te abhāvitakāyā samānā abhāvitasīlā
abhāvitacittā abhāvitapaññā abhidhammakathaṁ vedallakathaṁ kathentā kaṇhaṁ
dhammaṁ okkamamānā na bujjhissanti iti kho bhikkhave dhammasandosā
vinayasandoso vinayasandosā dhammasandoso idaṁ bhikkhave tatiyaṁ
anāgatabhayaṁ etarahi asamuppannaṁ āyatiṁ samuppajjissati taṁ vo
paṭibujjhitabbaṁ paṭibujjhitvā ca tassa pahānāya vāyamitabbaṁ. puna
caparaṁ bhikkhave bhavissanti bhikkhū anāgatamaddhānaṁ abhāvitakāyā
abhāvitasīlā abhāvitacittā abhāvitapaññā te abhāvitakāyā samānā
abhāvitasīlā abhāvitacittā abhāvitapaññā ye te suttantā
tathāgatabhāsitā gambhīrā gambhīratthā lokuttarā suññatāpaṭisaṁyuttā tesu

page number: 123

bhaññamānesu na sussūsanti 1- na sotaṁ odahissanti na aññācittaṁ
upaṭṭhāpessanti 2- na ca te dhamme uggahetabbaṁ pariyāpuṇitabbaṁ
maññissanti ye pana te suttantā kavikatā 3- kāveyyā cittakkharā
cittabyañjanā bāhirakā sāvakabhāsitā tesu bhaññamānesu sussūsanti 1-
sotaṁ odahissanti aññācittaṁ upaṭṭhāpessanti 2- te ca dhamme
uggahetabbaṁ pariyāpuṇitabbaṁ maññissanti iti kho bhikkhave dhammasandosā
vinayasandoso vinayasandosā dhammasandoso idaṁ bhikkhave catutthaṁ
anāgatabhayaṁ etarahi asamuppannaṁ āyatiṁ samuppajjissati taṁ vo
paṭibujjhitabbaṁ paṭibujjhitvā ca tassa pahānāya vāyamitabbaṁ. puna
caparaṁ bhikkhave bhavissanti bhikkhū anāgatamaddhānaṁ abhāvitakāyā abhāvitasīlā
abhāvitacittā (pts. a iii, 108) abhāvitapaññā te abhāvitakāyā samānā abhāvitasīlā
abhāvitacittā abhāvitapaññā therā bhikkhū bāhullikā 4- bhavissanti
sāthalikā okkamane pubbaṅgamā paviveke nikkhittadhurā na viriyaṁ
ārabhissanti appattassa pattiyā anadhigatassa adhigamāya asacchikatassa
sacchikiriyāya tesaṁ pacchimā janatā diṭṭhānugatiṁ āpajjissati sāpi
bhavissati bāhullikā 4- sāthalikā okkamane pubbaṅgamā paviveke
nikkhittadhurā na viriyaṁ ārabhissati appattassa pattiyā anadhigatassa
adhigamāya asacchikatassa sacchikiriyāya iti kho bhikkhave dhammasandosā
vinayasandoso vinayasandosā dhammasandoso idaṁ bhikkhave pañcamaṁ

footnote: 1 ma. na sussūsissanti. yu. na sussusissanti. 2 ma. yu. upaṭṭhapessanti.
footnote: 3 ma. kavitā. 4 po. ma. yu. bāhulikā.

page number: 124

anāgatabhayaṁ etarahi asamuppannaṁ āyatiṁ samuppajjissati taṁ vo
paṭibujjhitabbaṁ paṭibujjhitvā ca tassa pahānāya vāyamitabbaṁ. imāni
kho bhikkhave pañca anāgatabhayāni etarahi asamuppannāni āyatiṁ
samuppajjissanti tāni vo paṭibujjhitabbāni paṭibujjhitvā ca
tesaṁ pahānāya vāyamitabbanti.

[80] pañcimāni bhikkhave anāgatabhayāni etarahi asamuppannāni
āyatiṁ samuppajjissanti tāni vo paṭibujjhitabbāni paṭibujjhitvā
ca tesaṁ pahānāya vāyamitabbaṁ katamāni pañca bhavissanti bhikkhave
bhikkhū anāgatamaddhānaṁ cīvare kalyāṇakāmā te cīvare kalyāṇakāmā
samānā riñcissanti paṁsukūlikattaṁ riñcissanti araññavanapatthāni pantāni
senāsanāni gāmanigamarājadhānīsu 1- osaritvā vāsaṁ kappissanti 2- cīvarahetu
ca anekavihitaṁ anesanaṁ appaṭirūpaṁ āpajjissanti idaṁ bhikkhave paṭhamaṁ
anāgatabhayaṁ etarahi asamuppannaṁ āyatiṁ samuppajjissati taṁ vo
paṭibujjhitabbaṁ paṭibujjhitvā ca tassa pahānāya vāyamitabbaṁ. (pts. a iii, 109) puna
caparaṁ bhikkhave bhavissanti bhikkhū anāgatamaddhānaṁ piṇḍapāte kalyāṇakāmā
te piṇḍapāte kalyāṇakāmā samānā riñcissanti piṇḍapātikattaṁ
riñcissanti araññavanapatthāni pantāni senāsanāni gāmanigamarājadhānīsu 1-
osaritvā vāsaṁ kappissanti 2- jivhaggena rasaggāni pariyesamānā
piṇḍapātahetu ca anekavihitaṁ anesanaṁ appaṭirūpaṁ āpajjissanti idaṁ
bhikkhave dutiyaṁ anāgatabhayaṁ etarahi asamuppannaṁ āyatiṁ samuppajjissati

footnote: 1 yu. gāmanigamarājadhāniṁ. ito paraṁ īdisameva. 2 ma. yu. kappessanti. ito paraṁ
footnote: īdisameva.

page number: 125

taṁ vo paṭibujjhitabbaṁ paṭibujjhitvā ca tassa pahānāya vāyamitabbaṁ.
puna caparaṁ bhikkhave bhavissanti bhikkhū anāgatamaddhānaṁ senāsane
kalyāṇakāmā te senāsane kalyāṇakāmā samānā riñcissanti
āraññakattaṁ 1- riñcissanti araññavanapatthāni pantāni senāsanāni
gāmanigamarājadhānīsu osaritvā vāsaṁ kappissanti senāsanahetu ca anekavihitaṁ
anesanaṁ appaṭirūpaṁ āpajjissanti idaṁ bhikkhave tatiyaṁ anāgatabhayaṁ
etarahi asamuppannaṁ āyatiṁ samuppajjissati taṁ vo paṭibujjhitabbaṁ
paṭibujjhitvā ca tassa pahānāya vāyamitabbaṁ. puna caparaṁ bhikkhave
bhavissanti bhikkhū anāgatamaddhānaṁ bhikkhunīsikkhamānāsamaṇuddesehi saṁsaṭṭhā
viharissanti bhikkhunīsikkhamānāsamaṇuddesehi saṁsagge kho pana bhikkhave
sati etaṁ pāṭikaṅkhaṁ anabhiratā vā brahmacariyaṁ carissanti aññataraṁ
vā saṅkiliṭṭhaṁ āpattiṁ āpajjissanti sikkhaṁ vā paccakkhāya
hīnāyāvattissanti idaṁ bhikkhave catutthaṁ anāgatabhayaṁ etarahi asamuppannaṁ
āyatiṁ samuppajjissati taṁ vo paṭibujjhitabbaṁ paṭibujjhitvā ca
tassa pahānāya vāyamitabbaṁ. puna caparaṁ bhikkhave bhavissanti bhikkhū
anāgatamaddhānaṁ ārāmikasamaṇuddesehi saṁsaṭṭhā viharissanti
ārāmikasamaṇuddesehi saṁsagge kho pana bhikkhave sati etaṁ pāṭikaṅkhaṁ
anekavihitaṁ sannidhikārakaparibhogaṁ 2- (pts. a iii, 110) anuyuttā viharissanti oḷārikaṁpi nimittaṁ
karissanti paṭhaviyāpi haritaggepi idaṁ bhikkhave pañcamaṁ anāgatabhayaṁ

footnote: 1 ma. yu. rukkhamūlikattaṁ. 2 ma. sannidhikāraparibhogaṁ.

page number: 126

etarahi asamuppannaṁ āyatiṁ samuppajjissati taṁ vo paṭibujjhitabbaṁ
paṭibujjhitvā ca tassa pahānāya vāyamitabbaṁ. imāni kho bhikkhave
pañca anāgatabhayāni etarahi asamuppannāni āyatiṁ samuppajjissanti
tāni vo paṭibujjhitabbāni paṭibujjhitvā ca tesaṁ pahānāya
vāyamitabbanti.
yodhājīvavaggo tatiyo.
tassuddānaṁ
duve cetovimuttī 1- ca dve ca dhammavihārino
yodhājīvā ca dve vuttā cattāro ca anāgatāti.
-----------
theravaggo catuttho

[81] pañcahi bhikkhave dhammehi samannāgato thero bhikkhu
sabrahmacārīnaṁ appiyo ca hoti amanāpo ca agaru ca abhāvanīyo ca
katamehi pañcahi rajanīye rajjati dusanīye 2- dussati mohanīye muyhati
kupanīye 3- kuppati madanīye majjati imehi kho bhikkhave pañcahi
dhammehi samannāgato thero bhikkhu sabrahmacārīnaṁ appiyo ca hoti
amanāpo ca agaru ca abhāvanīyo ca. pañcahi bhikkhave dhammehi
samannāgato thero bhikkhu sabrahmacārīnaṁ piyo ca hoti manāpo ca garu
ca bhāvanīyo ca katamehi pañcahi (pts. a iii, 111) rajanīye na rajjati dusanīye 2-

footnote: 1 ma. yu. dve cetovimuttiphalā. 2 po. ma. dussanīye. 3 po. ma. kuppaniye.
footnote: yu. kopanīye.

page number: 127

na dussati mohanīye na muyhati kupanīye na kuppati madanīye
na majjati imehi kho bhikkhave pañcahi dhammehi samannāgato thero
bhikkhu sabrahmacārīnaṁ piyo ca hoti manāpo ca garu ca bhāvanīyo cāti.

[82] pañcahi bhikkhave dhammehi samannāgato thero bhikkhu
sabrahmacārīnaṁ appiyo ca hoti amanāpo ca agaru ca abhāvanīyo ca
katamehi pañcahi avītarāgo hoti avītadoso hoti avītamoho
hoti makkhī ca paḷāsī 1- ca imehi kho bhikkhave pañcahi dhammehi
samannāgato thero bhikkhu sabrahmacārīnaṁ appiyo ca hoti amanāpo ca
agaru ca abhāvanīyo ca 2-. pañcahi bhikkhave dhammehi samannāgato thero
bhikkhu sabrahmacārīnaṁ piyo ca hoti manāpo ca garu ca bhāvanīyo ca
katamehi pañcahi vītarāgo hoti vītadoso hoti vītamoho hoti
amakkhī ca apaḷāsī ca imehi kho .pe.

[83] pañcahi bhikkhave dhammehi samannāgato thero bhikkhu
sabrahmacārīnaṁ appiyo ca hoti amanāpo ca agaru ca abhāvanīyo ca
katamehi pañcahi kuhako ca hoti lapako ca nimittiko 3- ca
nippesiko ca lābhena lābhaṁ nijigiṁsitā ca imehi kho .pe. (pts. a iii, 112) pañcahi
bhikkhave dhammehi samannāgato thero bhikkhu sabrahmacārīnaṁ piyo ca hoti
manāpo ca garu ca bhāvanīyo ca katamehi pañcahi na ca kuhako
hoti na ca lapako na ca nimittiko na ca nippesiko na ca
lābhena lābhaṁ nijigiṁsitā imehi kho .pe.

footnote: 1 yu. palāsī. 2 po. cāti. 3 ma. nemittiko. yu. nemittako.

page number: 128

[84] pañcahi bhikkhave dhammehi samannāgato thero bhikkhu
sabrahmacārīnaṁ appiyo ca hoti amanāpo ca agaru ca abhāvanīyo ca
katamehi pañcahi assaddho hoti ahiriko hoti anottappī 1- hoti
kusīto hoti duppañño hoti imehi kho .pe. pañcahi bhikkhave
dhammehi samannāgato thero bhikkhu sabrahmacārīnaṁ piyo ca hoti manāpo
ca garu ca bhāvanīyo ca katamehi pañcahi saddho hoti hirīmā 2- hoti
ottappī 3- hoti āraddhaviriyo hoti paññavā hoti imehi
kho .pe.

[85] pañcahi bhikkhave dhammehi samannāgato thero bhikkhu
sabrahmacārīnaṁ appiyo ca hoti amanāpo ca agaru ca abhāvanīyo ca
katamehi pañcahi akkhamo hoti rūpānaṁ akkhamo saddānaṁ akkhamo gandhānaṁ
akkhamo rasānaṁ akkhamo phoṭṭhabbānaṁ (pts. a iii, 113) imehi kho .pe. pañcahi
bhikkhave dhammehi samannāgato thero bhikkhu sabrahmacārīnaṁ piyo ca hoti
manāpo ca garu ca bhāvanīyo ca katamehi pañcahi khamo hoti
rūpānaṁ khamo saddānaṁ khamo gandhānaṁ khamo rasānaṁ khamo
phoṭṭhabbānaṁ imehi kho .pe.

[86] pañcahi bhikkhave dhammehi samannāgato thero bhikkhu
sabrahmacārīnaṁ piyo ca hoti manāpo ca garu ca bhāvanīyo ca katamehi
pañcahi atthapaṭisambhidāppatto hoti dhammapaṭisambhidāppatto
hoti niruttipaṭisambhidāppatto hoti paṭibhāṇapaṭisambhidāppatto

footnote: 1 yu. anottāpi. 2 po. hiriko. 3 yu. ottāpī.

page number: 129

hoti yāni tāni sabrahmacārīnaṁ uccāvacāni kiṁkaraṇīyāni tattha dakkho
hoti analaso tatrupāyāya vīmaṁsāya samannāgato alaṁ kātuṁ alaṁ
saṁvidhātuṁ imehi kho .pe.

[87] pañcahi bhikkhave dhammehi samannāgato thero sabrahmacārīnaṁ
piyo ca hoti manāpo ca garu ca bhāvanīyo ca katamehi pañcahi
sīlavā hoti pātimokkhasaṁvarasaṁvuto viharati ācāragocarasampanno
aṇumattesu vajjesu bhayadassāvī samādāya sikkhati sikkhāpadesu
bahussuto hoti sutadharo sutasannicayo ye te dhammā ādikalyāṇā
majjhekalyāṇā (pts. a iii, 114) pariyosānakalyāṇā sātthaṁ sabyañjanaṁ kevalaparipuṇṇaṁ
parisuddhaṁ brahmacariyaṁ abhivadanti tathārūpāssa dhammā bahussutā honti
dhatā vacasā paricitā manasānupekkhitā diṭṭhiyā suppaṭividdhā kalyāṇavāco
hoti kalyāṇavākkaraṇo poriyā vācāya samannāgato vissaṭṭhāya
anelagaḷāya atthassa viññāpaniyā catunnaṁ jhānānaṁ ābhicetasikānaṁ 1-
diṭṭhadhammasukhavihārānaṁ nikāmalābhī hoti akicchalābhī akasiralābhī āsavānaṁ
khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
sacchikatvā upasampajja viharati imehi kho bhikkhave pañcahi dhammehi
samannāgato thero bhikkhu sabrahmacārīnaṁ piyo ca hoti manāpo ca garu
ca bhāvanīyo cāti.

[88] pañcahi bhikkhave dhammehi samannāgato thero bhikkhu

footnote: 1 yu. abhicetasikānaṁ.

page number: 130

bahujanāhitāya paṭipanno hoti bahujanāsukhāya bahuno janassa anatthāya
ahitāya dukkhāya devamanussānaṁ katamehi pañcahi thero hoti
rattaññū cirapabbajito ñāto hoti yasassī sagahaṭṭhapabbajitānaṁ
bahujanaparivāro lābhī hoti cīvarapiṇḍapātasenāsanagilānapaccayabhesajjaparikkhārānaṁ
bahussuto hoti sutadharo sutasannicayo .pe. diṭṭhiyā
suppaṭividdhā micchādiṭṭhiko hoti viparītadassano so bahujanaṁ
saddhammā vuṭṭhāpetvā asaddhamme patiṭṭhāpeti thero bhikkhu rattaññū
cirapabbajito itipissa diṭṭhānugatiṁ āpajjanti ñāto thero bhikkhu
yasassī sagahaṭṭhapabbajitānaṁ bahujanaparivāro itipissa diṭṭhānugatiṁ
āpajjanti lābhī thero bhikkhu cīvarapiṇḍapātasenāsanagilānapaccayabhesajja-
parikkhārānaṁ itipissa (pts. a iii, 115) diṭṭhānugatiṁ āpajjanti bahussuto thero bhikkhu
sutadharo sutasannicayo itipissa diṭṭhānugatiṁ āpajjanti imehi kho
bhikkhave pañcahi dhammehi samannāgato thero bhikkhu bahujanāhitāya
paṭipanno hoti bahujanāsukhāya bahuno janassa anatthāya ahitāya dukkhāya
devamanussānaṁ. pañcahi bhikkhave dhammehi samannāgato thero bhikkhu
bahujanahitāya paṭipanno hoti bahujanasukhāya bahuno janassa atthāya
hitāya sukhāya devamanussānaṁ katamehi pañcahi thero hoti rattaññū
cirapabbajito ñāto hoti yasassī sagahaṭṭhapabbajitānaṁ bahujanaparivāro
lābhī hoti cīvarapiṇḍapātasenāsanagilānapaccayabhesajjaparikkhārānaṁ

page number: 131

bahussuto hoti sutadharo sutasannicayo .pe. diṭṭhiyā suppaṭividdhā sammādiṭṭhiko
hoti aviparītadassano so bahujanaṁ asaddhammā vuṭṭhāpetvā
saddhamme patiṭṭhāpeti thero bhikkhu rattaññū cirapabbajito itipissa
diṭṭhānugatiṁ āpajjanti ñāto thero bhikkhu yasassī sagahaṭṭhapabbajitānaṁ
bahujanaparivāro itipissa diṭṭhānugatiṁ āpajjanti lābhī thero bhikkhu
cīvarapiṇḍapātasenāsanagilānapaccayabhesajjaparikkhārānaṁ itipissa
diṭṭhānugatiṁ āpajjanti bahussuto thero bhikkhu sutadharo sutasannicayo
itipissa diṭṭhānugatiṁ āpajjanti imehi kho bhikkhave pañcahi dhammehi
samannāgato thero bhikkhu bahujanahitāya paṭipanno hoti bahujanasukhāya
bahuno janassa atthāya hitāya sukhāya devamanussānanti.

[89] pañcime bhikkhave dhammā sekhassa bhikkhuno parihānāya
saṁvattanti katame pañca kammārāmatā bhassārāmatā niddārāmatā
saṅgaṇikārāmatā yathāvimuttaṁ cittaṁ na paccavekkhati ime kho bhikkhave
pañca dhammā sekhassa bhikkhuno parihānāya saṁvattanti. pañcime
bhikkhave dhammā sekhassa bhikkhuno aparihānāya saṁvattanti katame pañca
na kammārāmatā na bhassārāmatā na niddārāmatā na saṅgaṇikārāmatā
yathāvimuttaṁ cittaṁ paccavekkhati ime kho bhikkhave pañca dhammā sekhassa
bhikkhuno aparihānāya saṁvattantīti.

[90] pañcime bhikkhave dhammā sekhassa bhikkhuno parihānāya
saṁvattanti katame pañca idha bhikkhave sekho bhikkhu bahukicco hoti

page number: 132

bahukaraṇīyo abyatto 1- kiṁkaraṇīyesu riñcati paṭisallānaṁ nānuyuñjati
ajjhattaṁ cetosamathaṁ ayaṁ bhikkhave paṭhamo dhammo sekhassa bhikkhuno
parihānāya saṁvattati. puna caparaṁ bhikkhave sekho bhikkhu appamattakena
kammena divasaṁ atināmeti riñcati paṭisallānaṁ nānuyuñjati ajjhattaṁ
cetosamathaṁ ayaṁ bhikkhave dutiyo dhammo sekhassa bhikkhuno parihānāya
saṁvattati. puna caparaṁ bhikkhave sekho bhikkhu saṁsaṭṭho viharati
sagahaṭṭhapabbajitehi 2- ananulomikena gihisaṁsaggena riñcati paṭisallānaṁ nānuyuñjati
ajjhattaṁ cetosamathaṁ (pts. a iii, 117) ayaṁ bhikkhave tatiyo dhammo sekhassa bhikkhuno
parihānāya saṁvattati. puna caparaṁ bhikkhave sekho bhikkhu atikālena 3-
gāmaṁ pavisati atidivā paṭikkamati riñcati paṭisallānaṁ nānuyuñjati
ajjhattaṁ cetosamathaṁ ayaṁ bhikkhave catuttho dhammo sekhassa bhikkhuno
parihānāya saṁvattati. puna caparaṁ bhikkhave sekho bhikkhu yāyaṁ kathā
abhisallekhikā cetovivaraṇasappāyā seyyathīdaṁ appicchakathā santuṭṭhikathā
pavivekakathā asaṁsaggakathā viriyārambhakathā sīlakathā samādhikathā
paññākathā vimuttikathā vimuttiñāṇadassanakathā evarūpiyā kathāya na
nikāmalābhī hoti kicchalābhī kasiralābhī 

[4]- riñcati paṭisallānaṁ nānuyuñjati
ajjhattaṁ cetosamathaṁ ayaṁ bhikkhave pañcamo dhammo sekhassa bhikkhuno
parihānāya saṁvattati. ime kho bhikkhave pañca dhammā sekhassa
bhikkhuno parihānāya saṁvattanti. pañcime bhikkhave dhammā sekhassa
bhikkhuno aparihānāya saṁvattanti katame pañca idha bhikkhave sekho

footnote: 1 ma. viyatto. yu. byatto. 2 ma. gahaṭṭhapabbajitehi. 3 ma. akālena.
footnote: 4 ma. na akicchalābhī na akasiralābhī.

page number: 133

bhikkhu na bahukicco hoti na bahukaraṇīyo byatto kiṁkaraṇīyesu na
riñcati paṭisallānaṁ anuyuñjati ajjhattaṁ cetosamathaṁ ayaṁ bhikkhave
paṭhamo dhammo sekhassa bhikkhuno aparihānāya saṁvattati. puna caparaṁ
bhikkhave sekho bhikkhu na appamattakena kammena divasaṁ atināmeti na
riñcati paṭisallānaṁ anuyuñjati ajjhattaṁ cetosamathaṁ ayaṁ bhikkhave
dutiyo dhammo sekhassa bhikkhuno aparihānāya saṁvattati. puna caparaṁ
bhikkhave sekho bhikkhu asaṁsaṭṭho viharati sagahaṭṭhapabbajitehi ananulomikena
gihisaṁsaggena na riñcati paṭisallānaṁ anuyuñjati ajjhattaṁ cetosamathaṁ
ayaṁ bhikkhave tatiyo dhammo sekhassa bhikkhuno aparihānāya saṁvattati.
puna caparaṁ bhikkhave sekho bhikkhu na atikālena gāmaṁ pavisati nātidivā
paṭikkamati na riñcati paṭisallānaṁ anuyuñjati ajjhattaṁ cetosamathaṁ
ayaṁ bhikkhave catuttho dhammo sekhassa bhikkhuno aparihānāya saṁvattati.
puna caparaṁ bhikkhave sekho bhikkhu yāyaṁ kathā abhisallekhikā
cetovivaraṇasappāyā seyyathīdaṁ appicchakathā santuṭṭhikathā pavivekakathā
asaṁsaggakathā viriyārambhakathā sīlakathā samādhikathā paññākathā vimuttikathā
vimuttiñāṇadassanakathā evarūpiyā kathāya nikāmalābhī hoti akicchalābhī
akasiralābhī na riñcati paṭisallānaṁ anuyuñjati ajjhattaṁ cetosamathaṁ
ayaṁ bhikkhave pañcamo dhammo sekhassa bhikkhuno aparihānāya saṁvattati. ime
kho bhikkhave pañca dhammā sekhassa bhikkhuno aparihānāya saṁvattantīti.
theravaggo catuttho.

page number: 134

tassuddānaṁ
rajanīyaṁ 1- vītarāgo kuhakosaddhākkhamo 2-
paṭisambhidā ca sīlena thero sekhāpare duveti.
-----------
kakudhavaggo pañcamo

[91] pañcimā bhikkhave sampadā katamā pañca saddhāsampadā
sīlasampadā sutasampadā cāgasampadā paññāsampadā imā
kho bhikkhave pañca sampadāti.

[92] pañcimā bhikkhave sampadā katamā pañca sīlasampadā
samādhisampadā paññāsampadā vimuttisampadā vimuttiñāṇadassanasampadā
imā kho bhikkhave pañca sampadāti.

[93] pañcimāni bhikkhave aññābyākaraṇāni 3- katamāni pañca
mandattā momūhattā aññaṁ byākaroti pāpiccho icchāpakato
aññaṁ byākaroti ummādā cittakkhepā aññaṁ byākaroti
adhimānena aññaṁ byākaroti sammadeva aññaṁ byākaroti imāni
kho bhikkhave pañca aññābyākaraṇānīti.

[94] pañcime bhikkhave phāsuvihārā katame pañca idha
bhikkhave bhikkhu vivicceva kāmehi .pe. paṭhamaṁ jhānaṁ upasampajja
viharati vitakkavicārānaṁ vūpasamā .pe. dutiyaṁ jhānaṁ upasampajja viharati

footnote: 1 ma. yu. rajanīyo. 2 ma. kuhakāssaddhākkhamā. 3 po. aññabyākaraṇāni.

page number: 135

pītiyā ca virāgā .pe. tatiyaṁ jhānaṁ upasampajja viharati sukhassa
ca pahānā .pe. catutthaṁ jhānaṁ upasampajja viharati āsavānañca 1-
khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
sacchikatvā upasampajja viharati ime kho bhikkhave pañca phāsuvihārāti.

[95] pañcahi bhikkhave dhammehi samannāgato bhikkhu nacirasseva
akuppaṁ paṭivijjhati katamehi pañcahi (pts. a iii, 120) idha bhikkhave bhikkhu atthapaṭisambhidāppatto
hoti dhammapaṭisambhidāppatto hoti niruttipaṭisambhidāppatto
hoti paṭibhāṇapaṭisambhidāppatto hoti yathāvimuttaṁ
cittaṁ paccavekkhati imehi kho bhikkhave pañcahi dhammehi samannāgato
bhikkhu nacirasseva akuppaṁ paṭivijjhatīti.

[96] pañcahi bhikkhave dhammehi samannāgato bhikkhu ānāpānassatiṁ
āsevanto nacirasseva akuppaṁ paṭivijjhati katamehi pañcahi
idha bhikkhave bhikkhu appaṭṭho hoti appakicco subharo susantoso
jīvitaparikkhāresu appāhāro hoti anodarikattaṁ anuyutto appamiddho
hoti jāgariyaṁ anuyutto bahussuto hoti sutadharo sutasannicayo
ye te dhammā ādikalyāṇā majjhekalyāṇā pariyosānakalyāṇā
sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
abhivadanti tathārūpāssa dhammā bahussutā honti dhatā vacasā paricitā
manasānupekkhitā diṭṭhiyā suppaṭividdhā yathāvimuttaṁ cittaṁ paccavekkhati

footnote: 1 ma. yu. āsavānaṁ khayā.

page number: 136

imehi kho bhikkhave pañcahi dhammehi samannāgato bhikkhu ānāpānassatiṁ
āsevanto nacirasseva akuppaṁ paṭivijjhatīti.

[97] pañcahi bhikkhave dhammehi samannāgato bhikkhu ānāpānassatiṁ
bhāvento nacirasseva akuppaṁ paṭivijjhati katamehi pañcahi
idha bhikkhave bhikkhu appaṭṭho hoti appakicco subharo susantoso
jīvitaparikkhāresu appāhāro hoti anodarikattaṁ anuyutto
appamiddho hoti jāgariyaṁ anuyutto yāyaṁ kathā abhisallekhikā
cetovivaraṇasappāyā seyyathīdaṁ appicchakathā santuṭṭhikathā pavivekakathā
asaṁsaggakathā viriyārambhakathā sīlakathā samādhikathā paññākathā vimuttikathā
vimuttiñāṇadassanakathā evarūpiyā kathāya nikāmalābhī hoti akicchalābhī
akasiralābhī yathāvimuttaṁ cittaṁ paccavekkhati imehi kho bhikkhave
pañcahi dhammehi samannāgato bhikkhu ānāpānassatiṁ bhāvento nacirasseva
akuppaṁ paṭivijjhatīti.

[98] pañcahi bhikkhave dhammehi samannāgato bhikkhu ānāpānassatiṁ
bahulīkaronto nacirasseva akuppaṁ paṭivijjhati katamehi pañcahi
idha bhikkhave bhikkhu appaṭṭho hoti appakicco subharo susantoso
jīvitaparikkhāresu appāhāro hoti anodarikattaṁ anuyutto appamiddho
hoti jāgariyaṁ anuyutto āraññako hoti pantasenāsano
yathāvimuttaṁ cittaṁ paccavekkhati imehi kho bhikkhave pañcahi dhammehi

page number: 137

samannāgato bhikkhu ānāpānassatiṁ bahulīkaronto nacirasseva akuppaṁ
paṭivijjhatīti.

[99] sīho bhikkhave migarājā sāyaṇhasamayaṁ āsayā nikkhamati
āsayā nikkhamitvā vijambhati vijambhitvā samantā catuddisā 1- anuviloketi
samantā catuddisā 1- anuviloketvā tikkhattuṁ sīhanādaṁ nadati tikkhattuṁ
sīhanādaṁ naditvā gocarāya pakkamati so hatthissa cepi pahāraṁ
deti sakkaccaññeva pahāraṁ deti no asakkaccaṁ mahīsassa 2- cepi
pahāraṁ deti sakkaccaññeva pahāraṁ deti no asakkaccaṁ gavassa
cepi pahāraṁ deti sakkaccaññeva pahāraṁ deti no asakkaccaṁ dipissa
cepi pahāraṁ deti sakkaccaññeva pahāraṁ deti no asakkaccaṁ
khuddakānañcepi (pts. a iii, 122) pāṇānaṁ pahāraṁ deti antamaso sasaviḷārānaṁpi
sakkaccaññeva pahāraṁ deti no asakkaccaṁ taṁ kissa hetu mā me
yoggapatho nassāti. sīhoti kho bhikkhave tathāgatassetaṁ adhivacanaṁ
arahato sammāsambuddhassa yaṁ kho bhikkhave tathāgato parisāya dhammaṁ
deseti idamassa hoti sīhanādasmiṁ bhikkhūnañcepi bhikkhave tathāgato
dhammaṁ deseti sakkaccaññeva 2- tathāgato dhammaṁ deseti no asakkaccaṁ
bhikkhunīnañcepi bhikkhave tathāgato dhammaṁ deseti sakkaccaññeva
tathāgato dhammaṁ deseti no asakkaccaṁ upāsakākañcepi bhikkhave
tathāgato dhammaṁ deseti sakkaccaññeva tathāgato dhammaṁ deseti
no asakkaccaṁ upāsikānañcepi bhikkhave tathāgato dhammaṁ deseti

footnote: 1 ma. catuddisaṁ. 2 ma. mahiṁsassa.

page number: 138

sakkaccaññeva tathāgato dhammaṁ deseti no asakkaccaṁ puthujjanānañcepi
bhikkhave tathāgato dhammaṁ deseti antamaso annabhāranesādānaṁpi
sakkaccaññeva tathāgato dhammaṁ deseti no asakkaccaṁ taṁ kissa
hetu dhammagaru bhikkhave tathāgato dhammagāravoti.

[100] ekaṁ samayaṁ bhagavā kosambiyaṁ viharati ghositārāme.
tena kho pana samayena kakudho nāma koḷiyaputto āyasmato
mahāmoggallānassa upaṭṭhāko adhunā kālakato aññataraṁ manomayaṁ kāyaṁ
upapanno tassa evarūpo attabhāvapaṭilābho hoti seyyathāpi nāma
dve vā tīṇi vā māgadhakāni 1- gāmakkhettāni so tena attabhāvapaṭilābhena
neva attānaṁ byābādheti no paraṁ byābādheti. athakho
kakudho devaputto yenāyasmā mahāmoggallāno tenupasaṅkami
upasaṅkamitvā āyasmantaṁ mahāmoggallānaṁ abhivādetvā ekamantaṁ
aṭṭhāsi ekamantaṁ (pts. a iii, 123) ṭhito kho kakudho devaputto āyasmantaṁ mahāmoggallānaṁ
etadavoca devadattassa bhante evarūpaṁ icchāgataṁ uppajji
ahaṁ bhikkhusaṅghaṁ pariharissāmīti sahacittuppādā ca bhante devadatto
tassā iddhiyā parihīnoti idamavoca kakudho devaputto idaṁ vatvā
āyasmantaṁ mahāmoggallānaṁ abhivādetvā padakkhiṇaṁ katvā
tatthevantaradhāyi. athakho āyasmā mahāmoggallāno yena bhagavā

footnote: 1 yu. māgadhikāni.

page number: 139

tenupasaṅkami upasaṅkamitvā bhagavantaṁ abhivādetvā ekamantaṁ nisīdi
ekamantaṁ nisinno kho āyasmā mahāmoggallāno bhagavantaṁ etadavoca
kakudho nāma bhante koḷiyaputto mamaṁ upaṭṭhāko adhunā kālakato
aññataraṁ manomayaṁ kāyaṁ upapanno 

[1]- tassa evarūpo attabhāvapaṭilābho
seyyathāpi nāma dve vā tīṇi vā māgadhakāni gāmakkhettāni
so tena attabhāvapaṭilābhena neva attānaṁ byābādheti no paraṁ
byābādheti. athakho bhante kakudho devaputto yenāhaṁ tenupasaṅkami
upasaṅkamitvā maṁ abhivādetvā ekamantaṁ aṭṭhāsi ekamantaṁ ṭhito
kho bhante kakudho devaputto maṁ etadavoca devadattassa bhante
evarūpaṁ icchāgataṁ uppajji ahaṁ bhikkhusaṅghaṁ pariharissāmīti sahacittuppādā
ca bhante devadatto tassā iddhiyā parihīnoti idamavoca
bhante kakudho devaputto idaṁ vatvā maṁ abhivādetvā padakkhiṇaṁ
katvā tatthevantaradhāyīti. kiṁ pana te moggallāna kakudho devaputto
cetasā ceto paricca vidito yaṅkiñci kakudho devaputto bhāsati
sabbantaṁ tatheva hoti no aññathāti cetasā ceto paricca
vidito me bhante kakudho devaputto yaṅkiñci kakudho devaputto
bhāsati sabbantaṁ tatheva hoti no aññathāti. rakkhassetaṁ
moggallāna vācaṁ idāni so moghapuriso attanāva attānaṁ pātukarissati.

footnote: 1 ma. hoti.

page number: 140

pañcime moggallāna satthāro santo saṁvijjamānā lokasmiṁ
katame pañca (pts. a iii, 124) idha moggallāna ekacco satthā aparisuddhasīlo
samāno parisuddhasīlomhīti paṭijānāti parisuddhaṁ me sīlaṁ pariyodātaṁ
asaṅkiliṭṭhanti tamenaṁ sāvakā evaṁ jānanti ayaṁ kho bhavaṁ satthā
aparisuddhasīlo samāno parisuddhasīlomhīti paṭijānāti parisuddhaṁ me
sīlaṁ pariyodātaṁ asaṅkiliṭṭhanti mayañceva kho pana gihīnaṁ ārocessāma 1-
nāssassa manāpaṁ yaṁ kho panassa amanāpaṁ kathaṁ nu 2- mayaṁ tena
samudācareyyāma sammannati kho pana cīvarapiṇḍapātasenāsanagilāna-
paccayabhesajjaparikkhārena yaṁ tumo karissati tumova tena
paññāyissatīti evarūpaṁ kho moggallāna satthāraṁ sāvakā sīlato rakkhanti
evarūpo ca pana satthā sāvakehi sīlato rakkhaṁ paccāsiṁsati. puna
caparaṁ moggallāna idhekacco satthā aparisuddhājīvo samāno
parisuddhājīvomhīti paṭijānāti parisuddho me ājīvo pariyodāto
asaṅkiliṭṭhoti tamenaṁ sāvakā evaṁ jānanti ayaṁ kho bhavaṁ satthā
aparisuddhājīvo samāno parisuddhājīvomhīti paṭijānāti parisuddho
me ājīvo pariyodāto asaṅkiliṭṭhoti mayañceva kho pana gihīnaṁ
āroceyyāma nāssassa manāpaṁ yaṁ kho panassa amanāpaṁ kathaṁ
nu 2- mayaṁ tena samudācareyyāma sammannati kho pana cīvarapiṇḍapāta-
senāsanagilānapaccayabhesajjaparikkhārena yaṁ tumo karissati tumova tena

footnote: 1 ma. yu. āroceyyāma. 2 ma. naṁ.

page number: 141

paññāyissatīti evarūpaṁ kho moggallāna satthāraṁ sāvakā ājīvato
rakkhanti evarūpo ca pana satthā sāvakehi ājīvato rakkhaṁ paccāsiṁsati.
puna caparaṁ moggallāna idhekacco satthā aparisuddhadhammadesano samāno
parisuddhadhammadesanomhīti paṭijānāti parisuddhā me dhammadesanā
pariyodātā asaṅkiliṭṭhāti tamenaṁ sāvakā evaṁ jānanti ayaṁ kho bhavaṁ
satthā aparisuddhadhammadesano samāno (pts. a iii, 125) parisuddhadhammadesanomhīti
paṭijānāti parisuddhā me dhammadesanā pariyodātā asaṅkiliṭṭhāti
mayañceva kho pana gihīnaṁ āroceyyāma nāssassa manāpaṁ yaṁ kho
panassa amanāpaṁ kathaṁ nu 1- mayaṁ tena samudācareyyāma sammannati kho pana
cīvarapiṇḍapātasenāsanagilānapaccayabhesajjaparikkhārena yaṁ tumo karissati
tumova tena paññāyissatīti evarūpaṁ kho moggallāna satthāraṁ sāvakā
dhammadesanato rakkhanti evarūpo ca pana satthā sāvakehi dhammadesanato
rakkhaṁ paccāsiṁsati. puna caparaṁ moggallāna idhekacco satthā
aparisuddhaveyyākaraṇo samāno parisuddhaveyyākaraṇomhīti paṭijānāti
parisuddhaṁ me veyyākaraṇaṁ pariyodātaṁ asaṅkiliṭṭhanti tamenaṁ sāvakā evaṁ
jānanti ayaṁ kho bhavaṁ satthā aparisuddhaveyyākaraṇo samāno
parisuddhaveyyākaraṇomhīti paṭijānāti parisuddhaṁ me veyyākaraṇaṁ pariyodātaṁ
asaṅkiliṭṭhanti mayañceva kho pana gihīnaṁ āroceyyāma nāssassa
manāpaṁ yaṁ kho panassa amanāpaṁ kathaṁ nu 1- mayaṁ tena samudācareyyāma
sammannati kho pana cīvarapiṇḍapātasenāsanagilānapaccayabhesajjaparikkhārena

footnote: 1 ma. naṁ.

page number: 142

yaṁ tumo karissati tumova tena paññāyissatīti evarūpaṁ kho
moggallāna satthāraṁ sāvakā veyyākaraṇato rakkhanti evarūpo ca
pana satthā sāvakehi veyyākaraṇato rakkhaṁ paccāsiṁsati. puna caparaṁ
moggallāna idhekacco satthā aparisuddhañāṇadassano samāno
parisuddhañāṇadassanomhīti paṭikhānāti parisuddhaṁ me ñāṇadassanaṁ
pariyodātaṁ asaṅkiliṭṭhanti tamenaṁ sāvakā evaṁ jānanti ayaṁ kho bhavaṁ
satthā aparisuddhañāṇadassano samāno parisuddhañāṇadassanomhīti
paṭijānāti parisuddhaṁ me ñāṇadassanaṁ pariyodātaṁ asaṅkiliṭṭhanti mayañceva
kho pana gihīnaṁ āroceyyāma nāssassa manāpaṁ yaṁ kho panassa
amanāpaṁ kathaṁ nu 1- mayaṁ tena samudācareyyāma (pts. a iii, 126) sammannati kho pana
cīvarapiṇḍapātasenāsanagilānapaccayabhesajjaparikkhārena yaṁ tumo karissati
tumova tena paññāyissatīti evarūpaṁ kho moggallāna satthāraṁ
sāvakā ñāṇadassanato rakkhanti evarūpo ca pana satthā sāvakehi
ñāṇadassanato rakkhaṁ paccāsiṁsati. ime kho 

[2]- moggallāna pañca
satthāro santo saṁvijjamānā lokasmiṁ. ahaṁ kho moggallāna
parisuddhasīlo samāno parisuddhasīlomhīti paṭijānāmi parisuddhaṁ me sīlaṁ
pariyodātaṁ asaṅkiliṭṭhanti na ca maṁ sāvakā sīlato rakkhanti na cāhaṁ
sāvakehi sīlato rakkhaṁ paccāsiṁsāmi. parisuddhājīvo samāno
parisuddhājīvomhīti paṭijānāmi parisuddho me ājīvo pariyodāto
asaṅkiliṭṭhoti na ca maṁ sāvakā ājīvato rakkhanti na cāhaṁ sāvakehi

footnote: 1 ma. naṁ. 2 ma. yu. pana.

page number: 143

ājīvato rakkhaṁ paccāsiṁsāmi. parisuddhadhammadesano samāno
parisuddhadhammadesanomhīti paṭijānāmi parisuddhā me dhammadesanā pariyodātā
asaṅkiliṭṭhāti na ca maṁ sāvakā dhammadesanato rakkhanti na cāhaṁ
sāvakehi dhammadesanato rakkhaṁ paccāsiṁsāmi. parisuddhaveyyākaraṇo
samāno parisuddhaveyyākaraṇomhīti paṭijānāmi parisuddhaṁ me veyyākaraṇaṁ
pariyodātaṁ asaṅkiliṭṭhanti na ca maṁ sāvakā veyyākaraṇato
rakkhanti na cāhaṁ sāvakehi veyyākaraṇato rakkhaṁ paccāsiṁsāmi.
parisuddhañāṇadassano samāno parisuddhañāṇadassanomhīti paṭijānāmi
parisuddhaṁ me ñāṇadassanaṁ pariyodātaṁ asaṅkiliṭṭhanti na ca maṁ sāvakā
ñāṇadassanato rakkhanti na cāhaṁ sāvakehi ñāṇadassanato rakkhaṁ
paccāsiṁsāmīti.
kakudhavaggo pañcamo.
tassuddānaṁ
dve sampadā byākaraṇaṁ phāsukuppena pañcamaṁ 1-
sutaṁ kathañca araññaṁ sīhakakudhena te dasāti 2-.
dutiyo paṇṇāsako samatto.
-----------

footnote: 1 ma. phāsuakuppapañcamaṁ. 2 ma. ... kathā āraññako sīho ca kakdho dasāti.

page number: 144

tatiyapaṇṇāsako
phāsuvihāravaggo paṭhamo

[101] pañcime bhikkhave sekhavesārajjakaraṇā dhammā katame
pañca idha bhikkhave bhikkhu saddho hoti sīlavā hoti bahussuto
hoti āraddhaviriyo hoti paññavā hoti. yaṁ kho 1- bhikkhave
assaddhassa sārajjaṁ hoti saddhassa taṁ sārajjaṁ na hoti tasmāyaṁ
dhammo sekhavesārajjakaraṇo. yaṁ bhikkhave dussīlassa sārajjaṁ hoti
sīlavato taṁ sārajjaṁ na hoti tasmāyaṁ dhammo sekhavesārajjakaraṇo.
yaṁ bhikkhave appassutassa sārajjaṁ hoti bahussutassa taṁ sārajjaṁ
na hoti tasmāyaṁ dhammo sekhavesārajjakaraṇo. yaṁ bhikkhave kusītassa
sārajjaṁ hoti āraddhaviriyassa taṁ sārajjaṁ na hoti tasmāyaṁ dhammo
sekhavesārajjakaraṇo. yaṁ bhikkhave duppaññassa sārajjaṁ hoti
paññavato taṁ sārajjaṁ na hoti tasmāyaṁ dhammo sekhavesārajjakaraṇo.
ime kho bhikkhave pañca sekhavesārajjakaraṇā dhammāti.

[102] pañcahi bhikkhave dhammehi samannāgato bhikkhu ussaṅkitaparisaṅkito
hoti pāpabhikkhūti api akuppadhammo katamehi pañcahi
idha bhikkhave bhikkhu vesiyagocaro 2- vā hoti vidhavāgocaro vā hoti
thullakumārīgocaro vā hoti paṇḍakagocaro vā hoti bhikkhunīgocaro
vā hoti imehi kho bhikkhave pañcahi dhammehi samannāgato bhikkhu

footnote: 1 ma. yu. khosaddo natthi. 2 po. ma. vesiyāgocaro.

page number: 145

ussaṅkitaparisaṅkito hoti pāpabhikkhūti api akuppadhammoti.

[103] pañcahi bhikkhave aṅgehi samannāgato mahācoro sandhiṁpi
chindati nillopaṁpi harati ekāgārikaṁpi karoti paripanthepi tiṭṭhati katamehi
pañcahi idha bhikkhave mahācoro visamanissito ca hoti
gahananissito ca balavanissito ca bhogacāgī ca ekacārī ca.
kathañca bhikkhave mahācoro visamanissito hoti idha bhikkhave mahācoro
nadīviduggaṁ vā nissito hoti pabbatavisamaṁ vā evaṁ kho bhikkhave
mahācoro visamanissito hoti. kathañca bhikkhave mahācoro gahananissito
hoti idha bhikkhave mahācoro tiṇagahanaṁ vā nissito hoti rukkhagahanaṁ
vā rodhaṁ 1- vā mahāvanasaṇḍaṁ vā evaṁ kho bhikkhave mahācoro
gahananissito hoti. kathañca bhikkhave mahācoro balavanissito hoti
idha bhikkhave mahācoro rājānaṁ vā rājamahāmattānaṁ vā nissito
hoti tassa evaṁ hoti sace maṁ koci (pts. a iii, 129) kiñci vakkhati ime 

[2]-
rājāno vā rājamahāmattā vā pariyodhāya atthaṁ bhaṇissantīti sace
naṁ koci kiñci āha tyassa 3- rājāno vā rājamahāmattā vā
pariyodhāya atthaṁ bhaṇanti evaṁ kho bhikkhave mahācoro balavanissito
hoti. kathañca bhikkhave mahācoro bhogacāgī hoti idha bhikkhave
mahācoro aḍḍho hoti mahaddhano mahābhogo tassa evaṁ hoti
sace maṁ koci kiñci vakkhati ito bhogena paṭisantharissāmīti sace

footnote: 1 sī. godhaṁ vā. 2 ma. me. 3 po. ma. yu. tyāssa. īdisaṭṭhāne īdisameva.

page number: 146

naṁ koci kiñci āha tato 1- bhogena paṭisantharati evaṁ kho bhikkhave
mahācoro bhogacāgī hoti. kathañca bhikkhave mahācoro ekacārī hoti
idha bhikkhave mahācoro ekako niggahaṇāni 2- kattā hoti taṁ kissa
hetu mā me guyhamantā bahiddhā sambhedaṁ agamaṁsūti evaṁ kho
bhikkhave mahācoro ekacārī hoti. imehi kho bhikkhave pañcahaṅgehi
samannāgato mahācoro sandhiṁpi chindati nillopaṁpi harati ekāgārikaṁpi
karoti paripanthepi tiṭṭhati. evameva kho bhikkhave pañcahi dhammehi
samannāgato pāpabhikkhu khataṁ upahataṁ attānaṁ pariharati sāvajjo ca
hoti sānuvajjo viññūnaṁ 3- bahuñca apuññaṁ pasavati katamehi pañcahi
idha bhikkhave pāpabhikkhu visamanissito ca hoti gahananissito
ca balavanissito ca bhogacāgī ca ekacārī ca. kathañca
bhikkhave pāpabhikkhu visamanissito hoti idha bhikkhave pāpabhikkhu
visamena kāyakammena samannāgato hoti visamena vacīkammena
samannāgato hoti visamena manokammena samannāgato hoti evaṁ kho
bhikkhave pāpabhikkhu visamanissito hoti. kathañca bhikkhave pāpabhikkhu
gahananissito hoti (pts. a iii, 130) idha bhikkhave pāpabhikkhu micchādiṭṭhiko hoti
antaggāhikāya diṭṭhiyā samannāgato evaṁ kho bhikkhave pāpabhikkhu
gahananissito hoti. kathañca bhikkhave pāpabhikkhu balavanissito hoti
idha bhikkhave pāpabhikkhu rājānaṁ vā rājamahāmattānaṁ vā nissito hoti
tassa evaṁ hoti sace maṁ koci kiñci vakkhati ime 

[4]- rājāno

footnote: 1 po. ito. 2 ma. ekakova gahaṇāni. 3 po. sānuvajjo ca viññūnaṁ.
footnote: ito paraṁ adisameva. 4 ma. me.

page number: 147

vā rājamahāmattā vā pariyodhāya atthaṁ bhaṇissantīti sace naṁ koci
kiñci āha tyassa rājāno vā rājamahāmattā vā pariyodhāya
atthaṁ bhaṇanti evaṁ kho bhikkhave pāpabhikkhu balavanissito hoti.
kathañca bhikkhave pāpabhikkhu bhogacāgī hoti idha bhikkhave pāpabhikkhu
lābhī hoti cīvarapiṇḍapātasenāsanagilānapaccayabhesajjaparikkhārānaṁ tassa
evaṁ hoti sace koci kiñci vakkhati ito lābhena paṭisanthirassāmīti
sace naṁ koci kiñci āha tato lābhena paṭisantharati
evaṁ kho bhikkhave pāpabhikkhu bhogacāgī hoti. kathañca bhikkhave
pāpabhikkhu ekacārī hoti idha bhikkhave pāpabhikkhu ekako 1- paccantimesu
janapadesu nivāsaṁ kappeti so tattha kulāni upasaṅkamanto lābhaṁ
labhati evaṁ kho bhikkhave pāpabhikkhu ekacārī hoti. imehi kho
bhikkhave pañcahi dhammehi samannāgato pāpabhikkhu khataṁ upahataṁ attānaṁ
pariharati sāvajjo ca hoti sānuvajjo viññūnaṁ bahuñca apuññaṁ
pasavatīti.

[104] pañcahi bhikkhave dhammehi samannāgato bhikkhu samaṇesu
samaṇasukhumālo hoti katamehi pañcahi idha bhikkhave bhikkhu
yācitova bahulaṁ cīvaraṁ paribhuñjati appaṁ ayācito yācitova bahulaṁ
piṇḍapātaṁ paribhuñjati appaṁ ayācito yācitova bahulaṁ senāsanaṁ
paribhuñjati appaṁ ayācito yācitova bahulaṁ gilānapaccayabhesajjaparikkhāraṁ
paribhuñjati appaṁ ayācito yehi (pts. a iii, 131) kho pana sabrahmacārīhi saddhiṁ

footnote: 1 ma. ekakova.

page number: 148

viharati tyassa manāpeneva bahulaṁ kāyakammena samudācaranti appaṁ
amanāpena manāpeneva bahulaṁ vacīkammena samudācaranti appaṁ amanāpena
manāpeneva bahulaṁ manokammena samudācaranti appaṁ amanāpena
manāpaṁyeva 

[1]- upahāraṁ upaharanti appaṁ amanāpaṁ yāni kho pana tāni
vedayitāni pittasamuṭṭhānāni vā semhasamuṭṭhānāni vā vātasamuṭṭhānāni
vā sannipātikāni vā utupariṇāmajāni vā visamaparihārajāni vā
opakkamikāni vā kammavipākajāni vā tānissa na bahudeva uppajjanti
appābādho hoti catunnaṁ jhānānaṁ ābhicetasikānaṁ diṭṭhadhammasukhavihārānaṁ
nikāmalābhī hoti akicchalābhī akasiralābhī āsavānaṁ khayā anāsavaṁ
cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā
upasampajja viharati imehi kho bhikkhave pañcahi dhammehi samannāgato
bhikkhu samaṇesu samaṇasukhumālo hoti. yaṁ hi taṁ bhikkhave sammā
vadamāno vadeyya samaṇesu samaṇasukhumāloti mameva taṁ bhikkhave
sammā vadamāno vadeyya samaṇesu samaṇasukhumāloti ahaṁ hi 2- bhikkhave
yācitova bahulaṁ cīvaraṁ paribhuñjāmi appaṁ ayācito yācitova bahulaṁ
piṇḍapātaṁ paribhuñjāmi appaṁ ayācito yācitova bahulaṁ senāsanaṁ
paribhuñjāmi appaṁ ayācito yācitova bahulaṁ gilānapaccayabhesajjaparikkhāraṁ
paribhuñjāmi appaṁ ayācito yehi kho pana bhikkhūhi saddhiṁ
viharāmi te maṁ manāpeneva bahulaṁ kāyakammena samudācaranti appaṁ

footnote: 1 po. bahulaṁ. 2 po. yu. hisaddo na dissati.

page number: 149

amanāpena manāpeneva bahulaṁ vacīkammena samudācaranti appaṁ amanāpena
manāpeneva bahulaṁ manokammena samudācaranti appaṁ amanāpena
manāpaṁyeva upahāraṁ upaharanti appaṁ amanāpaṁ yāni kho pana tāni
vedayitāni pittasamuṭṭhānāni vā semhasamuṭṭhānāni vā vātasamuṭṭhānāni
vā sannipātikāni vā utupariṇāmajāni vā visamaparihārajāni vā
opakkamikāni vā kammavipākajāni (pts. a iii, 132) vā tāni me na bahudeva uppajjanti
appābādhohamasmi catunnaṁ 

[1]- jhānānaṁ ābhicetasikānaṁ diṭṭhadhammasukhavihārānaṁ
nikāmalābhī akicchalābhī akasiralābhī āsavānaṁ khayā .pe.
sacchikatvā upasampajja viharāmi. yaṁ hi taṁ bhikkhave sammā vadamāno
vadeyya samaṇesu samaṇasukhumāloti mameva taṁ bhikkhave sammā vadamāno
vadeyya samaṇesu samaṇasukhumāloti.

[105] pañcime bhikkhave phāsuvihārā katame pañca idha
bhikkhave bhikkhuno mettaṁ kāyakammaṁ paccupaṭṭhitaṁ hoti sabrahmacārīsu
āvi ceva raho ca mettaṁ vacīkammaṁ paccupaṭṭhitaṁ hoti sabrahmacārīsu
āvi ceva raho ca mettaṁ manokammaṁ paccupaṭṭhitaṁ hoti sabrahmacārīsu
āvi ceva raho ca yāni tāni sīlāni akhaṇḍāni acchiddāni
asabalāni akammāsāni bhujissāni viññūpasatthāni aparāmaṭṭhāni
samādhisaṁvattanikāni tathārūpehi sīlehi sīlasāmaññagato viharati sabrahmacārīhi
āvi ceva raho ca yāyaṁ diṭṭhi ariyā niyyānikā niyyāti
takkarassa sammādukkhakkhayāya tathārūpāya diṭṭhiyā diṭṭhisāmaññagato

footnote: 1 po. sī. kho pana. ma. kho panasmi.

page number: 150

viharati sabrahmacārīhi āvi ceva raho ca ime kho bhikkhave pañca
phāsuvihārāti.

[106] ekaṁ samayaṁ bhagavā kosambiyaṁ viharati ghositārāme.
athakho āyasmā ānando yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi ekamantaṁ nisinno
kho āyasmā ānando bhagavantaṁ etadavoca kittāvatā nu kho
bhante bhikkhusaṅgho viharanto phāsuṁ vihareyyāti. yato kho ānanda
bhikkhu attanā 

[1]- sīlasampanno hoti no paraṁ adhisīle sampavattā
ettāvatāpi kho ānanda bhikkhusaṅgho viharanto phāsuṁ vihareyyāti.
siyā pana bhante aññopi pariyāyo yathā bhikkhusaṅgho viharanto
phāsuṁ vihareyyāti. siyā ānandāti 2- bhagavā avoca yato kho
ānanda bhikkhu attanā ca sīlasampanno hoti no paraṁ adhisīle
sampavattā attānupekkhī ca hoti no parānupekkhī ettāvatāpi
kho ānanda bhikkhusaṅgho viharanto phāsuṁ vihareyyāti. siyā
pana bhante aññopi pariyāyo yathā bhikkhusaṅgho viharanto phāsuṁ
vihareyyāti. siyā ānandāti bhagavā avoca yato kho ānanda
bhikkhu attanā ca sīlasampanno hoti no paraṁ adhisīle sampavattā
attānupekkhī ca hoti no parānupekkhī appaññāto ca hoti
tena 3- appaññātikena 4- no paritassati ettāvatāpi kho ānanda

footnote: 1 po. yu. ca. 2 ma. siyā ānanda yato kho. 3 ma. tena ca.
footnote: 4 ma. apupaññātakena. ito paraṁ īdisameva.

page number: 151

bhikkhusaṅgho viharanto phāsuṁ vihareyyāti. siyā pana bhante aññopi
pariyāyo yathā bhikkhusaṅgho viharanto phāsuṁ vihareyyāti. siyā
ānandāti 1- bhagavā avoca yato kho ānanda bhikkhu attanā ca
sīlasampanno hoti no paraṁ adhisīle sampavattā attānupekkhī ca
hoti no parānupekkhī appaññāto ca hoti tena appaññātikena
no paritassati catunnañca jhānānaṁ ābhicetasikānaṁ diṭṭhadhammasukhavihārānaṁ
nikāmalābhī hoti akicchalābhī akasiralābhī ettāvatā 2-
kho ānanda bhikkhusaṅgho viharanto phāsuṁ vihareyyāti. siyā pana
bhante aññopi pariyāyo yathā bhikkhusaṅgho viharanto phāsuṁ
vihareyyāti. siyā ānandāti bhagavā avoca yato kho ānanda
bhikkhu attanā ca sīlasampanno hoti no paraṁ adhisīle sampavattā
attānupekkhī ca hoti no parānupekkhī (pts. a iii, 134) appaññāto ca hoti
tena appaññātikena no paritassati catunnañca jhānānaṁ ābhicetasikānaṁ
diṭṭhadhammasukhavihārānaṁ nikāmalābhī hoti akicchalābhī akasiralābhī
āsavānañca khayā anāsavaṁ cetovimuttiṁ paññāvimuttiṁ diṭṭheva dhamme
sayaṁ abhiññā sacchikatvā upasampajja viharati ettāvatā kho
ānanda bhikkhusaṅgho viharanto phāsuṁ vihareyya. imamhā cāhaṁ
ānanda phāsuvihārā añño phāsuvihāro uttaritaro vā paṇītataro
vā natthīti vadāmīti.

footnote: 1 ma. siyā ānanda yato kho. 2 ma. ettāvatāpi.

page number: 152

[107] pañcahi bhikkhave dhammehi samannāgato bhikkhu
āhuneyyo hoti pāhuneyyo dakkhiṇeyyo añjalikaraṇīyo anuttaraṁ
puññakkhettaṁ lokassa katamehi pañcahi idha bhikkhave bhikkhu
sīlasampanno hoti samādhisampanno hoti paññāsampanno
hoti vimuttisampanno hoti vimuttiñāṇadassanasampanno hoti
imehi kho bhikkhave pañcahi dhammehi samannāgato bhikkhu āhuneyyo
hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ
lokassāti.

[108] pañcahi bhikkhave dhammehi samannāgato bhikkhu
āhuneyyo hoti .pe. anuttaraṁ puññakkhettaṁ lokassa katamehi
pañcahi idha bhikkhave bhikkhu asekhena sīlakkhandhena samannāgato
hoti asekhena samādhikkhandhena samannāgato hoti asekhena
paññākkhandhena samannāgato hoti asekhena vimuttikkhandhena
samannāgato hoti asekhena vimuttiñāṇadassanakkhandhena samannāgato
hoti imehi kho bhikkhave pañcahi dhammehi samannāgato bhikkhu
āhuneyyo hoti .pe. anuttaraṁ puññakkhettaṁ lokassāti.

[109] pañcahi bhikkhave dhammehi samannāgato bhikkhu cātuddiso
hoti katamehi pañcahi idha bhikkhave bhikkhu sīlavā hoti
pātimokkhasaṁvarasaṁvuto viharati ācāragocarasampanno aṇumattesu vajjesu
bhayadassāvī samādāya sikkhati sikkhāpadesu bahussuto hoti sutadharo

page number: 153

sutasannicayo ye te dhammā ādikalyāṇā majjhekalyāṇā
pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
abhivadanti tathārūpāssa dhammā bahussutā honti dhatā vacasā paricitā
manasānupekkhitā diṭṭhiyā suppaṭividdhā santuṭṭho hoti itarītarena
cīvarapiṇḍapātasenāsanagilānapaccayabhesajjaparikkhārena catunnaṁ jhānānaṁ
ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī
akasiralābhī āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja viharati imehi
kho bhikkhave pañcahi dhammehi samannāgato bhikkhu cātuddiso hotīti.

[110] pañcahi bhikkhave dhammehi samannāgato bhikkhu alaṁ
araññavanapatthāni pantāni senāsanāni paṭisevituṁ katamehi pañcahi
idha bhikkhave bhikkhu sīlavā hoti .pe. samādāya sikkhati sikkhāpadesu
bahussuto hoti .pe. diṭṭhiyā suppaṭividdhā āraddhaviriyo
viharati .pe. thāmavā daḷhaparakkamo anikkhittadhuro kusalesu
dhammesu catunnaṁ jhānānaṁ ābhicetasikānaṁ diṭṭhadhammasukhavihārānaṁ
nikāmalābhī hoti akicchalābhī akasiralābhī āsavānaṁ khayā anāsavaṁ
cetovimuttiṁ (pts. a iii, 136) paññāvimuttiṁ diṭṭheva dhamme sayaṁ abhiññā sacchikatvā
upasampajja viharati imehi kho bhikkhave pañcahi dhammehi samannāgato
bhikkhu alaṁ araññavanapatthāni pantāni senāsanāni paṭisevitunti.
phāsuvihāravaggo paṭhamo.

page number: 154

tassuddānaṁ
sārajjaṁ saṅkito coro sukhumālaphāsupañcamaṁ 1-
ānandasīlasekhiyā 2- cātuddiso araññena cāti.
---------------
andhakavindavaggo dutiyo

[111] pañcahi bhikkhave dhammehi samannāgato kulūpako bhikkhu
kulesu appiyo ca hoti amanāpo ca agaru ca abhāvanīyo ca katamehi
pañcahi asanthavavissāsī ca hoti anissaravikappī ca byatthupasevī 3-
ca upakaṇṇakajappī ca atiyācanako ca imehi kho
bhikkhave pañcahi dhammehi samannāgato kulūpako bhikkhu kulesu appiyo
ca hoti amanāpo ca agaru ca abhāvanīyo ca. pañcahi bhikkhave
dhammehi samannāgato kulūpako bhikkhu kulesu piyo ca hoti manāpo
ca garu ca bhāvanīyo ca katamehi pañcahi na asanthavavissāsī ca
hoti na anissaravikappī ca na byatthupasevī 3- ca na upakaṇṇakajappī
ca na atiyācanako ca (pts. a iii, 137) imehi kho bhikkhave pañcahi
dhammehi samannāgato kulūpako bhikkhu kulesu piyo ca hoti manāpo ca
garu ca bhāvanīyo cāti.

[112] pañcahi bhikkhave dhammehi samannāgato pacchāsamaṇo
na ādātabbo katamehi pañcahi atidūre vā gacchati accāsanne

footnote: 1 ma. sukhumālaṁ. 2 ma. ānandasīlāsekhā ca. 3 ma. vissaṭṭhupasevī.
footnote: yu. byattūpasevī.

page number: 155

vā pattapariyāpannaṁ na gaṇhāti 1- āpattisāmantā bhaṇamānaṁ na
nivāreti bhaṇamānassa antarantarā kathaṁ opāteti duppañño hoti
jaḷo eḷamūgo imehi kho bhikkhave pañcahi dhammehi samannāgato
pacchāsamaṇo na ādātabbo. pañcahi bhikkhave dhammehi samannāgato
pacchāsamaṇo ādātabbo katamehi pañcahi nātidūre gacchati
nāccāsanne pattapariyāpannaṁ gaṇhāti āpattisāmantā bhaṇamānaṁ
nivāreti bhaṇamānassa na antarantarā kathaṁ opāteti paññavā
hoti ajaḷo aneḷamūgo imehi kho bhikkhave pañcahi dhammehi
samannāgato pacchāsamaṇo ādātabboti.

[113] pañcahi bhikkhave dhammehi samannāgato bhikkhu abhabbo
sammāsamādhiṁ upasampajja viharituṁ katamehi pañcahi idha bhikkhave
bhikkhu akkhamo hoti rūpānaṁ akkhamo saddānaṁ akkhamo gandhānaṁ
akkhamo rasānaṁ akkhamo phoṭṭhabbānaṁ imehi kho bhikkhave pañcahi
dhammehi samannāgato bhikkhu abhabbo sammāsamādhiṁ upasampajja viharituṁ.
pañcahi bhikkhave dhammehi samannāgato bhikkhu bhabbo sammāsamādhiṁ upasampajja
viharituṁ katamehi pañcahi (pts. a iii, 138) idha bhikkhave bhikkhu khamo hoti rūpānaṁ
khamo saddānaṁ khamo gandhānaṁ khamo rasānaṁ khamo phoṭṭhabbānaṁ
imehi kho bhikkhave pañcahi dhammehi samannāgato bhikkhu bhabbo
sammāsamādhiṁ upasampajja viharitunti.

[114] ekaṁ samayaṁ bhagavā magadhesu viharati andhakavinde.

footnote: 1 ma. na pattapariyāpannaṁ gaṇhati.

page number: 156

athakho āyasmā ānando yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi ekamantaṁ nisinnaṁ kho
āyasmantaṁ ānandaṁ bhagavā etadavoca ye te 1- ānanda bhikkhū
navā acirapabbajitā adhunāgatā imaṁ dhammavinayaṁ te vo ānanda
bhikkhū pañcasu dhammesu samādapetabbā nivesetabbā patiṭṭhāpetabbā
katamesu pañcasu etha tumhe āvuso sīlavā hotha pātimokkhasaṁvarasaṁvutā
viharatha ācāragocarasampannā aṇumattesu vajjesu bhayadassāvino
samādāya sikkhatha sikkhāpadesūti iti pātimokkhasaṁvare samādapetabbā
nivesetabbā patiṭṭhāpetabbā etha tumhe āvuso indriyesu
guttadvārā viharatha ārakkhasatino nipakkasatino 2- sārakkhitamānasā
satārakkhena cetasā samannāgatāti iti indriyasaṁvare samādapetabbā
nivesetabbā patiṭṭhāpetabbā etha tumhe āvuso appabhassā
hotha bhassapariyantakārinoti iti bhassapariyante samādapetabbā
nivesetabbā patiṭṭhāpetabbā etha tumhe āvuso āraññakā hotha
araññavanapatthāni pantāni senāsanāni paṭisevathāti iti kāyavūpakāse
samādapetabbā nivesetabbā patiṭṭhāpetabbā etha tumhe āvuso
sammādiṭṭhikā hotha sammādassanena samannāgatāti iti sammādassane
samādapetabbā nivesetabbā patiṭṭhāpetabbā (pts. a iii, 139) ye te 1- ānanda
bhikkhū navā acirapabbajitā adhunāgatā imaṁ dhammavinayaṁ te vo
ānanda bhikkhū imesu pañcasu dhammesu samādapetabbā nivesetabbā

footnote: 1 po. vo. 2 po. sī. nipakasatino.

page number: 157

patiṭṭhāpetabbāti.

[115] pañcahi bhikkhave dhammehi samannāgatā bhikkhunī yathābhataṁ
nikkhittā evaṁ niraye katamehi pañcahi āvāsamaccharinī hoti
kulamaccharinī hoti lābhamaccharinī hoti vaṇṇamaccharinī hoti dhammamaccharinī
hoti imehi kho bhikkhave pañcahi dhammehi samannāgatā
bhikkhunī yathābhataṁ nikkhittā evaṁ niraye. pañcahi bhikkhave dhammehi
samannāgatā bhikkhunī yathābhataṁ nikkhittā evaṁ sagge katamehi
pañcahi na āvāsamaccharinī hoti na kulamaccharinī hoti na lābhamaccharinī
hoti na vaṇṇamaccharinī hoti na dhammamaccharinī hoti.
imehi kho bhikkhave pañcahi dhammehi samannāgatā bhikkhunī yathābhataṁ
nikkhittā evaṁ saggeti.

[116] pañcahi bhikkhave dhammehi samannāgatā bhikkhunī yathābhataṁ
nikkhittā evaṁ niraye katameha pañcahi ananuvicca apariyogāhetvā
avaṇṇārahassa vaṇṇaṁ bhāsati ananuvicca apariyogāhetvā vaṇṇārahassa
avaṇṇaṁ bhāsati ananuvicca apariyogāhetvā appasādanīye
ṭhāne pasādaṁ upadaṁseti ananuvicca apariyogāhetvā pasādanīye
ṭhāne appasādaṁ upadaṁseti saddhādeyyaṁ vinipāteti. imehi
kho .pe. pañcahi bhikkhave dhammehi samannāgatā bhikkhunī yathābhataṁ
nikkhittā evaṁ sagge katamehi pañcahi anuvicca pariyogāhetvā
avaṇṇārahassa avaṇṇaṁ bhāsati anuvicca pariyogāhetvā vaṇṇārahassa

page number: 158

vaṇṇaṁ bhāsati (pts. a iii, 140) anuvicca pariyogāhetvā appasādanīye ṭhāne
appasādaṁ upadaṁseti anuvicca pariyogāhetvā pasādanīye ṭhāne
pasādaṁ upadaṁseti saddhādeyyaṁ na vinipāteti. imehi kho .pe.

[117] pañcahi bhikkhave dhammehi samannāgatā bhikkhunī yathābhataṁ
nikkhittā evaṁ niraye katamehi pañcahi ananuvicca apariyogāhetvā
avaṇṇārahassa vaṇṇaṁ bhāsati ananuvicca apariyogāhetvā vaṇṇārahassa
avaṇṇaṁ bhāsati issukinī ca hoti maccharinī ca saddhādeyyañca 1-
vinipāteti. imehi kho .pe. pañcahi bhikkhave dhammehi
samannāgatā bhikkhunī yathābhataṁ nikkhittā evaṁ sagge katamehi
pañcahi anuvicca pariyogāhetvā avaṇṇārahassa avaṇṇaṁ bhāsati
anuvicca pariyogāhetvā vaṇṇārahassa vaṇṇaṁ bhāsati anissukinī
ca hoti amaccharinī ca saddhādeyyañca 1- na vinipāteti. imehi
kho .pe.

[118] pañcahi bhikkhave dhammehi samannāgatā bhikkhunī yathābhataṁ
nikkhittā evaṁ niraye katamehi pañcahi ananuvicca apariyogāhetvā
avaṇṇārahassa vaṇṇaṁ bhāsati ananuvicca apariyogāhetvā
vaṇṇārahassa avaṇṇaṁ bhāsati micchādiṭṭhikā ca hoti micchāsaṅkappā
ca saddhādeyyañca 1- vinipāteti. imehi kho .pe.
pañcahi bhikkhave dhammehi samannāgatā bhikkhunī yathābhataṁ nikkhittā evaṁ

footnote: 1 ma. yu. casaddo na dissati.

page number: 159

sagge katamehi pañcahi anuvicca pariyogāhetvā avaṇṇārahassa
avaṇṇaṁ bhāsati anuvicca pariyogāhetvā vaṇṇārahassa vaṇṇaṁ
bhāsati sammādiṭṭhikā ca hoti sammāsaṅkappā ca saddhādeyyañca 1-
na vinipāteti. imehi kho .pe.

[119] pañcahi bhikkhave dhammehi samannāgatā bhikkhunī yathābhataṁ
nikkhittā evaṁ niraye katamehi pañcahi ananuvicca apariyogāhetvā
avaṇṇārahassa vaṇṇaṁ bhāsati ananuvicca apariyogāhetvā
vaṇṇārahassa avaṇṇaṁ bhāsati micchāvācā ca hoti micchākammantā
ca saddhādeyyañca 1- vinipāteti. imehi kho .pe.
pañcahi bhikkhave dhammehi samannāgatā bhikkhunī yathābhataṁ nikkhittā evaṁ
sagge katamehi pañcahi anuvicca pariyogāhetvā avaṇṇārahassa
avaṇṇaṁ bhāsati anuvicca pariyogāhetvā vaṇṇārahassa vaṇṇaṁ
bhāsati sammāvācā ca hoti sammākammantā ca saddhādeyyañca 1-
na vinipāteti. imehi kho .pe.

[120] pañcahi bhikkhave dhammehi samannāgatā bhikkhunī yathābhataṁ
nikkhittā evaṁ niraye katamehi pañcahi ananuvicca apariyogāhetvā
avaṇṇārahassa vaṇṇaṁ bhāsati ananuvicca apariyogāhetvā
vaṇṇārahassa avaṇṇaṁ bhāsati micchāvāyāmā ca hoti micchāsati 2-
ca saddhādeyyañca 1- vinipāteti. (pts. a iii, 142) imehi kho .pe. pañcahi bhikkhave

footnote: 1 ma. yu. casaddo na dissati. 2 ma. yu. micchāsatinī.

page number: 160

dhammehi samannāgatā bhikkhunī yathābhataṁ nikkhittā evaṁ sagge katamehi
pañcahi anuvicca pariyogāhetvā avaṇṇārahassa avaṇṇaṁ
bhāsati anuvicca pariyogāhetvā vaṇṇārahassa vaṇṇaṁ bhāsati
sammāvāyāmā ca hoti sammāsati 1- ca saddhādeyyañca 2- na
vinipāteti. imehi kho .pe.
andhakavindavaggo dutiyo.
tassuddānaṁ
kulūpako pacchāsamaṇo samādhi andhakavindaṁ
maccharī vaṇṇanā issā diṭṭhi vācāya vāyamoti 3-.
--------------
gilānavaggo tatiyo

[121] ekaṁ samayaṁ bhagavā vesāliyaṁ viharati mahāvane
kūṭāgārasālāyaṁ. athakho bhagavā sāyaṇhasamayaṁ paṭisallānā vuṭṭhito yena
gilānasālā tenupasaṅkami addasā kho bhagavā aññataraṁ bhikkhuṁ
dubbalaṁ gilānakaṁ disvā paññatte āsane nisīdi nisajja kho
bhagavā bhikkhū āmantesi yaṅkañci 4- bhikkhave dubbalaṁ gilānakaṁ pañca
dhammā na vijahanti tassetaṁ pāṭikaṅkhaṁ nacirasseva āsavānaṁ khayā
anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
sacchikatvā upasampajja viharissati 5- katame pañca idha bhikkhave

footnote: 1 ma. yu. sammāsatinī. 2 ma. yu. casadado na dissati. 3 ma. yu. vāyamāti.
footnote: 4 ma. yu. yaṅkiñci. 5 ma. viharissatīti.

page number: 161

bhikkhu asubhānupassī kāye viharati āhāre paṭikkūlasaññī
sabbaloke anabhiratasaññī sabbasaṅkhāresu (pts. a iii, 143) aniccānupassī maraṇasaññā
kho panassa ajjhattaṁ supaṭṭhitā hoti yaṅkañci bhikkhave dubbalaṁ
gilānakaṁ ime pañca dhammā na vijahanti tassetaṁ pāṭikaṅkhaṁ
nacirasseva āsavānaṁ khayā .pe. sacchikatvā upasampajja viharissatīti.

[122] yo hi koci bhikkhave bhikkhu vā bhikkhunī vā pañca
dhamme bhāveti pañca dhamme bahulīkaroti tassa dvinnaṁ phalānaṁ
aññataraṁ phalaṁ pāṭikaṅkhaṁ diṭṭheva dhamme aññā sati vā
upādisese anāgāmitā katame pañca idha bhikkhave bhikkhuno
ajjhattaññeva sati supaṭṭhitā hoti dhammānaṁ udayatthagāminiyā
paññāya asubhānupassī kāye viharati āhāre paṭikkūlasaññī
sabbaloke anabhiratasaññī sabbasaṅkhāresu aniccānupassī yo hi
koci bhikkhave bhikkhu vā bhikkhunī vā ime pañca dhamme bhāveti
ime pañca dhamme bahulīkaroti tassa dvinnaṁ phalānaṁ aññataraṁ
phalaṁ pāṭikaṅkhaṁ diṭṭheva dhamme aññā sati vā upādisese
anāgāmitāti.

[123] pañcahi bhikkhave dhammehi samannāgato gilāno
dupaṭṭhāko hoti katamehi pañcahi asappāyakārī hoti sappāye
mattaṁ na jānāti bhesajjaṁ na paṭisevitā hoti atthakāmassa

page number: 162

gilānupaṭṭhākassa na yathābhūtaṁ ābādhaṁ āvikattā hoti abhikkamantaṁ
vā abhikkamatīti paṭikkamantaṁ vā paṭikkamatīti ṭhitaṁ vā ṭhitoti
uppannānaṁ sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ
asātānaṁ amanāpānaṁ pāṇaharānaṁ anadhivāsakajātiko hoti (pts. a iii, 144) imehi
kho bhikkhave pañcahi dhammehi samannāgato gilāno dupaṭṭhāko hoti.
pañcahi bhikkhave dhammehi samannāgato gilāno supaṭṭhāko hoti
katamehi pañcahi sappāyakārī hoti sappāye mattaṁ jānāti bhesajjaṁ
paṭisevitā hoti atthakāmassa gilānupaṭṭhākassa yathābhūtaṁ ābādhaṁ
āvikattā hoti abhikkamantaṁ vā abhikkamatīti paṭikkamantaṁ vā
paṭikkamatīti ṭhitaṁ vā ṭhitoti uppannānaṁ sārīrikānaṁ vedanānaṁ
dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ
adhivāsakajātiko hoti imehi kho bhikkhave pañcahi dhammehi
samannāgato gilāno supaṭṭhāko hotīti.

[124] pañcahi bhikkhave dhammehi samannāgato gilānupaṭṭhāko
nālaṁ gilānaṁ upaṭṭhātuṁ katamehi pañcahi na paṭibalo hoti
bhesajjaṁ saṁvidhātuṁ sappāyāsappāyaṁ na jānāti asappāyaṁ upanāmeti
sappāyaṁ apanāmeti āmisantaro gilānaṁ upaṭṭhāti no mettacitto
jegucchī hoti uccāraṁ vā passāvaṁ vā vantaṁ vā kheḷaṁ vā nīharituṁ
na paṭibalo hoti gilānaṁ kālena kālaṁ dhammiyā kathāya sandassetuṁ
samādapetuṁ samuttejetuṁ sampahaṁsetuṁ imehi kho bhikkhave pañcahi

page number: 163

dhammehi samannāgato gilānupaṭṭhāko nālaṁ gilānaṁ upaṭṭhātuṁ 1-. pañcahi
bhikkhave dhammehi samannāgato gilānupaṭṭhāko alaṁ gilānaṁ upaṭṭhātuṁ
katamehi pañcahi paṭibalo hoti bhesajjaṁ saṁvidhātuṁ sappāyāsappāyaṁ
jānāti asappāyaṁ apanāmeti sappāyaṁ upanāmeti mettacitto
gilānaṁ upaṭṭhāti no āmisantaro ajegucchī hoti uccāraṁ vā
passāvaṁ vā vantaṁ vā kheḷaṁ vā nīharituṁ paṭibalo hoti gilānaṁ
kālena kālaṁ dhammiyā kathāya sandassetuṁ samādapetuṁ samuttejetuṁ
sampahaṁsetuṁ (pts. a iii, 145) imehi kho bhikkhave pañcahi dhammehi samannāgato
gilānupaṭṭhāko alaṁ gilānaṁ upaṭṭhātunti.

[125] pañcime bhikkhave dhammā anāyussā katame pañca
asappāyakārī hoti sappāye mattaṁ na jānāti apariṇatabhojī ca
hoti akālacārī ca abrahmacārī ca ime kho bhikkhave pañca
dhammā anāyussā 2-. pañcime bhikkhave dhammā āyussā katame pañca
sappāyakārī hoti sappāye mattaṁ jānāti pariṇatabhojī ca hoti
kālacārī ca brahmacārī ca ime kho bhikkhave pañca dhammā
āyussāti.

[126] pañcime bhikkhave dhammā anāyussā katame pañca
asappāyakārī hoti sappāye mattaṁ na jānāti apariṇatabhojī ca
hoti dussīlo ca pāpamitto ca ime kho bhikkhave pañca
dhammā anāyussā 2-. pañcime bhikkhave dhammā āyussā katame

footnote: 1 po. ..ṭunti. 2 po. anāyussāti.

page number: 164

pañca sappāyakārī hoti sappāye mattaṁ jānāti pariṇatabhojī
ca hoti sīlavā ca kalyāṇamitto ca ime kho bhikkhave pañca
dhammā āyussāti.

[127] pañcahi bhikkhave dhammehi samannāgato bhikkhu nālaṁ
saṅghamhāvapakāsituṁ katamehi pañcahi idha bhikkhave bhikkhu asantuṭṭho
hoti itarītarena cīvarena asantuṭṭho hoti itarītarena piṇḍapātena
asantuṭṭho hoti itarītarena senāsanena asantuṭṭho hoti
itarītarena gilānapaccayabhesajjaparikkhārena kāmasaṅkappabahulo ca viharati
imehi kho bhikkhave pañcahi dhammehi samannāgato bhikkhu nālaṁ
saṅghamhāvapakāsituṁ 1-. pañcahi bhikkhave dhammehi samannāgato bhikkhu alaṁ
saṅghamhāvapakāsituṁ katamehi pañcahi (pts. a iii, 146) idha bhikkhave bhikkhu santuṭṭho
hoti itarītarena cīvarena santuṭṭho hoti itarītarena piṇḍapātena
santuṭṭho hoti itarītarena senāsanena santuṭṭho hoti
itarītarena gilānapaccayabhesajjaparikkhārena nekkhammasaṅkappabahulo ca
viharati imehi kho bhikkhave pañcahi dhammehi samannāgato bhikkhu
alaṁ saṅghamhāvapakāsitunti.

[128] pañcimāni bhikkhave samaṇadukkhāni katamāni pañca
idha bhikkhave bhikkhu asantuṭṭho hoti itarītarena cīvarena asantuṭṭho
hoti itarītarena piṇḍapātena asantuṭṭho hoti itarītarena
senāsanena asantuṭṭho hoti itarītarena gilānapaccayabhesajjaparikkhārena

footnote: 1 po. ...situnti.

page number: 165

anabhirato ca brahmacariyaṁ carati imāni kho bhikkhave pañca
samaṇadukkhāni 1-. pañcimāni bhikkhave samaṇasukhāni katamāni pañca idha
bhikkhave bhikkhu santuṭṭho hoti itarītarena cīvarena santuṭṭho hoti
itarītarena piṇḍapātena santuṭṭho hoti itarītarena senāsanena
santuṭṭho hoti itarītarena gilānapaccayabhesajjaparikkhārena abhirato ca
brahmacariyaṁ carati imāni kho bhikkhave pañca samaṇasukhānīti.

[129] pañcime bhikkhave āpāyikā nerayikā parikuppā
atekicchā katame pañca mātā jīvitā voropitā hoti pitā
jīvitā voropito hoti arahā 2- jīvitā voropito hoti
tathāgatassa duṭṭhena cittena lohitaṁ uppāditaṁ hoti saṅgho bhinno hoti
ime kho bhikkhave pañca āpāyikā nerayikā parikuppā atekicchāti.

[130] (pts. a iii, 147) pañcimāni bhikkhave byasanāni katamāni pañca
ñātibyasanaṁ bhogabyasanaṁ rogabyasanaṁ sīlabyasanaṁ diṭṭhibyasanaṁ na bhikkhave
sattā ñātibyasanahetu vā bhogabyasanahetu vā rogabyasanahetu vā
kāyassa bhedā parammaraṇā apāyaṁ duggatiṁ vinipātaṁ nirayaṁ upapajjanti
sīlabyasanahetu vā bhikkhave sattā diṭṭhibyasanahetu vā kāyassa bhedā
parammaraṇā apāyaṁ duggatiṁ vinipātaṁ nirayaṁ upapajjanti imāni kho
bhikkhave pañca byasanāni 1-. pañcimā bhikkhave sampadā katamā pañca
ñātisampadā bhogasampadā ārogyasampadā sīlasampadā diṭṭhisampadā
na bhikkhave sattā ñātisampadāhetu vā bhogasampadāhetu vā

footnote: 1 po. ..ṇīti. 2 po. ma. yu. arahaṁ.

page number: 166

ārogyasampadāhetu vā kāyassa bhedā parammaraṇā sugatiṁ saggaṁ lokaṁ
upapajjanti sīlasampadāhetu vā bhikkhave sattā diṭṭhisampadāhetu vā
kāyassa bhedā parammaraṇā sugatiṁ saggaṁ lokaṁ upapajjanti imā
kho bhikkhave pañca sampadāti.
gilānavaggo tatiyo.
tassuddānaṁ
gilāno 1- satipaṭṭhānaṁ dvepaṭṭhānā duvāyusā
avappakāsadukkhāni parikuppo ca sampadāti 2-.
------------
rājavaggo catuttho

[131] pañcahi bhikkhave aṅgehi samannāgato rājā cakkavattī
dhammeneva cakkaṁ pavatteti taṁ hoti cakkaṁ (pts. a iii, 148) appaṭivattiyaṁ kenaci
manussabhūtena paccatthikena pāṇinā katamehi pañcahi idha bhikkhave
rājā cakkavattī atthaññū ca hoti dhammaññū ca mattaññū ca
kālaññū ca parisaññū ca imehi kho bhikkhave pañcahi aṅgehi
samannāgato rājā cakkavattī dhammeneva cakkaṁ pavatteti taṁ hoti
cakkaṁ appaṭivattiyaṁ kenaci manussabhūtena paccatthikena pāṇinā
evameva kho bhikkhave pañcahi dhammehi samannāgato tathāgato arahaṁ
sammāsambuddho dhammeneva anuttaraṁ dhammacakkaṁ pavatteti taṁ hoti
cakkaṁ appaṭivattiyaṁ samaṇena vā brāhmaṇena vā devena vā mārena

footnote: 1 ma. gilāno satisūpaṭṭhi dve upaṭṭhākā. 2 ma. apakāsasamaṇasukhā parikuppaṁ
footnote: byasanena cāti. 2 po. gilāno satipaṭṭhāno dupaṭṭhānasupaṭṭhānaṁ
footnote: dve anāyussā byasanakā samaṇadukkhā parikuppā

byasanena sampadā cāti.

page number: 167

vā brahmunā vā kenaci vā lokasmiṁ katamehi pañcahi idha
bhikkhave tathāgato arahaṁ sammāsambuddho atthaññū dhammaññū
mattaññū kālaññū parisaññū imehi kho bhikkhave pañcahi dhammehi
samannāgato tathāgato arahaṁ sammāsambuddho dhammeneva anuttaraṁ
dhammacakkaṁ pavatteti taṁ hoti cakkaṁ appaṭivattiyaṁ samaṇena vā
brāhmaṇena vā devena vā mārena vā brahmunā vā kenaci vā
lokasminti.

[132] pañcahi bhikkhave aṅgehi samannāgato rañño cakkavattissa
jeṭṭho putto pitarā pavattitaṁ cakkaṁ dhammeneva anupavatteti
taṁ hoti cakkaṁ appaṭivattiyaṁ kenaci manussabhūtena paccatthikena
pāṇinā katamehi pañcahi idha bhikkhave rañño cakkavattissa jeṭṭho
putto atthaññū ca hoti dhammaññū ca mattaññū ca kālaññū ca
parisaññū ca imehi kho bhikkhave pañcahi aṅgehi samannāgato
rañño cakkavattissa jeṭṭho putto pitarā pavattitaṁ cakkaṁ dhammeneva
anupavatteti taṁ hoti cakkaṁ appaṭivattiyaṁ kenaci manussabhūtena
paccatthikena pāṇinā (pts. a iii, 149) evameva kho bhikkhave pañcahi dhammehi
samannāgato sārīputto tathāgatena anuttaraṁ dhammacakkaṁ pavattitaṁ
sammadeva anupavatteti taṁ hoti cakkaṁ appaṭivattiyaṁ samaṇena vā
brāhmaṇena vā devena vā mārena vā brahmunā vā kenaci vā lokasmiṁ
katamehi pañcahi idha bhikkhave sārīputto atthaññū dhammaññū

page number: 168

mattaññū kālaññū parisaññū imehi kho bhikkhave pañcahi dhammehi
samannāgato sārīputto tathāgatena anuttaraṁ dhammacakkaṁ pavattitaṁ
sammadeva anupavatteti taṁ hoti cakkaṁ appaṭivattiyaṁ samaṇena vā
brāhmaṇena vā devena vā mārena vā brahmunā vā kenaci vā
lokasminti.

[133] yopi kho 1- bhikkhave rājā cakkavattī dhammiko dhammarājā
sopi na arājakaṁ cakkaṁ pavattetīti 2- evaṁ vutte aññataro bhikkhu
bhagavantaṁ etadavoca ko pana bhante rañño cakkavattissa dhammikassa
dhammarañño rājāti dhammo bhikkhūti bhagavā avoca idha bhikkhu
rājā cakkavattī dhammiko dhammarājā dhammaññeva nissāya dhammaṁ
sakkaronto dhammaṁ garukaronto 3- dhammaṁ apacāyamāno dhammaddhajo dhammaketu
dhammādhipateyyo dhammikaṁ rakkhāvaraṇaguttiṁ saṁvidahati antojanasmiṁ. puna
caparaṁ bhikkhu rājā cakkavattī dhammiko dhammarājā .pe. dhammādhipateyyo
dhammikaṁ rakkhāvaraṇaguttiṁ saṁvidahati khattiyesu anuyantesu balakāyasmiṁ
brāhmaṇagahapatikesu negamajānapadesu samaṇabrāhmaṇesu migapakkhīsu (pts. a iii, 150) sa
kho so bhikkhu rājā cakkavattī dhammiko dhammarājā .pe.
dhammādhipateyyo dhammikaṁ rakkhāvaraṇaguttiṁ saṁvidahitvā antojanasmiṁ
dhammikaṁ rakkhāvaraṇaguttiṁ saṁvidahitvā khattiyesu anuyantesu balakāyasmiṁ
brāhmaṇagahapatikesu negamajānapadesu samaṇabrāhmaṇesu migapakkhīsu
dhammeneva cakkaṁ pavatteti taṁ hoti cakkaṁ appaṭivattiyaṁ kenaci manussabhūtena

footnote: 1 po. yoni kho so. ma. yopi so. 2 ma. vattetīti. 3 ma. garuṁ karonto.

page number: 169

paccatthikena pāṇinā evameva kho bhikkhu tathāgato arahaṁ sammāsambuddho
dhammiko dhammarājā dhammaññeva nissāya dhammaṁ sakkaronto dhammaṁ
garukaronto dhammaṁ apacāyamāno dhammaddhajo dhammaketu dhammādhipateyyo
dhammikaṁ rakkhāvaraṇaguttiṁ saṁvidahati bhikkhūsu evarūpaṁ kāyakammaṁ
sevitabbaṁ evarūpaṁ kāyakammaṁ na sevitabbaṁ evarūpaṁ vacīkammaṁ sevitabbaṁ
evarūpaṁ vacīkammaṁ na sevitabbaṁ evarūpaṁ manokammaṁ sevitabbaṁ evarūpaṁ
manokammaṁ na sevitabbaṁ evarūpo ājīvo sevitabbo evarūpo ājīvo
na sevitabbo evarūpo gāmanigamo sevitabbo evarūpo gāmanigamo na
sevitabboti. puna caparaṁ bhikkhu tathāgato arahaṁ sammāsambuddho dhammiko
dhammarājā .pe. dhammādhipateyyo dhammikaṁ rakkhāvaraṇaguttiṁ saṁvidahati

[1]- bhikkhunīsu ... upāsakesu ... upāsikāsu evarūpaṁ kāyakammaṁ sevitabbaṁ
evarūpaṁ kāyakammaṁ na sevitabbaṁ .pe. evarūpo gāmanigamo sevitabbo
evarūpo gāmanigamo na sevitabboti sa kho so bhikkhu tathāgato
arahaṁ sammāsambuddho (pts. a iii, 151) dhammiko dhammarājā .pe. dhammādhipateyyo dhammikaṁ
rakkhāvaraṇaguttiṁ saṁvidahitvā bhikkhūsu dhammikaṁ rakkhāvaraṇaguttiṁ saṁvidahitvā
bhikkhunīsu ... upāsakesu ... upāsikāsu dhammeneva anuttaraṁ dhammacakkaṁ
pavatteti taṁ hoti cakkaṁ appaṭivattiyaṁ samaṇena vā brāhmaṇena
vā devena vā mārena vā brahmunā vā kenaci vā lokasminti.

[134] pañcahi bhikkhave aṅgehi samannāgato rājā khattiyo
muddhābhisitto yassaṁ yassaṁ disāyaṁ viharati sakasmiṁyeva vijite viharati

footnote: 1 yu. bhikkhūsu.

page number: 170

katamehi pañcahi idha bhikkhave rājā khattiyo muddhābhisitto ubhato
sujāto hoti mātito ca pitito ca saṁsuddhagahaṇiko yāva sattamā
pitāmahayugā akkhitto anupakuṭṭho jātivādena aḍḍho hoti mahaddhano
mahābhogo paripuṇṇakosakoṭṭhāgāro balavā kho pana hoti caturaṅginiyā
senāya samannāgato assavāya ovādapaṭikārāya 1- parināyako kho panassa
hoti paṇḍito byatto medhāvī paṭibalo atītānāgatapaccuppanne atthe
cintetuṁ tassime cattāro dhammā yasaṁ paripācenti. so iminā
yasapañcamena 2- dhammena samannāgato yassaṁ yassaṁ disāyaṁ viharati sakasmiṁyeva
vijite viharati taṁ kissa hetu evañhetaṁ bhikkhave hoti vijitāvīnaṁ
evameva kho bhikkhave pañcahi dhammehi samannāgato bhikkhu yassaṁ yassaṁ
disāyaṁ viharati vimuttacittova viharati katamehi pañcahi idha
bhikkhave bhikkhu sīlavā hoti .pe. sikkhati sikkhāpadesu rājāva
khattiyo muddhābhisitto jātisampanno bahussuto hoti .pe. diṭṭhiyā
suppaṭividdhā rājāva khattiyo muddhābhisitto aḍḍho mahaddhano
mahābhogo paripuṇṇakosakoṭṭhāgāro āraddhaviriyo viharati akusalānaṁ
dhammānaṁ pahānāya kusalānaṁ dhammānaṁ upasampadāya thāmavā daḷhaparakkamo
anikkhittadhuro kusalesu dhammesu rājāva khattiyo muddhābhisitto
balasampanno paññavā hoti udayatthagāminiyā paññāya samannāgato
ariyāya nibbedhikāya sammādukkhakkhayagāminiyā rājāva khattiyo
muddhābhisitto parināyakasampanno tassime cattāro dhammā vimuttiṁ

footnote: 1 ma. yu. ovādapaṭikarāya. 2 po. yasopañcamena.

page number: 171

paripācenti. so iminā vimuttipañcamena dhammena samannāgato yassaṁ
yassaṁ disāyaṁ viharati vimuttacittova viharati taṁ kissa hetu
evañhetaṁ bhikkhave hoti vimuttacittānanti.

[135] pañcahi bhikkhave aṅgehi samannāgato rañño khattiyassa
muddhābhisittassa jeṭṭho putto rajjaṁ pattheti katamehi pañcahi
idha bhikkhave rañño khattiyassa muddhābhisittassa jeṭṭho putto ubhato
sujāto hoti mātito ca pitito ca saṁsuddhagahaṇiko yāva sattamā
pitāmahayugā akkhitto anupakuṭṭho jātivādena abhirūpo hoti dassanīyo
pāsādiko paramāya vaṇṇapokkharatāya samannāgato mātāpitūnaṁ piyo
hoti manāpo negamajānapadassa piyo hoti manāpo yāni tāni
raññaṁ khattiyānaṁ muddhābhisittānaṁ sippuṭṭhānāni 1- hatthismiṁ vā assasmiṁ
vā rathasmiṁ vā dhanusmiṁ vā 

[2]- tattha sikkhito hoti anavayo (pts. a iii, 153) tassa
evaṁ hoti ahaṁ khomhi ubhato sujāto mātito ca pitito ca
saṁsuddhagahaṇiko yāva sattamā pitāmahayugā akkhitto anupakuṭṭho
jātivādena kasmāhaṁ rajjaṁ na pattheyyaṁ ahaṁ khomhi abhirūpo dassanīyo
pāsādiko paramāya vaṇṇapokkharatāya samannāgato kasmāhaṁ rajjaṁ na
pattheyyaṁ ahaṁ khomhi mātāpitūnaṁ piyo manāpo kasmāhaṁ rajjaṁ
na pattheyyaṁ ahaṁ khomhi negamajānapadassa piyo manāpo kasmāhaṁ
rajjaṁ na pattheyyaṁ ahaṁ khomhi yāni tāni raññaṁ khattiyānaṁ

footnote: 1 po. ma. yu. sippaṭṭhānāni. 2 ma. yu. tharusmiṁ vā.

page number: 172

muddhābhisittānaṁ sippuṭṭhānāni hatthismiṁ vā assasmiṁ vā rathasmiṁ vā dhanusmiṁ
vā 

[1]- tattha sikkhito anavayo kasmāhaṁ rajjaṁ vā na pattheyyanti imehi
kho bhikkhave pañcahi aṅgehi samannāgato rañño khattiyassa
muddhābhisittassa jeṭṭho putto rajjaṁ pattheti evameva kho bhikkhave pañcahi
dhammehi samannāgato bhikkhu āsavānaṁ khayaṁ pattheti katamehi pañcahi
idha bhikkhave bhikkhu saddho hoti saddahati tathāgatassa bodhiṁ itipi
so bhagavā .pe. buddho bhagavāti appābādho hoti appātaṅko
samavepākiniyā gahaṇiyā samannāgato nātisītāya nāccuṇhāya majjhimāya
padhānakkhamāya asaṭho hoti amāyāvī yathābhūtaṁ attānaṁ āvikattā
satthari vā viññūsu vā sabrahmacārīsu āraddhaviriyo viharati akusalānaṁ
dhammānaṁ pahānāya kusalānaṁ dhammānaṁ upasampadāya thāmavā daḷhaparakkamo
anikkhittadhuro kusalesu dhammesu paññavā hoti udayatthagāminiyā
paññāya samannāgato ariyāya nibbedhikāya sammādukkhakkhayagāminiyā
tassa evaṁ hoti ahaṁ khomhi saddho saddahāmi tathāgatassa bodhiṁ
itipi so bhagavā .pe. buddho bhagavāti kasmāhaṁ (pts. a iii, 154) āsavānaṁ khayaṁ na
pattheyyaṁ ahaṁ khomhi appābādho appātaṅko samavepākiniyā gahaṇiyā
samannāgato nātisītāya nāccuṇhāya majjhimāya padhānakkhamāya kasmāhaṁ
āsavānaṁ khayaṁ na pattheyyaṁ ahaṁ khomhi asaṭho amāyāvī yathābhūtaṁ
attānaṁ āvikattā satthari vā viññūsu vā sabrahmacārīsu kasmāhaṁ

footnote: 1 ma. yu. tharusmiṁ vā.

page number: 173

āsavānaṁ khayaṁ na pattheyyaṁ ahaṁ khomhi āraddhaviriyo viharāmi
akusalānaṁ dhammānaṁ pahānāya .pe. anikkhittadhuro kusalesu dhammesu
kasmāhaṁ āsavānaṁ khayaṁ na pattheyyaṁ ahaṁ khomhi paññavā .pe.
sammādukkhakkhayagāminiyā kasmāhaṁ āsavānaṁ khayaṁ na pattheyyanti
imehi kho bhikkhave pañcahi dhammehi samannāgato bhikkhu āsavānaṁ khayaṁ
patthetīti.

[136] pañcahi bhikkhave aṅgehi samannāgato rañño khattiyassa
muddhābhisittassa jeṭṭho putto uparajjaṁ pattheti katamehi pañcahi
idha bhikkhave rañño khattiyassa muddhābhisittassa jeṭṭho putto ubhato
sujāto hoti mātito ca pitito ca saṁsuddhagahaṇiko yāva sattamā
pitāmahayugā akkhitto anupakuṭṭho jātivādena abhirūpo hoti dassanīyo
pāsādiko paramāya vaṇṇapokkharatāya samannāgato mātāpitūnaṁ piyo
hoti manāpo balakāyassa piyo hoti manāpo paṇḍito hoti
byatto medhāvī paṭibalo atītānāgatapaccuppanne atthe cintetuṁ tassa
evaṁ hoti ahaṁ khomhi ubhato sujāto mātito ca pitito ca
saṁsuddhagahaṇiko yāva sattamā pitāmahayugā akkhitto anupakuṭṭho
jātivādena kasmāhaṁ uparajjaṁ na pattheyyaṁ ahaṁ khomhi abhirūpo
dassanīyo pāsādiko paramāya vaṇṇapokkharatāya samannāgato kasmāhaṁ
uparajjaṁ na pattheyyaṁ ahaṁ khomhi mātāpitūnaṁ piyo manāpo kasmāhaṁ
uparajjaṁ na pattheyyaṁ (pts. a iii, 155) ahaṁ khomhi balakāyassa piyo manāpo kasmāhaṁ

page number: 174

uparajjaṁ na pattheyyaṁ ahaṁ khomhi paṇḍito byatto medhāvī paṭibalo
atītānāgatapaccuppanne atthe cintetuṁ kasmāhaṁ uparajjaṁ na
pattheyyanti imehi kho bhikkhave pañcahi aṅgehi samannāgato rañño
khattiyassa muddhābhisittassa jeṭṭho putto uparajjaṁ pattheti evameva
kho bhikkhave pañcahi dhammehi samannāgato bhikkhu āsavānaṁ khayaṁ pattheti
katamehi pañcahi idha bhikkhave bhikkhu sīlavā hoti .pe. sikkhati
sikkhāpadesu bahussuto hoti .pe. diṭṭhiyā suppaṭividdhā catūsu
satipaṭṭhānesu supaṭṭhitacitto hoti āraddhaviriyo viharati akusalānaṁ
dhammānaṁ pahānāya .pe. anikkhittadhuro kusalesu dhammesu paññavā
hoti udayatthagāminiyā paññāya samannāgato ariyāya nibbedhikāya
sammādukkhakkhayagāminiyā tassa evaṁ hoti ahaṁ khomhi sīlavā .pe.
sikkhāmi sikkhāpadesu kasmāhaṁ āsavānaṁ khayaṁ na pattheyyaṁ ahaṁ
khomhi bahussuto sutadharo sutasannicayo .pe. diṭṭhiyā suppaṭividdhā
kasmāhaṁ āsavānaṁ khayaṁ na pattheyyaṁ ahaṁ khomhi catūsu satipaṭṭhānesu
supaṭṭhitacitto kasmāhaṁ āsavānaṁ khayaṁ na pattheyyaṁ ahaṁ khomhi
āraddhaviriyo viharāmi akusalānaṁ dhammānaṁ pahānāya .pe. anikkhittadhuro
kusalesu dhammesu kasmāhaṁ āsavānaṁ khayaṁ na pattheyyaṁ ahaṁ khomhi
paññavā .pe. (pts. a iii, 156) sammādukkhakkhayagāminiyā kasmāhaṁ āsavānaṁ khayaṁ na
pattheyyanti imehi kho bhikkhave pañcahi dhammehi samannāgato
bhikkhu āsavānaṁ khayaṁ patthetīti.

page number: 175

[137] pañcime bhikkhave appaṁ rattiyā supanti bahuṁ jagganti
katame pañca itthī bhikkhave purisādhippāyā appaṁ rattiyā supati
bahuṁ jaggati puriso bhikkhave itthādhippāyo appaṁ rattiyā supati
bahuṁ jaggati coro bhikkhave ādānādhippāyo appaṁ rattiyā supati
bahuṁ jaggati rājā bhikkhave rājakaraṇīyesu yutto appaṁ rattiyā supati
bahuṁ jaggati bhikkhu bhikkhave visaññogādhippāyo appaṁ rattiyā supati
bahuṁ jaggati ime kho bhikkhave pañca appaṁ rattiyā supanti bahuṁ
jaggantīti.

[138] pañcahi bhikkhave aṅgehi samannāgato rañño nāgo
bhattādako ca hoti okāsapharaṇo ca laṇḍusādhano 1- ca salākaggāhī ca
rañño nāgotveva saṅkhaṁ gacchati katamehi pañcahi idha bhikkhave rañño
nāgo akkhamo hoti rūpānaṁ akkhamo saddānaṁ akkhamo gandhānaṁ
akkhamo rasānaṁ akkhamo phoṭṭhabbānaṁ imehi kho bhikkhave pañcahi
aṅgehi samannāgato rañño nāgo bhattādako ca hoti okāsapharaṇo
ca laṇḍusādhano ca salākaggāhī ca rañño nāgotveva saṅkhaṁ gacchati
evameva kho bhikkhave pañcahi dhammehi samannāgato bhikkhu bhattādako
ca hoti okāsapharaṇo ca pīṭhamaddano 2- ca salākaggāhī ca bhikkhutveva
saṅkhaṁ gacchati katamehi pañcahi (pts. a iii, 157) idha bhikkhave bhikkhu akkhamo hoti
rūpānaṁ akkhamo saddānaṁ akkhamo gandhānaṁ akkhamo rasānaṁ
akkhamo phoṭṭhabbānaṁ imehi kho bhikkhave pañcahi dhammehi samannāgato

footnote: 1 po. paṇḍusādano. ma. laṇḍasāraṇo. yu. laṇḍasādhano. 2 ma. mañcapīṭhamaddano.

page number: 176

bhikkhu bhattādako ca hoti okāsapharaṇo ca pīṭhamaddano 1- ca salākaggāhī
ca bhikkhutveva saṅkhaṁ gacchatīti.

[139] pañcahi bhikkhave aṅgehi samannāgato rañño nāgo na
rājāraho hoti na rājabhoggo na rañño aṅgantveva saṅkhaṁ gacchati
katamehi pañcahi idha bhikkhave rañño nāgo akkhamo hoti rūpānaṁ
akkhamo saddānaṁ akkhamo gandhānaṁ akkhamo rasānaṁ akkhamo
phoṭṭhabbānaṁ. kathañca bhikkhave rañño nāgo akkhamo hoti rūpānaṁ
idha bhikkhave rañño nāgo saṅgāmagato hatthikāyaṁ vā disvā assakāyaṁ
vā disvā rathakāyaṁ vā disvā pattikāyaṁ vā disvā saṁsīdati visīdati na
santhambhati na sakkoti saṅgāmaṁ otarituṁ evaṁ kho bhikkhave rañño nāgo
akkhamo hoti rūpānaṁ. kathañca bhikkhave rañño nāgo akkhamo hoti
saddānaṁ idha bhikkhave rañño nāgo saṅgāmagato hatthisaddaṁ vā sutvā
assasaddaṁ vā sutvā rathasaddaṁ vā sutvā pattisaddaṁ vā sutvā
bheripaṇavasaṅkhatiṇavaninnādasaddaṁ vā sutvā saṁsīdati visīdati na santhambhati na
sakkoti saṅgāmaṁ otarituṁ evaṁ kho bhikkhave rañño nāgo akkhamo
hoti saddānaṁ. kathañca bhikkhave rañño nāgo akkhamo hoti gandhānaṁ
idha bhikkhave rañño nāgo saṅgāmagato ye te rañño nāgā abhijātā
saṅgāmāvacarā tesaṁ muttakarīsassa gandhaṁ ghāyitvā saṁsīdati visīdati na
santhambhati na sakkoti saṅgāmaṁ otarituṁ evaṁ kho bhikkhave rañño nāgo
akkhamo hoti gandhānaṁ. kathañca bhikkhave rañño nāgo akkhamo

footnote: 1 ma. mañcapīṭhamaddano.

page number: 177

hoti rasānaṁ idha bhikkhave rañño nāgo saṅgāmagato ekissā vā
tiṇodakadattiyā vihanīto 1- dvīhi vā tīhi vā catūhi vā pañcahi vā
tiṇodakadattīhi vihanīto saṁsīdati visīdati na santhambhati na sakkoti
saṅgāmaṁ otarituṁ evaṁ kho bhikkhave rañño nāgo akkhamo hoti
rasānaṁ. kathañca bhikkhave rañño nāgo akkhamo hoti phoṭṭhabbānaṁ
idha bhikkhave rañño nāgo saṅgāmagato ekena vā saravegena viddho
dvīhi vā tīhi vā catūhi vā pañcahi vā saravegehi viddho saṁsīdati
visīdati na santhambhati na sakkoti saṅgāmaṁ otarituṁ evaṁ kho bhikkhave
rañño nāgo akkhamo hoti phoṭṭhabbānaṁ imehi kho bhikkhave
pañcahi aṅgehi samannāgato rañño nāgo na rājāraho hoti na
rājabhoggo na rañño aṅgantveva saṅkhaṁ gacchati. evameva kho
bhikkhave pañcahi dhammehi samannāgato bhikkhu na āhuneyyo hoti na
pāhuneyyo na dakkhiṇeyyo na añjalikaraṇīyo na anuttaraṁ puññakkhettaṁ
lokassa katamehi pañcahi idha bhikkhave bhikkhu akkhamo hoti rūpānaṁ
akkhamo saddānaṁ akkhamo gandhānaṁ akkhamo rasānaṁ akkhamo
phoṭṭhabbānaṁ. kathañca bhikkhave bhikkhu akkhamo hoti rūpānaṁ idha
bhikkhave bhikkhu cakkhunā rūpaṁ disvā rajanīye rūpe sārajjati na sakkoti
cittaṁ samādahituṁ evaṁ kho bhikkhave bhikkhu akkhamo hoti rūpānaṁ.
kathañca bhikkhave bhikkhu akkhamo hoti saddānaṁ (pts. a iii, 159) idha bhikkhave bhikkhu

footnote: 1 ma. yu. vīmānito.

page number: 178

sotena saddaṁ sutvā rajanīye sadde sārajjati na sakkoti cittaṁ
samādahituṁ evaṁ kho bhikkhave bhikkhu akkhamo hoti saddānaṁ.
kathañca bhikkhave bhikkhu akkhamo hoti gandhānaṁ idha bhikkhave bhikkhu
ghānena gandhaṁ ghāyitvā rajanīye gandhe sārajjati na sakkoti cittaṁ
samādahituṁ evaṁ kho bhikkhave bhikkhu akkhamo hoti gandhānaṁ. kathañca
bhikkhave bhikkhu akkhamo hoti rasānaṁ idha bhikkhave bhikkhu jivhāya rasaṁ
sāyitvā rajanīye rase sārajjati na sakkoti cittaṁ samādahituṁ evaṁ
kho bhikkhave bhikkhu akkhamo hoti rasānaṁ. kathañca bhikkhave bhikkhu
akkhamo hoti phoṭṭhabbānaṁ idha bhikkhave bhikkhu kāyena phoṭṭhabbaṁ
phusitvā rajanīye phoṭṭhabbe sārajjati na sakkoti cittaṁ samādahituṁ
evaṁ kho bhikkhave bhikkhu akkhamo hoti phoṭṭhabbānaṁ. imehi kho
bhikkhave pañcahi dhammehi samannāgato bhikkhu na āhuneyyo hoti na
pāhuneyyo na dakkhiṇeyyo na añjalikaraṇīyo na anuttaraṁ puññakkhettaṁ
lokassa 1-. pañcahi bhikkhave aṅgehi samannāgato rañño nāgo rājāraho
hoti rājabhoggo rañño aṅgantveva saṅkhaṁ gacchati katamehi pañcahi
idha bhikkhave rañño nāgo khamo hoti rūpānaṁ khamo saddānaṁ khamo
gandhānaṁ khamo rasānaṁ khamo phoṭṭhabbānaṁ. kathañca bhikkhave rañño
nāgo khamo hoti rūpānaṁ idha bhikkhave rañño nāgo saṅgāmagato
hatthikāyaṁ vā disvā assakāyaṁ vā disvā rathakāyaṁ vā disvā pattikāyaṁ

footnote: 1 yu. lokassāti.

page number: 179

vā disvā na saṁsīdati na visīdati santhambhati sakkoti saṅgāmaṁ otarituṁ
evaṁ kho bhikkhave rañño nāgo khamo hoti rūpānaṁ. kathañca bhikkhave
rañño nāgo khamo hoti saddānaṁ (pts. a iii, 160) idha bhikkhave rañño nāgo saṅgāmagato
hatthisaddaṁ vā sutvā assasaddaṁ vā sutvā rathasaddaṁ vā sutvā
pattisaddaṁ vā sutvā bheripaṇavasaṅkhatiṇavaninnādasaddaṁ vā sutvā na
saṁsīdati na visīdati santhambhati sakkoti saṅgāmaṁ otarituṁ evaṁ kho
bhikkhave rañño nāgo khamo hoti saddānaṁ. kathañca bhikkhave rañño
nāgo khamo hoti gandhānaṁ idha bhikkhave rañño nāgo saṅgāmagato
ye te rañño nāgā abhijātā saṅgāmāvacarā tesaṁ muttakarīsassa
gandhaṁ ghāyitvā na saṁsīdati na visīdati santhambhati sakkoti saṅgāmaṁ
otarituṁ evaṁ kho bhikkhave rañño nāgo khamo hoti gandhānaṁ.
kathañca bhikkhave rañño nāgo khamo hoti rasānaṁ idha bhikkhave
rañño nāgo saṅgāmagato ekissā vā tiṇodakadattiyā vihanīto dvīhi
vā tīhi vā catūhi vā pañcahi vā tiṇodakadattīhi vihanīto na
saṁsīdati na visīdati santhambhati sakkoti saṅgāmaṁ otarituṁ evaṁ kho
bhikkhave rañño nāgo khamo hoti rasānaṁ. kathañca bhikkhave rañño
nāgo khamo hoti phoṭṭhabbānaṁ idha bhikkhave rañño nāgo saṅgāmagato
ekena vā saravegena viddho dvīhi vā tīhi vā catūhi vā pañcahi
vā saravegehi viddho na saṁsīdati na visīdati santhambhati sakkoti saṅgāmaṁ
otarituṁ evaṁ kho bhikkhave rañño nāgo khamo hoti phoṭṭhabbānaṁ.

page number: 180

imehi kho bhikkhave pañcahi aṅgehi samannāgato rañño nāgo rājāraho
hoti rājabhoggo rañño aṅgantveva saṅkhaṁ gacchati. evameva kho
bhikkhave pañcahi dhammehi samannāgato bhikkhu āhuneyyo hoti
pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa
katamehi pañcahi idha bhikkhave bhikkhu khamo hoti rūpānaṁ khamo
saddānaṁ khamo gandhānaṁ khamo rasānaṁ khamo (pts. a iii, 161) phoṭṭhabbānaṁ.
kathañca bhikkhave bhikkhu khamo hoti rūpānaṁ idha bhikkhave bhikkhu cakkhunā
rūpaṁ disvā rajanīye rūpe na sārajjati sakkoti cittaṁ samādahituṁ evaṁ
kho bhikkhave bhikkhu khamo hoti rūpānaṁ. kathañca bhikkhave bhikkhu
khamo hoti saddānaṁ idha bhikkhave bhikkhu sotena saddaṁ sutvā
rajanīye sadde na sārajjati sakkoti cittaṁ samādahituṁ evaṁ kho
bhikkhave bhikkhu khamo hoti saddānaṁ. kathañca bhikkhave bhikkhu khamo
hoti gandhānaṁ idha bhikkhave bhikkhu ghānena gandhaṁ ghāyitvā rajanīye
gandhe na sārajjati sakkoti cittaṁ samādahituṁ evaṁ kho bhikkhave
bhikkhu khamo hoti gandhānaṁ. kathañca bhikkhave bhikkhu khamo hoti rasānaṁ
idha bhikkhave bhikkhu jivhāya rasaṁ sāyitvā rajanīye rase na sārajjati
sakkoti cittaṁ samādahituṁ evaṁ kho bhikkhave bhikkhu khamo hoti rasānaṁ.
kathañca bhikkhave bhikkhu khamo hoti phoṭṭhabbānaṁ idha bhikkhave bhikkhu
kāyena phoṭṭhabbaṁ phusitvā rajanīye phoṭṭhabbe na sārajjati sakkoti
cittaṁ samādahituṁ evaṁ kho bhikkhave bhikkhu khamo hoti phoṭṭhabbānaṁ.

page number: 181

imehi kho bhikkhave pañcahi dhammehi samannāgato bhikkhu āhuneyyo
hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ
lokassāti.

[140] pañcahi bhikkhave aṅgehi samannāgato rañño nāgo
rājāraho hoti rājabhoggo rañño aṅgantveva saṅkhaṁ gacchati katamehi
pañcahi idha bhikkhave rañño nāgo sotā ca hoti hantā ca
rakkhitā ca khantā ca gantā ca. kathañca bhikkhave rañño nāgo
sotā hoti idha bhikkhave rañño nāgo yamenaṁ hatthidammasārathi
kāraṇaṁ kāreti yadi vā katapubbaṁ yadi vā (pts. a iii, 162) akatapubbaṁ taṁ aṭṭhikatvā
manasikatvā sabbaṁ cetasā samannāharitvā ohitasoto suṇāti evaṁ
kho bhikkhave rañño nāgo sotā hoti. kathañca bhikkhave rañño
nāgo hantā hoti idha bhikkhave rañño nāgo saṅgāmagato hatthimpi
hanati 1- hatthārūhampi hanati assampi hanati assārūhampi hanati rathampi
hanati rathikampi 2- hanati pattikampi hanati evaṁ kho bhikkhave rañño
nāgo hantā hoti. kathañca bhikkhave rañño nāgo rakkhitā hoti
idha bhikkhave rañño nāgo saṅgāmagato rakkhati purimaṁ kāyaṁ rakkhati
pacchimaṁ kāyaṁ rakkhati purime pāde rakkhati pacchime pāde rakkhati sīsaṁ
rakkhati kaṇṇe rakkhati dante rakkhati soṇḍaṁ rakkhati vāladhiṁ rakkhati
hatthārūhaṁ evaṁ kho bhikkhave rañño nāgo rakkhitā hoti.

footnote: 1 yu. hanti. 2 yu. rathāruhampi.

page number: 182

kathañca bhikkhave rañño nāgo khantā hoti idha bhikkhave rañño
nāgo saṅgāmagato khamo hoti sattippahārānaṁ asippahārānaṁ usuppahārānaṁ
pharasuppahārānaṁ bheripaṇavasaṅkhatiṇavaninnādasaddānaṁ evaṁ kho bhikkhave
rañño nāgo khantā hoti. kathañca bhikkhave rañño nāgo gantā hoti
idha bhikkhave rañño nāgo yamenaṁ hatthidammasārathi disaṁ peseti yadi
vā gatapubbaṁ yadi vā agatapubbaṁ taṁ khippaññeva gantā hoti evaṁ
kho bhikkhave rañño nāgo gantā hoti. imehi kho bhikkhave pañcahi
aṅgehi samannāgato rañño nāgo rājāraho hoti rājabhoggo rañño
aṅgantveva saṅkhaṁ gacchati. evameva kho bhikkhave pañcahi dhammehi
samannāgato bhikkhu āhuneyyo hoti pāhuneyyo dakkhiṇeyyo
añjalikaraṇīyo anuttaraṁ puññakkhettaṁ lokassa katamehi pañcahi idha
bhikkhave bhikkhu sotā ca hoti hantā ca rakkhitā (pts. a iii, 163) ca khantā
ca gantā ca. kathañca bhikkhave bhikkhu sotā hoti idha bhikkhave
bhikkhu tathāgatappavedite dhammavinaye desiyamāne aṭṭhikatvā manasikatvā
sabbaṁ cetasā samannāharitvā ohitasoto dhammaṁ suṇāti evaṁ kho
bhikkhave bhikkhu sotā hoti. kathañca bhikkhave bhikkhu hantā hoti
idha bhikkhave bhikkhu uppannaṁ kāmavitakkaṁ nādhivāseti pajahati vinodeti
hanati byantīkaroti anabhāvaṁ gameti uppannaṁ byāpādavitakkaṁ ...
uppannaṁ vihiṁsāvitakkaṁ ... uppannuppanne pāpake akusale dhamme

page number: 183

nādhivāseti pajahati vinodeti hanati 1- byantīkaroti ... anabhāvaṁ gameti evaṁ
kho bhikkhave bhikkhu hantā hoti. kathañca bhikkhave bhikkhu rakkhitā
hoti idha bhikkhave bhikkhu cakkhunā rūpaṁ disvā na nimittaggāhī
hoti nānubyañjanaggāhī yatvādhikaraṇamenaṁ cakkhundriyaṁ asaṁvutaṁ viharantaṁ
abhijjhādomanassā pāpakā akusalā dhammā anvāssaveyyuṁ tassa
saṁvarāya paṭipajjati rakkhati cakkhundriyaṁ cakkhundriye saṁvaraṁ āpajjati sotena
saddaṁ sutvā ... ghānena gandhaṁ ghāyitvā ... jivhāya rasaṁ sāyitvā ...
kāyena phoṭṭhabbaṁ phusitvā ... manasā dhammaṁ viññāya na nimittaggāhī
hoti nānubyañjanaggāhī yatvādhikaraṇamenaṁ manindriyaṁ asaṁvutaṁ viharantaṁ
abhijjhādomanassā pāpakā akusalā dhammā anvāssaveyyuṁ tassa
saṁvarāya paṭipajjati rakkhati manindriyaṁ manindriye saṁvaraṁ āpajjati
evaṁ kho bhikkhave bhikkhu rakkhitā hoti. kathañca bhikkhave bhikkhu
khantā hoti idha bhikkhave bhikkhu khamo hoti sītassa uṇhassa
jighacchāya pipāsāya ḍaṁsamakasavātātapasiriṁsapasamphassānaṁ duruttānaṁ
durāgatānaṁ vacanapathānaṁ uppannānaṁ sārīrikānaṁ vedanānaṁ dukkhānaṁ tibbānaṁ
kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko hoti
evaṁ kho bhikkhave bhikkhu khantā hoti. kathañca bhikkhave bhikkhu gantā
hoti (pts. a iii, 164) idha bhikkhave bhikkhu yā sā disā agatapubbā iminā dīghena
addhunā yadidaṁ sabbasaṅkhārasamatho sabbūpadhipaṭinissaggo taṇhakkhayo virāgo
nirodho nibbānaṁ taṁ khippaññeva gantā hoti evaṁ kho bhikkhave

footnote: 1 yu. ayaṁ pāṭho natthi.

page number: 184

bhikkhu gantā hoti. imehi kho bhikkhave pañcahi dhammehi samannāgato
bhikkhu āhuneyyo hoti pāhuneyyo dakkhiṇeyyo añjalikaraṇīyo
anuttaraṁ puññakkhettaṁ lokassāti.
rājavaggo catuttho.
tassuddānaṁ
cakkānuvattanā rājā yassaṁ disaṁ dve ca 1- patthanā
appaṁ supati bhattādā 2- akkhamo sotavena 3- cāti.
------------
tikaṇḍakīvaggo pañcamo

[141] pañcime bhikkhave puggalā santo saṁvijjamānā lokasmiṁ
katame pañca datvā avajānāti saṁvāsena avajānāti ādeyyamukho 4-
hoti loḷo hoti mando momūho hoti. kathañca bhikkhave
puggalo datvā avajānāti idha bhikkhave puggalo puggalassa deti
cīvarapiṇḍapātasenāsanagilānapaccayabhesajjaparikkhāraṁ tassa evaṁ hoti
ahaṁ demi ayaṁ paṭiggaṇhātīti tamenaṁ datvā avajānāti evaṁ
kho bhikkhave puggalo datvā avajānāti. kathañca bhikkhave puggalo
saṁvāsena avajānāti (pts. a iii, 165) idha bhikkhave puggalo puggalena saddhiṁ saṁvasati
dve vā tīṇi vā vassāni tamenaṁ saṁvāsena avajānāti evaṁ kho
bhikkhave puggalo saṁvāsena avajānāti. kathañca bhikkhave puggalo

footnote: 1 ma. ceva. 2 ma. bhattādo. 3 ma. akkhamo ca sotena cāti. yu ... sotarā
footnote: cāti. 4 po. ma. ādheyyamukho. yu. ādiya ... sī. ādīya ....

page number: 185

ādeyyamukho hoti idha bhikkhave ekacco puggalo parassa vaṇṇe
vā avaṇṇe vā bhāsiyamāne taṁ khippaññeva adhimuccito 1- hoti evaṁ
kho bhikkhave puggalo ādeyyamukho hoti. kathañca bhikkhave puggalo
loḷo 2- hoti idha bhikkhave ekacco puggalo ittarasaddho hoti
ittarabhatti 3- ittarapemo ittarapasādo evaṁ kho bhikkhave puggalo
loḷo hoti. kathañca bhikkhave puggalo mando momūho hoti idha
bhikkhave ekacco puggalo kusalākusale dhamme na jānāti sāvajjānavajje
dhamme na jānāti hīnapaṇīte dhamme na jānāti kaṇhasukkasappaṭibhāge
dhamme na jānāti evaṁ kho bhikkhave puggalo mando
momūho hoti. ime kho bhikkhave pañca puggalā santo saṁvijjamānā
lokasminti.

[142] pañcime bhikkhave puggalā santo saṁvijjamānā lokasmiṁ
katame pañca idha bhikkhave ekacco puggalo ārabhati ca vippaṭisārī
ca hoti tañca cetovimuttiṁ paññāvimuttiṁ yathābhūtaṁ nappajānāti
yatthassa te uppannā pāpakā akusalā dhammā aparisesā nirujjhanti
idha pana bhikkhave ekacco puggalo ārabhati na vippaṭisārī hoti
tañca cetovimuttiṁ paññāvimuttiṁ yathābhūtaṁ nappajānāti yatthassa
te uppannā pāpakā akusalā dhammā aparisesā nirujjhanti idha
pana bhikkhave ekacco puggalo na ārabhati (pts. a iii, 166) vippaṭisārī hoti tañca

footnote: 1 po. amucchito. ma. yu. amuccitā. 2 ma. yu. lolo. 3 ma. yu. ittarabhattī.

page number: 186

cetovimuttiṁ paññāvimuttiṁ yathābhūtaṁ nappajānāti yatthassa te uppannā
pāpakā akusalā dhammā aparisesā nirujjhanti idha pana
bhikkhave ekacco puggalo na ārabhati na vippaṭisārī hoti tañca
cetovimuttiṁ paññāvimuttiṁ yathābhūtaṁ nappajānāti yatthassa te
uppannā pāpakā akusalā dhammā aparisesā nirujjhanti idha pana
bhikkhave ekacco puggalo na ārabhati na vippaṭisārī hoti tañca
cetovimuttiṁ paññāvimuttiṁ yathābhūtaṁ pajānāti yatthassa te uppannā
pāpakā akusalā dhammā aparisesā nirujjhanti. tatra bhikkhave yvāyaṁ
puggalo ārabhati ca vippaṭisārī ca hoti tañca cetovimuttiṁ
paññāvimuttiṁ yathābhūtaṁ nappajānāti yatthassa te uppannā pāpakā
akusalā dhammā aparisesā nirujjhanti so evamassa vacanīyo
āyasmato kho ārabhajā 1- āsavā saṁvijjanti vippaṭisārajā āsavā
pavaḍḍhanti sādhuvatāyasmā ārabhaje 1- āsave pahāya vippaṭisāraje āsave
paṭivinodetvā cittaṁ paññañca bhāvetu 2- evamāyasmā amunā pañcamena
puggalena samasamo bhavissatīti tatra bhikkhave yvāyaṁ puggalo
ārabhati na vippaṭisārī hoti tañca cetovimuttiṁ paññāvimuttiṁ
yathābhūtaṁ nappajānāti yatthassa te uppannā pāpakā akusalā dhammā
aparisesā nirujjhanti so evamassa vacanīyo āyasmato kho
ārabhajā āsavā saṁvijjanti vippaṭisārajā āsavā nappavaḍḍhanti
sādhuvatāyasmā ārabhaje āsave pahāya cittaṁ paññañca bhāvetu 2-

footnote: 1 po. yu. ārabbhajā. ma. ārambhajā. 2 yu. bhavetuṁ.

page number: 187

evamāyasmā amunā pañcamena puggalena samasamo bhavissatīti. tatra
bhikkhave yvāyaṁ puggalo na ārabhati vippaṭisārī hoti tañca cetovimuttiṁ
paññāvimuttiṁ yathābhūtaṁ nappajānāti yatthassa te uppannā
pāpakā akusalā dhammā aparisesā nirujjhanti so evamassa vacanīyo
āyasmato kho ārabhajā āsavā na saṁvijjanti vippaṭisārajā āsavā
pavaḍḍhanti sādhuvatāyasmā vippaṭisāraje āsave paṭivinodetvā
cittaṁ paññañca bhāvetu evamāyasmā amunā pañcamena puggalena
samasamo bhavissatīti. tatra bhikkhave yvāyaṁ puggalo na ārabhati na
vippaṭisārī hoti tañca cetovimuttiṁ paññāvimuttiṁ yathābhūtaṁ
nappajānāti yatthassa te uppannā pāpakā akusalā dhammā aparisesā
nirujjhanti so evamassa vacanīyo āyasmato kho ārabhajā āsavā
na saṁvijjanti vippaṭisārajā āsavā nappavaḍḍhanti sādhuvatāyasmā
cittaṁ paññañca bhāvetu evamāyasmā amunā pañcamena puggalena
samasamo bhavissatīti. iti kho bhikkhave ime cattāro puggalā
amunā pañcamena puggalena evaṁ ovadiyamānā evaṁ anusāsiyamānā
anupubbena āsavānaṁ khayaṁ pāpuṇantīti.

[143] ekaṁ samayaṁ bhagavā vesāliyaṁ viharati mahāvane
kūṭāgārasālāyaṁ. athakho bhagavā pubbaṇhasamayaṁ nivāsetvā pattacīvaramādāya
velāliṁ 1- piṇḍāya pāvisi. tena kho pana samayena pañcamattānaṁ
licchavisatānaṁ sārandade cetiye sannisinnānaṁ sannipatitānaṁ ayamantarā

footnote: 1 po. vesāliyaṁ.

page number: 188

kathā udapādi pañcannaṁ ratanānaṁ pātubhāvo dullabho lokasmiṁ
katamesaṁ pañcannaṁ hatthiratanassa pātubhāvo dullabho lokasmiṁ assaratanassa
pātubhāvo dullabho lokasmiṁ maṇiratanassa pātubhāvo dullabho
lokasmiṁ itthīratanassa pātubhāvo dullabho lokasmiṁ gahapatiratanassa
pātubhāvo dullabho lokasmiṁ imesaṁ pañcannaṁ ratanānaṁ pātubhāvo
dullabho lokasminti. (pts. a iii, 168) athakho te licchavī magge purisaṁ pesesuṁ 1- yadā
tvaṁ ambho purisa passeyyāsi bhagavantaṁ āgacchantaṁ 2- atha amhākaṁ
āroceyyāsīti. addasā kho so puriso bhagavantaṁ dūratova
āgacchantaṁ disvāna yena te licchavī tenupasaṅkami upasaṅkamitvā
te licchavī etadavoca ayaṁ so bhagavā āgacchati 3- arahaṁ sammāsambuddho
yassadāni kālaṁ maññathāti. athakho te licchavī yena
bhagavā tenupasaṅkamiṁsu upasaṅkamitvā bhagavantaṁ abhivādetvā ekamantaṁ
aṭṭhaṁsu ekamantaṁ ṭhitā kho te licchavī bhagavantaṁ etadavocuṁ
sādhu bhante bhagavā 4- yena sārandadaṁ cetiyaṁ tenupasaṅkamatu anukampaṁ
upādāyāti. adhivāsesi bhagavā tuṇhībhāvena athakho bhagavā yena
sārandadaṁ cetiyaṁ tenupasaṅkami upasaṅkamitvā paññatte āsane
nisīdi nisajja kho bhagavā te licchavī etadavoca kāya nuttha licchavī
etarahi kathāya sannisinnā kā ca pana vo antarā kathā vippakatāti.
idha bhante amhākaṁ sannisinnānaṁ sannipatitānaṁ ayamantarā
kathā udapādi pañcannaṁ ratanānaṁ pātubhāvo dullabho lokasmiṁ katamesaṁ

footnote: 1 ma. yu. ṭhapesuṁ. 2 ma. ayaṁ pāṭho natthi. 3 ma. gacchati. 4 ma. ayaṁ pāṭho natthi.

page number: 189

pañcannaṁ hatthiratanassa pātubhāvo dullabho lokasmiṁ assaratanassa ...
maṇiratanassa ... itthīratanassa ... gahapatiratanassa pātubhāvo
dullabho lokasmiṁ imesaṁ pañcannaṁ ratanānaṁ pātubhāvo dullabho
lokasminti. kāmādhimuttānaṁ vata vo 1- licchavī 2- kāmaññeva ārabbha
antarā kathā udapādi pañcannaṁ licchavī ratanānaṁ pātubhāvo dullabho
lokasmiṁ katamesaṁ pañcannaṁ tathāgatassa arahato sammāsambuddhassa
pātubhāvo dullabho lokasmiṁ tathāgatappaveditassa dhammavinayassa (pts. a iii, 169) desitā 3-
puggalo dullabho lokasmiṁ tathāgatappaveditassa dhammavinayassa 

[4]- viññātā
puggalo dullabho lokasmiṁ tathāgatappaveditassa dhammavinayassa
desitassa viññātā 5- dhammānudhammapaṭipanno puggalo dullabho lokasmiṁ
kataññukatavedī puggalo dullabho lokasmiṁ imesaṁ kho licchavī pañcannaṁ
ratanānaṁ pātubhāvo dullabho lokasminti.

[144] ekaṁ samayaṁ bhagavā sākete viharati tikaṇḍakivane.
tatra kho bhagavā bhikkhū āmantesi bhikkhavoti. bhadanteti te bhikkhū
bhagavato paccassosuṁ. bhagavā etadavoca sādhu bhikkhave bhikkhu
kālena kālaṁ appaṭikkūle paṭikkūlasaññī vihareyya sādhu bhikkhave
bhikkhu kālena kālaṁ paṭikkūle appaṭikkūlasaññī vihareyya sādhu bhikkhave
bhikkhu kālena kālaṁ appaṭikkūle ca paṭikkūle ca paṭikkūlasaññī
vihareyya sādhu bhikkhave bhikkhu kālena kālaṁ paṭikkūle ca appaṭikkūle ca

footnote: 1 po. ma. yu. bho. 2 ma. yu. licchavīnaṁ. 3 ma. yu. desetā. 4 ma. yu.
footnote: desitassa. 5 yu. viññātassa.

page number: 190

appaṭikkūlasaññī vihareyya sādhu bhikkhave bhikkhu kālena kālaṁ
appaṭikkūlañca paṭikkūlañca tadubhayaṁ abhinivajjetvā upekkhako
vihareyya sato sampajāno. kiñca 1- bhikkhave bhikkhu atthavasaṁ paṭicca
appaṭikkūle paṭikkūlasaññī vihareyya mā me rajanīyesu dhammesu
rāgo udapādīti idaṁ kho bhikkhave bhikkhu atthavasaṁ paṭicca appaṭikkūle
paṭikkūlasaññī vihareyya. kiñca bhikkhave bhikkhu atthavasaṁ
paṭicca paṭikkūle appaṭikkūlasaññī vihareyya mā me dosanīyesu
dhammesu doso udapādīti idaṁ kho bhikkhave bhikkhu atthavasaṁ paṭicca
paṭikkūle appaṭikkūlasaññī vihareyya. kiñca bhikkhave bhikkhu (pts. a iii, 170) atthavasaṁ
paṭicca appaṭikkūle ca paṭikkūle ca paṭikkūlasaññī vihareyya mā
me rajanīyesu dhammesu rāgo udapādi mā me dosanīyesu dhammesu
doso udapādīti idaṁ kho bhikkhave bhikkhu atthavasaṁ paṭicca appaṭikkūle
ca paṭikkūle ca paṭikkūlasaññī vihareyya. kiñca bhikkhave
bhikkhu atthavasaṁ paṭicca paṭikkūle ca appaṭikkūle ca appaṭikkūlasaññī
vihareyya mā me dosanīyesu dhammesu doso udapādi mā me
rajanīyesu dhammesu rāgo udapādīti idaṁ kho bhikkhave bhikkhu atthavasaṁ
paṭicca paṭikkūle ca appaṭikkūle ca appaṭikkūlasaññī vihareyya.
kiñca bhikkhave bhikkhu atthavasaṁ paṭicca appaṭikkūlañca paṭikkūlañca
tadubhayaṁ abhinivajjetvā upekkhako vihareyya sato sampajāno mā

footnote: 1 po. yu. kathañca. aparaṁpi īdisameva.

page number: 191

me kvacini 1- katthaci kiñcina 2- rajanīyesu dhammesu rāgo udapādi mā
me kvacini katthaci kiñcina dosanīyesu dhammesu doso udapādi mā
me kvacini katthaci kiñcina mohanīyesu dhammesu moho udapādīti
idaṁ kho bhikkhave bhikkhu atthavasaṁ paṭicca appaṭikkūlañca paṭikkūlañca
tadubhayaṁ abhinivajjetvā upekkhako vihareyya sato sampajānoti.

[145] pañcahi bhikkhave dhammehi samannāgato yathābhataṁ nikkhitto
evaṁ niraye katamehi pañcahi pāṇātipātī hoti adinnādāyī
hoti kāmesu micchācārī hoti musāvādī hoti surāmerayamajjapamādaṭṭhāyī
hoti imehi kho bhikkhave pañcahi dhammehi samannāgato
yathābhataṁ nikkhitto evaṁ niraye. (pts. a iii, 171) pañcahi bhikkhave dhammehi samannāgato
yathābhataṁ nikkhitto evaṁ sagge katamehi pañcahi pāṇātipātā
paṭivirato hoti adinnādānā paṭivirato hoti kāmesu micchācārā
paṭivirato hoti musāvādā paṭivirato hoti surāmerayamajjapamādaṭṭhānā
paṭivirato hoti imehi kho bhikkhave pañcahi dhammehi samannāgato
yathābhataṁ nikkhitto evaṁ saggeti.

[146] pañcahi bhikkhave dhammehi samannāgato bhikkhu mitto na
sevitabbo katamehi pañcahi kammantaṁ kāreti adhikaraṇaṁ ādiyati
pāmokkhesu bhikkhūsu paṭiviruddho hoti dīghacārikaṁ avatthānacārikaṁ 3- anuyutto
viharati na paṭibalo hoti kālena kālaṁ dhammiyā kathāya

footnote: 1 ma. kuvacani. 2 po. ma. kiñcanaṁ. yu. kiñcana. 3 ma. yu. anavatthacārikaṁ.

page number: 192

sandassetuṁ samādapetuṁ samuttejetuṁ sampahaṁsetuṁ imehi kho bhikkhave
pañcahi dhammehi samannāgato bhikkhu mitto na sevitabbo. pañcahi
bhikkhave dhammehi samannāgato bhikkhu mitto sevitabbo katamehi
pañcahi na kammantaṁ kāreti na adhikaraṇaṁ ādiyati na pāmokkhesu
bhikkhūsu paṭiviruddho hoti na dīghacārikaṁ avatthānacārikaṁ 1- anuyutto
viharati paṭibalo hoti kālena kālaṁ dhammiyā kathāya sandassetuṁ
samādapetuṁ samuttejetuṁ sampahaṁsetuṁ imehi kho bhikkhave pañcahi
dhammehi samannāgato bhikkhu mitto sevitabboti.

[147] pañcimāni bhikkhave asappurisadānāni katamāni pañca
asakkaccaṁ deti acitiṁ katvā 2- deti asahatthā deti apaviṭṭhaṁ 3-
deti anāgamanadiṭṭhiko deti imāni kho bhikkhave pañca asappurisadānāni.
pañcimāni bhikkhave sappurisadānāni katamāni pañca sakkaccaṁ
deti citiṁ katvā 2- deti sahatthā deti anapaviṭṭhaṁ 3- deti
āgamanadiṭṭhiko deti imāni kho bhikkhave pañca sappurisadānānīti.

[148] pañcimāni bhikkhave sappurisadānāni katamāni pañca
saddhāya dānaṁ deti sakkaccaṁ dānaṁ deti kālena dānaṁ deti
anuggahitacitto dānaṁ deti attānañca parañca anupahacca dānaṁ
deti. saddhāya kho pana bhikkhave dānaṁ datvā yattha yattha tassa

footnote: 1 ma. yu. anavatthacārikaṁ. 2 ma. acittīkatvā. yu. acittikatvā.
footnote: 3 ma. yu. apaviddhaṁ.

page number: 193

dānassa vipāko nibbattati aḍḍho ca hoti mahaddhano mahābhogo
abhirūpo ca hoti dassanīyo pāsādiko paramāya vaṇṇapokkharatāya
samannāgato. sakkaccaṁ kho pana bhikkhave dānaṁ datvā yattha yattha
tassa dānassa vipāko nibbattati aḍḍho ca hoti mahaddhano
mahābhogo ye pissa te honti puttāti vā dārāti vā dāsāti
vā pessāti vā kammakarāti vā tepi susussanti 1- sotaṁ odahanti
aññācittaṁ upaṭṭhapenti. kālena kho pana bhikkhave dānaṁ datvā
yattha yattha tassa dānassa vipāko nibbattati aḍḍho ca hoti
mahaddhano mahābhogo kālāgatā cassa atthā paripūrā 2- honti.
anuggahitacitto kho pana bhikkhave dānaṁ datvā yattha yattha tassa
dānassa vipāko nibbattati aḍḍho ca hoti mahaddhano mahābhogo
uḷāresu ca pañcasu kāmaguṇesu bhogāya cittaṁ namati. (pts. a iii, 173) attānañca
parañca anupahacca kho pana bhikkhave dānaṁ datvā yattha yattha tassa
dānassa vipāko nibbattati aḍḍho ca hoti mahaddhano
mahābhogo na cassa kutoci bhogānaṁ upaghāto āgacchati aggito
vā udakato vā rājato vā corato vā appiyato vā dāyādato
vā 3-. imāni kho bhikkhave pañca sappurisadānānīti.

[149] pañcime bhikkhave dhammā samayavimuttassa bhikkhuno
parihānāya saṁvattanti katame pañca kammārāmatā bhassārāmatā

footnote: 1 po. susūsanti. ma. yu. sussūsanti. 2 ma. yu. pacurā. 3 ma. vāsaddo natthi.

page number: 194

niddārāmatā saṅgaṇikārāmatā yathāvimuttaṁ cittaṁ na paccavekkhati ime kho
bhikkhave pañca dhammā samayavimuttassa bhikkhuno parihānāya saṁvattanti.
pañcime bhikkhave dhammā samayavimuttassa bhikkhuno aparihānāya saṁvattanti
katame pañca na kammārāmatā na bhassārāmatā na niddārāmatā
na saṅgaṇikārāmatā yathāvimuttaṁ cittaṁ paccavekkhati ime kho
bhikkhave pañca dhammā samayavimuttassa bhikkhuno aparihānāya saṁvattantīti.

[150] pañcime bhikkhave dhammā samayavimuttassa bhikkhuno
parihānāya saṁvattanti katame pañca kammārāmatā bhassārāmatā
niddārāmatā indriyesu aguttadvāratā bhojane amattaññutā ime
kho bhikkhave pañca dhammā samayavimuttassa bhikkhuno parihānāya
saṁvattanti. pañcime bhikkhave dhammā samayavimuttassa bhikkhuno aparihānāya
saṁvattanti katame pañca na kammārāmatā na bhassārāmatā na
niddārāmatā indriyesu guttadvāratā bhojane mattaññutā (pts. a iii, 174) ime
kho bhikkhave pañca dhammā samayavimuttassa bhikkhuno aparihānāya
saṁvattantīti.
tikaṇḍakīvaggo pañcamo.
tassuddānaṁ
datvā avajānāti ārabhati ca sārandadatikaṇḍakinirayena ca 1-
mitto asappurisasappurisena samayavimuttaṁ apare dveti.
tatiyo paṇṇāsako samatto.

footnote: 1 po. ārabbhati na ca tikaṇḍanirayena mittā asappurisaṁ sappurisena .... ma.
footnote: ... tikaṇḍanirayen ca ... yu. ... ārabbhatī ....

page number: 195

catutthapaṇṇāsako
saddhammavaggo paṭhamo
-------

[151] pañcahi bhikkhave dhammehi samannāgato suṇantopi
saddhammaṁ abhabbo niyāmaṁ okkamituṁ kusalesu dhammesu sammattaṁ katamehi
pañcahi kathaṁ paribhoti kathikaṁ 1- paribhoti attānaṁ paribhoti vikkhittacitto
dhammaṁ suṇāti anekaggacitto ayoniso 

[2]- manasikaroti
imehi kho bhikkhave pañcahi dhammehi samannāgato suṇantopi saddhammaṁ
abhabbo niyāmaṁ okkamituṁ kusalesu dhammesu sammattaṁ. pañcahi
bhikkhave dhammehi samannāgato suṇanto 3- (pts. a iii, 175) saddhammaṁ bhabbo niyāmaṁ okkamituṁ
kusalesu dhammesu sammattaṁ katamehi pañcahi na kathaṁ paribhoti
na kathikaṁ paribhoti na attānaṁ paribhoti avikkhittacitto dhammaṁ
suṇāti ekaggacitto yoniso 

[2]- manasikaroti imehi kho bhikkhave
pañcahi dhammehi samannāgato suṇanto saddhammaṁ bhabbo niyāmaṁ okkamituṁ
kusalesu dhammesu sammattanti.

[152] pañcahi bhikkhave dhammehi samannāgato suṇantopi
saddhammaṁ abhabbo niyāmaṁ okkamituṁ kusalesu dhammesu sammattaṁ katamehi
pañcahi kathaṁ paribhoti kathikaṁ paribhoti attānaṁ paribhoti
duppañño hoti jaḷo eḷamūgo anaññāte aññātamānī hoti imehi

footnote: 1 po. kathitaṁ. sabbatthavāresu īdisameva. 2 ma. yu. etthantare casaddo atthi.
footnote: 3 po. suṇantopi. ito paraṁ evaṁ ñātabbaṁ.

page number: 196

kho bhikkhave pañcahi dhammehi samannāgato suṇantopi saddhammaṁ abhabbo
niyāmaṁ okkamituṁ kusalesu dhammesu sammattaṁ. pañcahi bhikkhave
dhammehi samannāgato suṇanto saddhammaṁ bhabbo niyāmaṁ okkamituṁ kusalesu
dhammesu sammattaṁ katamehi pañcahi na kathaṁ paribhoti na kathikaṁ
paribhoti na attānaṁ paribhoti paññavā hoti ajaḷo aneḷamūgo
na anaññāte aññātamānī hoti imehi kho bhikkhave pañcahi
dhammehi samannāgato suṇanto saddhammaṁ bhabbo niyāmaṁ okkamituṁ kusalesu
dhammesu sammattanti.

[153] pañcahi bhikkhave dhammehi samannāgato suṇantopi
saddhammaṁ abhabbo niyāmaṁ okkamituṁ kusalesu dhammesu sammattaṁ katamehi
pañcahi makkhī dhammaṁ suṇāti makkhapariyuṭṭhito saupārambhacitto 1-
dhammaṁ suṇāti randhagavesī dhammadesake (pts. a iii, 176) āhatacitto hoti khilajāto 2-
duppañño hoti jaḷo eḷamūgo anaññāte aññātamānī hoti
imehi kho bhikkhave pañcahi dhammehi samannāgato suṇantopi saddhammaṁ
abhabbo niyāmaṁ okkamituṁ kusalesu dhammesu sammattaṁ. pañcahi bhikkhave
dhammehi samannāgato suṇanto saddhammaṁ bhabbo niyāmaṁ okkamituṁ kusalesu
dhammesu sammattaṁ katamehi pañcahi amakkhī dhammaṁ suṇāti
namakkhapariyuṭṭhito anupārambhacitto dhammaṁ suṇāti narandhagavesī dhammadesake
anāhatacitto hoti akhilajāto paññavā hoti ajaḷo aneḷamūgo

footnote: 1 po. ma. yu. upārambhacitto. 2 ma. khīlajāto. ito paraṁ evaṁ ñātabbaṁ.

page number: 197

na anaññāte aññātamānī hoti imehi kho bhikkhave pañcahi
dhammehi samannāgato suṇanto saddhammaṁ bhabbo niyāmaṁ okkamituṁ kusalesu
dhammesu sammattanti.

[154] pañcime bhikkhave dhammā saddhammassa sammosāya
antaradhānāya saṁvattanti katame pañca idha bhikkhave bhikkhū na sakkaccaṁ
dhammaṁ suṇanti na sakkaccaṁ dhammaṁ pariyāpuṇanti na sakkaccaṁ dhammaṁ
dhārenti na sakkaccaṁ dhatānaṁ dhammānaṁ atthaṁ upaparikkhanti na sakkaccaṁ
atthamaññāya dhammamaññāya dhammānudhammaṁ paṭipajjanti ime kho
bhikkhave pañca dhammā saddhammassa sammosāya antaradhānāya saṁvattanti.
pañcime bhikkhave dhammā saddhammassa ṭhitiyā asammosāya anantaradhānāya
saṁvattanti katame pañca idha bhikkhave bhikkhū sakkaccaṁ dhammaṁ suṇanti
sakkaccaṁ dhammaṁ pariyāpuṇanti sakkaccaṁ dhammaṁ dhārenti sakkaccaṁ
dhatānaṁ dhammānaṁ atthaṁ upaparikkhanti sakkaccaṁ atthamaññāya
dhammamaññāya dhammānudhammaṁ paṭipajjanti (pts. a iii, 177) ime kho bhikkhave pañca dhammā
saddhammassa ṭhitiyā asammosāya anantaradhānāya saṁvattantīti.

[155] pañcime bhikkhave dhammā saddhammassa sammosāya
antaradhānāya saṁvattanti katame pañca idha bhikkhave bhikkhū dhammaṁ na
pariyāpuṇanti suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ
abbhūtadhammaṁ vedallaṁ ayaṁ bhikkhave paṭhamo dhammo saddhammassa sammosāya
antaradhānāya saṁvattati. puna caparaṁ bhikkhave bhikkhū yathāsutaṁ yathāpariyattaṁ

page number: 198

dhammaṁ na vitthārena paresaṁ desenti ayaṁ bhikkhave dutiyo dhammo
saddhammassa sammosāya antaradhānāya saṁvattati. puna caparaṁ bhikkhave
bhikkhū yathāsutaṁ yathāpariyattaṁ dhammaṁ na vitthārena paraṁ 1- vācenti ayaṁ
bhikkhave tatiyo dhammo saddhammassa sammosāya antaradhānāya saṁvattati.
puna caparaṁ bhikkhave bhikkhū yathāsutaṁ yathāpariyattaṁ dhammaṁ na vitthārena
sajjhāyaṁ karonti ayaṁ bhikkhave catuttho dhammo saddhammassa sammosāya
antaradhānāya saṁvattati. puna caparaṁ bhikkhave bhikkhū yathāsutaṁ
yathāpariyattaṁ dhammaṁ na cetasā anuvitakkenti anuvicārenti manasānupekkhanti
ayaṁ bhikkhave pañcamo dhammo saddhammassa sammosāya antaradhānāya
saṁvattati. ime kho bhikkhave pañca dhammā saddhammassa sammosāya
antaradhānāya saṁvattanti. pañcime bhikkhave dhammā saddhammassa ṭhitiyā
asammosāya anantaradhānāya saṁvattanti katame pañca idha bhikkhave
bhikkhū dhammaṁ pariyāpuṇanti suttaṁ geyyaṁ veyyākaraṇaṁ gāthaṁ udānaṁ
itivuttakaṁ jātakaṁ abbhūtadhammaṁ vedallaṁ ayaṁ bhikkhave (pts. a iii, 178) paṭhamo dhammo
saddhammassa ṭhitiyā asammosāya anantaradhānāya saṁvattati. puna caparaṁ
bhikkhave bhikkhū yathāsutaṁ yathāpariyattaṁ dhammaṁ vitthārena paresaṁ desenti
ayaṁ bhikkhave dutiyo dhammo saddhammassa ṭhitiyā asammosāya
anantaradhānāya saṁvattati. puna caparaṁ bhikkhave bhikkhū yathāsutaṁ yathāpariyattaṁ
dhammaṁ vitthārena paresaṁ vācenti ayaṁ bhikkhave tatiyo dhammo
saddhammassa ṭhitiyā asammosāya anantaradhānāya saṁvattati. puna caparaṁ

footnote: 1 yu. paresaṁ.

page number: 199

bhikkhave bhikkhū yathāsutaṁ yathāpariyattaṁ dhammaṁ vitthārena sajjhāyaṁ karonti
ayaṁ bhikkhave catuttho dhammo saddhammassa ṭhitiyā asammosāya
anantaradhānāya saṁvattati. puna caparaṁ bhikkhave bhikkhū yathāsutaṁ yathāpariyattaṁ
dhammaṁ cetasā anuvitakkenti anuvicārenti manasānupekkhanti ayaṁ
bhikkhave pañcamo dhammo saddhammassa ṭhitiyā asammosāya anantaradhānāya
saṁvattati. ime kho bhikkhave pañca dhammā saddhammassa ṭhitiyā
asammosāya anantaradhānāya saṁvattantīti.

[156] pañcime bhikkhave dhammā saddhammassa sammosāya
antaradhānāya saṁvattanti katame pañca idha bhikkhave bhikkhū duggahitaṁ
suttantaṁ pariyāpuṇanti dunnikkhittehi padabyañjanehi dunnikkhittassa
bhikkhave padabyañjanassa atthopi dunnayo hoti ayaṁ bhikkhave paṭhamo
dhammo saddhammassa sammosāya antaradhānāya saṁvattati. puna caparaṁ
bhikkhave bhikkhū dubbacā honti dovacassakaraṇehi dhammehi samannāgatā
akkhamā apadakkhiṇaggāhino anusāsaniṁ ayaṁ bhikkhave dutiyo dhammo
saddhammassa sammosāya antaradhānāya saṁvattati. (pts. a iii, 179) puna caparaṁ bhikkhave
ye te bhikkhū bahussutā āgatāgamā dhammadharā vinayadharā mātikādharā
te na sakkaccaṁ suttantaṁ paraṁ 1- vācenti tesaṁ accayena chinnamūlako
suttanto hoti appaṭisaraṇo ayaṁ bhikkhave tatiyo dhammo saddhammassa
sammosāya antaradhānāya saṁvattati. puna caparaṁ bhikkhave therā
bhikkhū bāhullikā honti sāthalikā okkamane pubbaṅgamā paviveke

footnote: 1 yu. paresaṁ.

page number: 200

nikkhittadhurā na viriyaṁ ārabhanti appattassa pattiyā anadhigatassa
adhigamāya asacchikatassa sacchikiriyāya tesaṁ pacchimā janatā diṭṭhānugatiṁ
āpajjati sāpi hoti bāhullikā sāthalikā okkamane pubbaṅgamā
paviveke nikkhittadhurā na viriyaṁ ārabhati appattassa pattiyā
anadhigatassa adhigamāya asacchikatassa sacchikiriyāya ayaṁ bhikkhave catuttho
dhammo saddhammassa sammosāya antaradhānāya saṁvattati. puna caparaṁ
bhikkhave saṅgho bhinno hoti saṅghe kho pana bhikkhave bhinne
aññamaññaṁ akkosā ca honti aññamaññaṁ paribhāsā ca honti
aññamaññaṁ parikkhepā ca honti aññamaññaṁ pariccajā 1- ca honti
tattha appasannā ceva nappasīdanti pasannānañca ekaccānaṁ
aññathattaṁ hoti ayaṁ bhikkhave pañcamo dhammo saddhammassa sammosāya
antaradhānāya saṁvattati. ime kho bhikkhave pañca dhammā saddhammassa
sammosāya antaradhānāya saṁvattanti 2-. pañcime bhikkhave dhammā
saddhammassa ṭhitiyā asammosāya anantaradhānāya saṁvattanti katame pañca
idha bhikkhave bhikkhū suggahitaṁ suttantaṁ pariyāpuṇanti sunikkhittehi
padabyañjanehi sunikkhittassa bhikkhave padabyañjanassa atthopi sunayo
hoti ayaṁ bhikkhave paṭhamo dhammo saddhammassa ṭhitiyā asammosāya
anantaradhānāya saṁvattati. (pts. a iii, 180) puna caparaṁ bhikkhave bhikkhū subacā honti
sovacassakaraṇehi dhammehi samannāgatā khamā padakkhiṇaggāhino anusāsaniṁ
ayaṁ bhikkhave dutiyo dhammo saddhammassa ṭhitiyā asammosāya

footnote: 1 po. ma. pariccajanā. sabbatthavāresu īdisameva. 2 po. saṁvattantīti.

page number: 201

anantaradhānāya saṁvattati. puna caparaṁ bhikkhave ye te bhikkhū bahussutā
āgatāgamā dhammadharā vinayadharā mātikādharā te sakkaccaṁ 

[1]- paraṁ vācenti
tesaṁ accayena na chinnamūlako suttanto hoti sappaṭisaraṇo ayaṁ
bhikkhave tatiyo dhammo saddhammassa ṭhitiyā asammosāya anantaradhānāya
saṁvattati. puna caparaṁ bhikkhave therā bhikkhū na bāhullikā honti
na sāthalikā okkamane nikkhittadhurā paviveke pubbaṅgamā viriyaṁ ārabhanti
appattassa pattiyā anadhigatassa adhigamāya asacchikatassa
sacchikiriyāya tesaṁ pacchimā janatā diṭṭhānugatiṁ āpajjati sāpi hoti
na bāhullikā na sāthalikā okkamane nikkhittadhurā paviveke pubbaṅgamā
viriyaṁ ārabhati appattassa pattiyā anadhigatassa adhigamāya asacchikatassa
sacchikiriyāya ayaṁ bhikkhave catuttho dhammo saddhammassa ṭhitiyā
asammosāya anantaradhānāya saṁvattati. puna caparaṁ bhikkhave saṅgho samaggo
sammodamāno avivadamāno ekuddeso phāsuṁ 2- viharati saṅghe kho pana
bhikkhave samagge na ceva aññamaññaṁ akkosā honti na ca aññamaññaṁ
paribhāsā honti na ca aññamaññaṁ parikkhepā honti na ca aññamaññaṁ
pariccajā honti tattha appasannā ceva pasīdanti pasannānañca
bhiyyobhāvo hoti ayaṁ bhikkhave pañcamo dhammo saddhammassa ṭhitiyā
asammosāya anantaradhānāya saṁvattati. ime kho bhikkhave pañca dhammā
saddhammassa ṭhitiyā asammosāya anantaradhānāya saṁvattantīti.

footnote: 1 po. ma. suttantaṁ. 2 po. ma. yu. phāsu.

page number: 202

[157] (pts. a iii, 181) pañcannaṁ bhikkhave puggalānaṁ kathā dukkathā puggale 1-
puggalaṁ upanidhāya katamesaṁ pañcannaṁ assaddhassa bhikkhave
saddhākathā dukkathā dussīlassa sīlakathā dukkathā appassutassa
bāhusaccakathā dukkathā maccharissa 2- cāgakathā dukkathā duppaññassa
paññākathā dukkathā. kasmā ca bhikkhave assaddhassa saddhākathā
dukkathā assaddho bhikkhave saddhākathāya kacchamānāya abhisajjati kuppati
byāpajjati patitthīyati kopañca dosañca appaccayañca pātukaroti
taṁ kissa hetu tañhi so bhikkhave saddhāsampadaṁ attani na
samanupassati na ca labhati tatonidānaṁ pītipāmujjaṁ 3- tasmā assaddhassa
saddhākathā dukkathā. kasmā ca bhikkhave dussīlassa sīlakathā dukkathā
dussīlo bhikkhave sīlakathāya kacchamānāya abhisajjati kuppati byāpajjati
patitthīyati kopañca dosañca appaccayañca pātukaroti taṁ kissa
hetu tañhi so bhikkhave sīlasampadaṁ attani na samanupassati na ca
labhati tatonidānaṁ pītipāmujjaṁ tasmā dussīlassa sīlakathā dukkathā.
kasmā ca bhikkhave appassutassa bāhusaccakathā dukkathā appassuto
bhikkhave bāhusaccakathāya kacchamānāya abhisajjati kuppati byāpajjati
patitthīyati kopañca dosañca appaccayañca pātukaroti taṁ kissa
hetu tañhi so bhikkhave sutasampadaṁ attani na samanupassati na
ca labhati tatonidānaṁ pītipāmujjaṁ tasmā appassutassa bāhusaccakathā

footnote: 1 sī. yu. puggalaṁ puggalaṁ. ito paraṁ īdīsameva. 2 po. yu. macchariyassa. ito
footnote: paraṁ evaṁ ñātabbaṁ. 3 ma. pītipāmojjaṁ. sabbatthavāresu īdisameva.

page number: 203

kathā dukkathā. kasmā ca bhikkhave maccharissa cāgakathā dukkathā
maccharī bhikkhave cāgakathāya kacchamānāya abhisajjati kuppati byāpajjati
patitthīyati kopañca dosañca appaccayañca pātukaroti taṁ kissa
hetu tañhi so bhikkhave cāgasampadaṁ attani na samanupassati na
ca (pts. a iii, 182) labhati tatonidānaṁ pītipāmujjaṁ tasmā maccharissa cāgakathā dukkathā.
kasmā ca bhikkhave duppaññassa paññākathā dukkathā duppañño
bhikkhave paññākathāya kacchamānāya abhisajjati kuppati byāpajjati
patitthīyati kopañca dosañca appaccayañca pātukaroti taṁ kissa hetu
tañhi so bhikkhave paññāsampadaṁ attani na samanupassati na ca
labhati tatonidānaṁ pītipāmujjaṁ tasmā duppaññassa paññākathā
dukkathā. imesaṁ kho bhikkhave pañcannaṁ puggalānaṁ kathā dukkathā puggale
puggalaṁ upanidhāya. pañcannaṁ bhikkhave puggalānaṁ kathā sukathā puggale
puggalaṁ upanidhāya katamesaṁ pañcannaṁ saddhassa bhikkhave saddhākathā
sukathā sīlavato sīlakathā sukathā bahussutassa bāhusaccakathā sukathā
cāgavato cāgakathā sukathā paññavato paññākathā sukathā. kasmā
ca bhikkhave saddhassa saddhākathā sukathā saddho bhikkhave saddhākathāya
kacchamānāya nābhisajjati na kuppati na byāpajjati na patittīyati na
kopañca dosañca appaccayañca pātukaroti taṁ kissa hetu tañhi
so bhikkhave saddhāsampadaṁ attani samanupassati labhati ca tatonidānaṁ

page number: 204

pītipāmujjaṁ tasmā saddhassa saddhākathā sukathā. kasmā ca bhikkhave
sīlavato sīlakathā sukathā sīlavā bhikkhave sīlakathāya kacchamānāya
nābhisajjati na kuppati na byāpajjati na patitthīyati na kopañca
dosañca appaccayañca pātukaroti taṁ kissa hetu tañhi so
bhikkhave sīlasampadaṁ attani samanupassati labhati ca tatonidānaṁ
pītipāmujjaṁ tasmā sīlavato sīlakathā sukathā. kasmā ca bhikkhave
bahussutassa bāhusaccakathā sukathā bahussuto bhikkhave bāhusaccakathāya
kacchamānāya nābhisajjati na kuppati na byāpajjati na patitthīyati (pts. a iii, 183) na kopañca
dosañca appaccayañca pātukaroti taṁ kissa hetu tañhi so
bhikkhave sutasampadaṁ attani samanupassati labhati ca tatonidānaṁ
pītipāmujjaṁ tasmā bahussutassa bāhusaccakathā sukathā. kasmā ca
bhikkhave cāgavato cāgakathā sukathā cāgavā bhikkhave cāgakathāya kacchamānāya
nābhisajjati na kuppati na byāpajjati na patitthīyati na kopañca
dosañca appaccayañca pātukaroti taṁ kissa hetu tañhi so
bhikkhave cāgasampadaṁ attani samanupassati labhati ca tatonidānaṁ
pītipāmujjaṁ tasmā cāgavato cāgakathā sukathā. kasmā ca bhikkhave
paññavato paññākathā sukathā paññavā bhikkhave paññākathāya
kacchamānāya nābhisajjati na kuppati na byāpajjati na patitthīyati na
kopañca dosañca appaccayañca pātukaroti taṁ kissa hetu tañhi
so bhikkhave paññāsampadaṁ attani samanupassati labhati ca

page number: 205

tatonidānaṁ pītipāmujjaṁ tasmā paññavato paññākathā sukathā. imesaṁ
kho bhikkhave pañcannaṁ puggalānaṁ kathā sukathā puggale puggalaṁ
upanidhāyāti.

[158] pañcahi bhikkhave dhammehi samannāgato bhikkhu sārajjaṁ
okkanto 1- hoti katamehi pañcahi idha bhikkhave bhikkhu assaddho
hoti dussīlo hoti appassuto hoti kusīto hoti
duppañño hoti imehi kho bhikkhave pañcahi dhammehi samannāgato
bhikkhu sārajjaṁ okkanto hoti. pañcahi bhikkhave dhammehi
samannāgato bhikkhu visārado hoti katamehi pañcahi idha bhikkhave bhikkhu
saddho hoti sīlavā hoti bahussuto hoti āraddhaviriyo hoti
paññavā hoti (pts. a iii, 184) imehi kho bhikkhave pañcahi dhammehi samannāgato
bhikkhu visārado hotīti.

[159] 

[2]- ekaṁ samayaṁ bhagavā kosambiyaṁ viharati ghositārāme.
tena kho pana samayena āyasmā udāyi 3- mahatiyā gihiparisāya parivuto
dhammaṁ desento nisinno hoti. addasā kho āyasmā ānando
āyasmantaṁ udāyiṁ mahatiyā gihiparisāya parivutaṁ dhammaṁ desentaṁ
nisinnaṁ disvāna yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi ekamantaṁ nisinno kho
āyasmā ānando bhagavantaṁ etadavoca āyasmā bhante udāyi
mahatiyā gihiparisāya parivuto dhammaṁ desento nisinnoti 4-. na kho

footnote: 1 po. okkamanto. 2 po. ma. evamme sutaṁ. 3 po. ma. udāyī.
footnote: 4 po. ma. yu. desetīti.

page number: 206

ānanda sukaraṁ paresaṁ dhammaṁ desetuṁ paresaṁ ānanda dhammaṁ desentena
pañca dhamme ajjhattaṁ upaṭṭhāpetvā paresaṁ dhammo desetabbo
katame pañca anupubbikathaṁ kathessāmīti paresaṁ dhammo desetabbo
pariyāyadassāvī kathaṁ kathessāmīti paresaṁ dhammo desetabbo anudayataṁ
paṭicca kathaṁ kathessāmīti paresaṁ dhammo desetabbo na āmisantaro
kathaṁ kathessāmīti paresaṁ dhammo desetabbo attānañca parañca
anupahacca kathaṁ kathessāmīti paresaṁ dhammo desetabbo. na kho ānanda
sukaraṁ paresaṁ dhammaṁ desetuṁ paresaṁ ānanda dhammaṁ desentena ime
pañca dhamme ajjhattaṁ upaṭṭhāpetvā paresaṁ dhammo desetabboti.

[160] pañcime bhikkhave uppannā duppaṭivinodayā katame
pañca (pts. a iii, 185) uppanno rāgo duppaṭivinodayo uppanno doso
duppaṭivinodayo uppanno moho duppaṭivinodayo uppannaṁ paṭibhāṇaṁ
duppaṭivinodayaṁ uppannaṁ gamikacittaṁ duppaṭivinodayaṁ ime kho
bhikkhave pañca uppannā duppaṭivinodayāti.
saddhammavaggo paṭhamo.
tassuddānaṁ
tayo saddhammaniyāmā 1- tayo saddhammasammosā
dukkathā ceva sārajjaṁ 2- udāyi dubbinodayāti.
------------

footnote: 1 ma. sammattaniyāmā. 2 yu. sārajjaṁ ceva.

page number: 207

āghātavaggo dutiyo

[161] pañcime bhikkhave āghātapaṭivinayā yattha bhikkhuno
uppanno āghāto sabbaso paṭivinetabbo katame pañca yasmiṁ
bhikkhave puggale āghāto jāyetha mettā tasmiṁ puggale
bhāvetabbā evaṁ tasmiṁ puggale āghāto paṭivinetabbo yasmiṁ bhikkhave
puggale āghāto jāyetha karuṇā tasmiṁ puggale bhāvetabbā evaṁ
tasmiṁ puggale āghāto paṭivinetabbo yasmiṁ bhikkhave puggale
āghāto jāyetha upekkhā tasmiṁ puggale bhāvetabbā evaṁ tasmiṁ
puggale āghāto paṭivinetabbo (pts. a iii, 186) yasmiṁ bhikkhave puggale āghāto
jāyetha asatiamanasikāro tasmiṁ puggale āpajjitabbo evaṁ tasmiṁ
puggale āghāto paṭivinetabbo yasmiṁ bhikkhave puggale āghāto
jāyetha kammassakatā tasmiṁ puggale adhiṭṭhātabbā kammassako
ayamāyasmā kammadāyādo kammayoni kammabandhu kammapaṭisaraṇo yaṁ
kammaṁ karissati kalyāṇaṁ vā pāpakaṁ vā tassa dāyādo bhavissatīti
evaṁ tasmiṁ puggale āghāto paṭivinetabbo ime kho bhikkhave
pañca āghātapaṭivinayā yattha bhikkhuno uppanno āghāto sabbaso
paṭivinetabboti.

[162] tatra kho āyasmā sārīputto bhikkhū āmantesi
āvuso bhikkhavoti. āvusoti kho te bhikkhū āyasmato sārīputtassa
paccassosuṁ. āyasmā sārīputto etadavoca pañcime āvuso

page number: 208

āghātapaṭivinayā yattha bhikkhuno uppanno āghāto sabbaso
paṭivinetabbo katame pañca idhāvuso ekacco puggalo aparisuddhakāyasamācāro
hoti parisuddhavacīsamācāro evarūpepi āvuso puggale
āghāto paṭivinetabbo idha panāvuso ekacco puggalo aparisuddhavacīsamācāro
hoti parisuddhakāyasamācāro evarūpepi āvuso puggale
āghāto paṭivinetabbo idha panāvuso ekacco puggalo
aparisuddhakāyasamācāro hoti aparisuddhavacīsamācāro labhati ca kālena kālaṁ
cetaso vivaraṁ cetaso pasādaṁ evarūpepi āvuso puggale āghāto
paṭivinetabbo idha panāvuso ekacco puggalo aparisuddhakāyasamācāro
hoti aparisuddhavacīsamācāro na ca labhati (pts. a iii, 187) kālena kālaṁ cetaso vivaraṁ
cetaso pasādaṁ evarūpepi āvuso puggale āghāto paṭivinetabbo
idha panāvuso ekacco puggalo parisuddhakāyasamācāro hoti
parisuddhavacīsamācāro labhati ca kālena kālaṁ cetaso vivaraṁ cetaso pasādaṁ
evarūpepi āvuso puggale āghāto paṭivinetabbo. tatrāvuso
yvāyaṁ puggalo aparisuddhakāyasamācāro parisuddhavacīsamācāro kathaṁ
tasmiṁ puggale āghāto paṭivinetabbo seyyathāpi āvuso bhikkhu
paṁsukūliko rathiyāya nantakaṁ disvā vāmena pādena niggahetvā 1-
dakkhiṇena pādena pattharitvā 2- yo tattha sāro taṁ paripātetvā
ādāya pakkameyya evameva kho āvuso 3- yvāyaṁ puggalo
aparisuddhakāyasamācāro parisuddhavacīsamācāro yāssa aparisuddhakāyasamācāratā

footnote: 1 ma. niggaṇhitvā. 2 yu. vitthāretvā. 3 ma. khvāvuso.

page number: 209

na sāssa tasmiṁ samaye manasikātabbā yā ca khvassa 1-
parisuddhavacīsamācāratā sāssa tasmiṁ samaye manasikātabbā evaṁ tasmiṁ
puggale āghāto paṭivinetabbo. tatrāvuso yvāyaṁ puggalo
aparisuddhavacīsamācāro parisuddhakāyasamācāro kathaṁ tasmiṁ puggale āghāto
paṭivinetabbo seyyathāpi āvuso pokkharaṇī sevālapaṇakapariyonaddhā
atha puriso āgaccheyya ghammābhitatto ghammapareto
kilanto tasito pipāsito so taṁ pokkharaṇiṁ ogāhetvā ubhohi
hatthehi 

[2]- sevālapaṇakaṁ apaviyūhitvā añjalinā pivitvā pakkameyya
evameva kho (pts. a iii, 188) āvuso yvāyaṁ puggalo aparisuddhavacīsamācāro
parisuddhakāyasamācāro yāssa aparisuddhavacīsamācāratā na sāssa tasmiṁ samaye
manasikātabbā yā ca khvassa parisuddhakāyasamācāratā sāssa tasmiṁ
samaye manasikātabbā evaṁ tasmiṁ puggale āghāto paṭivinetabbo.
tatrāvuso yvāyaṁ puggalo aparisuddhakāyasamācāro aparisuddhavacīsamācāro
labhati ca kālena kālaṁ cetaso vivaraṁ cetaso pasādaṁ kathaṁ tasmiṁ
puggale āghāto paṭivinetabbo seyyathāpi āvuso parittaṁ gopadake 3-
udakaṁ atha puriso āgaccheyya ghammābhitatto ghammapareto kilanto
tasito pipāsito tassa evamassa idaṁ kho parittaṁ gopadake 3-
udakaṁ sacāhaṁ añjalinā vā pivissāmi bhājanena vā khobhissāmipi 4-

footnote: 1 ma. yu. khavāssa. 2 ma. yu. itica iti cāti padāni. 3 ma. yu. gopade.
footnote: 4 ma. khobhessāmipi. yu. khobhassāmi.

page number: 210

taṁ loḷissāmipi 1- taṁ apeyyampi taṁ karissāmi yannūnāhaṁ catukuṇṭhiko 2-
nipatitvā gopītakaṁ pivitvā pakkameyyanti so catukuṇṭhiko 2-
nipatitvā gopītakaṁ pivitvā pakkameyya evameva kho āvuso yvāyaṁ
puggalo aparisuddhakāyasamācāro aparisuddhavacīsamācāro labhati ca kālena
kālaṁ cetaso vivaraṁ cetaso pasādaṁ yāssa aparisuddhakāyasamācāratā
na sāssa tasmiṁ samaye manasikātabbā yāpissa aparisuddhavacīsamācāratā
na sāpissa tasmiṁ samaye manasikātabbā yañca kho so
labhati kālena kālaṁ cetaso (pts. a iii, 189) vivaraṁ cetaso pasādaṁ tadevassa 3- tasmiṁ
samaye manasikātabbaṁ evaṁ tasmiṁ puggale āghāto paṭivinetabbo.
tatrāvuso yvāyaṁ puggalo aparisuddhakāyasamācāro aparisuddhavacīsamācāro
na labhati kālena kālaṁ cetaso vivaraṁ cetaso pasādaṁ kathaṁ tasmiṁ
puggale āghāto paṭivinetabbo seyyathāpi āvuso puriso ābādhiko
dukkhito bāḷhagilāno addhānamaggapaṭipanno tassa puratopissa dūre
gāmo pacchatopissa dūre gāmo so na labheyya sappāyāni bhojanāni
na labheyya sappāyāni bhesajjāni na labheyya paṭirūpaṁ upaṭṭhākaṁ
na labheyya gāmantanāyakaṁ tamenaṁ aññataro puriso passeyya
addhānamaggapaṭipanno so tasmiṁ purise kāruññaṁyeva upaṭṭhāpeyya
anudayaṁyeva upaṭṭhāpeyya anukampaṁyeva upaṭṭhāpeyya aho vatāyaṁ
puriso labheyya sappāyāni bhojanāni labheyya sappāyāni bhesajjāni
labheyya paṭirūpaṁ upaṭṭhākaṁ labheyya gāmantanāyakaṁ taṁ kissa hetu

footnote: 1 ma. yu. loḷessāmipi. 2 ma. yu. catukkuṇḍiko. yu. catukuṇḍiko.
footnote: 3 ma. tamevassa.

page number: 211

māyaṁ puriso idheva anayabyasanaṁ āpajjīti 1- evameva kho āvuso
yvāyaṁ puggalo aparisuddhakāyasamācāro aparisuddhavacīsamācāro na ca
labhati kālena kālaṁ cetaso vivaraṁ cetaso pasādaṁ evarūpepi 2- āvuso
puggale kāruññaṁyeva upaṭṭhāpetabbaṁ anudayāyeva upaṭṭhāpetabbā
anukampāyeva upaṭṭhāpetabbā aho vata ayamāyasmā kāyaduccaritaṁ
pahāya kāyasucaritaṁ bhāveyya vacīduccaritaṁ pahāya vacīsucaritaṁ bhāveyya
manoduccaritaṁ pahāya manosucaritaṁ bhāveyya taṁ kissa hetu māyamāyasmā
kāyassa bhedā parammaraṇā apāyaṁ duggatiṁ vinipātaṁ nirayaṁ upapajjīti 3-
evaṁ tasmiṁ puggale āghāto paṭivinetabbo. (pts. a iii, 190) tatrāvuso yvāyaṁ
puggalo parisuddhakāyasamācāro parisuddhavacīsamācāro labhati ca kālena
kālaṁ cetaso vivaraṁ cetaso pasādaṁ kathaṁ tasmiṁ puggale āghāto
paṭivinetabbo seyyathāpi āvuso pokkharaṇī acchodakā sātodakā
sītodakā setodakā 4- supatiṭṭhā rammaṇīyā nānārukkhehi sañchannā
atha puriso āgaccheyya ghammābhitatto ghammapareto kilanto tasito
pipāsito so taṁ pokkharaṇiṁ ogāhetvā nhātvā ca pivitvā ca
paccuttaritvā tattheva rukkhachāyāya nisīdeyya vā nipajjeyya vā
evameva kho āvuso yvāyaṁ puggalo parisuddhakāyasamācāro parisuddha-
vacīsamācāro labhati ca kālena kālaṁ cetaso vivaraṁ cetaso pasādaṁ
yāpissa parisuddhakāyasamācāratā sāpissa tasmiṁ samaye manasikātabbā

footnote: 1 po. āpajjati. yu. āpajjatīti. 2 yu. pisaddo natthi. 3 yu. upapajjatīti.
footnote: 4 ma. setakā.

page number: 212

yāpissa parisuddhavacīsamācāratā sāpissa tasmiṁ samaye manasikātabbā
yampi so 1- labhati kālena kālaṁ cetaso vivaraṁ cetaso pasādaṁ tampissa
tasmiṁ samaye manasikātabbaṁ evaṁ tasmiṁ puggale āghāto
paṭivinetabbo samantapāsādikaṁ āvuso puggalaṁ āgamma cittaṁ pasīdati.
ime kho āvuso pañca āghātapaṭivinayā yattha bhikkhuno uppanno
āghāto sabbaso paṭivinetabboti.

[163] tatra kho āyasmā sārīputto bhikkhū āmantesi .pe.
pañcahāvuso dhammehi samannāgato bhikkhu alaṁsākaccho sabrahmacārīnaṁ
katamehi pañcahi idhāvuso bhikkhu attanā ca sīlasampanno
hoti sīlasampadākathāya ca āgataṁ pañhaṁ byākattā hoti
attanā ca samādhisampanno hoti samādhisampadākathāya ca āgataṁ pañhaṁ
byākattā hoti attanā ca paññāsampanno hoti paññāsampadākathāya
ca āgataṁ pañhaṁ byākattā hoti attanā ca vimuttisampanno
hoti vimuttisampadākathāya ca āgataṁ pañhaṁ byākattā hoti
attanā ca vimuttiñāṇadassanasampanno hoti vimuttiñāṇadassanasampadākathāya
ca āgataṁ pañhaṁ byākattā hoti imehi kho āvuso
pañcahi dhammehi samannāgato bhikkhu alaṁsākaccho sabrahmacārīnanti.

[164] tatra kho āyasmā sārīputto bhikkhū āmantesi .pe.
pañcahāvuso dhammehi samannāgato bhikkhu alaṁsājīvo sabrahamacārīnaṁ
katamehi pañcahi idhāvuso bhikkhu attanā ca sīlasampanno

footnote: 1 ma. ayaṁ pāṭho natthi.

page number: 213

hoti sīlasampadākathāya ca kataṁ 1- pañhaṁ byākattā hoti attanā ca
samādhisampanno hoti samādhisampadākathāya ca kataṁ pañhaṁ byākattā
hoti attanā ca paññāsampanno hoti paññāsampadākathāya ca
kataṁ pañhaṁ byākattā hoti attanā ca vimuttisampanno hoti
vimuttisampadākathāya ca kataṁ pañhaṁ byākattā hoti attanā ca
vimuttiñāṇadassanasampanno hoti vimuttiñāṇadassanasampadākathāya ca
kataṁ pañhaṁ byākattā hoti imehi kho āvuso pañcahi dhammehi
samannāgato bhikkhu alaṁsājīvo sabrahmacārīnanti.

[165] tatra kho āyasmā sārīputto bhikkhū āmantesi .pe.
yo hi koci āvuso paraṁ pañhaṁ pucchati sabbo so
pañcahi ṭhānehi etesaṁ vā aññatarena katamehi pañcahi
mandattā momūhattā paraṁ pañhaṁ pucchati pāpiccho icchāpakato paraṁ
pañhaṁ pucchati paribhavaṁ (pts. a iii, 192) paraṁ pañhaṁ pucchati ñātukāmo 2- paraṁ pañhaṁ
pucchati athavā panevaṁcitto 3- paraṁ pañhaṁ pucchati sace me pañhaṁ
puṭṭho sammadeva byākarissati iccetaṁ kusalaṁ no ce me pañhaṁ
puṭṭho sammadeva byākarissati ahamassa sammadeva byākarissāmīti
yo hi koci āvuso paraṁ pañhaṁ pucchati sabbo so imehi
pañcahi ṭhānehi etesaṁ vā aññatarena ahaṁ kho panāvuso evaṁcitto
paraṁ pañhaṁ pucchāmi sace me pañhaṁ puṭṭho sammadeva

footnote: 1 ma. āgataṁ. sabbatthavāresu īdisameva. 2 ma. yu. aññātukāmo.
footnote: 3 yu. atha vā pakuppanto.

page number: 214

byākarissati iccetaṁ kusalaṁ no ce me pañhaṁ puṭṭho sammadeva
byākarissati ahamassa sammadeva byākarissāmīti.

[166] tatra kho āyasmā sārīputto bhikkhū āmantesi .pe.
idhāvuso bhikkhu sīlasampanno samādhisampanno paññāsampanno
saññāvedayitanirodhaṁ samāpajjeyyapi vuṭṭhaheyyapi 1- atthetaṁ ṭhānaṁ no
ce diṭṭheva dhamme aññaṁ ārādheyya atikkammeva kabaḷiṁ kārāhārabhakkhānaṁ
devānaṁ sahabyataṁ aññataraṁ manomayaṁ kāyaṁ upapanno saññāvedayitanirodhaṁ
samāpajjeyyapi vuṭṭhaheyyapi atthetaṁ ṭhānanti. evaṁ
vutte āyasmā udāyi āyasmantaṁ sārīputtaṁ etadavoca aṭṭhānaṁ
kho etaṁ āvuso sārīputta anavakāso yaṁ so bhikkhu atikkammeva
kabaḷiṁ kārāhārabhakkhānaṁ devānaṁ sahabyataṁ aññataraṁ manomayaṁ
kāyaṁ upapanno saññāvedayitanirodhaṁ samāpajjeyyapi vuṭṭhaheyyapi
natthetaṁ ṭhānanti. dutiyampi kho .pe. tatiyampi kho (pts. a iii, 193) āyasmā
sārīputto bhikkhū āmantesi idhāvuso bhikkhu sīlasampanno
samādhisampanno paññāsampanno saññāvedayitanirodhaṁ samāpajjeyyapi
vuṭṭhaheyyapi atthetaṁ ṭhānaṁ no ce diṭṭheva dhamme aññaṁ
ārādheyya atikkammeva kabaḷiṁ kārāhārabhakkhānaṁ devānaṁ sahabyataṁ
aññataraṁ manomayaṁ kāyaṁ upapanno saññāvedayitanirodhaṁ samāpajjeyyapi
vuṭṭhaheyyapi atthetaṁ ṭhānanti. tatiyampi kho āyasmā udāyi
āyasmantaṁ sārīputtaṁ etadavoca aṭṭhānaṁ kho etaṁ āvuso

footnote: 1 po. ma. samāpajjeyyāpi vuṭṭhaheyyāpi. ito paraṁ evaṁ ñātabbaṁ.

page number: 215

sārīputta anavakāso yaṁ so bhikkhu atikkammeva kabaḷiṁ kārāhārabhakkhānaṁ
devānaṁ sahabyataṁ aññataraṁ manomayaṁ kāyaṁ upapanno saññāvedayitanirodhaṁ
samāpajjeyyapi vuṭṭhaheyyapi natthetaṁ ṭhānanti. athakho
āyasmato sārīputtassa etadahosi yāvatatiyampi kho me āyasmā udāyi
paṭikkosati na ca me koci bhikkhu anumodati yannūnāhaṁ yena
bhagavā tenupasaṅkameyyanti. athakho āyasmā sārīputto yena
bhagavā tenupasaṅkami upasaṅkamitvā bhagavantaṁ abhivādetvā ekamantaṁ
nisīdi ekamantaṁ nisinno kho āyasmā sārīputto bhikkhū āmantesi
idhāvuso bhikkhu sīlasampanno samādhisampanno paññāsampanno
saññāvedayitanirodhaṁ samāpajjeyyapi vuṭṭhaheyyapi atthetaṁ ṭhānaṁ no ce
diṭṭheva dhamme aññaṁ ārādheyya atikkammeva kabaḷiṁ kārāhārabhakkhānaṁ
devānaṁ sahabyataṁ aññataraṁ manomayaṁ kāyaṁ upapanno saññāvedayitanirodhaṁ
samāpajjeyyapi vuṭṭhaheyyapi atthetaṁ ṭhānanti. evaṁ vutte
āyasmā udāyi āyasmantaṁ sārīputtaṁ etadavoca aṭṭhānaṁ kho
etaṁ āvuso sārīputta anavakāso yaṁ so bhikkhu atikkammeva kabaḷiṁ
kārāhārabhakkhānaṁ devānaṁ sahabyataṁ aññataraṁ manomayaṁ kāyaṁ upapanno
saññāvedayitanirodhaṁ samāpajjeyyapi vuṭṭhaheyyapi natthetaṁ ṭhānanti.
dutiyampi kho .pe. tatiyampi kho āyasmā sārīputto bhikkhū
āmantesi idhāvuso bhikkhu sīlasampanno samādhisampanno paññāsampanno
saññāvedayitanirodhaṁ (pts. a iii, 194) samāpajjeyyapi vuṭṭhaheyyapi atthetaṁ

page number: 216

ßēhānaṁ no ce diṭṭheva dhamme aññaṁ ārādheyya atikkammeva
kabaḷiṁ kārāhārabhakkhānaṁ devānaṁ sahabyataṁ aññataraṁ manomayaṁ kāyaṁ
upapanno saññāvedayitanirodhaṁ samāpajjeyyapi vuṭṭhaheyyapi atthetaṁ
ṭhānanti. tatiyampi kho āyasmā udāyi āyasmantaṁ sārīputtaṁ
etadavoca aṭṭhānaṁ kho etaṁ āvuso sārīputta anavakāso yaṁ so
bhikkhu atikkammeva kabaḷiṁ kārāhārabhakkhānaṁ devānaṁ sahabyataṁ aññataraṁ
manomayaṁ kāyaṁ upapanno saññāvedayitanirodhaṁ samāpajjeyyapi
vuṭṭhaheyyapi natthetaṁ ṭhānanti. athakho āyasmato sārīputtassa etadahosi
bhagavatopi kho me sammukhā āyasmā udāyi yāvatiyakaṁ paṭikkosati
na ca me koci bhikkhu anumodati yannūnāhaṁ tuṇhī assanti.
athakho āyasmā sārīputto tuṇhī ahosi. athakho bhagavā
āyasmantaṁ udāyiṁ āmantesi kaṁ pana tvaṁ udāyi manomayaṁ kāyaṁ paccesīti.
ye te bhante devā arūpino saññāmayāti kiṁ nu kho
tuyhaṁ udāyi bālassa abyattassa bhaṇitena tvaṁpi nāma bhaṇitabbaṁ
maññasīti. athakho bhagavā āyasmantaṁ ānandaṁ āmantesi atthi
nāma ānanda theraṁ bhikkhuṁ vihesiyamānaṁ ajjhupekkhissatha na hi nāma
ānanda kāruññaṁpi bhavissati byattamhi 

[1]- bhikkhumhi vihesiyamānamhīti.
athakho bhagavā bhikkhū āmantesi idha bhikkhave bhikkhu sīlasampanno
samādhisampanno paññāsampanno saññāvedayitanirodhaṁ samāpajjeyyapi
vuṭṭhaheyyapi atthetaṁ ṭhānaṁ no ce diṭṭheva dhamme aññaṁ

footnote: 1 ma. yu. theramhi.

page number: 217

ārādheyya atikkammeva kabaḷiṁ kārāhārabhakkhānaṁ devānaṁ sahabyataṁ aññataraṁ
manomayaṁ kāyaṁ upapanno saññāvedayitanirodhaṁ samāpajjeyyapi
vuṭṭhaheyyapi atthetaṁ ṭhānanti. idamavoca bhagavā idaṁ vatvāna sugato
uṭṭhāyāsanā vihāraṁ pāvisi. (pts. a iii, 195) athakho āyasmā ānando acirapakkantassa
bhagavato yenāyasmā upavāno tenupasaṅkami upasaṅkamitvā
āyasmantaṁ upavānaṁ etadavoca idhāvuso upavāna aññe there 1-
bhikkhū vihesenti mayante 2- na pucchāma anacchariyaṁ kho panetaṁ
āvuso upavāna yaṁ bhagavā sāyaṇhasamayaṁ paṭisallānā vuṭṭhito
etadeva ārabbha udāhareyya yathā āyasmantaññevettha upavānaṁ
paṭibhāseyya idāneva amhākaṁ sārajjaṁ okkantanti. athakho bhagavā
sāyaṇhasamayaṁ paṭisallānā vuṭṭhito yena upaṭṭhānasālā tenupasaṅkami
upasaṅkamitvā paññatte āsane nisīdi nisajja kho
bhagavā āyasmantaṁ upavānaṁ etadavoca katīhi nu kho upavāna
dhammehi samannāgato thero bhikkhu sabrahmacārīnaṁ piyo ca hoti manāpo
ca garu ca bhāvanīyo cāti. pañcahi bhante dhammehi samannāgato
thero bhikkhu sabrahmacārīnaṁ piyo ca hoti manāpo ca garu ca bhāvanīyo ca
katamehi pañcahi idha bhante thero bhikkhu sīlavā hoti .pe.
sikkhati sikkhāpadesu bahussuto hoti .pe. diṭṭhiyā suppaṭividdhā 3-
kalyāṇavāco hoti kalyāṇavākkaraṇo poriyā vācāya samannāgato

footnote: 1 yu. theraṁ bhikkhuṁ. 2 ma. mayaṁ tena na muccāma. 3 yu. suppaṭividdho.

page number: 218

vissaṭṭhāya anelagaḷāya 1- atthassa viññāpaniyā catunnaṁ jhānānaṁ
ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī
akasiralābhī āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja viharati imehi
kho bhante pañcahi dhammehi samannāgato thero bhikkhu sabrahmacārīnaṁ
piyo ca hoti manāpo ca garu ca bhāvanīyo cāti. (pts. a iii, 196) sādhu sādhu
upavāna imehi kho upavāna pañcahi dhammehi samannāgato thero
bhikkhu sabrahmacārīnaṁ piyo ca hoti manāpo ca garu ca bhāvanīyo ca
ime ce upavāna pañca dhammā therassa bhikkhuno na saṁvijjeyyuṁ
kena naṁ sabrahmacārī sakkareyyuṁ garukareyyuṁ māneyyuṁ pūjeyyuṁ 2- khaṇḍiccena
pāliccena vallittacatāya 3- yasmā ca kho upavāna ime pañca
dhammā therassa bhikkhuno saṁvijjanti tasmā taṁ sabrahmacārī
sakkaronti garukaronti mānenti pūjentīti.

[167] tatra kho āyasmā sārīputto bhikkhū āmantesi codakena
āvuso bhikkhunā paraṁ codetukāmena pañca dhamme ajjhattaṁ
upaṭṭhāpetvā 4- paro codetabbo katame pañca kālena vakkhāmi
no akālena bhūtena vakkhāmi no abhūtena saṇhena vakkhāmi no
pharusena atthasañhitena vakkhāmi no anatthasañhitena mettacitto 5-
vakkhāmi no dosantaro 6- codakena āvuso bhikkhunā paraṁ codetukāmena
ime pañca dhamme ajjhattaṁ upaṭṭhāpetvā paro codetabbo.

footnote: 1 ma. yu. anelagalāya. 2 ma. na saṁvijjeyyuṁ na taṁ sabrahmacārī sakkareyyuṁ na garuṁ
footnote: kareyyuṁ na māneyyuṁ na pūjeyyuṁ. 3 ma. valittacatāya. 4 yu. upaṭṭhapetvā
footnote: 5 po. yu. mettacittena. 6 po. yu. dosantarena.

page number: 219

idhāhaṁ āvuso ekaccaṁ puggalaṁ passāmi akālena codiyamānaṁ no
kālena kupitaṁ abhūtena codiyamānaṁ no bhūtena kupitaṁ pharusena
codiyamānaṁ no saṇhena kupitaṁ anatthasañhitena codiyamānaṁ no
atthasañhitena kupitaṁ dosantarena codiyamānaṁ no mettacittena
kupitaṁ. adhammacuditassa āvuso bhikkhuno pañcahākārehi avippaṭisāro
upadahitabbo 1- akālenāyasmā cudito no kālena (pts. a iii, 197) alante
avippaṭisārāya abhūtenāyasmā cudito no bhūtena alante
avippaṭisārāya pharusenāyasmā cudito no saṇhena alante
avippaṭisārāya anatthasañhitenāyasmā cudito no atthasañhitena alante
avippaṭisārāya dosantarenāyasmā cudito no mettacittena alante
avippaṭisārāyāti. adhammacuditassa āvuso bhikkhuno imehi
pañcahākārehi avippaṭisāro upadahitabbo. adhammacodakassa āvuso
bhikkhuno pañcahākārehi vippaṭisāro upadahitabbo akālena te āvuso
cudito no kālena alante vippaṭisārāya abhūtena te āvuso
cudito no bhūtena alante vippaṭisārāya pharusena te āvuso
cudito no saṇhena alante vippaṭisārāya anatthasañhitena
te āvuso cudito no atthasañhitena alante vippaṭisārāya
dosantarena te āvuso cudito no mettacittena alante
vippaṭisārāyāti. adhammacodakassa āvuso bhikkhuno imehi pañcahākārehi
vippaṭisāro upadahitabbo taṁ kissa hetu yathā nāññopi

footnote: 1 po. yu. upadahātabbo. sabbattha evaṁ ñātabbaṁ.

page number: 220

bhikkhu abhūtena codetabbaṁ maññeyyāti. idha panāhaṁ āvuso ekaccaṁ
puggalaṁ passāmi kālena codiyamānaṁ no akālena kupitaṁ bhūtena
codiyamānaṁ no abhūtena kupitaṁ saṇhena codiyamānaṁ no pharusena
kupitaṁ atthasañhitena codiyamānaṁ no anatthasañhitena kupitaṁ mettacittena
codiyamānaṁ no dosantarena kupitaṁ. dhammacuditassa āvuso
bhikkhuno pañcahākārehi vippaṭisāro upadahitabbo kālenāyasmā
cudito no akālena alante vippaṭisārāya bhūtenāyasmā cudito
no abhūtena alante vippaṭisārāya saṇhenāyasmā cudito no
pharusena alante vippaṭisārāya atthasañhitenāyasmā cudito no
anatthasañhitena alante vippaṭisārāya mettacittenāyasmā cudito
no dosantarena alante vippaṭisārāyāti. (pts. a iii, 198) dhammacuditassa āvuso
bhikkhuno imehi pañcahākārehi vippaṭisāro upadahitabbo. dhammacodakassa
āvuso bhikkhuno pañcahākārehi avippaṭisāro upadahitabbo
kālena te āvuso cudito no akālena alante avippaṭisārāya
bhūtena te āvuso cudito no abhūtena alante avippaṭisārāya
saṇhena te āvuso cudito no pharusena alante avippaṭisārāya
atthasañhitena te āvuso cudito no anatthasañhitena alante
avippaṭisārāya mettacittena te āvuso cudito no dosantarena
alante avippaṭisārāyāti. dhammacodakassa āvuso bhikkhuno imehi
pañcahākārehi avippaṭisāro upadahitabbo taṁ kissa hetu yathā

page number: 221

aññopi bhikkhu bhūtena coditabbaṁ maññeyyāti. cuditena āvuso
puggalena dvīsu dhammesu patiṭṭhātabbaṁ sacce ca akuppe ca.
pañcahi 

[1]- āvuso pare codeyyuṁ kālena vā akālena vā bhūtena vā
abhūtena vā saṇhena vā pharusena vā atthasañhitena vā anatthasañhitena
vā mettacittā vā dosantarā vā 2-. ahaṁpi dvīsuyeva
dhammesu patiṭṭhaheyyaṁ sacce ca akuppe ca. sace jāneyyaṁ attheso
mayi dhammoti atthīti naṁ vadeyyaṁ saṁvijjate eso mayi
dhammoti sace jāneyyaṁ nattheso mayi dhammoti natthīti naṁ
vadeyyaṁ neso dhammo mayi saṁvijjatīti 

[3]-.
evaṁpi kho te sārīputta vuccamānā atha ca panidhekacce
moghapurisā na padakkhiṇaṁ gaṇhantīti. ye te bhante puggalā assaddhā
jīvikatthā na saddhā (pts. a iii, 199) agārasmā anagāriyaṁ pabbajitā saṭhā māyāvino
keṭubhino uddhatā unnaḷā capalā mukharā vikiṇṇavācā indriyesu
aguttadvārā bhojane amattaññuno jāgariyaṁ ananuyuttā sāmaññe
anapekkhavanto sikkhāya na tibbagāravā bāhullikā sāthalikā okkamane
pubbaṅgamā paviveke nikkhittadhurā kusītā hīnaviriyā muṭṭhassatino
asampajānā asamāhitā vibbhantacittā duppaññā eḷamūgā te mayā
evaṁ vuccamānā na pakkhiṇaṁ gaṇhanti ye pana te bhante kulaputtā

footnote: 1 ma. yu. maṁ cepi. 2 po. yu. mettacittena vā dosantarena vā.
footnote: 3 ito paraṁ sabbesu dissamānapotthakesu īdisameva paññāyati taṁ vicāretabbayuttakaṁ
footnote: hoti.

page number: 222

saddhā agārasmā anagāriyaṁ pabbajitā asaṭhā amāyāvino akeṭubhino
anuddhatā anunnaḷā acapalā amukharā avikiṇṇavācā indriyesu guttadvārā
bhojane mattaññuno jāgariyaṁ anuyuttā sāmaññe apekkhavanto
sikkhāya tibbagāravā na bāhullikā na sāthalikā okkamane nikkhittadhurā
paviveke pubbaṅgamā āraddhaviriyā pahitattā upaṭṭhitassatino sampajānā
samāhitā ekaggacittā paññavanto aneḷamūgā te mayā evaṁ
vuccamānā padakkhiṇaṁ gaṇhantīti. ye te sārīputta puggalā
assaddhā jīvikatthā na saddhā agārasmā anagāriyaṁ pabbajitā saṭhā
māyāvino keṭubhino uddhatā unnaḷā capalā mukharā vikiṇṇavācā
indriyesu aguttadvārā bhojane amattaññuno jāgariyaṁ ananuyuttā
sāmaññe anapekkhavanto sikkhāya na tibbagāravā bāhullikā sāthalikā
okkamane pubbaṅgamā paviveke nikkhittadhurā kusītā hīnaviriyā muṭṭhassatino
asampajānā asamāhitā vibbhantacittā duppaññā eḷamūgā
tiṭṭhatu 

[1]- ye pana te sārīputta kulaputtā saddhā agārasmā anāgāriyaṁ
pabbajitā asaṭhā amāyāvino akeṭubhino anuddhatā anunnaḷā acapalā
amukharā avikiṇṇavācā indriyesu guttadvārā bhojane mattaññuno
jāgariyaṁ anuyuttā sāmaññe apekkhavanto sikkhāya tibbagāravā na
bāhullikā na sāthalikā okkamane nikkhittadhurā paviveke pubbaṅgamā
āraddhaviriyā pahitattā upaṭṭhitassatino sampajānā samāhitā ekaggacittā
paññavanto aneḷamūgā te tvaṁ sārīputta (pts. a iii, 200) vadeyyāsi ovada

footnote: 

[1] po. ma. yu. te.

page number: 223

sārīputta sabrahmacārī anusāsa sārīputta sabrahmacārī asaddhammā
vuṭṭhāpetvā saddhamme patiṭṭhāpessāmi sabrahmacārīti evaṁ hi te
sārīputta sikkhitabbanti.

[168] tatra kho āyasmā sārīputto bhikkhū āmantesi .pe.
dussīlassa āvuso sīlavipannassa hatūpaniso hoti sammāsamādhi sammāsamādhimhi
asati sammāsamādhivipannassa hatūpanisaṁ hoti yathābhūtañāṇadassanaṁ
yathābhūtañāṇadassane asati yathābhūtañāṇadassanavipannassa
hatūpaniso hoti nibbidāvirāgo nibbidāvirāge asati nibbidāvirāgavipannassa
hatūpanisaṁ hoti vimuttiñāṇadassanaṁ seyyathāpi āvuso rukkho
sākhāpalāsavipanno tassa papaṭikāpi na pāripūriṁ gacchati tacopi
pheggupi sāropi na pāripūriṁ gacchati evameva kho āvuso dussīlassa
sīlavipannassa hatūpaniso hoti sammāsamādhi sammāsamādhimhi asati
sammāsamādhivipannassa hatūpanisaṁ hoti yathābhūtañāṇadassanaṁ yathābhūtañāṇadassane
asati yathābhūtañāṇadassanavipannassa hatūpaniso hoti
nibbidāvirāgo nibbidāvirāge asati nibbidāvirāgavipannassa hatūpanisaṁ
hoti vimuttiñāṇadassanaṁ. sīlavato āvuso sīlasampannassa upanisasampanno
hoti sammāsamādhi sammāsamādhimhi sati sammāsamādhisampannassa
upanisasampannaṁ hoti yathābhūtañāṇadassanaṁ yathābhūtañāṇadassane
sati yathābhūtañāṇadassanasampannassa upanisasampanno hoti
nibbidāvirāgo nibbidāvirāge sati nibbidāvirāgasampannassa upanisasampannaṁ

page number: 224

hoti vimuttiñāṇadassanaṁ seyyathāpi āvuso rukkho sākhāpalāsasampanno
tassa papaṭikā pāripūriṁ gacchati tacopi pheggupi
sāropi pāripūriṁ gacchati evameva kho āvuso sīlavato sīlasampannassa
upanisasampanno hoti sammāsamādhi sammāsamādhimhi sati sammāsamādhisampannassa
upanisasampannaṁ hoti yathābhūtañāṇadassanaṁ yathābhūtañāṇadassane
sati yathābhūtañāṇadassanasampannassa upanisasampanno hoti
nibbidāvirāgo nibbidāvirāge sati nibbidāvirāgasampannassa upanisasampannaṁ
hoti vimuttiñāṇadassananti.

[169] athakho āyasmā ānando yenāyasmā sārīputto
tenusaṅkami upasaṅkamitvā āyasmatā sārīputtena saddhiṁ sammodi
sammodanīyaṁ kathaṁ sārāṇīyaṁ 1- vītisāretvā ekamantaṁ nisīdi ekamantaṁ
nisinno kho āyasmā ānando āyasmantaṁ sārīputtaṁ etadavoca
kittāvatā nu kho āvuso sārīputta bhikkhu khippanisanti ca hoti kusalesu
dhammesu suggahitaggāhī ca bahuñca gaṇhāti gahitañcassa
nappamussatīti āyasmā kho ānando bahussuto paṭibhātu
āyasmantaññeva ānandanti. tenahāvuso sārīputta suṇāhi sādhukaṁ
manasikarohi bhāsissāmīti. evamāvusoti kho āyasmā sārīputto
āyasmato ānandassa paccassosi. āyasmā ānando etadavoca
idhāvuso sārīputta bhikkhu atthakusalo ca hoti dhammakusalo ca
byañjanakusalo ca niruttikusalo ca pubbāparakusalo ca ettāvatā

footnote: 1 ma. sāraṇīyaṁ. sabbattha idisameva.

page number: 225

kho āvuso sārīputta bhikkhu khippanisanti ca hoti kusalesu dhammesu
suggahitaggāhī ca bahuñca gaṇhāti gahitañcassa nappamussatīti
acchariyaṁ āvuso abbhutaṁ āvuso yāva subhāsitañcidaṁ āyasmatā
ānandena imehi ca mayaṁ pañcahi dhammehi samannāgataṁ āyasmantaṁ
ānandaṁ dhārema āyasmā ānando atthakusalo dhammakusalo byañjanakusalo
niruttikusalo pubbāparakusaloti.

[170] (pts. a iii, 202) ekaṁ samayaṁ āyasmā ānando kosambiyaṁ viharati
ghositārāme. athakho āyasmā bhaddaji yenāyasmā ānando tenupasaṅkami
upasaṅkamitvā āyasmatā ānandena saddhiṁ sammodi sammodanīyaṁ kathaṁ
sārāṇīyaṁ vītisāretvā ekamantaṁ nisīdi ekamantaṁ nisinnaṁ kho
āyasmantaṁ bhaddajiṁ āyasmā ānando etadavoca kiṁ nu kho āvuso
bhaddaji dassanānaṁ aggaṁ kiṁ savanānaṁ aggaṁ kiṁ sukhānaṁ aggaṁ kiṁ
saññānaṁ aggaṁ kiṁ bhavānaṁ agganti. atthāvuso brahmā abhibhū
anabhibhūto aññadatthudaso vasavattī yo taṁ brahmānaṁ passati idaṁ
dassanānaṁ aggaṁ atthāvuso ābhassarā nāma devā sukhena abhisannā
parisannā te kadāci karahaci udānaṁ udānenti aho sukhaṁ aho
sukhanti yo taṁ saddaṁ suṇāti idaṁ savanānaṁ aggaṁ atthāvuso
subhakiṇhā nāma devā te santaññeva tusitā sukhaṁ paṭisaṁvedenti
idaṁ sukhānaṁ aggaṁ atthāvuso ākiñcaññāyatanūpagā devā idaṁ

page number: 226

saññānaṁ aggaṁ atthāvuso nevasaññānāsaññāyatanūpagā devā idaṁ
bhavānaṁ agganti sameti kho idaṁ āyasmato bhaddajissa yadidaṁ
bahunā janenāti. āyasmā kho ānando bahussuto paṭibhātu
āyasmantaññeva ānandanti. tenahāvuso bhaddaji suṇāhi sādhukaṁ
manasikarohi bhāsissāmīti. evamāvusoti kho āyasmā bhaddaji
āyasmato ānandassa paccassosi. āyasmā ānando etadavoca
yathā passato kho āvuso anantarā āsavānaṁ khayo hoti idaṁ
dassanānaṁ aggaṁ yathā suṇato anantarā āsavānaṁ khayo hoti idaṁ
savanānaṁ aggaṁ yathā sukhitassa anantarā āsavānaṁ khayo hoti idaṁ
sukhānaṁ aggaṁ yathāsaññissa anantarā āsavānaṁ khayo hoti idaṁ
saññānaṁ aggaṁ yathābhūtassa anantarā āsavānaṁ khayo hoti idaṁ
bhavānaṁ agganti.
āghātavaggo dutiyo.
tassuddānaṁ
dve āghātavinayā sākacchā sājīvato pañhaṁ
pucchā nirodho codanā sīlaṁ nisanti bhaddajīti.
-----------
upāsakavaggo tatiyo

[171] 

[1]- ekaṁ samayaṁ bhagavā sāvatthiyaṁ viharati jetavane
anāthapiṇḍikassa ārāme. tatra kho bhagavā bhikkhū āmantesi bhikkhavoti.

footnote: 1 ma. evaṁ me sutaṁ.

page number: 227

bhadanteti te bhikkhū bhagavato paccassosuṁ. bhagavā etadavoca pañcahi
bhikkhave dhammehi samannāgato upāsako sārajjaṁ okkanto hoti
katamehi pañcahi pāṇātipātī hoti adinnādāyī hoti kāmesu
micchācārī hoti musāvādī hoti surāmerayamajjapamādaṭṭhāyī hoti
imehi kho bhikkhave pañcahi dhammehi samannāgato upāsako sārajjaṁ
okkanto hoti. pañcahi bhikkhave dhammehi samannāgato upāsako
visārado hoti katamehi pañcahi pāṇātipātā paṭivirato hoti
adinnādānā paṭivirato hoti kāmesu micchācārā paṭivirato hoti
musāvādā paṭivirato hoti surāmerayamajjapamādaṭṭhānā paṭivirato
hoti imehi kho bhikkhave pañcahi dhammehi samannāgato upāsako
visārado hotīti.

[172] pañcahi bhikkhave dhammehi samannāgato upasako avisārado
agāraṁ ajjhāvasati katamehi pañcahi (pts. a iii, 204) pāṇātipātī hoti .pe.
surāmerayamajjapamādaṭṭhāyī hoti imehi kho bhikkhave pañcahi dhammehi
samannāgato upāsako avisārado agāraṁ ajjhāvasati. pañcahi bhikkhave
dhammehi samannāgato upāsako visārado agāraṁ ajjhāvasati katamehi
pañcahi pāṇātipātā paṭivirato hoti .pe. surāmerayamajjapamādaṭṭhānā
paṭivirato hoti imehi kho bhikkhave pañcahi dhammehi
samannāgato upāsako visārado agāraṁ ajjhāvasatīti.

[173] pañcahi bhikkhave dhammehi samannāgato upāsako yathābhataṁ

page number: 228

nikkhitto evaṁ niraye katamehi pañcahi pāṇātipātī hoti .pe.
surāmerayamajjapamādaṭṭhāyī hoti imehi kho bhikkhave pañcahi dhammehi
samannāgato upāsako yathābhataṁ nikkhitto evaṁ niraye. pañcahi
bhikkhave dhammehi samannāgato upāsako yathābhataṁ nikkhitto evaṁ sagge
katamehi pañcahi pāṇātipātā paṭivirato hoti .pe. surāmeraya-
majjapamādaṭṭhānā paṭivirato hoti imehi kho bhikkhave pañcahi dhammehi
samannāgato upāsako yathābhataṁ nikkhitto evaṁ saggeti.

[174] athakho anāthapiṇḍiko gahapati yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinnaṁ kho anāthapiṇḍikaṁ gahapatiṁ bhagavā etadavoca pañca
gahapati bhayāni verāni appahāya dussīlo iti vuccati nirayañca
upapajjati katamāni pañca pāṇātipātaṁ adinnādānaṁ kāmesu
micchācāraṁ musāvādaṁ surāmerayamajjapamādaṭṭhānaṁ (pts. a iii, 205) imāni kho gahapati
pañca bhayāni verāni appahāya dussīlo iti vuccati nirayañca
upapajjati. pañca gahapati bhayāni verāni pahāya sīlavā iti
vuccati sugatiñca upapajjati katamāna pañca pāṇātipātaṁ adinnādānaṁ
kāmesu micchācāraṁ musāvādaṁ surāmerayamajjapamādaṭṭhānaṁ imāni
kho gahapati pañca bhayāni verāni pahāya sīlavā iti vuccati
sugatiñca upapajjati. yaṁ gahapati pāṇātipātī 1- pāṇātipātapaccayā
diṭṭhadhammikampi bhayaṁ veraṁ pasavati samparāyikampi bhayaṁ veraṁ pasavati

footnote: 1 yu. ayaṁ pāṭho natthi.

page number: 229

cetasikampi dukkhaṁ domanassaṁ paṭisaṁvedeti pāṇātipātā paṭivirato
neva diṭṭhadhammikaṁ bhayaṁ veraṁ pasavati na samparāyikaṁ bhayaṁ veraṁ pasavati
na cetasikaṁ dukkhaṁ domanassaṁ paṭisaṁvedeti pāṇātipātā paṭiviratassa
evantaṁ bhayaṁ veraṁ vūpasantaṁ hoti. yaṁ gahapati adinnādāyī ... yaṁ
gahapati kāmesu micchācārī ... yaṁ gahapati musāvādī ... yaṁ gahapati
surāmerayamajjapamādaṭṭhāyī surāmerayamajjapamādaṭṭhānapaccayā diṭṭhadhammikampi
bhayaṁ veraṁ pasavati samparāyikampi bhayaṁ veraṁ pasavati cetasikampi
dukkhaṁ domanassaṁ paṭisaṁvedeti surāmerayamajjapamādaṭṭhānā paṭivirato
neva diṭṭhadhammikaṁ bhayaṁ veraṁ pasavati na samparāyikaṁ bhayaṁ veraṁ pasavati
na cetasikaṁ dukkhaṁ domanassaṁ paṭisaṁvedeti. surāmerayamajjapamādaṭṭhānā
paṭiviratassa evantaṁ bhayaṁ veraṁ vūpasantaṁ hotīti.
yo pāṇamatipāteti 1- musāvādañca bhāsati
loke adinnaṁ ādiyati paradārañca gacchati
surāmerayapānañca yo naro anuyuñjati
appahāya pañca verāni dussīlo iti vuccati
kāyassa bhedā duppañño nirayaṁ sopapajjati 2-.
yo pāṇaṁ nātipāteti musāvādaṁ na bhāsati
loke adinnaṁ nādiyati paradāraṁ na gacchati
surāmerayapānañca yo naro nānuyuñjati
pahāya pañca verāni sīlavā iti vuccati

footnote: 1 yu. pāṇamatimāteti. 2 po. yu. so upapajjati.

page number: 230

kāyassa bhedā sappañño sugatiṁ sopapajjatīti 1-.

[175] pañcahi bhikkhave dhammehi samannāgato upāsako upāsakacaṇḍālo
ca hoti upāsakamalañca upāsakapatikiṭṭho 2- ca katamehi
pañcahi assaddho hoti dussīlo hoti kotuhalamaṅgaliko 3- hoti
maṅgalaṁ pacceti no kammaṁ ito ca bahiddhā dakkhiṇeyyaṁ gavesati
tattha ca pubbakāraṁ karoti imehi kho bhikkhave pañcahi dhammehi
samannāgato upāsako upāsakacaṇḍālo ca hoti upāsakamalañca
upāsakapatikiṭṭho ca. pañcahi bhikkhave dhammehi samannāgato upāsako
upāsakaratanañca hoti upāsakapadumañca upāsakapuṇḍarīkañca 4- katamehi
pañcahi saddho hoti sīlavā hoti akotuhalamaṅgaliko 3- hoti
kammaṁ pacceti no maṅgalaṁ na ito bahiddhā dakkhiṇeyyaṁ gavesati
idha ca pubbakāraṁ karoti imehi kho bhikkhave pañcahi dhammehi
samannāgato upāsako upāsakaratanañca hoti upāsakapadumañca
upāsakapuṇḍarīkañcāti.

[176] athakho anāthapiṇḍiko gahapati pañcamattehi upāsakasatehi
parivuto yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi ekamantaṁ nisinnaṁ kho anāthapiṇḍikaṁ
gahapatiṁ bhagavā etadavoca tumhe kho gahapati bhikkhusaṅghaṁ paccupaṭṭhitā
cīvarapiṇḍapātasenāsanagilānapaccayabhesajjaparikkhārena na kho gahapati
tāvatakeneva tuṭṭhi karaṇīyā mayaṁ bhikkhusaṅghaṁ paccupaṭṭhitā

footnote: 1 po. yu. so upapajjatīti. 2 ma. upāsakapatikuṭṭho. 3 ma. kotūhala ....
footnote: 4 po. yu. upāsakapuṇḍarīko ca.

page number: 231

cīvarapiṇḍapātasenāsanagilānapaccayabhesajjaparikkhārenāti tasmā tiha gahapati
evaṁ sikkhitabbaṁ (pts. a iii, 207) kinti mayaṁ kālena kālaṁ pavivekaṁ pītiṁ upasampajja
vihareyyāmāti evaṁ hi vo gahapati sikkhitabbanti. evaṁ vutte
āyasmā sārīputto bhagavantaṁ etadavoca acchariyaṁ bhante abbhutaṁ
bhante yāva subhāsitañcidaṁ bhante bhagavatā tumhe kho gahapati bhikkhusaṅghaṁ
paccupaṭṭhitā cīvarapiṇḍapātasenāsanagilānapaccayabhesajjaparikkhārena
na kho gahapati tāvatakeneva tuṭṭhi karaṇīyā mayaṁ bhikkhusaṅghaṁ paccupaṭṭhitā
cīvarapiṇḍapātasenāsanagilānapaccayabhesajjaparikkhārenāti tasmā
tiha gahapati evaṁ sikkhitabbaṁ kinti mayaṁ kālena kālaṁ pavivekaṁ pītiṁ
upasampajja vihareyyāmāti evaṁ hi vo gahapati sikkhitabbanti.
yasmiṁ bhante samaye ariyasāvako pavivekaṁ pītiṁ upasampajja viharati
pañcassa ṭhānāni tasmiṁ samaye na honti yampissa kāmūpasañhitaṁ
dukkhaṁ domanassaṁ tampissa tasmiṁ samaye na hoti yampissa
kāmūpasañhitaṁ sukhaṁ somanassaṁ tampissa tasmiṁ samaye na hoti yampissa
akusalūpasañhitaṁ dukkhaṁ domanassaṁ tampissa tasmiṁ samaye na hoti
yampissa akusalūpasañhitaṁ sukhaṁ somanassaṁ tampissa tasmiṁ samaye na
hoti yampissa kusalūpasañhitaṁ dukkhaṁ domanassaṁ tampissa tasmiṁ
samaye na hoti yasmiṁ bhante samaye ariyasāvako pavivekaṁ pītiṁ
upasampajja viharati imāni 1- pañcassa ṭhānāni tasmiṁ samaye na
hontīti. sādhu sādhu sārīputta yasmiṁ sārīputta samaye (pts. a iii, 208) ariyasāvako

footnote: 1 ma. yu. imānissa pañca.

page number: 232

pavivekaṁ pītiṁ upasampajja viharati pañcassa ṭhānāni tasmiṁ samaye na
honti yampissa kāmūpasañhitaṁ dukkhaṁ domanassaṁ tampissa tasmiṁ
samaye na hoti yampissa kāmūpasañhitaṁ sukhaṁ somanassaṁ tampissa
tasmiṁ samaye na hoti yampissa akusalūpasañhitaṁ dukkhaṁ domanassaṁ
tampissa tasmiṁ samaye na hoti yampissa akusalūpasañhitaṁ sukhaṁ
somanassaṁ tampissa tasmiṁ samaye na hoti yampissa kusalūpasañhitaṁ
dukkhaṁ domanassaṁ tampissa tasmiṁ samaye na hoti yasmiṁ sārīputta
samaye ariyasāvako pavivekaṁ pītiṁ upasampajja viharati imāni pañcassa
ṭhānāni tasmiṁ samaye na hontīti.

[177] pañcimā bhikkhave vaṇijjā upāsakena akaraṇīyā katamā
pañca satthavaṇijjā sattavaṇijjā maṁsavaṇijjā majjavaṇijjā visavaṇijjā
imā kho bhikkhave pañca vaṇijjā upāsakena akaraṇīyāti.

[178] taṁ kiṁ maññatha bhikkhave apinu tumhehi diṭṭhaṁ vā
sutaṁ vā ayaṁ puriso pāṇātipātaṁ pahāya pāṇātipātā paṭivirato
hoti 1- tamenaṁ rājāno gahetvā pāṇātipātāveramaṇīhetu hananti
vā bandhanti vā pabbājenti vā yathāpaccayaṁ vā karontīti. no hetaṁ
bhante. sādhu bhikkhave mayāpi kho etaṁ bhikkhave neva diṭṭhaṁ na
sutaṁ ayaṁ puriso pāṇātipātaṁ pahāya pāṇātipātā paṭivirato hoti 1-
tamenaṁ rājāno gahetvā pāṇātipātāveramaṇīhetu hananti vā bandhanti
vā pabbājenti vā yathāpaccayaṁ vā karontīti apicakhvassa 2- tadeva 3-

footnote: 1 ma. paṭiviratoti. 2 ma. yu. apicakhvāssa. 3 ma. yu. tameva.

page number: 233

pāpakammaṁ pavedeti 1- ayaṁ puriso itthiṁ vā purisaṁ vā jīvitā voropetīti 2-
tamenaṁ rājāno gahetvā pāṇātipātahetu hananti vā bandhanti
vā pabbājenti vā yathāpaccayaṁ vā karonti apinu tumhehi evarūpaṁ
diṭṭhaṁ vā sutaṁ vāti diṭṭhañca no bhante sutañca suyyissati cāti.
taṁ kiṁ maññatha bhikkhave apinu tumhehi diṭṭhaṁ vā sutaṁ vā ayaṁ
puriso adinnādānaṁ pahāya adinnādānā paṭivirato hoti tamenaṁ
rājāno gahetvā adinnādānāveramaṇīhetu hananti vā bandhanti vā
pabbājenti vā yathāpaccayaṁ vā karontīti. no hetaṁ bhante. sādhu
bhikkhave mayāpi kho etaṁ bhikkhave neva diṭṭhaṁ na sutaṁ ayaṁ puriso
adinnādānaṁ pahāya adinnādānā paṭivirato hoti tamenaṁ rājāno
gahetvā adinnādānāveramaṇīhetu hananti vā bandhanti vā pabbājenti
vā yathāpaccayaṁ vā karontīti apicakhvassa tadeva pāpakammaṁ pavedeti
ayaṁ puriso gāmā vā araññā vā adinnaṁ theyyasaṅkhātaṁ ādiyati 3-
tamenaṁ rājāno gahetvā adinnādānahetu hananti vā bandhanti vā
pabbājenti vā yathāpaccayaṁ vā karonti apinu tumhehi evarūpaṁ
diṭṭhaṁ vā sutaṁ vāti diṭṭhañca no bhante sutañca suyyissati
cāti. taṁ kiṁ maññatha bhikkhave apinu tumhehi diṭṭhaṁ vā sutaṁ vā
ayaṁ puriso kāmesu micchācāraṁ pahāya kāmesu micchācārā paṭivirato
hoti tamenaṁ rājāno gahetvā kāmesu micchācārāveramaṇīhetu hananti
vā bandhanti vā pabbājenti vā yathāpaccayaṁ vā karontīti. no

footnote: 1 ma. yu. pavedenti. 2 ma. yu. voropesīti. 3 ma. yu. ādiyīti.

page number: 234

hetaṁ bhante. sādhu bhikkhave mayāpi kho etaṁ bhikkhave neva diṭṭhaṁ
na sutaṁ ayaṁ puriso kāmesu micchācāraṁ pahāya kāmesu micchācārā
paṭivirato hoti tamenaṁ rājāno gahetvā kāmesu micchācārāveramaṇīhetu
hananti vā bandhanti vā pabbājenti vā yathāpaccayaṁ vā karontīti
apicakhvassa tadeva pāpakammaṁ pavedeti ayaṁ puriso paritthīsu parakumārīsu
cārittaṁ āpajjati 1- tamenaṁ rājāno gahetvā kāmesu micchācārahetu
hananti vā bandhanti vā pabbājenti vā yathāpaccayaṁ vā karonti
apinu tumhehi evarūpaṁ diṭṭhaṁ vā sutaṁ vāti diṭṭhañca no bhante
sutañca suyyissati cāti. taṁ kiṁ maññatha bhikkhave apinu tumhehi
diṭṭhaṁ vā sutaṁ vā ayaṁ puriso musāvādaṁ pahāya musāvādā paṭivirato
hoti tamenaṁ rājāno gahetvā musāvādāveramaṇīhetu hananti vā
bandhanti vā pabbājenti vā yathāpaccayaṁ vā karontīti. no hetaṁ
bhante. sādhu bhikkhave mayāpi kho etaṁ bhikkhave neva diṭṭhaṁ na
sutaṁ ayaṁ puriso musāvādaṁ pahāya musāvādā paṭivirato hoti tamenaṁ
rājāno gahetvā musāvādāveramaṇīhetu hananti vā bandhanti vā
pabbājenti vā yathāpaccayaṁ vā karontīti apicakhvassa tadeva pāpakammaṁ
pavedeti ayaṁ puriso gahapatissa vā gahapatiputtassa vā musāvādena
atthaṁ bhañjati 2- tamenaṁ rājāno gahetvā musāvādahetu hananti vā
bandhanti vā pabbājenti vā yathāpaccayaṁ vā karonti apinu tumhehi
evarūpaṁ diṭṭhaṁ vā sutaṁ vāti diṭṭhañca no bhante sutañca suyyissati

footnote: 1 po. āpajjatīti. ma. yu. āpajjīti. aparaṁpi īdisameva.
footnote: 2 po. yu. bhaṇjīti. ma. pabhañjīti. ito paraṁ evaṁ ñātabbaṁ.

page number: 235

cāti. taṁ kiṁ maññatha bhikkhave apinu tumhehi diṭṭhaṁ vā sutaṁ vā
ayaṁ puriso surāmerayamajjapamādaṭṭhānaṁ pahāya surāmerayamajjapamādaṭṭhānā
paṭivirato hoti tamenaṁ rājāno gahetvā surāmerayamajjapamā-
daṭṭhānāveramaṇīhetu hananti vā bandhanti vā pabbājenti vā yathāpaccayaṁ
vā karontīti. no hetaṁ bhante. sādhu bhikkhave mayāpi kho etaṁ
bhikkhave neva diṭṭhaṁ na sutaṁ ayaṁ puriso surāmerayamajjapamādaṭṭhānaṁ
pahāya surāmerayamajjapamādaṭṭhānā (pts. a iii, 211) paṭivirato hoti tamenaṁ rājāno
gahetvā surāmerayamajjapamādaṭṭhānāveramaṇīhetu hananti vā bandhanti
vā pabbājenti vā yathāpaccayaṁ vā karontīti apicakhvassa tadeva
pāpakammaṁ pavedeti ayaṁ puriso surāmerayamajjapamādaṭṭhānaṁ anuyutto
itthiṁ vā purisaṁ vā jīvitā voropeti 1- ayaṁ puriso surāmerayamajja-
pamādaṭṭhānaṁ anuyutto gāmā vā araññā vā adinnaṁ theyyasaṅkhātaṁ
ādiyati 2- ayaṁ puriso surāmerayamajjapamādaṭṭhānaṁ anuyutto paritthīsu
parakumārīsu cārittaṁ āpajjati ayaṁ puriso surāmerayamajjapamādaṭṭhānaṁ
anuyutto gahapatissa vā gahapatiputtassa vā musāvādena atthaṁ bhañjati
tamenaṁ rājāno gahetvā surāmerayamajjapamādaṭṭhānahetu hananti vā
bandhanti vā pabbājenti vā yathāpaccayaṁ vā karonti apinu tumhehi
evarūpaṁ diṭṭhaṁ vā sutaṁ vāti diṭṭhañca no bhante sutañca suyyissati
cāti.

footnote: 1 ma. yu. voropesi. 2 ma. yu. ādiyi.

page number: 236

[179] athakho anāthapiṇḍiko gahapati pañcamattehi upāsakasatehi
parivuto yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi. athakho bhagavā āyasmantaṁ sārīputtaṁ
āmantesi yaṅkañci sārīputta jāneyyātha gihiṁ odātavasanaṁ pañcasu
sikkhāpadesu saṁvutakammantaṁ catunnañca ābhicetasikānaṁ diṭṭhadhammasukhavihārānaṁ
nikāmalābhiṁ akicchalābhiṁ akasiralābhiṁ so ākaṅkhamāno attanāva attānaṁ
byākareyya khīṇanirayomhi khīṇatiracchānayoni khīṇapittivisayo
khīṇāpāyaduggativinipāto sotāpannohamasmi avinipātadhammo niyato
sambodhiparāyanoti. katamesu pañcasu sikkhāpadesu saṁvutakammanto hoti (pts. a iii, 212) idha
sārīputta ariyasāvako pāṇātipātā paṭivirato hoti adinnādānā
paṭivirato hoti kāmesu micchācārā paṭivirato hoti musāvādā
paṭivirato hoti surāmerayamajjapamādaṭṭhānā paṭivirato hoti. imesu
pañcasu sikkhāpadesu saṁvutakammanto hoti. katamesaṁ catunnaṁ ābhicetasikānaṁ
diṭṭhadhammasukhavihārānaṁ nikāmalābhī hoti akicchalābhī akasiralābhī.
idha sārīputta ariyasāvako buddhe aveccappasādena samannāgato hoti
itipi so bhagavā arahaṁ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṁ buddho bhagavāti
ayamassa paṭhamo ābhicetasiko diṭṭhadhammasukhavihāro adhigato hoti avisuddhassa
cittassa visuddhiyā apariyodātassa cittassa pariyodapanāya.
puna caparaṁ sārīputta ariyasāvako dhamme aveccappasādena samannāgato

page number: 237

hoti svākkhāto bhagavatā dhammo sandiṭṭhiko akāliko ehipassiko
opanayiko paccattaṁ veditabbo viññūhīti ayamassa dutiyo ābhicetasiko
diṭṭhadhammasukhavihāro adhigato hoti avisuddhassa cittassa visuddhiyā
apariyodātassa cittassa pariyodapanāya. puna caparaṁ sārīputta ariyasāvako
saṅghe aveccappasādena samannāgato hoti supaṭipanno bhagavato
sāvakasaṅgho ujupaṭipanno bhagavato sāvakasaṅgho ñāyapaṭipanno bhagavato
sāvakasaṅgho sāmīcipaṭipanno bhagavato sāvakasaṅgho yadidaṁ cattāri
purisayugāni aṭṭha purisapuggalā esa bhagavato sāvakasaṅgho āhuneyyo
pāhuneyyo dakkhiṇeyyo añjalikaraṇīyo anuttaraṁ puññakkhettaṁ
lokassāti ayamassa tatiyo ābhicetasiko diṭṭhadhammasukhavihāro adhigato
hoti avisuddhassa cittassa visuddhiyā apariyodātassa cittassa pariyodapanāya.
puna caparaṁ sārīputta ariyasāvako ariyakantehi sīlehi samannāgato
hoti akhaṇḍehi acchiddehi asabalehi akammāsehi bhujissehi
viññūpasatthehi samādhisaṁvattanikehi ayamassa catuttho ābhicetasiko
diṭṭhadhammasukhavihāro adhigato hoti avisuddhassa cittassa visuddhiyā
apariyodātassa cittassa pariyodapanāya. imesaṁ catunnaṁ ābhicetasikānaṁ
diṭṭhadhammasukhavihārānaṁ nikāmalābhī hoti akicchalābhī akasiralābhī. yaṅkañci
sārīputta jāneyyātha gihiṁ odātavasanaṁ imesu pañcasu sikkhāpadesu
saṁvutakammantaṁ imesañca catunnaṁ ābhicetasikānaṁ diṭṭhadhammasukhavihārānaṁ

footnote: 1 ma. yu. etthantare aparāmaṭṭhehīti atthi.

page number: 238

nikāmalābhiṁ akicchalābhiṁ akasiralābhiṁ so ākaṅkhamāno attanāva attānaṁ
byākareyya khīṇanirayomhi khīṇatiracchānayoni khīṇapittivisayo 1- khīṇāpāya-
duggativinipāto sotāpannohamasmi avinipātadhammo niyato sambodhiparāyanoti.
nirayesu bhayaṁ disvā pāpāni parivajjaye
ariyadhammaṁ samādāya paṇḍito parivajjaye
na hiṁse pāṇabhūtāni vijjamāne parakkame
musā ca na bhaṇe jānaṁ adinnaṁ na parāmase
sehi 2- dārehi santuṭṭho paradārañca nārame 3-
merayaṁ vāruṇiṁ jantu na pive cittamohaniṁ
anussareyya sambuddhaṁ dhammaṁ cānuvitakkaye 4-
abyāpajjhaṁ hitaṁ cittaṁ devalokāya bhāvaye
upaṭṭhite deyyadhamme puññatthassa jigiṁsato 5-
santesu paṭhamaṁ dinnā vipulā hoti dakkhiṇā.
santo have pavakkhāmi sārīputta suṇohi me
iti kaṇhāsu setāsu rohiṇīsu cārīsu vā
kammāsāsu sarūpāsu gosu pārevatāsu 6- vā
yāsukāsuci etāsu danto jāyati puṅgavo
dhoreyho balasampanno kalyāṇajavanikkamo

footnote: 1 ma. khīṇapetti .... 2 po. sakehi. 3 ma. yu. ārame.
footnote: 4 po. dhammaṁ anuvi .... ma. dhammañcānu .... 5 ma. jigīsato.
footnote: 6 yu. pārāpatāsu.

page number: 239

tameva bhāre yuñjanti nāssa vaṇṇaṁ parikkhare
evameva manussesu yasmiṁkasmiñci jātiye
khattiye brāhmaṇe vesse sudde caṇḍālapukkuse
yāsukāsuci 1- etāsu danto jāyati subbato
dhammaṭṭho sīlasampanno saccavādī hirīmano
pahīnajātimaraṇo brahmacariyassa kevalī
pannabhāro visaṁyutto katakicco anāsavo
pāragū sabbadhammānaṁ anupādāya nibbuto
tasmiñca viraje khette vipulā hoti dakkhiṇā.
bālā ca avijānantā dummedhā assutāvino
bahiddhā denti 2- dānāni na hi sante upāsare.
ye ca sante upāsanti sappaññe dhīrasammate
saddhā ca nesaṁ sugate mūlajātā patiṭṭhitā
devalokañca te yanti kule vā idha jāyare
anupubbena nibbānaṁ adhigacchanti paṇḍitāti.

[180] ekaṁ samayaṁ bhagavā kosalesu cārikaṁ carati mahatā bhikkhusaṅghena
saddhiṁ addasā kho bhagavā addhānamaggapaṭipanno aññatarasmiṁ
padese mahantaṁ sālavanaṁ disvāna maggā okkamma yena taṁ sālavanaṁ
tenupasaṅkami upasaṅkamitvā taṁ sālavanaṁ ajjhogāhetvā aññatarasmiṁ
padese sitaṁ pātvākāsi. athakho āyasamto ānandassa etadahosi

footnote: 1 po. yu. kāsu ca. 2 po. ma. dadanti.

page number: 240

ko nu kho hetu ko paccayo bhagavato sitassa pātukammāya na
akāraṇena tathāgatā sitaṁ pātukarontīti. athakho āyasmā ānando
bhagavantaṁ etadavoca ko nu kho bhante hetu ko paccayo bhagavato
sitassa pātukammāya na akāraṇena tathāgatā sitaṁ pātukarontīti.
bhūtapubbaṁ ānanda imasmiṁ padese nagaraṁ ahosi iddhañceva phītañca
bahujanaṁ ākiṇṇamanussaṁ taṁ kho panānanda nagaraṁ kassapo bhagavā
arahaṁ sammāsambuddho upanissāya viharati 1- kassapassa kho panānanda
bhagavato arahato sammāsambuddhassa bhavesī nāma upāsako ahosi
sīlesu aparipūrakārī bhavesinā kho ānanda upāsakena pañcamattāni
upāsakasatāni paṭidesitāni samādapitāni ahesuṁ sīlesu aparipūrakārino
athakho ānanda bhavesissa upāsakassa etadahosi ahaṁ kho imesaṁ
pañcannaṁ upāsakasatānaṁ bahūpakāro pubbaṅgamo samādapetā ahañcamhi
sīlesu aparipūrakārī imānipi pañca upāsakasatāni sīlesu
aparipūrakārino iccetaṁ samasamaṁ natthi kiñci atirekaṁ handāhaṁ
atirekāyāti. athakho ānanda bhavesī 2- upāsako yena tāni
pañca upāsakasatāni tenupasaṅkami upasaṅkamitvā tāni pañca
upāsakasatāni etadavoca ajjatagge maṁ āyasmanto sīlesu paripūrakāriṁ
dhārethāti. athakho ānanda tesaṁ pañcannaṁ upāsakasatānaṁ
etadahosi ayyo kho bhavesī amhākaṁ bahūpakāro pubbaṅgamo samādapetā

footnote: 1 ma. yu. vihāsi. 2 ma. yu. gavesī.

page number: 241

ayyo hi nāma bhavesī 1- sīlesu paripūrakārī bhavissati kimaṅgaṁ
pana mayanti. athakho ānanda tāni pañca upāsakasatāni yena
bhavesī upāsako tenupasaṅkamiṁsu upasaṅkamitvā bhavesiṁ upāsakaṁ
etadavocuṁ ajjatagge ayyo bhavesī imānipi pañca upāsakasatāni
sīlesu paripūrakārino dhāretūti. athakho ānanda bhavesissa
upāsakassa etadahosi ahaṁ kho imesaṁ pañcannaṁ upāsakasatānaṁ
bahūpakāro pubbaṅgamo samādapetā ahañcamhi sīlesu paripūrakārī
imānipi 2- pañca upāsakasatāni sīlesu (pts. a iii, 216) paripūrakārino iccetaṁ samasamaṁ
natthi kiñci atirekaṁ handāhaṁ atirekāyāti. athakho ānanda
bhavesī upāsako yena tāni pañca upāsakasatāni tenupasaṅkami
upasaṅkamitvā tāni pañca upāsakasatāni etadavoca ajjatagge
maṁ āyasmanto brahmacāriṁ dhāretha ārācāriṁ virataṁ methunā gāmadhammāti.
athakho ānanda tesaṁ pañcannaṁ upāsakasatānaṁ etadahosi ayyo
kho bhavesī amhākaṁ bahūpakāro pubbaṅgamo samādapetā ayyo hi
nāma bhavesī brahmacārī bhavissati ārācārī virato methunā
gāmadhammā kimaṅgaṁ pana mayanti. athakho ānanda tāni pañca
upāsakasatāni yena bhavesī upāsako tenupasaṅkamiṁsu upasaṅkamitvā
bhavesiṁ upāsakaṁ etadavocuṁ ajjatagge ayyo bhavesī imānipi

footnote: 1 ma. yu. gavesī. sabbattha īdisameva. 2 yu. imāni ca.

page number: 242

pañca upāsakasatāni brahmacārino dhāretu ārācārino virate 1- methunā
gāmadhammāti. athakho ānanda bhavesissa upāsakassa etadahosi
ahaṁ kho imesaṁ pañcannaṁ upāsakasatānaṁ bahūpakāro pubbaṅgamo
samādapetā ahañcamhi sīlesu paripūrakārī imānipi pañca
upāsakasatāni sīlesu paripūrakārino ahañcamhi brahmacārī ārācārī
virato methunā gāmadhammā imānipi pañca upāsakasatāni brahmacārino
ārācārino viratā methunā gāmadhammā iccetaṁ samasamaṁ natthi
kiñci atirekaṁ handāhaṁ atirekāyāti. athakho ānanda
bhavesī upāsako yena tāni pañca upāsakasatāni tenupasaṅkami
upasaṅkamitvā tāni pañca upāsakasatāni etadavoca ajjatagge maṁ
āyasmanto ekabhattikaṁ dhāretha rattūparataṁ virataṁ vikālabhojanāti.
athakho ānanda tesaṁ pañcannaṁ upāsakasatānaṁ etadahosi ayyo kho
bhavesī amhākaṁ 2- bahūpakāro pubbaṅgamo samādapetā ayyo hi
nāma bhavesī ekabhattiko bhavissati rattūparato virato vikālabhojanā
kimaṅgaṁ pana mayanti. athakho ānanda tāni pañca upāsakasatāni
yena bhavesī upāsako tenupasaṅkamiṁsu upasaṅkamitvā bhavesiṁ
upāsakaṁ (pts. a iii, 217) etadavocuṁ ajjatagge ayyo bhavesī imānipi pañca
upāsakasatāni ekabhattike dhāretu rattūparate virate vikālabhojanāti.
athakho ānanda bhavesissa upāsakassa etadahosi ahaṁ kho imesaṁ

footnote: 1 po. ma viratā. 2 ma. ayaṁ saddo natthi.

page number: 243

pañcannaṁ upāsakasatānaṁ bahūpakāro pubbaṅgamo samādapetā
ahañcamhi sīlesu paripūrakārī imānipi pañca upāsakasatāni sīlesu
paripūrakārino ahañcamhi brahmacārī ārācārī virato methunā
gāmadhammā imānipi pañca upāsakasatāni brahmacārino ārācārino
viratā methunā gāmadhammā ahañcamhi ekabhattiko rattūparato
virato vikālabhojanā imānipi pañca upāsakasatāni ekabhattikā
rattūparatā viratā vikālabhojanā iccetaṁ samasamaṁ natthi kiñci
atirekaṁ handāhaṁ atirekāyāti. athakho ānanda bhavesī upāsako
yena kassapo bhagavā arahaṁ sammāsambuddho tenupasaṅkami upasaṅkamitvā
kassapaṁ bhagavantaṁ arahantaṁ sammāsambuddhaṁ etadavoca labheyyāhaṁ
bhante bhagavato santike pabbajjaṁ labheyyaṁ upasampadanti.
alattha kho ānanda bhavesī upāsako kassapassa bhagavato arahato
sammāsambuddhassa santike pabbajjaṁ alattha upasampadaṁ acirūpasampanno
kho panānanda bhavesī bhikkhu eko vūpakaṭṭho appamatto ātāpī
pahitatto viharanto nacirasseva yassatthāya kulaputtā sammadeva
agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja vihāsi khīṇā
jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
abbhaññāsi aññataro ca panānanda bhavesī bhikkhu arahataṁ ahosi.

page number: 244

athakho ānanda tesaṁ pañcannaṁ upāsakasatānaṁ etadahosi ayyo
kho bhavesī amhākaṁ bahūpakāro pubbaṅgamo samādapetā ayyo hi
nāma bhavesī kesamassuṁ ohāretvā kāsāyāni vatthāni acchādetvā
agārasmā anagāriyaṁ pabbajissati kimaṅgaṁ pana mayanti. athakho
ānanda tāni pañca upāsakasatāni yena kassapo bhagavā arahaṁ
sammāsambuddho tenupasaṅkamiṁsu (pts. a iii, 218) upasaṅkamitvā kassapaṁ bhagavantaṁ
arahantaṁ sammāsambuddhaṁ etadavocuṁ labheyyāma mayaṁ bhante bhagavato
santike pabbajjaṁ labheyyāma upasampadanti alabhiṁsu kho ānanda
tāni pañca upāsakasatāni kassapassa bhagavato arahato sammāsambuddhassa
santike pabbajjaṁ alabhiṁsu upasampadaṁ athakho ānanda bhavesissa
bhikkhuno etadahosi ahaṁ kho imassa anuttarassa vimuttisukhassa
nikāmalābhī 

[1]- akicchalābhī akasiralābhī ahovatimānipi pañca
bhikkhusatāni imassa anuttarassa vimuttisukhassa nikāmalābhino assu
akicchalābhino akasiralābhinoti athakho ānanda tāni pañca bhikkhusatāni
ekekā 2- vūpakaṭṭhā appamattā ātāpino pahitattā viharantā
nacirasseva yassatthāya kulaputtā sammadeva agārasmā anagāriyaṁ
pabbajanti tadanuttaraṁ brahmacariyapariyosānaṁ diṭṭheva dhamme sayaṁ
abhiññā sacchikatvā upasampajja vihariṁsu khīṇā jāti vusitaṁ
brahmacariyaṁ kataṁ karaṇīyaṁ nāparaṁ itthattāyāti abbhaññiṁsu iti

footnote: 1 ma. hoti. 2 ma. yu ayaṁ pāṭho natthi.

page number: 245

kho ānanda tāni pañca bhikkhusatāni bhavesipamukhāni uttaruttariṁ 1-
paṇītapaṇītaṁ vāyamamānā anuttaraṁ vimuttiṁ sacchākaṁsu. tasmā tiha
ānanda evaṁ sikkhitabbaṁ uttaruttariṁ 1- paṇītapaṇītaṁ vāyamamānā
anuttaraṁ vimuttiṁ sacchikarissāmāti evaṁ hi vo ānanda sikkhitabbanti.
upāsakavaggo tatiyo.
tassuddānaṁ
sārajjaṁ visārado nirayaṁ evaṁ caṇḍālapañcamaṁ
pīti vaṇijjā rājāno gihī ceva bhavesināti.
--------------
araññavaggo catuttho

[181] pañcime bhikkhave āraññakā 3- katame pañca mandattā
momūhattā āraññako hoti pāpiccho icchāpakato āraññako
hoti ummādā cittakkhepā āraññako hoti vaṇṇitaṁ
buddhehi buddhasāvakehīti āraññako hoti appicchataññeva nissāya
santuṭṭhiññeva nissāya sallekhaññeva nissāya pavivekaññeva nissāya
idamatthitaññeva nissāya āraññako hoti ime kho bhikkhave pañca
āraññakā. imesaṁ kho bhikkhave pañcannaṁ āraññakānaṁ yvāyaṁ āraññako
appicchataññeva nissāya santuṭṭhiññeva nissāya sallekhaññeva nissāya
pavivekaññeva nissāya idamatthitaññeva nissāya āraññako hoti

footnote: 1 po. ma. uttaruttari. 2 ma. āraññikā. sabbattha īdisameva.

page number: 246

ayaṁ imesaṁ pañcannaṁ āraññakānaṁ aggo ca seṭṭho ca mokkho ca
uttamo ca pavaro ca seyyathāpi bhikkhave gavā khīraṁ khīramhā dadhi
dadhimhā navanītaṁ navanītamhā sappi sappimhā sappimaṇḍo
sappimaṇḍo 1- tattha aggamakkhāyati evameva kho bhikkhave imesaṁ pañcannaṁ
āraññakānaṁ yvāyaṁ āraññako appicchataññeva nissāya santuṭṭhiññeva
nissāya sallekhaññeva nissāya pavivekaññeva nissāya idamatthitaññeva
nissāya āraññako hoti ayaṁ imesaṁ pañcannaṁ āraññakānaṁ aggo
ca seṭṭho ca mokkho ca uttamo ca pavaro cāti.

[182] pañcime bhikkhave paṁsukūlikā .pe.

[183] pañcime bhikkhave rukkhamūlikā .pe.

[184] (pts. a iii, 220) pañcime bhikkhave sosānikā .pe.

[185] pañcime bhikkhave abbhokāsikā .pe.

[186] pañcime bhikkhave nesajjikā .pe.

[187] pañcime bhikkhave yathāsanthatikā .pe.

[188] pañcime bhikkhave ekāsanikā .pe.

[189] pañcime bhikkhave khalupacchābhattikā .pe.

[190] pañcime bhikkhave pattapiṇḍikā katame pañca
mandattā momūhattā pattapiṇḍiko hoti pāpiccho icchāpakato
pattapiṇḍiko hoti ummādā cittakkhepā pattapiṇḍiko hoti
vaṇṇitaṁ buddhehi buddhasāvakehīti pattapiṇḍiko hoti appicchataññeva

footnote: 1 po. ma. yu. ayaṁ pāṭho natthi.

page number: 247

nissāya santuṭṭhiññeva nissāya sallekhaññeva nissāya
pavivekaññeva nissāya idamatthitaññeva nissāya pattapiṇḍiko hoti
ime kho bhikkhave pañca pattapiṇḍikā imesaṁ kho bhikkhave pañcannaṁ
pattapiṇḍikānaṁ yvāyaṁ pattapiṇḍiko appicchataññeva nissāya
santuṭṭhiññeva nissāya sallekhaññeva nissāya pavivekaññeva nissāya
idamatthitaññeva nissāya pattapiṇḍiko hoti ayaṁ imesaṁ
pañcannaṁ pattapiṇḍikānaṁ aggo ca seṭṭho ca mokkho ca uttamo ca
pavaro ca seyyathāpi bhikkhave gavā khīraṁ khīramhā dadhi dadhimhā navanītaṁ
navanītamhā sappi sappimhā sappimaṇḍo sappimaṇḍo tattha
aggamakkhāyati evameva kho bhikkhave imesaṁ pañcannaṁ pattapiṇḍikānaṁ
yvāyaṁ pattapiṇḍiko (pts. a iii, 221) appicchataññeva nissāya santuṭṭhiññeva nissāya
sallekhaññeva nissāya pavivekaññeva nissāya idamatthitaññeva nissāya
pattapiṇḍiko hoti ayaṁ imesaṁ pañcannaṁ pattapiṇḍikānaṁ aggo
ca seṭṭho ca mokkho ca uttamo ca pavaro cāti.
araññavaggo catuttho.
tassuddānaṁ
araññaṁ cīvaraṁ rukkha- susānaṁ abbhokāsakaṁ 1-
nesajjaṁ santhataṁ ekaṁ 2- khalupacchā piṇḍikena cāti.
-----------

footnote: 1 ma. abbhokāsikaṁ. yu. araññaṁ paṁsurukkhasusānena .... 2 ma. ekāsanikaṁ.
footnote: yu. ekāsanikā ....

page number: 248

brāhmaṇavaggo pañcamo

[191] pañcime bhikkhave porāṇā brāhmaṇadhammā etarahi
sunakhesu sandissanti no brāhmaṇesu katame pañca pubbe sudaṁ
bhikkhave brāhmaṇā brāhmaṇiṁ 1- gacchanti no abrāhmaṇiṁ etarahi
bhikkhave brāhmaṇā brāhmaṇimpi gacchanti abrāhmaṇimpi gacchanti
etarahi bhikkhave sunakhā sunakhiññeva gacchanti no asunakhiṁ ayaṁ
bhikkhave paṭhamo porāṇo brāhmaṇadhammo etarahi sunakhesu sandissati
no brāhmaṇesu. pubbe sudaṁ bhikkhave brāhmaṇā brāhmaṇiṁ
utuniññeva gacchanti no anutuniṁ etarahi bhikkhave brāhmaṇā (pts. a iii, 222) brāhmaṇiṁ
utunimpi gacchanti anutunimpi gacchanti etarahi bhikkhave sunakhā
sunakhiṁ utuniññeva gacchanti no anutuniṁ ayaṁ bhikkhave dutiyo porāṇo
brāhmaṇadhammo etarahi sunakhesu sandissati no brāhmaṇesu. pubbe
sudaṁ bhikkhave brāhmaṇā brāhmaṇiṁ neva kīṇanti no vikkīṇanti
sampiyeneva saṁvāsaṁ sambandhāya 2- sampavattenti etarahi bhikkhave brāhmaṇā
brāhmaṇiṁ kīṇantipi vikkīṇantipi sampiyeneva saṁvāsaṁ sambandhāya 2-
sampavattenti etarahi bhikkhave sunakhā sunakhiṁ neva kīṇanti no
vikkīṇanti sampiyeneva saṁvāsaṁ sambandhāya 2- sampavattenti ayaṁ bhikkhave
tatiyo porāṇo brāhmaṇadhammo etarahi sunakhesu sandissati no
brāhmaṇesu. pubbe sudaṁ bhikkhave brāhmaṇā sannidhiṁ na karonti

footnote: 1 ma. yu. brāhmaṇiṁyeva. 2 yu. saṁsaggatthāya.

page number: 249

dhanassapi dhaññassapi rajatassapi jātarūpassapi etarahi bhikkhave brāhmaṇā
sannidhiṁ karonti dhanassapi dhaññassapi rajatassapi jātarūpassapi etarahi
bhikkhave sunakhā na sannidhiṁ karonti dhanassapi dhaññassapi rajatassapi
jātarūpassapi ayaṁ bhikkhave catuttho porāṇo brāhmaṇadhammo etarahi
sunakhesu sandissati no brāhmaṇesu. pubbe sudaṁ bhikkhave brāhmaṇā
sāyaṁ sāyamāsāya pāto pātarāsāya bhikkhaṁ pariyesanti etarahi
bhikkhave brāhmaṇā yāvadatthaṁ udarāvadehakaṁ bhuñjitvā avasesaṁ ādāya
pakkamanti etarahi bhikkhave sunakhā sāyaṁ sāyamāsāya pāto pātarāsāya
bhikkhaṁ pariyesanti ayaṁ bhikkhave pañcamo porāṇo brāhmaṇadhammo
etarahi sunakhesu sandissati no brāhmaṇesu. ime kho
bhikkhave pañca porāṇā brāhmaṇadhammā etarahi sunakhesu sandissanti
no brāhmaṇesūti.

[192] (pts. a iii, 223) athakho doṇo brāhmaṇo yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ 1-
vītisāretvā ekamantaṁ nisīdi ekamantaṁ nisinno kho doṇo brāhmaṇo
bhagavantaṁ etadavoca sutaṁ metaṁ bho gotama na samaṇo
gotamo brāhmaṇe jiṇṇe vuḍḍhe mahallake addhagate vayoanuppatte
abhivādeti vā paccuṭṭheti vā āsanena vā nimantetīti.
tayidaṁ bho gotama tatheva na hi bhavaṁ gotamo brāhmaṇe jiṇṇe
vuḍḍhe mahallake addhagate vayoanuppatte abhivādeti vā paccuṭṭheti

footnote: 1 ma. sāraṇīyaṁ. sabbattha īdisameva.

page number: 250

vā āsanena vā nimanteti 1-. tayidaṁ bho gotama na sampannamevāti.
tvaṁpi no doṇa brāhmaṇo paṭijānāsīti. yaṁ hi taṁ bho gotama
sammā vadamāno vadeyya brāhmaṇo ubhato sujāto mātito ca
pitito ca saṁsuddhagahaṇiko yāva sattamā pitāmahayugā akkhitto
anupakuṭṭho jātivādena ajjhāyiko 2- mantadharo tiṇṇaṁ vedānaṁ pāragū
sanighaṇḍukeṭubhānaṁ sākkharappabhedānaṁ itihāsapañcamānaṁ padako veyyākaraṇo
lokāyatamahāpurisalakkhaṇesu anavayoti mameva taṁ bho gotama sammā
vadamāno vadeyya ahaṁ hi bho gotama brāhmaṇo ubhato sujāto
mātito ca pitito ca saṁsuddhagahaṇiko yāva sattamā pitāmahayugā
akkhitto anupakuṭṭho jātivādena ajjhāyiko mantadharo tiṇṇaṁ vedānaṁ
pāragū sanighaṇḍukeṭubhānaṁ sākkharappabhedānaṁ itihāsapañcamānaṁ padako
veyyākaraṇo lokāyatamahāpurisalakkhaṇesu anavayoti ye kho te doṇa
brāhmaṇānaṁ pubbakā (pts. a iii, 224) isiyo mantānaṁ kattāro mantānaṁ pavattāro
yesamidaṁ etarahi brāhmaṇā porāṇaṁ mantapadaṁ gītaṁ pavuttaṁ samihitaṁ
tadanugāyanti tadanubhāsanti bhāsitamanubhāsanti 

[3]- vācitamanuvācenti
seyyathīdaṁ aṭṭhako vāmako vāmadevo vessāmitto yamadaggi aṅgīraso
bhāradvājo vāseṭṭho kassapo bhagu tyassume pañca brāhmaṇe
paññāpenti brahmasamaṁ devasamaṁ mariyādaṁ sambhinnamariyādaṁ brāhmaṇacaṇḍālaññeva
pañcamaṁ tesaṁ tvaṁ doṇa katamoti. na kho mayaṁ
bho gotama ime 4- pañca brāhmaṇe jānāma athakho mayaṁ

footnote: 1 ma. nimantetīti. 2 po. ma. yu. ajjhāyako. 3 ma. sajjhāyitamanusajjhāyanti ....
footnote: 4 ma. ayaṁ pāṭho natthi.

page number: 251

brāhmaṇātveva jānāma sādhu me bhavaṁ gotamo tathā dhammaṁ desetu
yathā ahaṁ ime pañca brāhmaṇe jāneyyanti. tenahi doṇa 1- suṇāhi
sādhukaṁ manasikarohi bhāsissāmīti evaṁ bhoti kho doṇo brāhmaṇo
bhagavato paccassosi. bhagavā etadavoca kathañca doṇa brāhmaṇo
brahmasamo hoti idha doṇa brāhmaṇo ubhato sujāto hoti
mātito ca pitito ca saṁsuddhagahaṇiko yāva sattamā pitāmahayugā
akkhitto anupakuṭṭho jātivādena so aṭṭhacattāḷīsavassāni komāraṁ
brahmacariyaṁ carati mante adhīyamāno aṭṭhacattāḷīsavassāni komāraṁ
brahmacariyaṁ caritvā mante adhīyitvā ācariyassa ācariyadhanaṁ pariyesati
dhammeneva no adhammena tattha ca doṇa ko dhammo (pts. a iii, 225) neva kasiyā
na vaṇijjāya na gorakkhena na issatthena na rājaporisena na
sippaññatarena kevalaṁ bhikkhācariyāya kapālaṁ anatimaññamāno so
ācariyassa ācariyadhanaṁ niyyādetvā kesamassuṁ ohāretvā kāsāyāni
vatthāni acchādetvā agārasmā anagāriyaṁ pabbajati so evaṁ
pabbajito samāno mettāsahagatena cetasā ekaṁ disaṁ pharitvā viharati
tathā dutiyaṁ tathā tatiyaṁ tathā catutthaṁ iti uddhamadho tiriyaṁ sabbadhi
sabbattatāya sabbāvantaṁ lokaṁ mettāsahagatena cetasā vipulena
mahaggatena appamāṇena averena abyāpajjhena pharitvā viharati
karuṇāsahagatena cetasā ... muditāsahagatena cetasā ... upekkhāsahagatena
cetasā ekaṁ disaṁ pharitvā viharati tathā dutiyaṁ tathā tatiyaṁ tathā

footnote: 1 ma. yu. brāhmaṇa.

page number: 252

catutthaṁ iti uddhamadho tiriyaṁ sabbadhi sabbattatāya sabbāvantaṁ lokaṁ
upekkhāsahagatena cetasā vipulena mahaggatena appamāṇena averena
abyāpajjhena pharitvā viharati so ime cattāro brahmavihāre
bhāvetvā kāyassa bhedā parammaraṇā sugatiṁ brahmalokaṁ upapajjati evaṁ
kho doṇa brāhmaṇo brahmasamo hoti. kathañca doṇa brāhmaṇo
devasamo hoti idha doṇa brāhmaṇo ubhato sujāto hoti mātito
ca pitito ca saṁsuddhagahaṇiko yāva sattamā pitāmahayugā akkhitto
anupakuṭṭho jātivādena so aṭṭhacattāḷīsavassāni komāraṁ brahmacariyaṁ
carati mante adhīyamāno aṭṭhacattāḷīsavassāni komāraṁ brahmacariyaṁ
caritvā mante adhīyitvā ācariyassa ācariyadhanaṁ pariyesati dhammeneva
no adhammena tattha ca doṇa ko dhammo neva kasiyā na
vaṇijjāya na gorakkhena na issatthena na rājaporisena na sippaññatarena
kevalaṁ bhikkhācariyāya kapālaṁ (pts. a iii, 226) anatimaññamāno so ācariyassa
ācariyadhanaṁ niyyādetvā dāraṁ pariyesati dhammeneva no adhammena tattha
ca doṇa ko dhammo neva kayena na vikkayena brāhmaṇiṁyeva
udakūpasaṭṭhaṁ so brāhmaṇiṁyeva gacchati na khattiyiṁ na vessiṁ na suddiṁ
na caṇḍāliṁ na nesādiṁ na veṇiṁ na rathakāriṁ na pukkusiṁ gacchati
na gabbhiniṁ gacchati na pāyamānaṁ gacchati na anutuniṁ gacchati
kasmā ca doṇa brāhmaṇo na gabbhiniṁ gacchati sace doṇa brāhmaṇo
gabbhiniṁ gacchati atimiḷhajo nāma so hoti māṇavako vā māṇavikā

page number: 253

vā tasmā doṇa brāhmaṇo na gabbhiniṁ gacchati kasmā ca doṇa
brāhmaṇo na pāyamānaṁ gacchati sace doṇa brāhmaṇo pāyamānaṁ
gacchati asucipaṭipīto 1- nāma so hoti māṇavako vā māṇavikā vā
tasmā doṇa brāhmaṇo na pāyamānaṁ gacchati 

[2]- tassa sā hoti
brāhmaṇī neva kāmatthā na davatthā na ratatthā pajatthāva 3- brāhmaṇassa
brāhmaṇī hoti so methunaṁ uppādetvā kesamassuṁ ohāretvā
kāsāyāni vatthāni acchādetvā agārasmā anagāriyaṁ pabbajati
so evaṁ pabbajito samāno vivicceva kāmehi .pe. catutthaṁ jhānaṁ
upasampajja viharati so ime cattāro jhāne bhāvetvā kāyassa
bhedā parammaraṇā sugatiṁ saggaṁ lokaṁ upapajjati evaṁ kho doṇa
brāhmaṇo devasamo hoti. kathañca doṇa brāhmaṇo mariyādo
hoti idha doṇa brāhmaṇo ubhato sujāto hoti mātito ca
pitito ca saṁsuddhagahaṇiko yāva sattamā pitāmahayugā akkhitto
anupakuṭṭho jātivādena so aṭṭhacattāḷīsavassāni komāraṁ brahmacariyaṁ
carati mante adhīyamāno aṭṭhacattāḷīsavassāni komāraṁ brahmacariyaṁ
caritvā mante adhīyitvā ācariyassa ācariyadhanaṁ pariyesati dhammeneva
no adhammena tattha ca doṇa ko dhammo neva kasiyā na
vaṇijjāya na gorakkhena na issatthena na rājaporisena na sippaññatarena
kevalaṁ bhikkhācariyāya kapālaṁ anatimaññamāno so ācariyassa ācariyadhanaṁ
niyyādetvā dāraṁ pariyesati dhammeneva no adhammena tattha ca

footnote: 1 ma. asucipaṭipīḷito. 2 yu. kasmā ca doṇa brāhmaṇo na anutuniṁ gacchati sace
footnote: doṇa brāhmaṇo anutuniṁ gacchatīti dissanti. 3 po. na majkhatthā ca.

page number: 254

doṇa ko dhammo neva kayena na vikkayena brāhmaṇiṁyeva
udakūpasaṭṭhaṁ so brāhmaṇiṁyeva gacchati na khattiyiṁ na vessiṁ na suddiṁ
na caṇḍāliṁ na nesādiṁ na veṇiṁ na rathakāriṁ na pukkusiṁ gacchati na
gabbhiniṁ gacchati na pāyamānaṁ gacchati na anutuniṁ gacchati kasmā
ca doṇa brāhmaṇo na gabbhiniṁ gacchati sace doṇa brāhmaṇo
gabbhiniṁ gacchati atimiḷhajo nāma so hoti māṇavako vā māṇavikā
vā tasmā doṇa brāhmaṇo neva gabbhiniṁ gacchati kasmā
ca doṇa brāhmaṇo na pāyamānaṁ gacchati sace doṇa brāhmaṇo
pāyamānaṁ gacchati asucipaṭipīto nāma so hoti māṇavako vā
māṇavikā vā tasmā doṇa brāhmaṇo na pāyamānaṁ gacchati
tassa sā hoti brāhmaṇī neva kāmatthā na davatthā na ratatthā
pajatthāva brāhmaṇassa brāhmaṇī hoti so methunaṁ uppādetvā
tameva puttassādaṁ nikāmayamāno kuṭumbaṁ ajjhāvasati na agārasmā
anagāriyaṁ pabbajati yāva porāṇānaṁ brāhmaṇānaṁ mariyādo 1- tattha
tiṭṭhati taṁ na vītikkamati yāva porāṇānaṁ brāhmaṇānaṁ mariyādo
tattha brāhmaṇo ṭhito taṁ na vītikkamatīti kho doṇa tasmā brāhmaṇo
mariyādoti vuccati evaṁ kho doṇa brāhmaṇo mariyādo
hoti. kathañca doṇa brāhmaṇo sambhinnamariyādo hoti (pts. a iii, 228) idha
doṇa brāhmaṇo ubhato sujāto hoti mātito ca pitito ca
saṁsuddhagahaṇiko yāva sattamā pitāmahayugā akkhitto anupakuṭṭho

footnote: 1 po. yu. mariyādā. ito paraṁ īdisameva.

page number: 255

jātivādena 

[1]- aṭṭhacattāḷīsavassāni komāraṁ brahmacariyaṁ carati mante
adhīyamāno aṭṭhacattāḷīsavassāni komāraṁ brahmacariyaṁ caritvā mante
adhīyitvā ācariyassa ācariyadhanaṁ pariyesati dhammeneva no adhammena tattha
ca doṇa ko dhammo neva kasiyā na vaṇijjāya na gorakkhena na
issatthena na rājaporisena na sippaññatarena kevalaṁ bhikkhācariyāya
kapālaṁ anatimaññamāno so ācariyassa ācariyadhanaṁ niyyādetvā
dāraṁ pariyesati dhammenapi adhammenapi kayenapi vikkayenapi 

[2]- udakūpasaṭṭhaṁ
so brāhmaṇimpi gacchati khattiyimpi gacchati vessimpi gacchati
suddimpi gacchati caṇḍālimpi gacchati nesādimpi gacchati veṇimpi
gacchati rathakārimpi gacchati pukkusimpi gacchati gabbhinimpi gacchati
pāyamānampi gacchati utunimpi gacchati anutunimpi gacchati tassa
sā hoti brāhmaṇī kāmatthāpi davatthāpi ratatthāpi pajatthāpi
brāhmaṇassa brāhmaṇī hoti yāva porāṇānaṁ brāhmaṇānaṁ mariyādo
tattha na tiṭṭhati taṁ vītikkamati yāva porāṇānaṁ brāhmaṇānaṁ
mariyādo tattha brāhmaṇo na ṭhito taṁ vītikkamatīti kho doṇa
tasmā brāhmaṇo sambhinnamariyādoti vuccati evaṁ kho doṇa
brāhmaṇo sambhinnamariyādo hoti. kathañca doṇa brāhmaṇo
brāhmaṇacaṇḍālo hoti idha doṇa brāhmaṇo ubhato sujāto hoti
mātito ca pitito ca saṁsuddhagahaṇiko yāva sattamā pitāmahayugā

footnote: 1 ma. yu. so. 2 ma. yu. brāhmaṇimpi

page number: 256

akkhitto anupakuṭṭho jātivādena so aṭṭhacattāḷīsavassāni (pts. a iii, 229) komāraṁ
brahmacariyaṁ carati mante adhīyamāno aṭṭhacattāḷīsavassāni komāraṁ
brahmacariyaṁ caritvā mante adhīyitvā ācariyassa ācariyadhanaṁ pariyesati
dhammenapi adhammenapi kasiyāpi vaṇijjāyapi gorakkhenapi issatthenapi
sippaññatarenapi rājaporisenapi kevalaṁ bhikkhācariyāya kapālaṁ
anatimaññamāno so ācariyassa ācariyadhanaṁ niyyādetvā dāraṁ pariyesati
dhammenapi adhammenapi kayenapi vikkayenapi udakūpasaṭṭhaṁ so
brāhmaṇimpi gacchati khattiyimpi gacchati vessimpi gacchati suddimpi
gacchati caṇḍālimpi gacchati nesādimpi gacchati veṇimpi gacchati
rathakārimpi gacchati pukkusimpi gacchati gabbhinimpi gacchati
pāyamānampi gacchati utunimpi gacchati anutunimpi gacchati tassa sā
hoti brāhmaṇī kāmatthāpi davatthāpi ratatthāpi pajatthāpi brāhmaṇassa
brāhmaṇī hoti so sabbakammehi jīvitaṁ kappeti tamenaṁ
brāhmaṇā evamāhaṁsu kasmā bhavaṁ brāhmaṇo paṭijānamāno
sabbakammehi jīvitaṁ kappetīti so evamāha seyyathāpi bho aggi
sucimpi dahati asucimpi dahati na ca tena aggi upalippati evameva
kho bho sabbakammehi cepi brāhmaṇo jīvitaṁ kappeti na ca
tena brāhmaṇo upalippati sabbakammehi jīvitaṁ kappetīti kho doṇa
tasmā brāhmaṇo brāhmaṇacaṇḍāloti vuccati evaṁ kho doṇa
brāhmaṇo brāhmaṇacaṇḍālo hoti ye kho te doṇa brāhmaṇānaṁ

page number: 257

pubbakā isiyo mantānaṁ kattāro mantānaṁ pavattāro yesamidaṁ 1-
etarahi brāhmaṇā porāṇaṁ mantapadaṁ gītaṁ pavuttaṁ samihitaṁ tadanugāyanti
tadanubhāsanti bhāsitamanubhāsanti 

[2]- vācitamanuvācenti seyyathīdaṁ
aṭṭhako vāmako vāmadevo vessāmitto yamadaggi aṅgīraso bhāradvājo
vāseṭṭho (pts. a iii, 230) kassapo bhagu tyassume pañca brāhmaṇe paññāpenti
brahmasamaṁ devasamaṁ mariyādaṁ sambhinnamariyādaṁ brāhmaṇacaṇḍālaññeva
pañcamaṁ tesaṁ tvaṁ doṇa katamoti. evaṁ sante bho gotama
brāhmaṇacaṇḍālampi na pūrema abhikkantaṁ bho gotama .pe. upāsakaṁ maṁ
bhavaṁ gotamo dhāretu ajjatagge pāṇupetaṁ saraṇaṁ gatanti.

[193] athakho saṅgāravo brāhmaṇo yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi ekamantaṁ nisinno kho saṅgāravo brāhmaṇo
bhagavantaṁ etadavoca ko nu kho bho gotama hetu ko paccayo
yenekadā 3- dīgharattaṁ sajjhāyakatāpi mantā nappaṭibhanti pageva
asajjhāyakatā. ko pana bho gotama hetu ko paccayo yenekadā
dīgharattaṁ asajjhāyakatāpi mantā paṭibhanti pageva sajjhāyakatāti.
yasmiṁ brāhmaṇa samaye kāmarāgapariyuṭṭhitena cetasā viharati
kāmarāgaparetena uppannassa ca kāmarāgassa nissaraṇaṁ yathābhūtaṁ nappajānāti
attatthampi tasmiṁ samaye yathābhūtaṁ nappajānāti na passati paratthampi

footnote: 1 yu. yesañcidaṁ. 2 ma. sajjhāyitamanusajjhāyantīti dissati. 3 ma. yena kadāci.

page number: 258

tasmiṁ samaye yathābhūtaṁ nappajānāti na passati ubhayatthampi tasmiṁ
samaye yathābhūtaṁ nappajānāti na passati dīgharattaṁ sajjhāyakatāpi
mantā nappaṭibhanti pageva asajjhāyakatā. seyyathāpi brāhmaṇa
udapatto saṁsaṭṭho lākhāya vā haliddiyā vā nīliyā vā mañjiṭṭhāya
vā tattha cakkhumā puriso sakaṁ (pts. a iii, 231) mukhanimittaṁ paccavekkhamāno yathābhūtaṁ
nappajāneyya na passeyya evameva kho brāhmaṇa yasmiṁ samaye
kāmarāgapariyuṭṭhitena cetasā viharati kāmarāgaparetena uppannassa
ca kāmarāgassa nissaraṇaṁ yathābhūtaṁ nappajānāti attatthampi tasmiṁ
samaye yathābhūtaṁ nappajānāti na passati paratthampi tasmiṁ samaye
yathābhūtaṁ nappajānāti na passati ubhayatthampi tasmiṁ samaye yathābhūtaṁ
nappajānāti na passati dīgharattaṁ sajjhāyakatāpi mantā nappaṭibhanti
pageva asajjhāyakatā. puna caparaṁ brāhmaṇa yasmiṁ samaye byāpādapariyuṭṭhitena
cetasā viharati byāpādaparetena uppannassa ca byāpādassa
nissaraṇaṁ yathābhūtaṁ nappajānāti .pe. dīgharattaṁ sajjhāyakatāpi
mantā nappaṭibhanti pageva asajjhāyakatā seyyathāpi brāhmaṇa
udapatto agginā santatto ukkuṭṭhito 1- ussadakajāto 2- tattha cakkhumā
puriso sakaṁ mukhanimittaṁ paccavekkhamāno yathābhūtaṁ nappajāneyya na
passeyya evameva kho brāhmaṇa yasmiṁ samaye byāpādapariyuṭṭhitena
cetasā viharati byāpādaparetena uppannassa ca byāpādassa
nissaraṇaṁ yathābhūtaṁ nappajānāti .pe. dīgharattaṁ sajjhāyakatāpi mantā

footnote: 1 ma. ukkudhito. yu. ukkaṭṭhito. 2 ma. usumakajāto.

page number: 259

nappaṭibhanti pageva asajjhāyakatā. puna caparaṁ brāhmaṇa yasmiṁ
samaye thīnamiddhapariyuṭṭhitena cetasā viharati thīnamiddhaparetena uppannassa
ca thīnamiddhassa nissaraṇaṁ yathābhūtaṁ (pts. a iii, 232) nappajānāti .pe. dīgharattaṁ
sajjhāyakatāpi mantā nappaṭibhanti pageva asajjhāyakatā seyyathāpi
brāhmaṇa udapatto sevālapaṇakapariyonaddho tattha cakkhumā puriso
sakaṁ mukhanimittaṁ paccavekkhamāno yathābhūtaṁ nappajāneyya na passeyya
evameva kho brāhmaṇa yasmiṁ samaye thīnamiddhapariyuṭṭhitena cetasā viharati
thīnamiddhaparetena uppannassa ca thīnamiddhassa nissaraṇaṁ yathābhūtaṁ
nappajānāti .pe. dīgharattaṁ sajjhāyakatāpi mantā nappaṭibhanti pageva
asajjhāyakatā. puna caparaṁ brāhmaṇa yasmiṁ samaye uddhaccakukkuccapariyuṭṭhitena
cetasā viharati uddhaccakukkuccaparetena uppannassa ca
uddhaccakukkuccassa nissaraṇaṁ yathābhūtaṁ nappajānāti .pe. dīgharattaṁ
sajjhāyakatāpi mantā nappaṭibhanti pageva asajjhāyakatā seyyathāpi
brāhmaṇa udapatto vāterito calito bhanto ūmijāto tattha
cakkhumā puriso sakaṁ mukhanimittaṁ paccavekkhamāno yathābhūtaṁ nappajāneyya
na passeyya evameva kho brāhmaṇa yasmiṁ samaye uddhaccakukkuccapariyuṭṭhitena
cetasā viharati uddhaccakukkuccaparetena uppannassa ca
uddhaccakukkuccassa nissaraṇaṁ yathābhūtaṁ nappajānāti .pe. dīgharattaṁ
sajjhāyakatāpi mantā nappaṭibhanti pageva asajjhāyakatā. puna
caparaṁ brāhmaṇa yasmiṁ samaye vicikicchāpariyuṭṭhitena cetasā viharati

page number: 260

vicikicchāparetena uppannāya ca vicikicchāya nissaraṇaṁ yathābhūtaṁ
nappajānāti .pe. dīgharattaṁ sajjhāyakatāpi mantā nappaṭibhanti pageva
asajjhāyakatā seyyathāpi brāhmaṇa udapatto āvilo luḷito kalalībhūto
andhakāre nikkhitto tattha cakkhumā puriso sakaṁ mukhanimittaṁ
paccavekkhamāno yathābhūtaṁ nappajāneyya na passeyya evameva kho
brāhmaṇa yasmiṁ samaye vicikicchāpariyuṭṭhitena cetasā viharati vicikicchāparetena
uppannāya ca vicikicchāya nissaraṇaṁ yathābhūtaṁ nappajānāti
.pe. dīgharattaṁ sajjhāyakatāpi mantā nappaṭibhanti pageva
asajjhāyakatā yasmiñca kho brāhmaṇa samaye na kāmarāgapariyuṭṭhitena
cetasā viharati na kāmarāgaparetena uppannassa ca kāmarāgassa
nissaraṇaṁ yathābhūtaṁ pajānāti attatthampi tasmiṁ samaye yathābhūtaṁ
pajānāti passati paratthampi tasmiṁ samaye yathābhūtaṁ pajānāti passati
ubhayatthampi tasmiṁ samaye yathābhūtaṁ pajānāti passati dīgharattaṁ
asajjhāyakatāpi mantā paṭibhanti pageva sajjhāyakatā seyyathāpi
brāhmaṇa udapatto asaṁsaṭṭho lākhāya vā haliddiyā vā nīliyā vā
mañjiṭṭhāya vā tattha cakkhumā puriso sakaṁ mukhanimittaṁ paccavekkhamāno
yathābhūtaṁ pajāneyya 1- passeyya evameva kho brāhmaṇa yasmiṁ samaye
na kāmarāgapariyuṭṭhitena cetasā viharati na kāmarāgaparetena uppannassa
ca kāmarāgassa yathābhūtaṁ pajānāti attatthampi tasmiṁ samaye
yathābhūtaṁ pajānāti passati paratthampi tasmiṁ samaye yathābhūtaṁ pajānāti

footnote: 1 po. jāneyya.

page number: 261

passati ubhayatthampi tasmiṁ samaye yathābhūtaṁ pajānāti passati dīgharattaṁ
asajjhāyakatāpi mantā paṭibhanti pageva sajjhāyakatā. puna
caparaṁ brāhmaṇa yasmiṁ samaye na byāpādapariyuṭṭhitena cetasā viharati
na byāpādaparetena uppannassa ca byāpādassa nissaraṇaṁ yathābhūtaṁ
pajānāti .pe. dīgharattaṁ asajjhāyakatāpi mantā paṭibhanti pageva
sajjhāyakatā seyyathāpi brāhmaṇa udapatto agginā asantatto
anukkuṭṭhito anussadakajāto tattha cakkhumā puriso sakaṁ mukhanimittaṁ
paccavekkhamāno yathābhūtaṁ pajāneyya passeyya evameva kho brāhmaṇa
yasmiṁ samaye na byāpādapariyuṭṭhitena cetasā viharati na byāpādaparetena
uppannassa ca byāpādassa nissaraṇaṁ yathābhūtaṁ pajānāti .pe.
dīgharattaṁ asajjhāyakatāpi mantā paṭibhanti pageva asajjhāyakatā.
puna caparaṁ brāhmaṇa yasmiṁ samaye na thīnamiddhapariyuṭṭhitena cetasā
viharati na thīnamiddhaparetena uppannassa ca thīnamiddhassa nissaraṇaṁ
yathābhūtaṁ pajānāti .pe. dīgharattaṁ asajjhāyakatāpi mantā paṭibhanti
pageva (pts. a iii, 235) sajjhāyakatā seyyathāpi brāhmaṇa udapatto na sevālapaṇakapariyonaddho
tattha cakkhumā puriso sakaṁ mukhanimittaṁ paccavekkhamāno
yathābhūtaṁ pajāneyya passeyya evameva kho brāhmaṇa yasmiṁ samaye
na thīnamiddhapariyuṭṭhitena cetasā viharati na thīnamiddhaparetena uppannassa
ca thīnamiddhassa nissaraṇaṁ yathābhūtaṁ pajānāti .pe. dīgharattaṁ
asajjhāyakatāpi mantā paṭibhanti pageva sajjhāyakatā. puna caparaṁ

page number: 262

brāhmaṇa yasmiṁ samaye na uddhaccakukkuccapariyuṭṭhitena cetasā viharati
na uddhaccakukkuccaparetena uppannassa ca uddhaccakukkuccassa nissaraṇaṁ
yathābhūtaṁ pajānāti .pe. dīgharattaṁ asajjhāyakatāpi mantā paṭibhanti
pageva sajjhāyakatā seyyathāpi brāhmaṇa udapatto na vāterito
na calito na bhanto na ūmijāto tattha cakkhumā puriso sakaṁ
mukhanimittaṁ paccavekkhamāno yathābhūtaṁ pajāneyya passeyya evameva
kho brāhmaṇa yasmiṁ samaye na uddhaccakukkuccapariyuṭṭhitena cetasā
viharati na uddhaccakukkuccaparetena uppannassa ca uddhaccakukkuccassa
nissaraṇaṁ yathābhūtaṁ pajānāti .pe. dīgharattaṁ asajjhāyakatāpi mantā
paṭibhanti pageva sajjhāyakatā. puna caparaṁ brāhmaṇa yasmiṁ samaye
na vicikicchāpariyuṭṭhitena cetasā viharati na vicikicchāparetena uppannāya
ca vicikicchāya nissaraṇaṁ yathābhūtaṁ pajānāti (pts. a iii, 236) .pe. dīgharattaṁ
asajjhāyakatāpi mantā paṭibhanti pageva sajjhāyakatā seyyathāpi
brāhmaṇa udapatto accho vippasanno anāvilo āloke nikkhitto
tattha cakkhumā puriso sakaṁ mukhanimittaṁ paccavekkhamāno yathābhūtaṁ pajāneyya
passeyya evameva kho brāhmaṇa yasmiṁ samaye na vicikicchāpariyuṭṭhitena
cetasā viharati na vicikicchāparetena uppannāya ca vicikicchāya
nissaraṇaṁ yathābhūtaṁ pajānāti .pe. dīgharattaṁ asajjhāyakatāpi mantā
paṭibhanti pageva sajjhāyakatā. ayaṁ kho brāhmaṇa hetu ayaṁ
paccayo yenekadā dīgharattaṁ sajjhāyakatāpi mantā nappaṭibhanti pageva

page number: 263

asajjhāyakatā ayaṁ pana brāhmaṇa hetu ayaṁ paccayo yenekadā
dīgharattaṁ asajjhāyakatāpi mantā paṭibhanti pageva sajjhāyakatāti.
abhikkantaṁ bho gotama .pe. upāsakaṁ maṁ bhavaṁ gotamo dhāretu
ajjatagge pāṇupetaṁ saraṇaṁ gatanti.

[194] ekaṁ samayaṁ bhagavā vesāliyaṁ viharati mahāvane
kūṭāgārasālāyaṁ. tena kho pana samayena kāraṇapālī brāhmaṇo licchavīnaṁ
kammantaṁ kāreti addasā kho kāraṇapālī brāhmaṇo piṅgiyāniṁ
brāhmaṇaṁ dūratova (pts. a iii, 237) āgacchantaṁ disvāna piṅgiyāniṁ brāhmaṇaṁ etadavoca
handa kuto nu bhavaṁ piṅgiyānī āgacchati divā divassāti. idhāhaṁ 1-
bho āgacchāmi samaṇassa gotamassa santikāti taṁ kiṁ maññati bhavaṁ
piṅgiyānī samaṇassa gotamassa paññāveyyattiyaṁ paṇḍito maññeti
kocāhaṁ bho ko ca samaṇassa gotamassa paññāveyyattiyaṁ jānissāmi
sopi nūnassa tādisova yo samaṇassa gotamassa paññāveyyattiyaṁ
jāneyyāti uḷārāya khalu bhavaṁ piṅgiyānī samaṇaṁ gotamaṁ pasaṁsāya
pasaṁsatīti kocāhaṁ bho ko ca samaṇaṁ gotamaṁ pasaṁsissāmi pasaṭṭhapasaṭṭho
ca 2- so bhavaṁ gotamo seṭṭho devamanussānanti kiṁ pana
bhavaṁ piṅgiyānī atthavasaṁ sampassamāno samaṇe gotame evaṁ abhippasannoti
seyyathāpi bho puriso aggarasaparititto na aññesaṁ
hīnānaṁ rasānaṁ piheti evameva kho bho yato yato tassa bhoto

footnote: 1 ma. yu. itohaṁ. 2 ma. yu. pasatthappasatthova.

page number: 264

gotamassa dhammaṁ suṇāti yadi suttaso yadi geyyaso yadi veyyākaraṇaso
yadi abbhutadhammaso tato tato na aññesaṁ puthusamaṇappavādānaṁ 1-
piheti seyyathāpi bho puriso jighacchādubbalyapareto madhupiṇḍikaṁ
adhigaccheyya so yato yato sāyetha labhateva 2- sādurasaṁ asecanakaṁ
evameva kho bho yato yato tassa bhoto gotamassa dhammaṁ suṇāti
yadi suttaso yadi geyyaso yadi veyyākaraṇaso yadi abbhutadhammaso
tato tato labhateva 2- attamanataṁ labhati cetaso pasādaṁ. seyyathāpi bho
puriso candanaghaṭikaṁ adhigaccheyya haricandanassa vā lohitacandanassa vā

[3]- yato yato ghāyetha yadi mūlato yadi majjhato yadi aggato
adhigacchateva (pts. a iii, 238) surabhigandhaṁ asecanakaṁ evameva kho bho yato yato tassa
bhoto gotamassa dhammaṁ suṇāti yadi suttaso yadi geyyaso yadi
veyyākaraṇaso yadi abbhutadhammaso tato tato adhigacchati pāmujjaṁ
adhigacchati somanassaṁ. seyyathāpi bho puriso ābādhiko dukkhito
bāḷhagilāno tassa kusalo bhisako ṭhānaso ābādhaṁ nīhareyya evameva
kho bho yato yato tassa bhoto gotamassa dhammaṁ suṇāti yadi suttaso
yadi geyyaso yadi veyyākaraṇaso yadi abbhutadhammaso tato tato
sokaparidevadukkhadomanassupāyāsā abbhatthaṁ gacchanti. seyyathāpi bho
pokkharaṇī acchodakā sātodakā sītodakā setodakā 4- supatiṭṭhā ramaṇīyā
atha puriso āgaccheyya ghammābhitatto ghammapareto kilanto tasito

footnote: 1 ma. yu. puthusamaṇabrāhmaṇappavādānaṁ. 2 po. labhetheva. 3 ma. yu. soti atthi.
footnote: 4 ma. setakā.

page number: 265

pipāsito so taṁ pokkharaṇiṁ ogāhetvā nhātvā ca pivitvā ca
sabbadarathakilamathapariḷāhaṁ paṭippassambheyya evameva kho bho yato
yato tassa bhoto gotamassa dhammaṁ suṇāti yadi suttaso yadi geyyaso
yadi veyyākaraṇaso yadi abbhutadhammaso tato tato sabbadarathakilamathapariḷāhā
paṭippassambhantīti. evaṁ vutte kāraṇapālī brāhmaṇo
uṭṭhāyāsanā ekaṁsaṁ uttarāsaṅgaṁ karitvā dakkhiṇajānumaṇḍalaṁ paṭhaviyaṁ
nihantvā yena bhagavā tenañjaliṁ paṇāmetvā tikkhattuṁ udānaṁ
udānesi namo tassa bhagavato arahato sammāsambuddhassa namo
tassa bhagavato arahato sammāsambuddhassa namo tassa bhagavato arahato
sammāsambuddhassa. abhikkantaṁ bho piṅgiyāni abhikkantaṁ bho piṅgiyāni
seyyathāpi bho piṅgiyāni nikkujjitaṁ vā ukkujjeyya paṭicchannaṁ vā
vivareyya mūḷhassa vā maggaṁ ācikkheyya (pts. a iii, 239) andhakāre vā telappajjotaṁ
dhāreyya cakkhumanto rūpāni dakkhantīti evameva 1- bhotā
piṅgiyāninā anekapariyāyena dhammo pakāsito. esāhaṁ bho piṅgiyāni
taṁ bhavantaṁ gotamaṁ saraṇaṁ gacchāmi dhammañca bhikkhusaṅghañca upāsakaṁ
maṁ bhavaṁ piṅgayānī dhāretu ajjatagge pāṇupetaṁ saraṇaṁ gatanti.

[195] ekaṁ samayaṁ bhagavā vesāliyaṁ viharati mahāvane
kūṭāgārasālāyaṁ. tena kho pana samayena pañcamattāni licchavisatāni bhagavantaṁ
payirupāsanti appekacce licchavī nīlā honti nīlavaṇṇā nīlavatthā
nīlālaṅkārā appekacce licchavī pītā honti pītavaṇṇā pītavatthā

footnote: 1 ma. evamevaṁ.

page number: 266

pītālaṅkārā appekacce licchavī lohitakā honti lohitakavaṇṇā
lohitakavatthā lohitakālaṅkārā appekacce licchavī odātā honti
odātavaṇṇā odātavatthā odātālaṅkārā tyassudaṁ 1- bhagavā atirocati
vaṇṇena ceva yasasā ca athakho piṅgiyānī brāhmaṇo
uṭṭhāyāsanā ekaṁsaṁ uttarāsaṅgaṁ karitvā yena bhagavā tenañjaliṁ
paṇāmetvā bhagavantaṁ etadavoca paṭibhāti maṁ bhagavā paṭibhāti
maṁ sugatāti. paṭibhātu taṁ piṅgiyānīti bhagavā avoca. athakho
piṅgiyānī brāhmaṇo bhagavato sammukhā sārūpāya 2- gāthāya abhitthavi
padmaṁ 3- yathā kokanudaṁ 4- sugandhaṁ
pāto siyā phullamavītagandhaṁ
aṅgīrasaṁ passa virocamānaṁ
tapantamādiccamivantalikkheti.
athakho te licchavī pañcahi uttarāsaṅgasatehi piṅgiyāniṁ brāhmaṇaṁ
acchādesuṁ. athakho piṅgiyānī brāhmaṇo tehi pañcahi uttarāsaṅgasatehi
bhagavantaṁ (pts. a iii, 240) acchādesi. athakho bhagavā te licchavī etadavoca
pañcannaṁ licchavī ratanānaṁ pātubhāvo dullabho lokasmiṁ katamesaṁ
pañcannaṁ tathāgatassa arahato sammāsambuddhassa pātubhāvo dullabho
lokasmiṁ tathāgatappaveditassa dhammavinayassa desitā 5- puggalo dullabho
lokasmiṁ tathāgatappaveditassa dhammavinayassa desitassa viññātā
puggalo dullabho lokasmiṁ tathāgatappaveditassa dhammavinayassa desitassa

footnote: 1 ma. tyāssudaṁ. 2 po. ma. yu. sāruppāya. 3 po. ma. yu. padumaṁ.
footnote: 4 ma. yu. kokanadaṁ. 5 ma. yu. desetā.

page number: 267

viññātā dhammānudhammapaṭipanno puggalo dullabho lokasmiṁ
kataññukatavedī puggalo dullabho lokasmiṁ imesaṁ kho licchavī pañcannaṁ
ratanānaṁ pātubhāvo dullabho lokasminti.

[196] tathāgatassa bhikkhave arahato sammāsambuddhassa pubbeva
sambodhā anabhisambuddhassa bodhisattasseva sato pañca mahāsupinā
pāturahesuṁ katame pañca tathāgatassa bhikkhave arahato sammāsambuddhassa
pubbeva sambodhā anabhisambuddhassa bodhisattasseva sato ayaṁ mahāpaṭhavī
mahāsayanaṁ ahosi himavā pabbatarājā bimbohanaṁ 1- ahosi puratthime
samudde vāmo hattho ohito ahosi pacchime samudde dakkhiṇo
hattho ohito ahosi dakkhiṇe samudde ubho pādā ohitā ahesuṁ
tathāgatassa bhikkhave arahato sammāsambuddhassa pubbeva sambodhā
anabhisambuddhassa bodhisattasseva sato ayaṁ paṭhamo mahāsupino pāturahosi.
puna caparaṁ bhikkhave tathāgatassa arahato sammāsambuddhassa pubbeva
sambodhā anabhisambuddhassa bodhisattasseva sato tiriyā nāma tiṇajāti
nābhiyā uggantvā nabhaṁ āhacca ṭhitā ahosi tathāgatassa (pts. a iii, 241) bhikkhave
arahato sammāsambuddhassa pubbeva sambodhā anabhisambuddhassa
bodhisattasseva sato ayaṁ dutiyo mahāsupino pāturahosi. puna caparaṁ
bhikkhave tathāgatassa arahato sammāsambuddhassa pubbeva sambodhā
anabhisambuddhassa bodhisattasseva sato setā kimī kaṇhasīsā pādehi
ussakkitvā 

[2]- yāva jānumaṇḍalā paṭicchādesuṁ tathāgatassa bhikkhave

footnote: 1 po. ma. bibbohanaṁ. 2 ma. agganakhatoti dissati.

page number: 268

arahato sammāsambuddhassa pubbeva sambodhā anabhisambuddhassa bodhisattasseva
sato ayaṁ tatiyo mahāsupino pāturahosi. puna caparaṁ bhikkhave
tathāgatassa arahato sammāsambuddhassa pubbeva sambodhā anabhisambuddhassa
bodhisattasseva sato cattāro sakuṇā nānāvaṇṇā catūhi disāhi
āgantvā pādamūle nipatitvā sabbasetā sampajjiṁsu tathāgatassa
bhikkhave arahato sammāsambuddhassa pubbeva sambodhā anabhisambuddhassa
bodhisattasseva sato ayaṁ catuttho mahāsupino pāturahosi. puna
caparaṁ bhikkhave tathāgato arahaṁ sammāsambuddho pubbeva sambodhā
anabhisambuddho bodhisattova samāno mahato miḷhapabbatassa uparūpari caṅkamati
alippamāno miḷhena tathāgatassa bhikkhave arahato sammāsambuddhassa
pubbeva sambodhā anabhisambuddhassa bodhisattasseva sato ayaṁ pañcamo
mahāsupino pāturahosi. yampi bhikkhave tathāgatassa arahato
sammāsambuddhassa pubbeva sambodhā anabhisambuddhassa bodhisattasseva sato
ayaṁ mahāpaṭhavī mahāsayanaṁ ahosi himavā pabbatarājā bimbohanaṁ ahosi
puratthime samudde vāmo hattho ohito ahosi pacchime samudde
dakkhiṇo hattho ohito ahosi dakkhiṇe samudde ubho pādā
ohitā ahesuṁ tathāgatena bhikkhave arahatā sammāsambuddhena anuttarā
sammāsambodhi abhisambuddhā tassa abhisambodhāya ayaṁ paṭhamo mahāsupino
pāturahosi. (pts. a iii, 242) yampi bhikkhave tathāgatassa arahato sammāsambuddhassa
pubbeva sambodhā anabhisambuddhassa bodhisattasseva sato tiriyā

page number: 269

nāma tiṇajāti nābhiyā uggantvā nabhaṁ āhacca ṭhitā ahosi tathāgatena
bhikkhave arahatā sammāsambuddhena ariyo aṭṭhaṅgiko maggo
abhisambujjhitvā yāva devamanussehi suppakāsito tassa abhisambodhāya
ayaṁ dutiyo mahāsupino pāturahosi. yampi bhikkhave tathāgatassa arahato
sammāsambuddhassa pubbeva sambodhā anabhisambuddhassa bodhisattasseva
sato setā kimī kaṇhasīsā pādehi ussakkitvā yāva jānumaṇḍalā
paṭicchādesuṁ bahū bhikkhave gihī odātavasanā tathāgataṁ pāṇupetaṁ 1-
saraṇaṁ gatā tassa abhisambodhāya ayaṁ tatiyo mahāsupino pāturahosi.
yampi bhikkhave tathāgatassa arahato sammāsambuddhassa pubbeva
sambodhā anabhisambuddhassa bodhisattasseva sato cattāro sakuṇā
nānāvaṇṇā catūhi disāhi āgantvā pādamūle nipatitvā sabbasetā
sampajjiṁsu cattārome bhikkhave vaṇṇā khattiyā brāhmaṇā vessā
suddā te tathāgatappavedite dhammavinaye agārasmā anagāriyaṁ
pabbajitvā anuttaraṁ vimuttiṁ sacchikaronti tassa abhisambodhāya ayaṁ catuttho
mahāsupino pāturahosi. yampi bhikkhave tathāgato arahaṁ sammāsambuddho
pubbeva sambodhā anabhisambuddho bodhisattova samāno mahato
miḷhapabbatassa uparūpari caṅkamati alippamāno miḷhena lābhī bhikkhave
tathāgato cīvarapiṇḍapātasenāsanagilānapaccayabhesajjaparikkhārānaṁ tattha
ca tathāgato agadhito 2- amucchito anajjhopanno ādīnavadassāvī
nissaraṇapañño paribhuñjati tassa abhisambodhāya ayaṁ pañcamo mahāsupino

footnote: 1 po. ma. pāṇupetā. 2 ma. taṁ tathāgato agathito.

page number: 270

pāturahosi. tathāgatassa bhikkhave arahato sammāsambuddhassa
pubbeva sambodhā anabhisambuddhassa bodhisattasseva sato ime pañca
mahāsupinā pāturahesunti.

[197] (pts. a iii, 243) pañcime bhikkhave vassassa antarāyā yaṁ nemittā
na jānanti yattha nemittānaṁ cakkhuṁ 1- nakkamati katame pañca upari
bhikkhave ākāse tejodhātu pakuppati tena uppannā meghā
paṭivigacchanti ayaṁ bhikkhave paṭhamo vassassa antarāyo yaṁ nemittā
na jānanti yattha nemittānaṁ cakkhuṁ nakkamati. puna caparaṁ bhikkhave
upari ākāse vāyodhātu pakuppati tena uppannā meghā
paṭivigacchanti ayaṁ bhikkhave dutiyo vassassa antarāyo yaṁ nemittā
na jānanti yattha nemittānaṁ cakkhuṁ nakkamati. puna caparaṁ bhikkhave
rāhu asurindo pāṇinā udakaṁ paṭicchitvā 2- mahāsamudde chaḍḍeti ayaṁ
bhikkhave tatiyo vassassa antarāyo yaṁ nemittā na jānanti yattha
nemittānaṁ cakkhuṁ nakkamati. puna caparaṁ bhikkhave vassavalāhakā
devaputtā 3- pamattā honti ayaṁ bhikkhave catuttho vassassa antarāyo
yaṁ nemittā na jānanti yattha nemittānaṁ cakkhuṁ nakkamati. puna
caparaṁ bhikkhave manussā adhammikā honti ayaṁ bhikkhave pañcamo
vassassa antarāyo yaṁ nemittā na jānanti yattha nemittānaṁ
cakkhuṁ nakkamati. ime kho bhikkhave pañca vassassa antarāyā yaṁ
nemittā na jānanti yattha nemittānaṁ cakkhuṁ nakkamatīti.

footnote: 1 po. ma. yu. cakkhu. sabbattha īdisameva. 2 po. ma. sampaṭichitvā. 3 ma. devā.

page number: 271

[198] pañcahi bhikkhave aṅgehi samannāgatā vācā subhāsitā
hoti no dubbhāsitā anavajjā ca ananuvajjā 1- viññūnaṁ katamehi
pañcahi (pts. a iii, 244) kālena ca bhāsitā hoti saccā ca bhāsitā hoti
saṇhā ca bhāsitā hoti atthasañhitā ca bhāsitā hoti mettacittena
ca bhāsitā hoti. imehi kho bhikkhave pañcahi aṅgehi
samannāgatā vācā subhāsitā hoti no dubbhāsitā anavajjā ca
ananuvajjā 1- viññūnanti.

[199] yaṁ 2- bhikkhave sīlavanto pabbajitā kulaṁ upasaṅkamanti tattha
manussā pañcahi ṭhānehi bahuṁ puññaṁ pasavanti katamehi pañcahi
yasmiṁ bhikkhave samaye sīlavante pabbajite kulaṁ upasaṅkamante manussānaṁ 3-
disvā cittāni pasīdanti 4- saggasaṁvattanikaṁ bhikkhave taṁ kulaṁ tasmiṁ
samaye paṭipadaṁ paṭipannaṁ hoti. yasmiṁ bhikkhave samaye sīlavante pabbajite
kulaṁ upasaṅkamante manussā paccuṭṭhenti abhivādenti āsanaṁ denti
uccākulikasaṁvattanikaṁ 5- bhikkhave taṁ kulaṁ tasmiṁ samaye paṭipadaṁ paṭipannaṁ
hoti. yasmiṁ bhikkhave samaye sīlavante pabbajite kulaṁ upasaṅkamante
manussā maccheramalaṁ paṭivinenti 6- mahesakkhasaṁvattanikaṁ bhikkhave taṁ kulaṁ
tasmiṁ samaye paṭipadaṁ paṭipannaṁ hoti. yasmiṁ bhikkhave samaye sīlavante
pabbajite kulaṁ upasaṅkamante manussā yathāsatti 7- yathābalaṁ saṁvibhajanti

footnote: 1 po. ma. yu. ananuvajjā ca. 2 yu. yasmiṁ bhikkhave samaye. 3 po. ma. yu. manussā.
footnote: 4 ma. yu. pasādenti. 5 ma. yu. uccākulīna .... 6 yu. paṭivinodenti.
footnote: 7 yu. yathāsattiṁ.

page number: 272

mahābhogasaṁvattanikaṁ bhikkhave taṁ kulaṁ tasmiṁ samaye paṭipadaṁ paṭipannaṁ
hoti. yasmiṁ bhikkhave samaye sīlavante pabbajite kulaṁ upasaṅkamante
manussā paripucchanti paripañhanti dhammaṁ suṇanti mahāpaññāsaṁvattanikaṁ
bhikkhave taṁ kulaṁ tasmiṁ samaye paṭipadaṁ paṭipannaṁ hoti. (pts. a iii, 245) yasmiṁ bhikkhave
samaye sīlavanto 1- pabbajitā kulaṁ upasaṅkamanti tattha manussā imehi
pañcahi ṭhānehi bahuṁ puññaṁ pasavantīti.

[200] pañcimā bhikkhave nissāraṇiyā 2- dhātuyo katamā pañca
idha bhikkhave bhikkhuno kāme 3- manasikaroto kāmesu cittaṁ na pakkhandati
na pasīdati na santiṭṭhati na vimuccati nekkhammaṁ kho panassa manasikaroto
nekkhamme cittaṁ pakkhandati pasīdati santiṭṭhati vimuccati tassa
taṁ cittaṁ sugataṁ 4- subhāvitaṁ suvuṭṭhitaṁ suvimuttaṁ suvisaṁyuttaṁ kāmehi ye
ca kāmapaccayā uppajjanti āsavā vighātapariḷāhā mutto so
tehi na so taṁ vedanaṁ vediyati idamakkhātaṁ kāmānaṁ nissaraṇaṁ.
puna caparaṁ bhikkhave bhikkhuno byāpādaṁ manasikaroto byāpāde cittaṁ
na pakkhandati na pasīdati na santiṭṭhati na vimuccati abyāpādaṁ
kho panassa manasikaroto abyāpāde cittaṁ pakkhandati pasīdati santiṭṭhati
vimuccati tassa taṁ cittaṁ sugataṁ 4- subhāvitaṁ suvuṭṭhitaṁ suvimuttaṁ suvisaṁyuttaṁ
byāpādena ye ca byāpādapaccayā uppajjanti āsavā vighātapariḷāhā
mutto so tehi na so taṁ vedanaṁ vediyati idamakkhātaṁ
byāpādassa nissaraṇaṁ. puna caparaṁ bhikkhave bhikkhuno vihesaṁ

footnote: 1 ma. yaṁ bhikkhave sīlavanto. 2 ma. nissāraṇīyā. yu. nissaraṇīyā.
footnote: 3 po. ma. yu. kāmaṁ. 4 yu. sukataṁ.

page number: 273

manasikaroto vihesāya cittaṁ na pakkhandati na pasīdati na santiṭṭhati
na vimuccati avihesaṁ kho panassa manasikaroto avihesāya cittaṁ
pakkhandati pasīdati santiṭṭhati vimuccati tassa taṁ cittaṁ sugataṁ subhāvitaṁ
suvuṭṭhitaṁ suvimuttaṁ suvisaṁyuttaṁ vihesāya ye ca vihesāpaccayā uppajjanti
āsavā vighātapariḷāhā mutto so tehi na so taṁ vedanaṁ vediyati
idamakkhātaṁ vihesāya nissaraṇaṁ. (pts. a iii, 246) puna caparaṁ bhikkhave bhikkhuno rūpe 1-
manasikaroto rūpesu 2- cittaṁ na pakkhandati na pasīdati na santiṭṭhati na
vimuccati arūpaṁ kho panassa manasikaroto arūpe cittaṁ pakkhandati
pasīdati santiṭṭhati vimuccati tassa taṁ cittaṁ sugataṁ subhāvitaṁ suvuṭṭhitaṁ
suvimuttaṁ suvisaṁyuttaṁ rūpehi ye ca rūpapaccayā uppajjanti āsavā
vighātapariḷāhā mutto so tehi na so taṁ vedanaṁ vediyati
idamakkhātaṁ rūpānaṁ nissaraṇaṁ. puna caparaṁ bhikkhave bhikkhuno sakkāyaṁ
manasikaroto sakkāye cittaṁ na pakkhandati na pasīdati na santiṭṭhati
na vimuccati sakkāyanirodhaṁ kho panassa manasikaroto sakkāyanirodhe
cittaṁ pakkhandati pasīdati santiṭṭhati vimuccati tassa taṁ cittaṁ sugataṁ
subhāvitaṁ suvuṭṭhitaṁ suvimuttaṁ suvisaṁyuttaṁ sakkāyena ye ca sakkāyapaccayā
uppajjanti āsavā vighātapariḷāhā mutto so tehi na
so taṁ vedanaṁ vediyati idamakkhātaṁ sakkāyassa nissaraṇaṁ. tassa
kāmanandipi 3- nānuseti byāpādanandipi nānuseti vihesānandipi 4-

footnote: 1 po. ma. yu. rūpaṁ. 2 ma. yu. rūpe. 3-4 ma. ..ṇandīpi.

page number: 274

nānuseti rūpanandipi 1- nānuseti sakkāyanandipi 2- nānuseti so
kāmanandiyāpi ananusayā byāpādanandiyāpi ananusayā vihesānandiyāpi
ananusayā rūpanandiyāpi ananusayā sakkāyanandiyāpi ananusayā ayaṁ vuccati
bhikkhave bhikkhu nirālayo 3- acchejji 4- taṇhaṁ vivaṭṭayi saññojanaṁ
sammāmānābhisamayā antamakāsi dukkhassa. imā kho bhikkhave pañca
nissāraṇiyā dhātuyoti.
brāhmaṇavaggo pañcamo.
catuttho paṇṇāsako niṭṭhito.
tassuddānaṁ
soṇo doṇo saṁgāravo kāraṇapālī ca piṅgiyānī
supinā ca vassā vācā kulaṁ nissaraṇiyena cāti.
------------

footnote: 1-2 ma. ... nandīpi. 3 ma. yu. niramusayo. 4 po. ma. acchecchi.

page number: 275

pañcamapaṇṇāsako
kimbilavaggo paṭhamo

[201] ekaṁ samayaṁ bhagavā kimilāyaṁ 1- viharati veḷuvane. athakho
āyasmā kimbilo 2- yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi ekamantaṁ nisinno kho
āyasmā kimbilo bhagavantaṁ etadavoca ko nu kho bhante hetu
ko paccayo yena tathāgate parinibbute saddhammo na ciraṭṭhitiko
hotīti. idha kimbila tathāgate parinibbute bhikkhū bhikkhuniyo upāsakā
upāsikāyo satthari agāravā viharanti appatissā dhamme agāravā
viharanti appatissā saṅghe agāravā viharanti appatissā sikkhāya
agāravā viharanti appatissā aññamaññaṁ agāravā viharanti
appatissā ayaṁ kho kimbila hetu ayaṁ paccayo yena tathāgate
parinibbute saddhammo na ciraṭṭhitiko hotīti. ko pana bhante hetu ko
paccayo yena tathāgate parinibbute saddhammo ciraṭṭhitiko hotīti.
idha kimbila tathāgate parinibbute bhikkhū bhikkhuniyo upāsakā upāsikāyo
satthari sagāravā viharanti sappatissā dhamme sagāravā viharanti
sappatissā saṅghe sagāravā viharanti sappatissā sikkhāya sagāravā
viharanti sappatissā aññamaññaṁ sagāravā viharanti sappatissā
ayaṁ kho kimbila hetu ayaṁ paccayo yena tathāgate parinibbute

footnote: 1 po. kimmilāyaṁ. yu. kimbilāyaṁ. 2 ma. kimi ....

page number: 276

saddhammo ciraṭṭhitiko hotīti.

[202] (pts. a iii, 248) pañcime bhikkhave ānisaṁsā dhammassavane katame pañca
assutaṁ suṇāti sutaṁ pariyodapeti kaṅkhaṁ vihanati 1- diṭṭhiṁ ujuṁ
karoti cittamassa pasīdati ime kho bhikkhave pañca ānisaṁsā
dhammassavaneti.

[203] pañcahi bhikkhave aṅgehi samannāgato rañño bhadro 2-
assājāniyo rājāraho hoti rājabhoggo rañño aṅgantveva
saṅkhaṁ gacchati katamehi pañcahi ājjavena javena maddavena
khantiyā soraccena imehi kho bhikkhave pañcahi aṅgehi samannāgato
rañño bhadro 3- assājāniyo rājāraho hoti rājabhoggo rañño
aṅgantveva saṅkhaṁ gacchati. evameva kho bhikkhave pañcahi dhammehi
samannāgato bhikkhu āhuneyyo hoti pāhuneyyo dakkhiṇeyyo
añjalikaraṇīyo anuttaraṁ puññakkhettaṁ lokassa katamehi pañcahi
ājjavena javena maddavena khantiyā soraccena imehi kho bhikkhave
pañcahi dhammehi samannāgato bhikkhu āhuneyyo hoti pāhuneyyo
dakkhiṇeyyo añjalikaraṇīyo anuttaraṁ puññakkhettaṁ lokassāti.

[204] pañcimāni bhikkhave balāni katamāni pañca saddhābalaṁ
hiribalaṁ ottappabalaṁ viriyabalaṁ paññābalaṁ imāni kho bhikkhave pañca
balānīti.

[205] pañcime bhikkhave cetokhilā katame pañca idha

footnote: 1 ma. vitarati. 2-3 ma. yu. bhaddo.

page number: 277

bhikkhave bhikkhu satthari kaṅkhati vicikicchati (pts. a iii, 249) nādhimuccati na sampasīdati 1-
yo so bhikkhave bhikkhu satthari kaṅkhati vicikicchati nādhimuccati na
sampasīdati tassa cittaṁ na namati ātappāya anuyogāya sātaccāya
padhānāya yassa cittaṁ na namati ātappāya anuyogāya sātaccāya
padhānāya ayaṁ paṭhamo cetokhilo. puna caparaṁ bhikkhave bhikkhu
dhamme ... saṅghe ... sikkhāya ... sabrahmacārīsu kupito hoti anattamano
āhatacitto khilajāto yo so bhikkhave bhikkhu sabrahmacārīsu kupito
hoti anattamano āhatacitto khilajāto tassa cittaṁ na namati
ātappāya anuyogāya sātaccāya padhānāya yassa cittaṁ na namati
ātappāya anuyogāya sātaccāya padhānāya ayaṁ pañcamo cetokhilo.
ime kho bhikkhave pañca cetokhilāti.

[206] pañcime bhikkhave cetaso vinibandhā katame pañca
idha bhikkhave bhikkhu kāme 2- avītarāgo hoti avigatacchando avigatapemo
avigatapipāso avigatapariḷāho avigatataṇho yo so
bhikkhave bhikkhu kāme avītarāgo hoti avigatacchando avigatapemo
avigatapipāso avigatapariḷāho avigatataṇho tassa cittaṁ na manati
ātappāya anuyogāya sātaccāya padhānāya yassa cittaṁ na namati
ātappāya anuyogāya sātaccāya padhānāya ayaṁ paṭhamo cetaso
vinibandho. puna caparaṁ bhikkhave bhikkhu kāye avītarāgo hoti ... rūpe

footnote: 1 po. na pasaṁsīdati. 2 ma. yu. kāmesu.

page number: 278

avītarāgo hoti ... yāvadatthaṁ udarāvadehakaṁ bhuñjitvā seyyasukhaṁ
passasukhaṁ middhasukhaṁ anuyutto viharati ... aññataraṁ devanikāyaṁ (pts. a iii, 250) paṇidhāya
brahmacariyaṁ carati imināhaṁ sīlena vā vatena vā tapena vā
brahmacariyena vā devo vā bhavissāmi devaññataro vāti yo
so bhikkhave bhikkhu aññataraṁ devanikāyaṁ paṇidhāya brahmacariyaṁ
carati imināhaṁ sīlena vā vatena vā tapena vā brahmacariyena
vā devo vā bhavissāmi devaññataro vāti tassa cittaṁ
na namati ātappāya anuyogāya sātaccāya padhānāya yassa
cittaṁ na namati ātappāya anuyogāya sātaccāya padhānāya ayaṁ
pañcamo cetaso vinibandho. ime kho bhikkhave pañca cetaso
vinibandhāti.

[207] pañcime bhikkhave ānisaṁsā yāguyā katame pañca
khuddaṁ 1- paṭivineti pipāsaṁ paṭivineti vātaṁ anulometi vatthiṁ
sodheti āmāvasesaṁ pāceti ime kho bhikkhave pañca ānisaṁsā
yāguyāti.

[208] pañcime bhikkhave ādīnavā dantakaṭṭhassa akhādane
katame pañca acakkhussaṁ mukhaṁ duggandhaṁ hoti rasaharaṇiyo na
visujjhanti pittaṁ semhaṁ bhattaṁ pariyonaddhati 2- bhattamassa nacchādeti
ime kho bhikkhave pañca ādīnavā dantakaṭṭhassa akhādane. pañcime
bhikkhave ānisaṁsā dantakaṭṭhassa khādane katame pañca cakkhussaṁ

footnote: 1 yu. khudaṁ. 2 yu. pariyonaddhanti.

page number: 279

mukhaṁ na duggandhaṁ hoti rasaharaṇiyo visujjhanti pittaṁ semhaṁ
bhattaṁ na pariyonaddhati bhattamassa chādeti ime kho bhikkhave
pañca ānisaṁsā dantakaṭṭhassa khādaneti.

[209] (pts. a iii, 251) pañcime bhikkhave ādīnavā āyatakena gītassarena dhammaṁ
bhaṇantassa katame pañca attāpi 1- tasmiṁ sare sārajjati parepi
tasmiṁ sare sārajjanti gahapatikāpi ujjhāyanti yatheva mayaṁ
gāyāma evamevime 2- samaṇā sakyaputtiyā gāyantīti sarakuttimpi
nikāmayamānassa samādhissa bhaṅgo hoti pacchimā janatā diṭṭhānugatiṁ
āpajjati ime kho bhikkhave pañca ādīnavā āyatakena gītassarena
dhammaṁ bhaṇantassāti.

[210] pañcime bhikkhave ādīnavā muṭṭhassatissa asampajānassa
niddaṁ okkamato 3- katame pañca dukkhaṁ supati dukkhaṁ paṭibujjhati
pāpakaṁ supinaṁ passati devatā na rakkhanti asuci muccati ime
kho bhikkhave pañca ādīnavā muṭṭhassatissa asampajānassa niddaṁ
okkamato. pañcime bhikkhave ānisaṁsā upaṭṭhitassatissa
sampajānassa niddaṁ okkamato katame pañca sukhaṁ supati sukhaṁ
paṭibujjhati na pāpakaṁ supinaṁ passati devatā rakkhanti asuci
na muccati ime kho bhikkhave pañca ānisaṁsā upaṭṭhitassatissa
sampajānassa niddaṁ okkamatoti.
kimbilavaggo paṭhamo.

footnote: 1 po. ma. yu. attanāpi. 2 ma. evameva kho. 3 po. ma. yu. okkamayato.
footnote: aparaṁpi īdisameva.

page number: 280

tassuddānaṁ.
kimbilo dhammassavanaṁ ājānī 1- ca balaṁ khilaṁ
vinibandhaṁ yāgu kaṭṭhaṁ gītaṁ muṭṭhassatīpi 2- cāti.
-----------
akkosakavaggo dutiyo

[211] (pts. a iii, 252) yo so bhikkhave bhikkhu akkosakaparibhāsako ariyūpavādī
sabrahmacārīnaṁ tassa pañca ādīnavā pāṭikaṅkhā katame pañca
pārājiko vā hoti chinnaparipantho 3- aññataraṁ vā saṅkiliṭṭhaṁ
āpattiṁ āpajjati bāḷhaṁ vā rogātaṅkaṁ phusati sammūḷho kālaṁ
karoti kāyassa bhedā parammaraṇā apāyaṁ duggatiṁ vinipātaṁ nirayaṁ
upapajjati yo so bhikkhave bhikkhu akkosakaparibhāsako ariyūpavādī
sabrahmacārīnaṁ tassa ime pañca ādīnavā paṭikaṅkhāti.

[212] yo so bhikkhave bhikkhu bhaṇḍanakārako kalahakārako
vivādakārako bhassakārako saṅghe adhikaraṇakārako tassa pañca
ādīnavā pāṭikaṅkhā katame pañca anadhigataṁ nādhigacchati adhigataṁ 4-
parihāyati pāpako kittisaddo abbhuggacchati sammūḷho kālaṁ
karoti kāyassa bhedā parammaraṇā apāyaṁ duggatiṁ vinipātaṁ nirayaṁ
upapajjati yo so bhikkhave bhikkhu bhaṇḍanakārako kalahakārako vivādakārako
bhassakārako saṅghe adhikaraṇakārako tassa ime pañca
ādīnavā pāṭikaṅkhāti.

footnote: 1 ma. ājānīyo. 2 yu. muṭṭhassatinā. 3 ma. chinnaparibandho. 4 po. ma. adhigatā.

page number: 281

[213] pañcime bhikkhave ādīnavā dussīlassa sīlavipattiyā
katame pañca idha bhikkhave dussīlo sīlavipanno pamādādhikaraṇaṁ
mahatiṁ bhogajāniṁ nigacchati ayaṁ bhikkhave paṭhamo ādīnavo dussīlassa
sīlavipattiyā. puna caparaṁ bhikkhave dussīlassa sīlavipannassa pāpako
kittisaddo abbhuggacchati ayaṁ bhikkhave dutiyo ādīnavo dussīlassa
sīlavipattiyā. (pts. a iii, 253) puna caparaṁ bhikkhave dussīlo sīlavipanno yaññadeva
parisaṁ upasaṅkamati yadi khattiyaparisaṁ yadi brāhmaṇaparisaṁ yadi gahapatiparisaṁ
yadi samaṇaparisaṁ avisārado upasaṅkamati maṅkubhūto ayaṁ bhikkhave tatiyo
ādīnavo dussīlassa sīlavipattiyā. puna caparaṁ bhikkhave dussīlo
sīlavipanno sammūḷho kālaṁ karoti ayaṁ bhikkhave catuttho ādīnavo
dussīlassa sīlavipattiyā. puna caparaṁ bhikkhave dussīlo sīlavipanno kāyassa
bhedā parammaraṇā apāyaṁ duggatiṁ vinipātaṁ nirayaṁ upapajjati ayaṁ
bhikkhave pañcamo ādīnavo dussīlassa sīlavipattiyā ime kho bhikkhave
pañca ādīnavā dussīlassa sīlavipattiyā. pañcime bhikkhave ānisaṁsā
sīlavato sīlasampadāya katame pañca idha bhikkhave sīlavā sīlasampanno
appamādādhikaraṇaṁ mahantaṁ bhogakkhandhaṁ adhigacchati ayaṁ bhikkhave
paṭhamo ānisaṁso sīlavato sīlasampadāya. puna caparaṁ bhikkhave sīlavato
sīlasampannassa kalyāṇo kittisaddo abbhuggacchati ayaṁ bhikkhave
dutiyo ānisaṁso sīlavato sīlasampadāya. puna caparaṁ bhikkhave sīlavā
sīlasampanno yaññadeva parisaṁ upasaṅkamati yadi khattiyaparisaṁ yadi

page number: 282

brāhmaṇaparisaṁ yadi gahapatiparisaṁ yadi samaṇaparisaṁ visārado
upasaṅkamati amaṅkubhūto ayaṁ bhikkhave tatiyo ānisaṁso sīlavato
sīlasampadāya. puna caparaṁ bhikkhave sīlavā sīlasampanno asammūḷho kālaṁ
karoti ayaṁ bhikkhave catuttho ānisaṁso sīlavato sīlasampadāya.
puna caparaṁ bhikkhave sīlavā sīlasampanno kāyassa bhedā parammaraṇā
sugatiṁ saggaṁ lokaṁ upapajjati ayaṁ bhikkhave pañcamo ānisaṁso sīlavato
sīlasampadāya (pts. a iii, 254) ime kho bhikkhave pañca ānisaṁsā sīlavato
sīlasampadāyāti.

[214] pañcime bhikkhave ādīnavā bahubhāṇismiṁ puggale katame
pañca musā bhaṇati pisuṇaṁ bhaṇati pharusaṁ bhaṇati samphappalāpaṁ
bhaṇati kāyassa bhedā parammaraṇā apāyaṁ duggatiṁ vinipātaṁ nirayaṁ
upapajjati ime kho bhikkhave pañca ādīnavā bahubhāṇismiṁ
puggale. pañcime bhikkhave ānisaṁsā mantabhāṇismiṁ 1- puggale katame
pañca na musā bhaṇati na pisuṇaṁ bhaṇati na pharusaṁ bhaṇati
na samphappalāpaṁ bhaṇati kāyassa bhedā parammaraṇā sugatiṁ saggaṁ
lokaṁ upapajjati ime kho bhikkhave pañca ānisaṁsā mantabhāṇismiṁ
puggaleti.

[215] pañcime bhikkhave ādīnavā akkhantiyā katame pañca
bahuno janassa appiyo hoti amanāpo verabahulo ca hoti
vajjabahulo ca sammūḷho kālaṁ karoti kāyassa bhedā parammaraṇā

footnote: 1 po. mantā ....

page number: 283

apāyaṁ duggatiṁ vinipātaṁ nirayaṁ upapajjati ime kho bhikkhave pañca
ādīnavā akkhantiyā. pañcime bhikkhave ānisaṁsā khantiyā katame
pañca bahuno janassa piyo hoti manāpo na verabahulo hoti
na vajjabahulo asammūḷho kālaṁ karoti kāyassa bhedā parammaraṇā
sugatiṁ saggaṁ lokaṁ upapajjati ime kho bhikkhave pañca
ānisaṁsā khantiyāti.

[216] (pts. a iii, 255) pañcime bhikkhave ādīnavā akkhantiyā katame pañca
bahuno janassa appiyo hoti amanāpo luddho 1- ca hoti vippaṭisārī
ca sammūḷho kālaṁ karoti kāyassa bhedā parammaraṇā
apāyaṁ duggatiṁ vinipātaṁ nirayaṁ upapajjati ime kho bhikkhave pañca
ādīnavā akkhantiyā. pañcime bhikkhave ānisaṁsā khantiyā katame
pañca bahuno janassa piyo hoti manāpo aluddho 2- ca hoti
avippaṭisārī ca asammūḷho kālaṁ karoti kāyassa bhedā parammaraṇā
sugatiṁ saggaṁ lokaṁ upapajjati ime kho bhikkhave pañca
ānisaṁsā khantiyāti.

[217] pañcime bhikkhave ādīnavā apāsādike katame pañca
attāpi attānaṁ upavadati anuvicca viññū garahanti pāpako
kittisaddo abbhuggacchati sammūḷho kālaṁ karoti kāyassa bhedā
parammaraṇā apāyaṁ duggatiṁ vinipātaṁ nirayaṁ upapajjati ime kho
bhikkhave pañca ādīnavā apāsādike. pañcime bhikkhave ānisaṁsā

footnote: 1-2 ma. luddo aluddo.

page number: 284

pāsādike katame pañca attāpi attānaṁ na upavadati anuvicca
viññū pasaṁsanti kalyāṇo kittisaddo abbhuggacchati asammūḷho
kālaṁ karoti kāyassa bhedā parammaraṇā sugatiṁ saggaṁ lokaṁ upapajjati
ime kho bhikkhave pañca ānisaṁsā pāsādiketi.

[218] pañcime bhikkhave ādīnavā apāsādike katame pañca
appasannā nappasīdanti pasannānañca ekaccānaṁ aññathattaṁ hoti
satthu sāsanaṁ na kataṁ 1- hoti pacchimā janatā diṭṭhānugatiṁ āpajjati
cittamassa nappasīdati ime kho bhikkhave pañca ādīnavā apāsādike.
pañcime bhikkhave ānisaṁsā pāsādike katame pañca appasannā
pasīdanti pasannānañca bhiyyobhāvo hoti satthu sāsanaṁ kataṁ hoti
pacchimā janatā diṭṭhānugatiṁ āpajjati cittamassa pasīdati ime
kho bhikkhave pañca ānisaṁsā pāsādiketi.

[219] pañcime bhikkhave ādīnavā aggismiṁ katame pañca
acakkhusso dubbaṇṇakaraṇo dubbalakaraṇo saṅgaṇikāpavaḍḍhano 2-
tiracchānakathāpavattaniko ime kho bhikkhave pañca ādīnavā aggisminti.

[220] pañcime bhikkhave ādīnavā madhurāyaṁ katame pañca
visamā bahurajā caṇḍasunakhā vālayakkhā 3- dullabhapiṇḍā
ime kho bhikkhave pañca ādīnavā madhurāyanti.
akkosakavaggo dutiyo.

footnote: 1 ma. yu. akataṁ. 2 po. saṅgaṇikāya bandhano. 3 po. bālayakkhā. ma. yu. vāḷayakkhā.

page number: 285

tassuddānaṁ
akkosabhaṇḍanasīlaṁ bāhubhāṇī 1- dve akhantiyo
apāsādikā dve vuttā aggismiṁ madhurena cāti.
------------
dīghacārikavaggo tatiyo

[221] pañcime bhikkhave ādīnavā dīghacārikaṁ anavatthacārikaṁ
anuyuttassa viharato katame pañca assutaṁ na suṇāti sutaṁ na
pariyodapeti 2- sutenekaccena avisārado hoti bāḷhaṁ 3- rogātaṅkaṁ
phusati na ca mittavā hoti ime kho bhikkhave pañca ādīnavā
dīghacārikaṁ anavatthacārikaṁ anuyuttassa viharato. pañcime bhikkhave
ānisaṁsā samavatthacāre katame pañca assutaṁ suṇāti sutaṁ
pariyodapeti sutenekaccena visārado hoti na bāḷhaṁ rogātaṅkaṁ
phusati mittavā ca hoti ime kho bhikkhave pañca ānisaṁsā
samavatthacāreti.

[222] pañcime bhikkhave ādīnavā dīghacārikaṁ anavatthacārikaṁ anuyuttassa
viharato katame pañca anadhigataṁ nādhigacchati adhigataṁ 4-
parihāyati adhigatenekaccena avisārado hoti bāḷhaṁ rogātaṅkaṁ
phusati na ca mittavā hoti ime kho bhikkhave pañca ādīnavā
dīghacārikaṁ anavatthacārikaṁ anuyuttassa viharato. pañcime bhikkhave

footnote: 1 ma. yu. bahubhāṇī. 2 ma. pariyodāpeti. aparaṁpi īdisameva. 3 ma. yu. gāḷhaṁ.
footnote: aparaṁpi īdisameva. 4 po. ma. yu. adhigatā. aparaṁpi īdisameva.

page number: 286

ānisaṁsā samavatthacāre katame pañca anadhigataṁ adhigacchati
adhigataṁ na parihāyati adhigatenekaccena visārado hoti na bāḷhaṁ
rogātaṅkaṁ phusati mittavā ca hoti ime kho bhikkhave pañca
ānisaṁsā samavatthacāreti.

[223] (pts. a iii, 258) pañcime bhikkhave ādīnavā abhinivāse 1- katame pañca
bahubhaṇḍo hoti bahubhaṇḍasannicayo bahubhesajjo hoti bahubhesajjasannicayo
bahukicco hoti bahukaraṇīyo abyatto 2- kiṁkaraṇīyesu saṁsaṭṭho
viharati gahaṭṭhapabbajitehi ananulomikena gihisaṁsaggena tamhā ca
āvāsā pakkamanto sāpekkho pakkamati ime kho bhikkhave pañca
ādīnavā abhinivāse 1-. pañcime bhikkhave ānisaṁsā samavatthanivāse 3-
katame pañca na bahubhaṇḍo hoti na bahubhaṇḍasannicayo na bahubhesajjo
hoti na bahubhesajjasannicayo na bahukicco hoti na bahukaraṇīyo
byatto 4- kiṁkaraṇīyesu asaṁsaṭṭho viharati gahaṭṭhapabbajitehi
ananulomikena gihisaṁsaggena tamhā ca āvāsā pakkamanto anapekkho
pakkamati ime kho bhikkhave pañca ānisaṁsā samavatthanivāseti.

[224] pañcime bhikkhave ādīnavā abhinivāse katame pañca
āvāsamaccharī hoti kulamaccharī hoti lābhamaccharī hoti vaṇṇamaccharī
hoti dhammamaccharī hoti ime kho bhikkhave pañca ādīnavā
abhinivāse. pañcime bhikkhave ānisaṁsā samavatthanivāse katame pañca

footnote: 1 ma. yu. atinivāse. aparaṁpi īdisameva. 2 ma. byatto. 3 ma. yu. samavatthavāse.
footnote: aparaṁpi īdisameva. 4 ma. na byatto.

page number: 287

na āvāsamaccharī hoti na kulamaccharī hoti na lābhamaccharī hoti
na vaṇṇamaccharī hoti na dhammamaccharī hoti ime kho bhikkhave
pañca ānisaṁsā samavatthanivāseti.

[225] pañcime bhikkhave ādīnavā kulūpake katame pañca
anāmantacāre āpajjati rahonisajjāya āpajjati paṭicchanne
āsane āpajjati mātugāmassa uttarichappañcavācāhi dhammaṁ desento
āpajjati kāmasaṅkappabahulo viharati ime kho bhikkhave pañca
ādīnavā kulūpaketi.

[226] pañcime bhikkhave ādīnavā kulūpakassa bhikkhuno ativelaṁ
kulesu saṁsaṭṭhassa viharato katame pañca mātugāmassa abhiṇhadassanaṁ
dassane sati saṁsaggo saṁsagge sati vissāso vissāse
sati otāro otiṇṇacittassetaṁ pāṭikaṅkhaṁ anabhirato vā brahmacariyaṁ
carissati saṅkiliṭṭhaṁ 1- āpattiṁ āpajjissati sikkhaṁ vā paccakkhāya
hīnāyāvattissati ime kho bhikkhave pañca ādīnavā kulūpakassa
bhikkhuno ativelaṁ kulesu saṁsaṭṭhassa viharatoti.

[227] pañcime bhikkhave ādīnavā bhogesu katame pañca
aggisādhāraṇā bhogā udakasādhāraṇā bhogā rājasādhāraṇā bhogā
corasādhāraṇā bhogā appiyehi dāyādehi sādhāraṇā bhogā ime
kho bhikkhave pañca ādīnavā bhogesu. pañcime bhikkhave ānisaṁsā
bhogesu katame pañca bhoge nissāya attānaṁ sukheti pīṇeti

footnote: 1 po. ma. yu. aññataraṁ vā saṅkiliṭṭhaṁ.

page number: 288

sammā sukhaṁ pariharati mātāpitaro sukheti pīṇeti sammā sukhaṁ pariharati
puttadāradāsakammakaraporise sukheti pīṇeti sammā sukhaṁ pariharati mittāmacce
sukheti pīṇeti sammā sukhaṁ pariharati samaṇabrāhmaṇesu
uddhaggikaṁ dakkhiṇaṁ patiṭṭhāpeti sovaggikaṁ sukhavipākaṁ saggasaṁvattanikaṁ
ime kho bhikkhave pañca ānisaṁsā bhogesūti.

[228] (pts. a iii, 260) pañcime bhikkhave ādīnavā ussūrabhatte kule katame
pañca ye te atithī pāhunā te na kālena paṭipūjenti yā
tā balipaṭiggāhikā devatā tā na kālena paṭipūjenti ye te
samaṇabrāhmaṇā ekabhattikā rattūparatā viratā vikālabhojanā te na
kālena paṭipūjenti dāsakammakaraporisā vimukhā kammaṁ karonti
tāvatakaññeva asamayena bhuttaṁ anojavantaṁ hoti ime kho bhikkhave
pañca ādīnavā ussūrabhatte kule. pañcime bhikkhave ānisaṁsā
samayabhatte kule katame pañca ye te atithī pāhunā te kālena
paṭipūjenti yā tā balipaṭiggāhikā devatā tā kālena paṭipūjenti
ye te samaṇabrāhmaṇā ekabhattikā rattūparatā viratā
vikālabhojanā te kālena paṭipūjenti dāsakammakaraporisā avimukhā
kammaṁ karonti tāvatakaññeva samayena bhuttaṁ ojavantaṁ hoti ime
kho bhikkhave pañca ānisaṁsā samayabhatte kuleti.

[229] pañcime bhikkhave ādīnavā kaṇhasappe katame pañca
asuci duggandho sabhīru sappaṭibhayo mittadubbhī ime kho

page number: 289

bhikkhave pañca ādīnavā kaṇhasappe evameva kho bhikkhave pañcime
ādīnavā mātugāme katame pañca asuci duggandho sabhīru
sappaṭibhayo mittadubbhī ime kho bhikkhave pañca ādīnavā
mātugāmeti.

[230] pañcime bhikkhave ādīnavā kaṇhasappe katame pañca
kodhano upanāhī ghoraviso dujivho mittadubbhī (pts. a iii, 261) ime kho
bhikkhave pañca ādīnavā kaṇhasappe evameva kho bhikkhave pañcime
ādīnavā mātugāme katame pañca kodhano upanāhī ghoraviso
dujivho mittadubbhī tatridaṁ bhikkhave mātugāmassa ghoravisatā
yebhuyyena bhikkhave mātugāmo tibbarāgo tatridaṁ bhikkhave mātugāmassa
dujivhatā yebhuyyena bhikkhave mātugāmo pisuṇavāco tatridaṁ
bhikkhave mātugāmassa mittadubbhitā yebhuyyena bhikkhave mātugāmo
aticārinī ime kho bhikkhave pañca ādīnavā mātugāmeti.
dīghacārikavaggo tatiyo.
tassuddānaṁ
dve dīghacārikā vuttā abhinivāsamaccharaṁ 1-
duve kulūpakā bhogo 2- bhattaṁ 3- sappāpare duveti.
----------

footnote: 1 ma. atinivāsamaccharī. yu. ---macchare. 2 po. dve kulūpakaṁ bhogā. ma. duve
footnote: ca kulūpakā bhogā. yu. duve ca .... 3 po. ussurabhattaṁ kaṇhasappā apare dveti.

page number: 290

āvāsikavaggo catuttho

[231] pañcahi bhikkhave dhammehi samannāgato āvāsiko bhikkhu
abhāvanīyo hoti katamehi pañcahi na ākappasampanno hoti
na vattasampanno na bahussuto hoti na sutadharo na paṭisallekhitā
hoti na paṭisallānārāmo na kalyāṇārāmo 1- na kalyāṇavāco
hoti na kalyāṇavākkaraṇo duppañño hoti jaḷo eḷamūgo imehi
kho bhikkhave pañcahi dhammehi samannāgato āvāsiko bhikkhu abhāvanīyo
hoti. pañcahi bhikkhave dhammehi samannāgato āvāsiko bhikkhu
bhāvanīyo hoti katamehi pañcahi (pts. a iii, 262) ākappasampanno hoti vattasampanno
bahussuto hoti sutadharo paṭisallekhitā hoti paṭisallānārāmo
kalyāṇārāmo 1- kalyāṇavāco hoti kalyāṇavākkaraṇo paññavā
hoti ajaḷo aneḷamūgo imehi kho bhikkhave pañcahi dhammehi
samannāgato āvāsiko bhikkhu bhāvanīyo hotīti.

[232] pañcahi bhikkhave dhammehi samannāgato āvāsiko bhikkhu
sabrahmacārīnaṁ piyo ca hoti manāpo ca garu ca bhāvanīyo ca
katamehi pañcahi sīlavā hoti pātimokkhasaṁvarasaṁvuto viharati
ācāragocarasampanno aṇumattesu vajjesu bhayadassāvī samādāya sikkhati
sikkhāpadesu bahussuto hoti sutadharo sutasannicayo ye te dhammā
ādikalyāṇā majjhekalyāṇā pariyosānakalyāṇā sātthaṁ sabyañjanaṁ

footnote: 1 ma. yu. ayaṁ pāṭho na dissati.

page number: 291

kevalaparipuṇṇaṁ parisuddhaṁ brahmacariyaṁ abhivadanti tathārūpāssa dhammā
bahussutā honti dhatā vacasā paricitā manasānupekkhitā diṭṭhiyā
suppaṭividdhā kalyāṇavāco hoti kalyāṇavākkaraṇo poriyā vācāya
samannāgato vissaṭṭhāya anelagaḷāya atthassa viññāpaniyā catunnaṁ
jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti
akicchalābhī akasiralābhī āsavānaṁ khayā 1- anāsavaṁ cetovimuttiṁ
paññāvimuttiṁ diṭṭheva dhamme sayaṁ abhiññā sacchikatvā upasampajja
viharati imehi kho bhikkhave pañcahi dhammehi samannāgato āvāsiko
bhikkhu sabrahmacārīnaṁ piyo ca hoti manāpo ca garu ca bhāvanīyo cāti.

[233] pañcahi bhikkhave dhammehi samannāgato āvāsiko bhikkhu
āvāsaṁ sobheti katamehi pañcahi (pts. a iii, 263) sīlavā hoti .pe. sikkhati
sikkhāpadesu bahussuto hoti .pe. diṭṭhiyā suppaṭividdhā
kalyāṇavāco hoti kalyāṇavākkaraṇo poriyā vācāya samannāgato
vissaṭṭhāya anelagaḷāya atthassa viññāpaniyā paṭibalo hoti
upasaṅkamantaṁ 2- dhammiyā kathāya sandassetuṁ samādapetuṁ samuttejetuṁ
sampahaṁsetuṁ catunnaṁ jhānānaṁ ābhicetasikānaṁ diṭṭhadhammasukhavihārānaṁ
nikāmalābhī hoti akicchalābhī akasiralābhī imehi kho bhikkhave pañcahi
dhammehi samannāgato āvāsiko bhikkhu āvāsaṁ sobhetīti.

[234] pañcahi bhikkhave dhammehi samannāgato āvāsiko bhikkhu

footnote: 1 po. āsavānañca. 2 ma. yu. upasaṅkamante.

page number: 292

āvāsassa bahūpakāro hoti katamehi pañcahi sīlavā hoti .pe.
samādāya sikkhati sikkhāpadesu bahussuto hoti .pe. diṭṭhiyā
suppaṭividdhā khaṇḍaphullaṁ paṭisaṅkharoti mahā kho pana bhikkhusaṅgho
abhikkanto nānāverajjakā bhikkhū gihīnaṁ upasaṅkamitvā āroceti
mahā kho āvuso bhikkhusaṅgho abhikkanto nānāverajjakā bhikkhū karotha
puññāni samayo puññāni kātunti catunnaṁ jhānānaṁ ābhicetasikānaṁ
diṭṭhadhammasukhavihārānaṁ nikāmalābhī hoti akicchalābhī akasiralābhī imehi
kho bhikkhave pañcahi dhammehi samannāgato āvāsiko bhikkhu āvāsassa
bahūpakāro hotīti.

[235] pañcahi bhikkhave dhammehi samannāgato āvāsiko bhikkhu
gihiṁ 1- anukampati katamehi pañcahi adhisīlesu 2- samādapeti dhammadassane
niveseti gilānake upasaṅkamitvā satiṁ uppādeti arahaggataṁ
āyasmanto satiṁ upaṭṭhāpethāti mahā kho pana bhikkhusaṅgho
abhikkanto nānāverajjakā bhikkhū gihīnaṁ upasaṅkamitvā āroceti
mahā kho āvuso bhikkhusaṅgho abhikkanto nānāverajjakā bhikkhū karotha
puññāni samayo puññāni kātunti yaṁ kho panassa bhojanaṁ denti
lūkhaṁ vā paṇītaṁ vā taṁ attanā paribhuñjati saddhādeyyaṁ na
vinipāteti imehi kho bhikkhave pañcahi dhammehi samannāgato āvāsiko
bhikkhu gihiṁ 1- anukampatīti.

footnote: 1 ma. yu. gihīnaṁ. 2 ma. yu. adhisīle.

page number: 293

[236] pañcahi bhikkhave dhammehi samannāgato āvāsiko bhikkhu
yathābhataṁ nikkhitto evaṁ niraye katamehi pañcahi ananuvicca
apariyogāhetvā avaṇṇārahassa vaṇṇaṁ bhāsati ananuvicca
apariyogāhetvā vaṇṇārahassa avaṇṇaṁ bhāsati ananuvicca apariyogāhetvā
appasādanīye ṭhāne pasādaṁ upadaṁseti ananuvicca apariyogāhetvā
pasādanīye ṭhāne appasādaṁ upadaṁseti saddhādeyyaṁ vinipāteti.
imehi kho bhikkhave pañcahi dhammehi samannāgato āvāsiko bhikkhu
yathābhataṁ nikkhitto evaṁ niraye. pañcahi bhikkhave dhammehi samannāgato
āvāsiko bhikkhu yathābhataṁ nikkhitto evaṁ sagge katamehi pañcahi
anuvicca pariyogāhetvā avaṇṇārahassa avaṇṇaṁ bhāsati anuvicca
pariyogāhetvā vaṇṇārahassa vaṇṇaṁ bhāsati anuvicca
pariyogāhetvā appasādanīye ṭhāne appasādaṁ upadaṁseti anuvicca
pariyogāhetvā pasādanīye ṭhāne pasādaṁ upadaṁseti saddhādeyyaṁ
na vinipāteti imehi kho bhikkhave pañcahi dhammehi samannāgato
āvāsiko bhikkhu yathābhataṁ nikkhitto evaṁ saggeti.

[237] (pts. a iii, 265) pañcahi bhikkhave dhammehi samannāgato āvāsiko bhikkhu
yathābhataṁ nikkhitto evaṁ niraye katamehi pañcahi ananuvicca
apariyogāhetvā avaṇṇārahassa vaṇṇaṁ bhāsati ananuvicca
apariyogāhetvā vaṇṇārahassa avaṇṇaṁ bhāsati āvāsamaccharī hoti
āvāsapaligedhī kulamaccharī hoti kulapaligedhī saddhādeyyaṁ vinipāteti

page number: 294

imehi kho .pe. pañcahi bhikkhave dhammehi samannāgato āvāsiko
bhikkhu yathābhataṁ nikkhitto evaṁ sagge katamehi pañcahi anuvicca
pariyogāhetvā avaṇṇārahassa avaṇṇaṁ bhāsati anuvicca
pariyogāhetvā vaṇṇārahassa vaṇṇaṁ bhāsati na āvāsamaccharī hoti
na āvāsapaligedhī na kulamaccharī hoti na kulapaligedhī saddhādeyyaṁ na
vinipāteti imehi kho .pe.

[238] pañcahi bhikkhave dhammehi samannāgato āvāsiko bhikkhu
yathābhataṁ nikkhitto evaṁ niraye katamehi pañcahi ananuvicca apariyogāhetvā
avaṇṇārahassa vaṇṇaṁ bhāsati ananuvicca apariyogāhetvā
vaṇṇārahassa avaṇṇaṁ bhāsati āvāsamaccharī hoti kulamaccharī
hoti lābhamaccharī hoti imehi kho .pe. pañcahi bhikkhave
dhammehi samannāgato āvāsiko bhikkhu yathābhataṁ nikkhitto evaṁ sagge
katamehi pañcahi anuvicca pariyogāhetvā avaṇṇārahassa avaṇṇaṁ
bhāsati anuvicca pariyogāhetvā vaṇṇārahassa vaṇṇaṁ bhāsati (pts. a iii, 266) na
āvāsamaccharī hoti na kulamaccharī hoti na lābhamaccharī hoti
imehi kho .pe.

[239] pañcahi bhikkhave dhammehi samannāgato āvāsiko bhikkhu
yathābhataṁ nikkhitto evaṁ niraye katamehi pañcahi āvāsamaccharī
hoti kulamaccharī hoti lābhamaccharī hoti vaṇṇamaccharī hoti
saddhādeyyaṁ vinipāteti imehi kho .pe. pañcahi bhikkhave

page number: 295

dhammehi samannāgato āvāsiko bhikkhu yathābhataṁ nikkhitto evaṁ sagge
katamehi pañcahi na āvāsamaccharī hoti na kulamaccharī hoti
na lābhamaccharī hoti na vaṇṇamaccharī hoti saddhādeyyaṁ na
vinipāteti imehi kho .pe.

[240] pañcahi bhikkhave dhammehi samannāgato āvāsiko bhikkhu
yathābhataṁ nikkhitto evaṁ niraye katamehi pañcahi āvāsamaccharī
hoti kulamaccharī hoti lābhamaccharī hoti vaṇṇamaccharī hoti
dhammamaccharī hoti imehi kho .pe. pañcahi bhikkhave dhammehi
samannāgato āvāsiko bhikkhu yathābhataṁ nikkhitto evaṁ sagge katamehi
pañcahi na āvāsamaccharī hoti na kulamaccharī hoti na
lābhamaccharī (pts. a iii, 267) hoti na vaṇṇamaccharī hoti na dhammamaccharī hoti
imehi kho .pe.
āvāsikavaggo catuttho.
tassuddānaṁ
āvāsiko appiyasobhanā ca 1- bahūpakāro anukampako ca
yathābhatañcāpi avaṇṇagedhā 2- catukkamaccherapañcakena cāti 2-.
-----------

footnote: 1 ma. āvāsiko piyo ca sobhano. yu. āvāsikopi yo ca sobhanā. 2 ma. tayo
footnote: ca vaṇṇārahā ceva macchariyā duvepi cāti. yu. yathābhataṁ avaṇṇaṁ ca catukkamaccharīyena
footnote: cāti.

page number: 296

duccaritavaggo pañcamo

[241] pañcime bhikkhave ādīnavā duccarite katame pañca
attāpi attānaṁ upavadati anuvicca viññū garahanti pāpako
kittisaddo abbhuggacchati sammūḷho kālaṁ karoti kāyassa bhedā
parammaraṇā apāyaṁ duggatiṁ vinipātaṁ nirayaṁ upapajjati ime kho
bhikkhave pañca ādīnavā duccarite. pañcime bhikkhave ānisaṁsā
sucarite katame pañca attāpi attānaṁ na upavadati anuvicca
viññū pasaṁsanti kalyāṇo kittisaddo abbhuggacchati asammūḷho
kālaṁ karoti kāyassa bhedā parammaraṇā sugatiṁ saggaṁ lokaṁ
upapajjati ime kho bhikkhave pañca ānisaṁsā sucariteti.

[242] pañcime bhikkhave ādīnavā kāyaduccarite .pe.
pañcime bhikkhave ānisaṁsā kāyasucarite .pe.

[243] pañcime bhikkhave ādīnavā vacīduccarite .pe.
pañcime bhikkhave ānisaṁsā vacīsucarite .pe.

[244] pañcime bhikkhave ādīnavā manoduccarite katame pañca
attāpi attānaṁ upavadati anuvicca viññū garahanti pāpako
kittisaddo abbhuggacchati sammūḷho kālaṁ karoti kāyassa bhedā
parammaraṇā apāyaṁ duggatiṁ vinipātaṁ nirayaṁ upapajjati ime kho
bhikkhave pañca ādīnavā manoduccarite. pañcime bhikkhave ānisaṁsā
manosucarite katame pañca (pts. a iii, 268) attāpi attānaṁ na upavadati anuvicca

page number: 297

viññū pasaṁsanti kalyāṇo kittisaddo abbhuggacchati asammūḷho
kālaṁ karoti kāyassa bhedā parammaraṇā sugatiṁ saggaṁ lokaṁ
upapajjati ime kho bhikkhave pañca ānisaṁsā manosucariteti.

[245] pañcime bhikkhave ādīnavā duccarite katame pañca
attāpi attānaṁ upavadati anuvicca viññū garahanti pāpako
kittisaddo abbhuggacchati saddhammā vuṭṭhāti asaddhamme patiṭṭhāti
ime kho bhikkhave pañca ādīnavā duccarite. pañcime bhikkhave
ānisaṁsā sucarite katame pañca attāpi attānaṁ na upavadati
anuvicca viññū pasaṁsanti kalyāṇo kittisaddo abbhuggacchati
asaddhammā vuṭṭhāti saddhamme patiṭṭhāti ime kho bhikkhave
pañca ānisaṁsā sucariteti.

[246] pañcime bhikkhave ādīnavā kāyaduccarite .pe.
pañcime bhikkhave ānisaṁsā kāyasucarite .pe.

[247] pañcime bhikkhave ādīnavā vacīduccarite .pe.
pañcime bhikkhave ānisaṁsā vacīsucarite .pe.

[248] pañcime bhikkhave ādīnavā manoduccarite katame
pañca attāpi attānaṁ upavadati anuvicca viññū garahanti
pāpako kittisaddo abbhuggacchati saddhammā vuṭṭhāti asaddhamme
patiṭṭhāti ime kho bhikkhave pañca ādīnavā manoduccarite.
pañcime bhikkhave ānisaṁsā manosucarite katame pañca attāpi

page number: 298

attānaṁ na upavadati anuvicca viññū pasaṁsanti kalyāṇo
kittisaddo abbhuggacchati asaddhammā vuṭṭhāti saddhamme patiṭṭhāti
ime kho bhikkhave pañca ānisaṁsā manosucariteti.

[249] pañcime bhikkhave ādīnavā sīvathikāya katame pañca
asuci duggandhā sappaṭibhayā vālānaṁ amanussānaṁ āvāso
bahuno janassa ārodanā ime kho bhikkhave pañca ādīnavā sīvathikāya
evameva kho bhikkhave pañcime ādīnavā sīvathikūpame puggale
katame pañca (pts. a iii, 269) idha bhikkhave ekacco puggalo asucinā kāyakammena
samannāgato hoti asucinā vacīkammena samannāgato hoti asucinā
manokammena samannāgato hoti idamassa asucitāya vadāmi seyyathāpi
sā bhikkhave sīvathikā asuci tathūpamāhaṁ bhikkhave imaṁ puggalaṁ
vadāmi. tassa asucinā kāyakammena samannāgatassa asucinā vacīkammena
samannāgatassa asucinā manokammena samannāgatassa pāpako
kittisaddo abbhuggacchati idamassa duggandhatāya vadāmi seyyathāpi
sā bhikkhave sīvathikā duggandhā tathūpamāhaṁ bhikkhave imaṁ puggalaṁ
vadāmi. tamenaṁ asucinā kāyakammena samannāgataṁ asucinā vacīkammena
samannāgataṁ asucinā manokammena samannāgataṁ pesalā sabrahmacārī
ārakā parivajjenti idamassa sappaṭibhayasmiṁ vadāmi seyyathāpi
sā bhikkhave sīvathikā sappaṭibhayā tathūpamāhaṁ bhikkhave imaṁ puggalaṁ
vadāmi. so asucinā kāyakammena samannāgato asucinā vacīkammena

page number: 299

samannāgato asucinā manokammena samannāgato sabhāgehi puggalehi
saddhiṁ saṁvasati idamassa vālāvasathasmiṁ 1- vadāmi seyyathāpi sā
bhikkhave sīvathikā vālānaṁ amanussānaṁ āvāso tathūpamāhaṁ bhikkhave
imaṁ puggalaṁ vadāmi. tamenaṁ asucinā kāyakammena samannāgataṁ asucinā
vacīkammena samannāgataṁ asucinā manokammena samannāgataṁ pesalā
sabrahmacārī disvā khiyadhammaṁ āpajjanti aho vata no dukkhaṁ ye
mayaṁ evarūpehi puggalehi saddhiṁ saṁvasāmāti idamassa ārodanāya
vadāmi seyyathāpi sā bhikkhave sīvathikā bahuno janassa ārodanā
tathūpamāhaṁ bhikkhave imaṁ puggalaṁ vadāmi. ime kho bhikkhave pañca
ādīnavā sīvathikūpame puggaleti.

[250] (pts. a iii, 270) pañcime bhikkhave ādīnavā puggalappasāde katame
pañca yasmiṁ bhikkhave puggale puggalo abhippasanno hoti so
tathārūpaṁ āpattiṁ āpanno hoti yathārūpāya āpattiyā saṅgho
ukkhipati tassa evaṁ hoti yo kho myāyaṁ puggalo piyo manāpo
so saṅghena ukkhittoti bhikkhūsu appasādabahulo hoti bhikkhūsu
appasādabahulo samāno aññe bhikkhū na bhajati aññe bhikkhū
abhajanto saddhammaṁ na suṇāti saddhammaṁ asuṇanto saddhammā
parihāyati ayaṁ bhikkhave paṭhamo ādīnavo puggalappasāde. puna
caparaṁ bhikkhave yasmiṁ puggale puggalo abhippasanno hoti so tathārūpaṁ
āpattiṁ āpanno hoti yathārūpāya āpattiyā saṅgho ante

footnote: 1 ma. pālāvāsasmiṁ.

page number: 300

nisīdāpeti tassa evaṁ hoti yo kho myāyaṁ puggalo piyo
manāpo so saṅghena ante nisīdāpitoti bhikkhūsu appasādabahulo
hoti bhikkhūsu appasādabahulo samāno aññe bhikkhū na bhajati
aññe bhikkhū abhajanto saddhammaṁ na suṇāti saddhammaṁ asuṇanto
saddhammā parihāyati ayaṁ bhikkhave dutiyo ādīnavo puggalappasāde.
puna caparaṁ bhikkhave yasmiṁ puggale puggalo abhippasanno hoti so
disāpakkanto hoti .pe. so vibbhanto hoti .pe. so
kālakato hoti tassa evaṁ hoti yo kho myāyaṁ puggalo piyo
manāpo so kālakatoti aññe bhikkhū na bhajati aññe bhikkhū
abhajanto saddhammaṁ na suṇāti saddhammaṁ asuṇanto saddhammā
parihāyati ayaṁ bhikkhave pañcamo ādīnavo puggalappasāde. ime
kho bhikkhave pañca ādīnavā puggalappasādeti.
duccaritavaggo pañcamo.
tassuddānaṁ
duccaritaṁ kāyaduccaritaṁ vacīduccaritaṁ manoduccaritaṁ
catūhi pare 1- dve sīvathikā puggalappasādena cāti.
pañcamo paṇṇāsako niṭṭhito.
----------

page number: 301

vaggāsaṅgahitā suttantā

[251] pañcahi bhikkhave dhammehi samannāgatena bhikkhunā
upasampādetabbaṁ katamehi pañcahi idha bhikkhave bhikkhu asekhena
sīlakkhandhena samannāgato hoti asekhena samādhikkhandhena samannāgato
hoti asekhena paññākkhandhena samannāgato hoti asekhena
vimuttikkhandhena samannāgato hoti asekhena vimuttiñāṇadassanakkhandhena
samannāgato hoti imehi kho bhikkhave pañcahi dhammehi
samannāgatena bhikkhunā upasampādetabbanti.

[252] pañcahi bhikkhave dhammehi samannāgatena bhikkhunā nissayo
dātabbo katamehi pañcahi idha bhikkhave bhikkhu asekhena sīlakkhandhena
samannāgato hoti .pe. asekhena vimuttiñāṇadassanakkhandhena
samannāgato hoti imehi kho .pe.

[253] pañcahi bhikkhave dhammehi samannāgatena bhikkhunā
sāmaṇero upaṭṭhāpetabbo katamehi pañcahi idha bhikkhave bhikkhu
asekhena sīlakkhandhena samannāgato hoti .pe. asekhena
vimuttiñāṇadassanakkhandhena samannāgato hoti imehi kho .pe.

[254] (pts. a iii, 272) pañcimāni bhikkhave macchariyāni katamāni pañca
āvāsamacchariyaṁ kulamacchariyaṁ lābhamacchariyaṁ vaṇṇamacchariyaṁ dhammamacchariyaṁ

page number: 302

imāni kho bhikkhave pañca macchariyāni imesaṁ kho bhikkhave pañcannaṁ
macchariyānaṁ etaṁ patikkiṭṭhaṁ 1- yadidaṁ dhammamacchariyanti.

[255] pañcannaṁ bhikkhave macchariyānaṁ pahānāya samucchedāya
brahmacariyaṁ vussati katamesaṁ pañcannaṁ āvāsamacchariyassa pahānāya
samucchedāya brahmacariyaṁ vussati kulamacchariyassa ... lābhamacchariyassa ...
vaṇṇamacchariyassa ... dhammamacchariyassa pahānāya samucchedāya brahmacariyaṁ
vussati imesaṁ kho bhikkhave pañcannaṁ macchariyānaṁ pahānāya
samucchedāya brahmacariyaṁ vussatīti.

[256] pañca 2- bhikkhave dhamme appahāya abhabbo paṭhamaṁ jhānaṁ
upasampajja viharituṁ katame pañca āvāsamacchariyaṁ kulamacchariyaṁ
lābhamacchariyaṁ vaṇṇamacchariyaṁ dhammamacchariyaṁ ime kho bhikkhave pañca
dhamme appahāya abhabbo paṭhamaṁ jhānaṁ upasampajja viharituṁ. pañca 2-
bhikkhave dhamme pahāya bhabbo paṭhamaṁ jhānaṁ upasampajja viharituṁ
katame pañca āvāsamacchariyaṁ kulamacchariyaṁ lābhamacchariyaṁ vaṇṇamacchariyaṁ
dhammamacchariyaṁ ime kho bhikkhave pañca dhamme pahāya bhabbo paṭhamaṁ
jhānaṁ upasampajja viharitunti.

[257] pañca 2- bhikkhave dhamme appahāya abhabbo dutiyaṁ
jhānaṁ ... tatiyaṁ jhānaṁ ... catutthaṁ jhānaṁ ... sotāpattiphalaṁ ...
sakadāgāmiphalaṁ ... anāgāmiphalaṁ ... arahattaṁ 3- sacchikātuṁ katame pañca

footnote: 1 ma. paṭikkuṭṭhaṁ. 2 ma. yu. pañcime. 3 po. arahattaphalaṁ. yu. arahattapphalaṁ.

page number: 303

āvāsamacchariyaṁ kulamacchariyaṁ lābhamacchariyaṁ vaṇṇamacchariyaṁ dhammamacchariyaṁ
ime kho bhikkhave pañca dhamme appahāya abhabbo arahattaṁ 1- sacchikātuṁ.
pañca bhikkhave dhamme pahāya bhabbo arahattaṁ 1- sacchikātuṁ katame pañca
āvāsamacchariyaṁ kulamacchariyaṁ lābhamacchariyaṁ vaṇṇamacchariyaṁ dhammamacchariyaṁ
ime kho bhikkhave pañca dhamme pahāya bhabbo arahattaṁ 1- sacchikātunti.

[258] pañca 2- bhikkhave dhamme appahāya abhabbo paṭhamaṁ jhānaṁ
upasampajja viharituṁ katame pañca āvāsamacchariyaṁ kulamacchariyaṁ
lābhamacchariyaṁ vaṇṇamacchariyaṁ akataññutaṁ akataveditaṁ ime kho bhikkhave
pañca dhamme appahāya abhabbo paṭhamaṁ jhānaṁ upasampajja viharituṁ.
pañca 2- bhikkhave dhamme pahāya bhabbo paṭhamaṁ jhānaṁ upasampajja viharituṁ
katame pañca āvāsamacchariyaṁ kulamacchariyaṁ lābhamacchariyaṁ vaṇṇamacchariyaṁ
akataññutaṁ akataveditaṁ ime kho bhikkhave pañca dhamme pahāya
bhabbo paṭhamaṁ jhānaṁ upasampajja viharitunti.

[259] pañca 2- bhikkhave dhamme appahāya abhabbo dutiyaṁ jhānaṁ ...
tatiyaṁ jhānaṁ ... catutthaṁ jhānaṁ ... sotāpattiphalaṁ ... sakadāgāmiphalaṁ ...
anāgāmiphalaṁ ... arahattaṁ sacchikātuṁ katame pañca āvāsamacchariyaṁ
kulamacchariyaṁ lābhamacchariyaṁ vaṇṇamacchariyaṁ akataññutaṁ akataveditaṁ
ime kho bhikkhave pañca dhamme appahāya abhabbo arahattaṁ
sacchikātuṁ. pañca bhikkhave dhamme pahāya bhabbo arahattaṁ sacchikātuṁ

footnote: 1 yu. arahattapphalaṁ. 2 ma. yu. pañcime.

page number: 304

katame pañca āvāsamacchariyaṁ kulamacchariyaṁ lābhamacchariyaṁ vaṇṇamacchariyaṁ
akataññutaṁ akataveditaṁ ime kho bhikkhave pañca dhamme pahāya
bhabbo arahattaṁ sacchikātunti.

[260] (pts. a iii, 274) pañcahi bhikkhave dhammehi samannāgato bhattuddesako
na sammannitabbo katamehi pañcahi chandāgatiṁ gacchati dosāgatiṁ
gacchati mohāgatiṁ gacchati bhayāgatiṁ gacchati uddiṭṭhānuddiṭṭhaṁ
na jānāti imehi kho bhikkhave pañcahi dhammehi samannāgato
bhattuddesako na sammannitabbo. pañcahi bhikkhave dhammehi samannāgato
bhattuddesako sammannitabbo katamehi pañcahi na chandāgatiṁ
gacchati na dosāgatiṁ gacchati na mohāgatiṁ gacchati na bhayāgatiṁ
gacchati uddiṭṭhānuddiṭṭhaṁ jānāti imehi kho bhikkhave pañcahi
dhammehi samannāgato bhattuddesako sammannitabboti.

[261] pañcahi bhikkhave dhammehi samannāgato bhattuddesako
na sammannitabbo 1- sammatopi na pesetabbo .pe. sammato
pesetabbo .pe. bālo veditabbo .pe. paṇḍito veditabbo .pe.
khataṁ upahataṁ attānaṁ pariharati .pe. akkhataṁ anupahataṁ attānaṁ
pariharati .pe. yathābhataṁ nikkhitto evaṁ niraye. .pe. yathābhataṁ
nikkhitto evaṁ sagge katamehi pañcahi na chandāgatiṁ gacchati
na dosāgatiṁ gacchati na mohāgatiṁ gacchati na bhayāgatiṁ gacchati

footnote: 1 ma. yu. ayaṁ pāṭho na dissati.

page number: 305

uddiṭṭhānuddiṭṭhaṁ jānāti imehi kho bhikkhave pañcahi dhammehi
samannāgato bhattuddesako yathābhataṁ nikkhitto evaṁ saggeti.

[262] pañcahi bhikkhave dhammehi samannāgato senāsanapaññāpako
na sammannitabbo ... paññattāpaññattaṁ na jānāti ... senāsanapaññāpako
sammannitabbo ... paññattāpaññattaṁ jānāti ...
senāsanagāhāpako na sammannitabbo ... paññattāpaññattaṁ na jānāti
... senāsanagāhāpako sammannitabbo ... paññattāpaññattaṁ jānāti
... bhaṇḍāgāriko na sammannitabbo ... guttāguttaṁ na jānāti ...
bhaṇḍāgāriko sammannitabbo ... guttāguttaṁ jānāti ... cīvarapaṭiggāhako
na sammannitabbo ... gahitāgahitaṁ na jānāti ... cīvarapaṭiggāhako
sammannitabbo ... gahitāgahitaṁ jānāti ... cīvarabhājako na sammannitabbo
... bhājitābhājitaṁ na jānāti ... cīvarabhājako sammannitabbo
... bhājitābhājitaṁ jānāti ... yāgubhājako na sammannitabbo ...
yāgubhājako sammannitabbo ... phalabhājako na sammannitabbo ... phalabhājako
sammannitabbo ... khajjakabhājako na sammannitabbo ... bhājitābhājitaṁ na
jānāti ... khajjakabhājako sammannitabbo ... bhājitābhājitaṁ jānāti ...
appamattakavissajjako na sammannitabbo ... vissajjitāvissajjitaṁ na
jānāti ... appamattakavissajjako sammannitabbo ... vissajjitāvissajjitaṁ
jānāti ... sāṭiyagāhāpako na sammannitabbo ... gahitāgahitaṁ na

page number: 306

jānāti ... sāṭiyagāhāpako sammannitabbo ... gahitāgahitaṁ jānāti
... pattaggāhāpako na sammannitabbo ... gahitāgahitaṁ na jānāti
... pattaggāhāpako sammannitabbo ... gahitāgahitaṁ jānāti ... ārāmika-
pesako na sammannitabbo ... pesitāpesitaṁ na jānāti ... ārāmika-
pesako sammannitabbo ... pesitāpesitaṁ jānāti ... sāmaṇerapesako
na sammannitabbo ... sāmaṇerapesako sammannitabbo ... sammatopi na
pesetabbo ... sammato pesetabbo ... bālo veditabbo ... paṇḍito
veditabbo ... khataṁ upahataṁ attānaṁ pariharati ... akkhataṁ anupahataṁ
attānaṁ pariharati ... yathābhataṁ nikkhitto evaṁ niraye ... pesitāpesitaṁ
na jānāti ... yathābhataṁ nikkhitto evaṁ sagge katamehi pañcahi
na chandāgatiṁ gacchati na dosāgatiṁ gacchati na mohāgatiṁ gacchati
na bhayāgatiṁ gacchati pesitāpesitaṁ jānāti imehi kho bhikkhave
pañcahi dhammehi samannāgato sāmaṇerapesako yathābhataṁ nikkhitto evaṁ
saggeti.

[263] pañcahi bhikkhave dhammehi samannāgato bhikkhu yathābhataṁ
nikkhitto evaṁ niraye katamehi pañcahi pāṇātipātī hoti
adinnādāyī hoti abrahmacārī hoti musāvādī hoti
surāmerayamajjapamādaṭṭhāyī hoti (pts. a iii, 276) imehi kho bhikkhave pañcahi dhammehi
samannāgato bhikkhu yathābhataṁ nikkhitto evaṁ niraye. pañcahi bhikkhave
dhammehi samannāgato bhikkhu yathābhataṁ nikkhitto evaṁ sagge katamehi

page number: 307

pañcahi pāṇātipātā paṭivirato hoti adinnādānā paṭivirato
hoti abrahmacariyā paṭivirato hoti musāvādā paṭivirato hoti
surāmerayamajjapamādaṭṭhānā paṭivirato hoti imehi kho bhikkhave
pañcahi dhammehi samannāgato bhikkhu yathābhataṁ nikkhitto evaṁ saggeti.

[264] pañcahi bhikkhave dhammehi samannāgatā bhikkhunī ... sikkhamānā
... sāmaṇero 1- ... sāmaṇerī ... upāsako ... upāsikā yathābhataṁ
nikkhittā evaṁ niraye katamehi pañcahi pāṇātipātinī hoti
adinnādāyinī hoti kāmesu micchācārinī hoti musāvādinī hoti
surāmerayamajjapamādaṭṭhāyinī hoti imehi kho bhikkhave pañcahi
dhammehi samannāgatā upāsikā yathābhataṁ nikkhittā evaṁ niraye. pañcahi
bhikkhave dhammehi samannāgatā upāsikā yathābhataṁ nikkhittā evaṁ sagge
katamehi pañcahi pāṇātipātā paṭiviratā hoti adinnādānā
paṭiviratā hoti kāmesu micchācārā paṭiviratā hoti musāvādā
paṭiviratā hoti surāmerayamajjapamādaṭṭhānā paṭiviratā hoti imehi
kho bhikkhave pañcahi dhammehi samannāgatā upāsikā yathābhataṁ
nikkhittā evaṁ saggeti.

[265] pañcahi bhikkhave dhammehi samannāgato ājīvako yathābhataṁ
nikkhitto evaṁ niraye katamehi pañcahi pāṇātipātī hoti
adinnādāyī hoti abrahmacārī hoti musāvādī hoti
surāmerayamajjapamādaṭṭhāyī hoti imehi kho bhikkhave pañcahi dhammehi

footnote: 1 yu. sāmaṇerā.

page number: 308

samannāgato ājīvako yathābhataṁ nikkhitto evaṁ nirayeti.

[266] pañcahi bhikkhave dhammehi samannāgato nigaṇṭho ...
muṇḍasāvako ... jaṭilako ... paribbājako ... māgaṇḍiko ...
tedaṇḍiko ... āruddhako 1- ... gotamako ... (pts. a iii, 277) devadhammiko yathābhataṁ
nikkhitto evaṁ niraye katamehi pañcahi pāṇātipātī hoti adinnādāyī
hoti abrahmacārī hoti musāvādī hoti surāmerayamajjapamādaṭṭhāyī
hoti imehi kho bhikkhave pañcahi dhammehi samannāgato
devadhammiko yathābhataṁ nikkhitto evaṁ nirayeti.

[267] rāgassa bhikkhave abhiññāya pañca dhammā bhāvetabbā
katame pañca asubhasaññā maraṇasaññā ādīnavasaññā āhāre
paṭikkūlasaññā sabbaloke anabhiratasaññā rāgassa bhikkhave
abhiññāya ime pañca dhammā bhāvetabbāti.

[268] rāgassa bhikkhave abhiññāya pañca dhammā bhāvetabbā
katame pañca aniccasaññā anicce dukkhasaññā dukkhe anattasaññā
pahānasaññā virāgasaññā rāgassa bhikkhave abhiññāya
ime pañca dhammā bhāvetabbāti.

[269] rāgassa bhikkhave abhiññāya pañca dhammā bhāvetabbā
katame pañca saddhindriyaṁ viriyindriyaṁ satindriyaṁ samādhindriyaṁ
paññindriyaṁ rāgassa bhikkhave abhiññāya ime pañca dhammā
bhāvetabbāti.

footnote: 1 po. yu. aviruddhako.

page number: 309

[270] rāgassa bhikkhave abhiññāya pañca dhammā bhāvetabbā
katame pañca saddhābalaṁ viriyabalaṁ satibalaṁ samādhibalaṁ paññābalaṁ
rāgassa bhikkhave abhiññāya ime pañca dhammā bhāvetabbāti.

[271] (pts. a iii, 278) rāgassa bhikkhave pariññāya .pe. parikkhayāya
pahānāya khayāya vayāya virāgāya nirodhāya cāgāya paṭinissaggāya pañca dhammā
bhāvetabbā .pe. dosassa ... mohassa ... kodhassa ... upanāhassa
makkhassa ... paḷāsassa ... issāya ... macchariyassa ... māyāya ...
sātheyyassa ... thambhassa ... sārambhassa ... mānassa ... atimānassa
... madassa ... pamādassa ... abhiññāya .pe. pariññāya parikkhayāya
pahānāya khayāya vayāya virāgāya nirodhāya cāgāya paṭinissaggāya
ime pañca dhammā bhāvetabbāti.
pañcakanipāto 1- niṭṭhito.
-----------

footnote: 1 ma. yu. tassuddānaṁ
footnote: abhiññāya pariññāya parikkhayāya pahānāya khayāya vayena ca
footnote: virāganirodhā cāgañca paṭinissaggo ime dasāti.

tatridaṁ vagguddānaṁ
sekhabalaṁ basañceva pañcaṅgikañca sumanaṁ
muṇḍanīvaraṇaṁ saññañca yodhājīvañca aṭṭhamaṁ
theraṁ kakudhaphāsuñca andhakavindadvādasaṁ
gilānarājatikaṇḍaṁ saddhammā ghātupāsakaṁ
araññabrāhmaṇañceva kimilakkosakaṁ tathā
dīghacārāvāsikañca duccaritūpasampadanti.

page number: 310

footnote: ******************************
footnote: * hanā 310 nīmmīkhamūla *
footnote: ******************************

page number: 311

suttantapiṭake aṅguttarakāyassa
chakkanipāto
------
namo tassa bhagavato arahato sammāsambuddhassa.
paṭhamapaṇṇāsako
āhuneyyavaggo paṭhamo

[272] (pts. a iii, 279) 1 evamme sutaṁ ekaṁ samayaṁ bhagavā sāvatthiyaṁ viharati jetavane
anāthapiṇḍikassa ārāme. tatra kho bhagavā bhikkhū āmantesi
bhikkhavoti. bhadanteti te bhikkhū bhagavato paccassosuṁ. bhagavā
etadavoca chahi bhikkhave dhammehi samannāgato bhikkhu āhuneyyo hoti
pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa
katamehi chahi idha bhikkhave bhikkhu cakkhunā rūpaṁ disvā neva sumano
hoti na dummano upekkhako viharati sato sampajāno sotena
saddaṁ sutvā ... ghānena gandhaṁ ghāyitvā ... jivhāya rasaṁ sāyitvā ...
kāyena phoṭṭhabbaṁ phusitvā ... manasā dhammaṁ viññāya neva sumano
hoti na dummano upekkhako viharati sato sampajāno imehi kho
bhikkhave chahi dhammehi samannāgato bhikkhu āhuneyyo hoti pāhuneyyo
dakkhiṇeyyo añjalikaraṇīyo anuttaraṁ puññakkhettaṁ lokassāti.
idamavoca bhagavā. attamanā te bhikkhū bhagavato bhāsitaṁ abhinandunti.

page number: 312

[273] (pts. a iii, 280) 2 chahi bhikkhave dhammehi samannāgato bhikkhu āhuneyyo
hoti .pe. anuttaraṁ puññakkhettaṁ lokassa katamehi chahi idha bhikkhave
bhikkhu anekavihitaṁ iddhividhaṁ paccanubhoti ekopi hutvā bahudhā hoti
bahudhāpi hutvā eko hoti āvibhāvaṁ tirobhāvaṁ tirokuḍḍaṁ tiropākāraṁ
tiropabbataṁ asajjamāno gacchati seyyathāpi ākāse paṭhaviyāpi
ummujjanimujjaṁ karoti seyyathāpi udake udakepi abhijjamāne gacchati
seyyathāpi paṭhaviyaṁ ākāsepi pallaṅkena kamati seyyathāpi pakkhī
sakuṇo imepi candimasuriye evaṁmahiddhike evaṁmahānubhāve pāṇinā
parāmasati 1- parimajjati yāva brahmalokāpi kāyena vasaṁ vatteti.
dibbāya sotadhātuyā visuddhāya atikkantamānusikāya ubho sadde suṇāti
dibbe ca mānuse ca ye dūre santike ca. parasattānaṁ parapuggalānaṁ
cetasā ceto paricca pajānāti sarāgaṁ vā cittaṁ sarāgaṁ cittanti
pajānāti vītarāgaṁ vā cittaṁ ... sadosaṁ vā cittaṁ ... vītadosaṁ vā
cittaṁ ... samohaṁ vā cittaṁ ... vītamohaṁ vā cittaṁ ... saṅkhittaṁ vā
cittaṁ ... vikkhittaṁ vā cittaṁ ... mahaggataṁ vā cittaṁ ... amahaggataṁ
vā cittaṁ ... sauttaraṁ vā cittaṁ ... anuttaraṁ vā cittaṁ ... samāhitaṁ
vā cittaṁ ... asamāhitaṁ vā cittaṁ ... vimuttaṁ vā cittaṁ ... avimuttaṁ
vā cittaṁ avimuttaṁ cittanti pajānāti. anekavihitaṁ pubbenivāsaṁ
anussarati seyyathīdaṁ ekaṁpi jātiṁ dvepi jātiyo tissopi jātiyo
catassopi jātiyo pañcapi jātiyo dasapi jātiyo vīsampi jātiyo

footnote: 1 ma. parimasati.

page number: 313

tiṁsampi jātiyo cattāḷīsampi jātiyo paññāsampi jātiyo (pts. a iii, 281) jātisatampi
jātisahassampi jātisatasahassampi anekepi saṁvaṭṭakappe anekepi vivaṭṭakappe
anekepi saṁvaṭṭavivaṭṭakappe amutrāsiṁ evaṁnāmo evaṁgotto
evaṁvaṇṇo evamāhāro evaṁsukhadukkhappaṭisaṁvedī evamāyupariyanto so
tato cuto amutra udapādiṁ tatrapāsiṁ evaṁnāmo evaṁgotto evaṁvaṇṇo
evamāhāro evaṁsukhadukkhappaṭisaṁvedī evamāyupariyanto so
tato cuto idhūpapannoti iti sākāraṁ sauddesaṁ anekavihitaṁ pubbenivāsaṁ
anussarati. dibbena cakkhunā visuddhena atikkantamānusakena
satte passati cavamāne upapajjamāne hīne paṇīte suvaṇṇe
dubbaṇṇe sugate duggate yathākammūpage satte pajānāti ime vata
bhonto sattā kāyaduccaritena samannāgatā vacīduccaritena samannāgatā
manoduccaritena samannāgatā ariyānaṁ upavādakā micchādiṭṭhikā
micchādiṭṭhikammasamādānā te kāyassa bhedā parammaraṇā apāyaṁ duggatiṁ
vinipātaṁ nirayaṁ upapannā ime vā pana bhonto sattā kāyasucaritena
samannāgatā vacīsucaritena samannāgatā manosucaritena samannāgatā
ariyānaṁ anupavādakā sammādiṭṭhikā sammādiṭṭhikammasamādānā te
kāyassa bhedā parammaraṇā sugatiṁ saggaṁ lokaṁ upapannāti iti dibbena
cakkhunā visuddhena atikkantamānusakena satte passati cavamāne upapajjamāne
hīne paṇīte suvaṇṇe dubbaṇṇe sugate duggate yathākammūpage
satte pajānāti. āsavānaṁ khayā anāsavañcetovimuttiṁ 1-

footnote: 1 ma. yu. anāsavaṁ ce ....

page number: 314

paññāvimuttiṁ diṭṭheva dhamme sayaṁ abhiññā sacchikatvā upasampajja
viharati imehi kho bhikkhave chahi dhammehi samannāgato bhikkhu
āhuneyyo hoti .pe. anuttaraṁ puññakkhettaṁ lokassāti.

[274] 3 chahi bhikkhave dhammehi samannāgato bhikkhu āhuneyyo
hoti .pe. anuttaraṁ puññakkhettaṁ lokassa katamehi chahi
saddhindriyena viriyindriyena satindriyena samādhindriyena paññindriyena
āsavānañca 1- khayā anāsavañcetovimuttiṁ 2- paññāvimuttiṁ diṭṭheva dhamme
sayaṁ abhiññā sacchikatvā upasampajja viharati imehi kho bhikkhave
chahi dhammehi samannāgato bhikkhu āhuneyyo hoti pāhuneyyo
dakkhiṇeyyo añjalikaraṇīyo anuttaraṁ puññakkhettaṁ lokassāti.

[275] 4 chahi bhikkhave dhammehi samannāgato bhikkhu āhuneyyo
hoti .pe. anuttaraṁ puññakkhettaṁ lokassa katamehi chahi saddhābalena
viriyabalena satibalena samādhibalena paññābalena āsavānañca 1-
khayā anāsavañcetovimuttiṁ 2- paññāvimuttiṁ diṭṭheva dhamme sayaṁ
abhiññā sacchikatvā upasampajja viharati imehi kho bhikkhave chahi
dhammehi samannāgato bhikkhu āhuneyyo hoti .pe. anuttaraṁ
puññakkhettaṁ lokassāti.

[276] 5 chahi bhikkhave aṅgehi samannāgato rañño bhadro
assājāniyo 3- rājāraho hoti rājabhoggo rañño aṅgantveva saṅkhaṁ gacchati

footnote: 1 ma. yu. casaddo natthi. 2 ma. yu. anāsavaṁ ce .... 3 ma. assājānīyo.
footnote: sabbattha īdisameva.

page number: 315

katamehi chahi idha bhikkhave rañño bhadro assājāniyo khamo hoti
rūpānaṁ khamo saddānaṁ khamo gandhānaṁ khamo rasānaṁ khamo
phoṭṭhabbānaṁ vaṇṇasampanno ca hoti imehi kho bhikkhave chahi
aṅgehi samannāgato rañño bhadro assājāniyo rājāraho hoti
rājabhoggo rañño aṅgantveva saṅkhaṁ gacchati evameva kho bhikkhave
chahi dhammehi samannāgato bhikkhu āhuneyyo hoti .pe. anuttaraṁ
puññakkhettaṁ lokassa katamehi chahi (pts. a iii, 283) idha bhikkhave bhikkhu khamo
hoti rūpānaṁ khamo saddānaṁ khamo gandhānaṁ khamo rasānaṁ khamo
phoṭṭhabbānaṁ khamo dhammānaṁ imehi kho bhikkhave chahi dhammehi
samannāgato bhikkhu āhuneyyo hoti .pe. anuttaraṁ puññakkhettaṁ
lokassāti.

[277] 6 chahi bhikkhave dhammehi samannāgato rañño bhadro
assājāniyo rājāraho hoti rājabhoggo rañño aṅgantveva saṅkhaṁ gacchati
katamehi chahi idha bhikkhave rañño bhadro assājāniyo khamo hoti
rūpānaṁ khamo saddānaṁ khamo gandhānaṁ khamo rasānaṁ khamo
phoṭṭhabbānaṁ balasampanno ca hoti imehi kho bhikkhave chahi
aṅgehi samannāgato rañño bhadro assājāniyo rājāraho hoti
rājabhoggo rañño aṅgantveva saṅkhaṁ gacchati evameva kho bhikkhave chahi
dhammehi samannāgato bhikkhu āhuneyyo hoti .pe. anuttaraṁ
puññakkhettaṁ lokassa katamehi chahi idha bhikkhave bhikkhu khamo hoti

page number: 316

rūpānaṁ khamo saddānaṁ khamo gandhānaṁ khamo rasānaṁ khamo
phoṭṭhabbānaṁ khamo dhammānaṁ imehi kho bhikkhave chahi dhammehi
samannāgato bhikkhu āhuneyyo hoti .pe. anuttaraṁ puññakkhettaṁ
lokassāti.

[278] 7 chahi bhikkhave dhammehi samannāgato rañño bhadro
assājāniyo rājāraho hoti rājabhoggo rañño aṅgantveva saṅkhaṁ
gacchati katamehi chahi idha bhikkhave rañño bhadro assājāniyo khamo
hoti rūpānaṁ khamo saddānaṁ khamo gandhānaṁ khamo rasānaṁ khamo
phoṭṭhabbānaṁ javasampanno ca hoti (pts. a iii, 284) imehi kho bhikkhave chahi
aṅgehi samannāgato rañño bhadro assājāniyo 1- rājāraho hoti
rājabhoggo rañño aṅgantveva saṅkhaṁ gacchati evameva kho bhikkhave
chahi dhammehi samannāgato bhikkhu āhuneyyo hoti .pe. anuttaraṁ
puññakkhettaṁ lokassa katamehi chahi idha bhikkhave bhikkhu khamo
hoti rūpānaṁ .pe. khamo dhammānaṁ imehi kho bhikkhave chahi dhammehi
samannāgato bhikkhu āhuneyyo hoti .pe. anuttaraṁ puññakkhettaṁ
lokassāti.

[279] 8 chayimāni bhikkhave anuttariyāni katamāni cha
dassanānuttariyaṁ savanānuttariyaṁ lābhānuttariyaṁ sikkhānuttariyaṁ
pāricariyānuttariyaṁ anussatānuttariyaṁ imāni kho bhikkhave cha
anuttariyānīti.

page number: 317

[280] 9 chayimāni bhikkhave anussatiṭṭhānāni katamāni cha
buddhānussati dhammānussati saṅghānussati sīlānussati cāgānussati
devatānussati imāni kho bhikkhave cha anussatiṭṭhānānīti.

[281] 10 ekaṁ samayaṁ bhagavā sakkesu viharati kapilavatthusmiṁ
nigrodhārāme. atha kho mahānāmo sakko yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinno kho mahānāmo sakko bhagavantaṁ etadavoca yo so bhante
ariyasāvako āgataphalo viññātasāsano so katamena vihārena bahulaṁ
viharatīti. yo so mahānāma ariyasāvako (pts. a iii, 285) āgataphalo viññātasāsano
so iminā vihārena bahulaṁ viharati idha mahānāma ariyasāvako tathāgataṁ
anussarati itipi so bhagavā arahaṁ sammāsambuddho vijjācaraṇasampanno
sugato lokavidū anuttaro purisadammasārathi satthā devamanussānaṁ buddho
bhagavāti yasmiṁ mahānāma samaye ariyasāvako tathāgataṁ anussarati nevassa
tasmiṁ samaye rāgapariyuṭṭhitaṁ cittaṁ hoti na dosapariyuṭṭhitaṁ cittaṁ hoti
na mohapariyuṭṭhitaṁ cittaṁ hoti ujugatamevassa tasmiṁ samaye cittaṁ
hoti tathāgataṁ ārabbha ujugatacitto kho pana mahānāma ariyasāvako
labhati atthavedaṁ labhati dhammavedaṁ labhati dhammūpasañhitaṁ pāmujjaṁ
pamuditassa pīti jāyati pītimanassa kāyo passambhati passaddhakāyo
sukhaṁ vedayati 1- sukhino cittaṁ samādhiyati ayaṁ vuccati mahānāma
ariyasāvako visamagatāya pajāya samappatto 2- viharati sabyāpajjhāya

footnote: 1 po. ma. yu. vediyati. aparaṁpi evaṁ ñātabbaṁ. 2 yu. sampanno. aparaṁpi evaṁ
footnote: ñātabbaṁ.

page number: 318

pajāya abyāpajjho viharati dhammasotaṁ samāpanno buddhānussatiṁ
bhāveti. puna caparaṁ mahānāma ariyasāvako dhammaṁ anussarati svākkhāto
bhagavatā dhammo sandiṭṭhiko akāliko ehipassiko opanayiko 1-
paccattaṁ veditabbo viññūhīti yasmiṁ mahānāma samaye ariyasāvako
dhammaṁ anussarati nevassa tasmiṁ samaye rāgapariyuṭṭhitaṁ cittaṁ hoti
na dosapariyuṭṭhitaṁ cittaṁ hoti na mohapariyuṭṭhitaṁ cittaṁ hoti
ujugatamevassa tasmiṁ samaye cittaṁ hoti dhammaṁ ārabbha ujugatacitto
kho pana mahānāma ariyasāvako labhati atthavedaṁ labhati dhammavedaṁ
labhati dhammūpasañhitaṁ pāmujjaṁ pamuditassa pīti jāyati pītimanassa
kāyo passambhati passaddhakāyo sukhaṁ vedayati sukhino cittaṁ
samādhiyati ayaṁ vuccati mahānāma ariyasāvako visamagatāya pajāya samappatto
viharati (pts. a iii, 286) sabyāpajjhāya pajāya abyāpajjho viharati dhammasotaṁ
samāpanno dhammānussatiṁ bhāveti. puna caparaṁ mahānāma ariyasāvako
saṅghaṁ anussarati supaṭipanno bhagavato sāvakasaṅgho ujupaṭipanno bhagavato
sāvakasaṅgho ñāyapaṭipanno bhagavato sāvakasaṅgho sāmīcipaṭipanno
bhagavato sāvakasaṅgho yadidaṁ cattāri purisayugāni aṭṭha purisapuggalā
esa bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo
anuttaraṁ puññakkhettaṁ lokassāti yasmiṁ mahānāma samaye
ariyasāvako saṅghaṁ anussarati nevassa tasmiṁ samaye rāgapariyuṭṭhitaṁ cittaṁ
hoti na dosapariyuṭṭhitaṁ cittaṁ hoti na mohapariyuṭṭhitaṁ cittaṁ

footnote: 1 ma. opaneyyiko.

page number: 319

hoti ujugatamevassa tasmiṁ samaye cittaṁ hoti saṅghaṁ ārabbha ujugatacitto
kho pana mahānāma ariyasāvako labhati atthavedaṁ labhati dhammavedaṁ
labhati dhammūpasañhitaṁ pāmujjaṁ pamuditassa pīti jāyati pītimanassa
kāyo passambhati passaddhakāyo sukhaṁ vedayati sukhino cittaṁ
samādhiyati ayaṁ vuccati mahānāma ariyasāvako visamagatāya pajāya
samappatto viharati sabyāpajjhāyapajāya abyāpajjho viharati dhammasotaṁ
samāpanno saṅghānussatiṁ bhāveti. puna caparaṁ mahānāma ariyasāvako
attano sīlāni anussarati akhaṇḍāni acchiddāni asabalāni akammāsāni
bhujissāni viññūpasaṭṭhāni aparāmaṭṭhāni samādhisaṁvattanikāni yasmiṁ
mahānāma samaye ariyasāvako attano sīlāni 1- anussarati nevassa
tasmiṁ samaye rāgapariyuṭṭhitaṁ cittaṁ hoti na dosapariyuṭṭhitaṁ cittaṁ
hoti na mohapariyuṭṭhitaṁ cittaṁ hoti ujugatamevassa tasmiṁ samaye
cittaṁ hoti sīlaṁ ārabbha ujugatacitto kho pana mahānāma ariyasāvako
labhati atthavedaṁ labhati dhammavedaṁ labhati dhammūpasañhitaṁ *-
pāmujjaṁ pamuditassa pīti jāyati pītimanassa kāyo passambhati
passaddhakāyo sukhaṁ vedayati sukhino cittaṁ samādhiyati (pts. a iii, 287) ayaṁ vuccati
mahānāma ariyasāvako visamagatāya pajāya samappatto viharati sabyāpajjhāya
pajāya abyāpajjho viharati dhammasotaṁ samāpanno sīlānussatiṁ
bhāveti. puna caparaṁ mahānāma ariyasāvako attano cāgaṁ anussarati
lābhā vata me suladdhaṁ vata me yohaṁ maccheramalapariyuṭṭhitāya

footnote: 1 ma. yu. sīlaṁ.
footnote: mīkārkkhag dhammūsapasañhitaṁ peßöna dhammūpasañhitaṁ

page number: 320

pajāya vigatamalamaccherena cetasā agāraṁ ajjhāvasāmi muttacāgo
payatapāṇi vossaggarato yācayogo dānasaṁvibhāgaratoti yasmiṁ mahānāma
samaye ariyasāvako cāgaṁ anussarati nevassa tasmiṁ samaye rāgapariyuṭṭhitaṁ
cittaṁ hoti na dosapariyuṭṭhitaṁ cittaṁ hoti na mohapariyuṭṭhitaṁ
cittaṁ hoti ujugatamevassa tasmiṁ samaye cittaṁ hoti cāgaṁ ārabbha
ujugatacitto kho pana mahānāma ariyasāvako labhati atthavedaṁ labhati dhammavedaṁ
labhati dhammūpasañhitaṁ pāmujjaṁ pamuditassa pīti jāyati pītimanassa kāyo
passambhati passaddhakāyo sukhaṁ vedayati sukhino cittaṁ samādhiyati
ayaṁ vuccati mahānāma ariyasāvako visamagatāya pajāya samappatto viharati
sabyāpajjhāya pajāya abyāpajjho viharati dhammasotaṁ samāpanno
cāgānussatiṁ bhāveti. puna caparaṁ mahānāma ariyasāvako devatānussatiṁ
bhāveti santi devā cātummahārājikā 1- santi devā tāvatiṁsā
santi devā yāmā santi devā tusitā santi devā nimmānaratino
santi devā paranimmitavasavattino santi devā brahmakāyikā santi
devā taduttari yathārūpāya saddhāya samannāgatā tā devatā ito
cutā tatthūpapannā mayhaṁpi tathārūpā saddhā saṁvijjati yathārūpena
sīlena samannāgatā tā devatā ito cutā tatthūpapannā mayhaṁpi
tathārūpaṁ sīlaṁ saṁvijjati yathārūpena sutena samannāgatā tā devatā
tato cutā tatthūpapannā mayhaṁpi tathārūpaṁ sutaṁ saṁvijjati yathārūpena
cāgena samannāgatā tā devatā ito cutā tatthūpapannā mayhaṁpi

footnote: 1 po. ma. cātumahārājikā.

page number: 321

tathārūpo cāgo saṁvijjati yathārūpāya paññāya samannāgatā tā
devatā (pts. a iii, 288) ito cutā tatthūpapannā mayhaṁpi tathārūpā paññā saṁvijjatīti
yasmiṁ mahānāma samaye ariyasāvako attano ca tāsañca devatānaṁ
saddhañca sīlañca sutañca cāgañca paññañca anussarati nevassa
tasmiṁ samaye rāgapariyuṭṭhitaṁ cittaṁ hoti na dosapariyuṭṭhitaṁ cittaṁ
hoti na mohapariyuṭṭhitaṁ cittaṁ hoti ujugatamevassa tasmiṁ samaye
cittaṁ hoti devatā ārabbha ujugatacitto kho pana mahānāma
ariyasāvako labhati atthavedaṁ labhati dhammavedaṁ labhati dhammūpasañhitaṁ
pāmujjaṁ pamuditassa pīti jāyati pītimanassa kāyo passambhati
passaddhakāyo sukhaṁ vedayati sukhino cittaṁ samādhiyati ayaṁ vuccati
mahānāma ariyasāvako visamagatāya pajāya samappatto viharati
sabyāpajjhāya pajāya abyāpajjho viharati dhammasotaṁ samāpanno
devatānussatiṁ bhāveti. yo so mahānāma ariyasāvako āgataphalo
viññātasāsano so iminā vihārena bahulaṁ viharatīti.
āhuneyyavaggo paṭhamo.
tassuddānaṁ
dve āhuneyyā indriya- balāni tayo ājāniyā
anuttariyānussatā 1- mahānāmena te dasāti.
--------------

footnote: 1 ma. ...anussatī.

page number: 322

sārāṇiyādivaggo dutiyo

[282] 11 chayime bhikkhave dhammā sārāṇīyā katame cha idha
bhikkhave bhikkhuno mettaṁ kāyakammaṁ paccupaṭṭhitaṁ hoti sabrahmacārīsu
āvi ceva raho ca ayampi dhammo sārāṇīyo. puna caparaṁ
bhikkhave bhikkhuno mettaṁ vacīkammaṁ paccupaṭṭhitaṁ hoti sabrahmacārīsu āvi
ceva raho ca ayampi dhammo sārāṇīyo. puna caparaṁ bhikkhave
bhikkhuno mettaṁ manokammaṁ paccupaṭṭhitaṁ hoti (pts. a iii, 289) sabrahmacārīsu āvi ceva
raho ca ayampi dhammo sārāṇīyo. puna caparaṁ bhikkhave bhikkhu ye te
lābhā dhammikā dhammaladdhā antamaso pattapariyāpannamattampi
tathārūpehi lābhehi appaṭivibhattabhogī hoti sīlavantehi sabrahmacārīhi
sādhāraṇabhogī ayampi dhammo sārāṇīyo. puna caparaṁ bhikkhave
bhikkhu yāni tāni sīlāni akhaṇḍāni acchiddāni asabalāni akammāsāni
bhujissāni viññūpasaṭṭhāni aparāmaṭṭhāni samādhisaṁvattanikāni tathārūpehi
sīlehi sīlasāmaññagato viharati sabrahmacārīhi āvi ceva raho ca
ayampi dhammo sārāṇīyo. puna caparaṁ bhikkhave bhikkhu yāyaṁ diṭṭhi
ariyā niyyānikā niyyāti 1- takkarassa sammādukkhakkhayāya tathārūpāya
diṭṭhiyā diṭṭhisāmaññagato viharati sabrahmacārīhi āvi ceva raho ca
ayampi dhammo sārāṇīyo. ime kho bhikkhave cha dhammā sārāṇīyāti.

footnote: 1 po. yu niyānikā niyāti.

page number: 323

[283] 12 chayime bhikkhave dhammā sārāṇīyā piyakaraṇā garukaraṇā
saṅgahāya avivādāya sāmaggiyā ekībhāvāya saṁvattanti katame cha
idha bhikkhave bhikkhuno mettaṁ kāyakammaṁ paccupaṭṭhitaṁ hoti
sabrahmacārīsu āvi ceva raho ca ayampi dhammo sārāṇīyo piyakaraṇo
garukaraṇo saṅgahāya avivādāya sāmaggiyā ekībhāvāya saṁvattati.
puna caparaṁ bhikkhave bhikkhuno mettaṁ vacīkammaṁ paccupaṭṭhitaṁ hoti .pe.
mettaṁ manokammaṁ paccupaṭṭhitaṁ hoti sabrahmacārīsu āvi ceva raho ca
ayampi dhammo sārāṇīyo piyakaraṇo garukaraṇo saṅgahāya avivādāya
sāmaggiyā ekībhāvāya saṁvattati. puna caparaṁ bhikkhave bhikkhu ye
te lābhā dhammikā dhammaladdhā antamaso (pts. a iii, 290) pattapariyāpannamattampi
tathārūpehi lābhehi appaṭivibhattabhogī hoti sīlavantehi sabrahmacārīhi
sādhāraṇabhogī ayampi dhammo sārāṇīyo piyakaraṇo garukaraṇo
saṅgahāya avivādāya sāmaggiyā ekībhāvāya saṁvattati. puna caparaṁ bhikkhave
bhikkhu yāni tāni sīlāni akhaṇḍāni acchiddāni asabalāni
akammāsāni bhujissāni viññūpasaṭṭhāni aparāmaṭṭhāni samādhisaṁvattanikāni
tathārūpehi sīlehi sīlasāmaññagato viharati sabrahmacārīhi āvi ceva
raho ca ayampi dhammo sārāṇīyo piyakaraṇo garukaraṇo saṅgahāya
avivādāya sāmaggiyā ekībhāvāya saṁvattati. puna caparaṁ bhikkhave bhikkhu
yāyaṁ diṭṭhi ariyā niyyānikā niyyāti takkarassa sammādukkhakkhayāya
tathārūpāya diṭṭhiyā diṭṭhisāmaññagato viharati sabrahmacārīhi āvi ceva

page number: 324

raho ca ayampi dhammo sārāṇīyo piyakaraṇo garukaraṇo saṅgahāya
avivādāya sāmaggiyā ekībhāvāya saṁvattati. ime kho bhikkhave cha
dhammā sārāṇīyā piyakaraṇā garukaraṇā saṅgahāya avivādāya sāmaggiyā
ekībhāvāya saṁvattantīti.

[284] 13 chayimā bhikkhave nissāraṇiyā dhātuyo katamā cha idha
bhikkhave bhikkhu evaṁ vadeyya mettā hi kho me cetovimutti bhāvitā
bahulīkatā yānīkatā vatthukatā anuṭṭhitā paricitā susamāraddhā atha
ca pana me byāpādo cittaṁ pariyādāya tiṭṭhatīti so mā
hevantissa vacanīyo mā āyasmā evaṁ avaca mā bhagavantaṁ
abbhācikkhi na hi sādhu bhagavato abbhakkhānaṁ na hi bhagavā evaṁ
vadeyya aṭṭhānametaṁ āvuso anavakāso yaṁ mettāya cetovimuttiyā
bhāvitāya bahulīkatāya (pts. a iii, 291) yānīkatāya vatthukatāya anuṭṭhitāya paricitāya
susamāraddhāya atha ca panassa byāpādo cittaṁ pariyādāya
ṭhassatīti 1- netaṁ ṭhānaṁ vijjati nissaraṇañhetaṁ āvuso byāpādassa
yadidaṁ mettā cetovimutti 2-. idha pana bhikkhave bhikkhu evaṁ vadeyya
karuṇā hi kho me cetovimutti bhāvitā bahulīkatā yānīkatā
vatthukatā anuṭṭhitā paricitā susamāraddhā atha ca pana me vihesā
cittaṁ pariyādāya tiṭṭhatīti so mā hevantissa vacanīyo mā
āyasmā evaṁ avaca mā bhagavantaṁ abbhācikkhi na hi sādhu
bhagavato abbhakkhānaṁ na hi bhagavā evaṁ vadeyya aṭṭhānametaṁ

footnote: 1 ma. itisaddo natthi. 2 ma. cetovimuttīti.

page number: 325

āvuso anavakāso yaṁ karuṇāya cetovimuttiyā bhāvitāya bahulīkatāya
yānīkatāya vatthukatāya anuṭṭhitāya paricitāya susamāraddhāya atha ca
panassa vihesā cittaṁ pariyādāya ṭhassatīti 1- netaṁ ṭhānaṁ vijjati
nissaraṇañhetaṁ āvuso vihesāya yadidaṁ karuṇā cetovimutti 2-. idha
pana bhikkhave bhikkhu evaṁ vadeyya muditā hi kho me cetovimutti
bhāvitā bahulīkatā yānīkatā vatthukatā anuṭṭhitā paricitā susamāraddhā
atha ca pana me arati cittaṁ pariyādāya tiṭṭhatīti so mā
hevantissa vacanīyo mā āyasmā evaṁ avaca mā bhagavantaṁ
abbhācikkhi na hi sādhu bhagavato abbhakkhānaṁ na hi bhagavā evaṁ
vadeyya aṭṭhānametaṁ āvuso anavakāso yaṁ muditāya cetovimuttiyā
bhāvitāya bahulīkatāya yānīkatāya vatthukatāya anuṭṭhitāya paricitāya
susamāraddhāya atha ca panassa arati cittaṁ pariyādāya ṭhassatīti netaṁ
ṭhānaṁ vijjati nissaraṇañhetaṁ āvuso aratiyā yadidaṁ muditā
cetovimutti. idha pana bhikkhave bhikkhu evaṁ vadeyya upekkhā hi
kho me cetovimutti bhāvitā bahulīkatā yānīkatā vatthukatā anuṭṭhitā
paricitā susamāraddhā atha ca pana me rāgo cittaṁ pariyādāya
tiṭṭhatīti so mā hevantissa vacanīyo mā āyasmā evaṁ
avaca mā bhagavantaṁ abbhācikkhi na hi sādhu bhagavato abbhakkhānaṁ
na hi bhagavā evaṁ vadeyya aṭṭhānametaṁ āvuso anavakāso yaṁ
upekkhāya cetovimuttiyā bhāvitāya bahulīkatāya yānīkatāya vatthukatāya

footnote: 1 ma. itisaddo (pts. a iii, 292) natthi. 2 ma. cetovimuttīti.

page number: 326

anuṭṭhitāya paricitāya susamāraddhāya atha ca panassa rāgo cittaṁ
pariyādāya ṭhassatīti 1- netaṁ ṭhānaṁ vijjati nissaraṇañhetaṁ āvuso rāgassa
yadidaṁ upekkhā cetovimutti 2-. idha pana bhikkhave bhikkhu evaṁ vadeyya
animittā hi kho me cetovimutti bhāvitā bahulīkatā yānīkatā vatthukatā
anuṭṭhitā paricitā susamāraddhā atha ca pana me nimittānusāri viññāṇaṁ
hotīti so mā hevantissa vacanīyo mā āyasmā evaṁ avaca mā
bhagavantaṁ abbhācikkhi na hi sādhu bhagavato abbhakkhānaṁ na hi bhagavā evaṁ
vadeyya aṭṭhānametaṁ āvuso anavakāso yaṁ animittāya cetovimuttiyā
bhāvitāya bahulīkatāya yānīkatāya vatthukatāya anuṭṭhitāya paricitāya
susamāraddhāya atha ca panassa nimittānusāri viññāṇaṁ bhavissatīti netaṁ ṭhānaṁ
vijjati nissaraṇañhetaṁ āvuso sabbanimittānaṁ yadidaṁ animittā cetovimutti 2-.
idha pana bhikkhave bhikkhu evaṁ vadeyya asmīti kho me vigate 3-
ayamahamasmīti ca na samanupassāmi atha ca pana me vicikicchākathaṁkathāsallaṁ
cittaṁ pariyādāya tiṭṭhatīti so mā hevantissa vacanīyo mā āyasmā
evaṁ avaca mā bhagavantaṁ abbhācikkhi na hi sādhu bhagavato abbhakkhānaṁ
na hi bhagavā evaṁ vadeyya aṭṭhānametaṁ āvuso anavakāso yaṁ asmīti
vigate ayamahamasmīti ca asamanupassato 4- atha ca panassa vicikicchākathaṁkathāsallaṁ
cittaṁ pariyādāya ṭhassatīti netaṁ ṭhānaṁ vijjati nissaraṇañhetaṁ
āvuso vicikicchākathaṁkathāsallassa yadidaṁ asmīti mānasamugghāto.

footnote: 1 ma. itisaddo natthi. 2 ma. cetovimuttīti. 3 ma. yu. vigataṁ ....
footnote: 4 ma. yu. na samanupassato.

page number: 327

imā kho bhikkhave cha nissāraṇiyā 1- dhātuyoti.

[285] 14 tatra kho āyasmā sārīputto (pts. a iii, 293) bhikkhū āmantesi āvuso
bhikkhavoti. āvusoti kho te bhikkhū āyasmato sārīputtassa
paccassosuṁ. āyasmā sārīputto etadavoca tathā tathā āvuso
bhikkhu vihāraṁ kappeti yathā yathāssa vihāraṁ kappayato na bhaddakaṁ
maraṇaṁ hoti na bhaddikā 2- kālakiriyā kathañcāvuso bhikkhu tathā tathā
vihāraṁ kappeti yathā yathāssa vihāraṁ kappayato na bhaddakaṁ maraṇaṁ
hoti na bhaddikā kālakiriyā idhāvuso bhikkhu kammārāmo hoti
kammarato kammārāmataṁ anuyutto bhassārāmo hoti bhassarato
bhassārāmataṁ anuyutto niddārāmo hoti niddārato niddārāmataṁ
anuyutto saṅgaṇikārāmo hoti saṅgaṇikārato saṅgaṇikārāmataṁ
anuyutto saṁsaggārāmo hoti saṁsaggarato saṁsaggārāmataṁ anuyutto
papañcārāmo hoti papañcarato papañcārāmataṁ anuyutto evaṁ kho
āvuso bhikkhu tathā tathā vihāraṁ kappeti yathā yathāssa vihāraṁ
kappayato na bhaddakaṁ maraṇaṁ hoti na bhaddikā kālakiriyā ayaṁ
vuccatāvuso bhikkhu sakkāyābhirato na pahāsi 3- sakkāyaṁ sammā dukkhassa
antakiriyāya. tathā tathā āvuso bhikkhu vihāraṁ kappeti yathā
yathāssa vihāraṁ kappayato bhaddakaṁ maraṇaṁ hoti bhaddikā kālakiriyā
kathañcāvuso bhikkhu tathā tathā vihāraṁ kappeti yathā yathāssa vihāraṁ
kappayato bhaddakaṁ maraṇaṁ hoti bhaddikā kālakiriyā idhāvuso

footnote: 1 ma. nissāraṇīyoti. 2 po. ma. bhaddakā. sabbattha īdisameva. 3 ma. nappajahāsi.

page number: 328

bhikkhu na kammārāmo hoti na kammarato na kammārāmataṁ anuyutto na
bhassārāmo hoti na bhassarato na bhassārāmataṁ anuyutto na niddārāmo
hoti na niddārato na niddārāmataṁ anuyutto na saṅgaṇikārāmo hoti na
saṅgaṇikārato na saṅgaṇikārāmataṁ anuyutto na saṁsaggārāmo hoti
na saṁsaggarato na saṁsaggārāmataṁ anuyutto na papañcārāmo hoti
na (pts. a iii, 294) papañcarato na papañcārāmataṁ anuyutto evaṁ kho āvuso
bhikkhu tathā tathā vihāraṁ kappeti yathā yathāssa vihāraṁ kappayato
bhaddakaṁ maraṇaṁ hoti bhaddikā kālakiriyā ayaṁ vuccatāvuso bhikkhu
nibbānābhirato pahāsi 1- sakkāyaṁ sammā dukkhassa antakiriyāyāti.
yo papañcaṁ anuyutto 2- papañcābhirato mago
virādhayi 3- so nibbānaṁ yogakkhemaṁ anuttaraṁ.
yo ca papañcaṁ hitvāna nippapañcapade rato
ārādhayi 3- so nibbānaṁ yogakkhemaṁ anuttaranti.

[286] 15 tatra kho āyasmā sārīputto bhikkhū āmantesi tathā
tathāvuso bhikkhu vihāraṁ kappeti yathā yathāssa vihāraṁ kappayato
kālakiriyā anutappā hoti kathañcāvuso bhikkhu tathā tathā vihāraṁ
kappeti yathā yathāssa vihāraṁ kappayato kālakiriyā anutappā
hoti idhāvuso bhikkhu kammārāmo hoti kammarato kammārāmataṁ
anuyutto bhassārāmo hoti ... niddārāmo hoti ... saṅgaṇikārāmo
hoti ... saṁsaggārāmo hoti ... papañcārāmo hoti papañcarato

footnote: 1 ma. pajahāsi. ito paraṁ eseva nayo. 2 ma. yu. papañcamanuyutto. 3 ma. virādhayī.

page number: 329

papañcārāmataṁ anuyutto evaṁ kho āvuso bhikkhu tathā tathā vihāraṁ
kappeti yathā yathāssa vihāraṁ kappayato kālakiriyā anutappā
hoti ayaṁ vuccatāvuso bhikkhu sakkāyābhirato na pahāsi sakkāyaṁ
sammā dukkhassa antakiriyāya. tathā tathā āvuso bhikkhu vihāraṁ
kappeti yathā yathāssa vihāraṁ kappayato kālakiriyā ananutappā hoti
kathañcāvuso bhikkhu tathā tathā vihāraṁ kappeti yathā yathāssa
vihāraṁ kappayato kālakiriyā ananutappā hoti idhāvuso bhikkhu
na kammārāmo hoti (pts. a iii, 295) na kammarato na kammārāmataṁ anuyutto na
bhassārāmo hoti .pe. na niddārāmo hoti 

[1]- na saṅgaṇikārāmo
hoti 

[1]- na saṁsaggārāmo hoti .pe. na papañcārāmo hoti na
papañcarato na papañcārāmataṁ anuyutto evaṁ kho āvuso bhikkhu
tathā tathā vihāraṁ kappeti yathā yathāssa vihāraṁ kappayato kālakiriyā
ananutappā hoti ayaṁ vuccatāvuso bhikkhu nibbānābhirato pahāsi
sakkāyaṁ sammā dukkhassa antakiriyāyāti.
yo papañcaṁ anuyutto papañcābhirato mago
virādhayi so nibbānaṁ yogakkhemaṁ anuttaraṁ.
yo ca papañcaṁ hitvāna nippapañcapade rato
ārādhayi so nibbānaṁ yogakkhemaṁ anuttaranti.

[287] 16 ekaṁ samayaṁ bhagavā bhaggesu viharati suṁsumāragīre 2-

footnote: 1 yu. etthantare .pe. iti atthi. 2 ma. susumāragire.

page number: 330

bhesakaḷāvane migadāye. tena kho pana samayena nakulapitā gahapati
ābādhiko hoti dukkhito bāḷhagilāno. atha kho nakulamātā gahapatānī
nakulapitaraṁ gahapatī etadavoca mā kho tvaṁ gahapati sāpekkho 1-
kālamakāsi dukkhā gahapati sāpekkhassa kālakiriyā garahitā ca
bhagavatā sāpekkhassa kālakiriyā siyā kho pana te gahapati
evamassa nakulamātā gahapatānī mamaccayena na sakkhissati 2- dārake
posetuṁ gharāvāsaṁ saṇṭharitunti 3- na kho panetaṁ gahapati evaṁ daṭṭhabbaṁ
kusalāhaṁ gahapati kappāsaṁ kantituṁ (pts. a iii, 296) veṇiṁ olikhituṁ sakkomahaṁ gahapati
tavaccayena dārake posetuṁ gharāvāsaṁ saṇṭharituṁ tasmā tiha tvaṁ
gahapati mā sāpekkho kālamakāsi dukkhā gahapati sāpekkhassa
kālakiriyā garahitā ca bhagavatā sāpekkhassa kālakiriyā siyā kho
pana te gahapati evamassa nakulamātā gahapatānī mamaccayena aññaṁ
bhattāraṁ 4- gamissatīti na kho panetaṁ gahapati evaṁ daṭṭhabbaṁ
tvañceva kho gahapati jānāsi ahañca yathā 5- soḷasavassāni
gahaṭṭhabrahmacariyaṁ 6- samāciṇṇaṁ tasmā tiha tvaṁ gahapati mā sāpekkho
kālamakāsi dukkhā gahapati sāpekkhassa kālakiriyā garahitā ca
bhagavatā sāpekkhassa kālakiriyā siyā kho pana te gahapati evamassa
nakulamātā gahapatānī mamaccayena na dassanakāmā bhavissati bhagavato
na dassanakāmā bhikkhusaṅghassāti na kho panetaṁ gahapati evaṁ
daṭṭhabbaṁ ahaṁ hi gahapati 

[7]- dassanakāmatarā ca bhavissāmi bhagavato

footnote: 1 ma. yu. sāpe .... 2 ma. na nakulamātā .. sakkhissati. yu. na sakkoti.
footnote: 3 ma. sandharitunti. yu. santharitunti. 4 ma. yu. gharaṁ. 5 ma. yaṁ no.
footnote: yu. yathā no. 6 ma. yu. gahaṭṭhakaṁ brahmacariyaṁ. 7 ma. yu. tavaccayena.

page number: 331

dassanakāmatarā ca bhikkhusaṅghassa tasmā tiha tvaṁ gahapati mā
sāpekkho kālamakāsi dukkhā gahapati sāpekkhassa kālakiriyā garahitā
ca bhagavatā sāpekkhassa kālakiriyā siyā kho pana te gahapati
evamassa na nakulamātā gahapatānī mamaccayena sīlesu 1- paripūrakārinīti
na kho panetaṁ gahapati evaṁ daṭṭhabbaṁ yāvatā kho gahapati tassa
bhagavato sāvikā gihī odātavasanā sīlesu paripūrakāriniyo ahantāsaṁ
aññatarā yassa kho panassa kaṅkhā vā vimati vā ayaṁ so
bhagavā arahaṁ sammāsambuddho bhaggesu viharati suṁsumāragīre 2- bhesakaḷāvane
migadāye taṁ bhagavantaṁ upasaṅkamitvā (pts. a iii, 297) pucchatu tasmā tiha tvaṁ
gahapati mā sāpekkho kālamakāsi dukkhā gahapati sāpekkhassa
kālakiriyā garahitā ca bhagavatā sāpekkhassa kālakiriyā siyā kho
pana te gahapati evamassa na nakulamātā gahapatānī lābhinī
ajjhattañcetosamathassāti na kho panetaṁ gahapati evaṁ daṭṭhabbaṁ
yāvatā kho gahapati tassa bhagavato sāvikā gihī odātavasanā lābhiniyo
ajjhattañcetosamathassa ahantāsaṁ aññatarā yassa kho panassa
kaṅkhā vā vimati vā ayaṁ so bhagavā arahaṁ sammāsambuddho
bhaggesu viharati suṁsumāragīre bhesakaḷāvane migadāye taṁ bhagavantaṁ
upasaṅkamitvā pucchatu tasmā tiha tvaṁ gahapati mā sāpekkho
kālamakāsi dukkhā gahapati sāpekkhassa kālakiriyā garahitā ca bhagavatā
sāpekkhassa kālakiriyā siyā kho pana te gahapati evamassa na

footnote: 1 yu. nakulamātā .. na sīlesu .... 2 ma. susumāratire. yu. suṁsumāratire.

page number: 332

nakulamātā gahapatānī imasmiṁ dhammavinaye ogādhappattā patigādhappattā
assāsappattā tiṇṇavicikicchā vigatakathaṁkathā vesārajjappattā
aparappaccayā satthu sāsane viharatīti na kho panetaṁ gahapati evaṁ
daṭṭhabbaṁ yāvatā kho gahapati tassa bhagavato sāvikā gihī odātavasanā
imasmiṁ dhammavinaye ogādhappattā patigādhappattā assāsappattā
tiṇṇavicikicchā vigatakathaṁkathā vesārajjappattā aparappaccayā
satthu sāsane viharantiyo 1- ahantāsaṁ aññatarā yassa kho panassa
kaṅkhā vā vimati vā ayaṁ so bhagavā arahaṁ sammāsambuddho bhaggesu
viharati suṁsumāragīre bhesakaḷāvane migadāye taṁ bhagavantaṁ upasaṅkamitvā
pucchatu tasmā tiha tvaṁ gahapati mā sāpekkho kālamakāsi dukkhā
gahapati sāpekkhassa kālakiriyā garahitā ca bhagavatā sāpekkhassa(pts. a iii, 298) 
kālakiriyāti. atha kho nakulapituno gahapatissa nakulamātāya 2- gahapatāniyā
iminā ovādena ovadiyamānassa so ābādho ṭhānaso paṭippassambhi
vuṭṭhahi ca nakulapitā gahapati tamhā ābādhā tathā pahīno ca
pana nakulapituno gahapatissa so ābādho ahosi atha kho nakulapitā
gahapati gilānā vuṭṭhitova 3- aciravuṭṭhito gelaññā daṇḍamolubbha
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi ekamantaṁ nisinnaṁ kho nakulapitaraṁ gahapatiṁ bhagavā
etadavoca lābhā te gahapati suladdhaṁ te gahapati yassa te

footnote: 1 po. ma. viharanti. 2 ma. yu. nakulamātarā. 3 ma. yu. vasaddo natthi.

page number: 333

nakulamātā gahapatānī anukampikā atthakāmā ovādikā anusāsikā
yāvatā kho gahapati mama sāvikā gihī odātavasanā sīlesu
paripūrakāriniyo nakulamātā gahapatānī tāsaṁ aññatarā yāvatā kho
gahapati mama sāvikā gihī odātavasanā lābhiniyo ajjhattañcetosamathassa
nakulamātā gahapatānī tāsaṁ aññatarā yāvatā kho gahapati
mama sāvikā gihī odātavasanā imasmiṁ dhammavinaye ogādhappattā
patigādhappattā assāsappattā tiṇṇavicikicchā vigatakathaṁkathā
vesārajjappattā aparappaccayā satthu sāsane viharantiyo 1- nakulamātā
gahapatānī tāsaṁ aññatarā lābhā te gahapati suladdhaṁ te gahapati
yassa te nakulamātā gahapatānī anukampikā atthakāmā ovādikā
anusāsikāti.

[288] 17 ekaṁ samayaṁ bhagavā sāvatthiyaṁ viharati jetavane
anāthapiṇḍikassa ārāme. atha kho bhagavā sāyaṇhasamayaṁ paṭisallānā
vuṭṭhito yenupaṭṭhānasālā tenupasaṅkami upasaṅkamitvā paññatte
āsane nisīdi. āyasmāpi kho sārīputto sāyaṇhasamayaṁ paṭisallānā
vuṭṭhito yenupaṭṭhānasālā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi. āyasmāpi kho mahāmoggallāno
āyasmāpi kho mahākassapo āyasmāpi kho mahākaccāno 2- āyasmāpi
kho mahākoṭṭhiko 3- āyasmāpi kho mahācundo āyasmāpi kho mahākappino
āyasmāpi kho anuruddho āyasmāpi kho revato āyasmāpi

footnote: 1 ma. viharanti. 2 po. ma. kaccāyano. 3 yu. mahākoṭṭhito.

page number: 334

kho ānando sāyaṇhasamayaṁ paṭisallānā vuṭṭhito yenupaṭṭhānasālā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
atha kho bhagavā bahudeva rattiṁ nisajjāya vītināmetvā uṭṭhāyāsanā
vihāraṁ pāvisi. tepi kho āyasmanto acirapakkantassa bhagavato
uṭṭhāyāsanā yathāvihāraṁ agamaṁsu. ye pana tattha bhikkhū navā
acirapabbajitā adhunāgatā imaṁ dhammavinayaṁ te yāva suriyassuggamanā 1-
kākacchamānā supiṁsu. addasā kho bhagavā dibbena cakkhunā visuddhena
atikkantamānusakena te bhikkhū yāva suriyassuggamanā 1- kākacchamāne supante
disvā yenupaṭṭhānasālā tenupasaṅkami upasaṅkamitvā paññatte
āsane nisīdi nisajja kho bhagavā bhikkhū āmantesi kahaṁ nu kho
bhikkhave sārīputto kahaṁ moggallāno 2- kahaṁ mahākassapo kahaṁ
mahākaccāno kahaṁ mahākoṭṭhiko kahaṁ mahācundo kahaṁ
mahākappino kahaṁ anuruddho kahaṁ revato kahaṁ ānando kahaṁ nu kho
te bhikkhave therā sāvakā gatāti tepi kho bhante āyasmanto
acirapakkantassa bhagavato uṭṭhāyāsanā yathāvihāraṁ agamaṁsūti tena no 3-
tumhe bhikkhave therā bhikkhū navā 4- yāva suriyassuggamanā kākacchamānā
supatha taṁ kiṁ maññatha bhikkhave (pts. a iii, 300) apinu tumhehi diṭṭhaṁ vā sutaṁ vā
rājā khattiyo muddhāvasitto 5- yāvadatthaṁ seyyasukhaṁ passasukhaṁ middhasukhaṁ
anuyutto viharanto yāvajīvaṁ rajjaṁ kārento janapadassa vā piyo
manāpoti no hetaṁ bhante sādhu bhikkhave mayāpi kho etaṁ bhikkhave

footnote: 1 ma. sūriyuggamanā. 2 ma. yu. mahāmoggallāno. 3 po. ke nukho. ma. kena no.
footnote: 4 po. navāti. ma. nāgatāti. 5 ma. muddhābhisitto.

page number: 335

neva diṭṭhaṁ na sutaṁ rājā khattiyo muddhāvasitto 1- yāvadatthaṁ
seyyasukhaṁ passasukhaṁ middhasukhaṁ anuyutto viharanto yāvajīvaṁ rajjaṁ kārento
janapadassa vā piyo manāpoti taṁ kiṁ maññatha bhikkhave apinu
tumhehi diṭṭhaṁ vā sutaṁ vā raṭṭhiko pettaniko 2- senāpatiko 3-
gāmagāmaṇiko pūgagāmaṇiko yāvadatthaṁ seyyasukhaṁ passasukhaṁ middhasukhaṁ
anuyutto viharanto yāvajīvaṁ pūgagāmaṇikattaṁ kārento pūgassa vā piyo
manāpoti no hetaṁ bhante sādhu bhikkhave mayāpi kho etaṁ bhikkhuve
bhikkhave neva diṭṭhaṁ na sutaṁ pūgagāmaṇiko yāvadatthaṁ seyyasukhaṁ
passasukhaṁ middhasukhaṁ anuyutto viharanto yāvajīvaṁ pūgagāmaṇikattaṁ 

[4]-
kārento pūgassa vā piyo manāpoti taṁ kiṁ maññatha bhikkhave
apinu tumhehi diṭṭhaṁ vā sutaṁ vā samaṇo vā brāhmaṇo vā yāvadatthaṁ
seyyasukhaṁ passasukhaṁ middhasukhaṁ anuyutto indriyesu aguttadvāro bhojane
amattaññū jāgariyaṁ ananuyutto avipasasako kusalānaṁ dhammānaṁ
pubbarattāpararattaṁ bodhipakkhiyānaṁ dhammānaṁ bhāvanānuyogaṁ ananuyutto
āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ
abhiññā sacchikatvā upasampajja viharantoti no hetaṁ bhante sādhu(pts. a iii, 301) 
bhikkhave mayāpi kho etaṁ bhikkhave neva diṭṭhaṁ na sutaṁ samaṇo vā
brāhmaṇo vā yāvadatthaṁ seyyasukhaṁ passasukhaṁ middhasukhaṁ anuyutto indriyesu
aguttadvāro bhojane amattaññū jāgariyaṁ ananuyutto avipassako
kusalānaṁ dhammānaṁ pubbarattāpararattaṁ bodhipakkhiyānaṁ dhammānaṁ bhāvanānuyogaṁ

footnote: 1 ma. muddhābhisitto. 2 po. vettaniko. 3 po. yu. senāya senāpatiko
footnote: gāmagāmiko. 4 ma. etthantare vāti dissati.

page number: 336

ananuyutto āsavānaṁ khayā anāsavaṁ cetovimuttiṁ paññāvimuttiṁ diṭṭheva
dhamme sayaṁ abhiññā sacchikatvā upasampajja viharantoti tasmā
tiha bhikkhave evaṁ sikkhitabbaṁ indriyesu guttadvārā bhavissāma
bhojane mattaññuno jāgariyaṁ anuyuttā vipassakā kusalānaṁ dhammānaṁ
pubbarattāpararattaṁ bodhipakkhiyānaṁ dhammānaṁ bhāvanānuyogamanuyuttā
viharissāmāti evañhi vo bhikkhave sikkhitabbanti.

[289] 18 ekaṁ samayaṁ bhagavā kosalesu cārikaṁ carati mahatā
bhikkhusaṅghena saddhiṁ. addasā kho bhagavā addhānamaggaṁ paṭipanno 1-
aññatarasmiṁ padese macchikaṁ macchabandhaṁ macche vadhitvā 2- vikkiṇamānaṁ
disvā maggā okkamma aññatarasmiṁ rukkhamūle paññatte āsane nisīdi
nisajja kho bhagavā bhikkhū āmantesi passatha no tumhe bhikkhave
asuṁ 3- macchikaṁ macchabandhaṁ macche vadhitvā vikkiṇamānanti evaṁ bhante
taṁ kiṁ maññatha (pts. a iii, 302) bhikkhave apinu tumhehi diṭṭhaṁ vā sutaṁ vā macchiko
macchabandho macche vadhitvā vadhitvā vikkiṇamāno tena kammena tena
ājīvena hatthiyāyī vā assayāyī vā rathayāyī vā yānayāyī vā
bhogabhogī vā mahantaṁ vā bhogakkhandhaṁ ajjhāvasantoti no hetaṁ bhante
sādhu bhikkhave mayāpi kho etaṁ bhikkhave neva diṭṭhaṁ na sutaṁ macchiko
macchabandho macche vadhitvā vadhitvā vikkiṇamāno tena kammena tena
ājīvena hatthiyāyī vā assayāyī vā rathayāyī vā yānayāyī vā bhogabhogī

footnote: 1 ma. addhānamaggap .... yu. addhānamaggapaṭi-. 2 ma. yu. āmeṇḍitaṁ.
footnote: 3 po. ma. yu. amuṁ.

page number: 337

vā mahantaṁ vā bhogakkhandhaṁ ajjhāvasantoti taṁ kissa hetu
te hi so bhikkhave macche vajjhe vadhāyānīte 1- pāpakena manasānupekkhati
tasmā so neva hatthiyāyī hoti na assayāyī na rathayāyī
na yānayāyī na bhogabhogī na mahantaṁ bhogakkhandhaṁ ajjhāvasati
taṁ kiṁ maññatha bhikkhave apinu tumhehi diṭṭhaṁ vā sutaṁ vā goghātako
gāvo vadhitvā vadhitvā vikkiṇamāno tena kammena tena ājīvena
hatthiyāyī vā assayāyī vā rathayāyī vā yānayāyī vā bhogabhogī vā
mahantaṁ vā bhogakkhandhaṁ ajjhāvasantoti no hetaṁ bhante sādhu
bhikkhave mayāpi kho etaṁ bhikkhave neva diṭṭhaṁ na sutaṁ goghātako
gāvo vadhitvā vadhitvā vikkiṇamāno tena kammena tena ājīvena
hatthiyāyī vā assayāyī vā rathayāyī vā yānayāyī vā bhogabhogī vā
mahantaṁ vā bhogakkhandhaṁ ajjhāvasantoti taṁ kissa hetu te hi
so bhikkhave gāvo vajjhe vadhāyānīte 1- pāpakena manasānupekkhati tasmā
so neva hatthiyāyī hoti na assayāyī na rathayāyī na yānayāyī
na bhogabhogī na mahantaṁ (pts. a iii, 303) bhogakkhandhaṁ ajjhāvasati taṁ kiṁ maññatha
bhikkhave apinu tumhehi diṭṭhaṁ vā sutaṁ vā orabbhiko .pe.
sokariko 2- sākuṇiko māgaviko mige 3- vadhitvā vadhitvā vikkiṇamāno
tena kammena tena ājīvena hatthiyāyī vā assayāyī vā rathayāyī vā

footnote: 1 po. vadhāyānite. ma. yu. vadhāyupanīte. ito paraṁ īdisameva. 2 ma. yu. sūkariko.
footnote: 3 ma. mage. ito paraṁ īdisameva.

page number: 338

yānayāyī vā bhogabhogī vā mahantaṁ vā bhogakkhandhaṁ ajjhāvasantoti
no hetaṁ bhante sādhu bhikkhave mayāpi kho etaṁ bhikkhave neva
diṭṭhaṁ na sutaṁ māgaviko mige vadhitvā vadhitvā vikkiṇamāno tena
kammena tena ājīvena hatthiyāyī vā assayāyī vā rathayāyī vā
yānayāyī vā bhogabhogī vā mahantaṁ vā bhogakkhandhaṁ ajjhāvasantoti
taṁ kissa hetu te hi so bhikkhave mige vajjhe vadhāyānīte pāpakena
manasānupekkhati tasmā so neva hatthiyāyī hoti na assayāyī
na rathayāyī na yānayāyī na bhogabhogī na mahantaṁ bhogakkhandhaṁ
ajjhāvasati te hi so bhikkhave tiracchānagate pāṇe vajjhe
vadhāyānīte pāpakena manasānupekkhati tasmā so neva hatthiyāyī
hoti 1- na assayāyī na rathayāyī na yānayāyī na bhogabhogī na
mahantaṁ bhogakkhandhaṁ ajjhāvasati 2- ko pana vādo yaṁ manussabhūtaṁ
vajjhaṁ vadhāyānītaṁ pāpakena manasānupekkhati taṁ hi tassa 3- bhikkhave
hoti dīgharattaṁ ahitāya dukkhāya kāyassa bhedā paraṁ maraṇā apāyaṁ
duggatiṁ vinipātaṁ nirayaṁ upapajjatīti.

[290] 19 ekaṁ samayaṁ bhagavā nādike (pts. a iii, 304) 4- viharati giñjakāvasathe 5-.
tatra kho bhagavā bhikkhū āmantesi bhikkhavoti. bhadanteti te bhikkhū
bhagavato paccassosuṁ. bhagavā etadavoca maraṇassati bhikkhave bhāvitā
bahulīkatā mahapphalā hoti mahānisaṁsā amatogadhā amatapariyosānā
bhāvetha no tumhe bhikkhave maraṇassatinti. evaṁ vutte aññataro

footnote: 1 ma. yu. manasānupekkhamāno neva hatthiyāyī bhavissati. 2 ma. yu. ajjhāvasissati.
footnote: 3 yu. taṁ hissa. 4 ma. nātike. 5 po. gijjhakā ....

page number: 339

bhikkhu bhagavantaṁ etadavoca ahaṁpi 1- kho bhante bhāvemi maraṇassatinti
yathākathaṁ pana tvaṁ bhikkhu bhāvesi maraṇassatinti idha mayhaṁ bhante
evaṁ hoti aho vatāhaṁ rattindivaṁ jīveyyaṁ bhagavato sāsanaṁ
manasi kareyyaṁ bahu vata me kataṁ assāti evaṁ kho ahaṁ bhante
bhāvemi maraṇassatinti. aññataropi kho bhikkhu bhagavantaṁ etadavoca
ahaṁpi kho bhante bhāvemi maraṇassatinti yathākathaṁ pana tvaṁ bhikkhu
bhāvesi maraṇassatinti idha mayhaṁ bhante evaṁ hoti aho vatāhaṁ
divasaṁ jīveyyaṁ bhagavato sāsanaṁ manasi kareyyaṁ bahu vata me kataṁ
assāti evaṁ kho ahaṁ bhante bhāvemi maraṇassatinti. aññataropi
kho bhikkhu bhagavantaṁ etadavoca ahaṁpi kho bhante bhāvemi
maraṇassatinti yathākathaṁ pana tvaṁ bhikkhu bhāvesi maraṇassatinti idha
mayhaṁ bhante evaṁ hoti aho vatāhaṁ tadantaraṁ jīveyyaṁ yadantaraṁ
ekaṁ piṇḍapātaṁ 2- bhuñjāmi bhagavato sāsanaṁ manasi kareyyaṁ bahu
vata me kataṁ assāti evaṁ kho ahaṁ bhante bhāvemi maraṇassatinti.
aññataropi kho bhikkhu bhagavantaṁ etadavoca ahaṁpi kho bhante bhāvemi
maraṇassatinti yathākathaṁ pana tvaṁ bhikkhu bhāvesi maraṇassatinti idha
mayhaṁ bhante evaṁ hoti aho vatāhaṁ tadantaraṁ jīveyyaṁ yadantaraṁ
cattāro 

[3]- (pts. a iii, 305) ālope saṅkhāditvā ajjhoharāmi bhagavato sāsanaṁ manasi
kareyyaṁ bahu vata me kataṁ assāti evaṁpi kho ahaṁ bhante
bhāvemi maraṇassatinti. aññataropi kho bhikkhu bhagavantaṁ etadavoca

footnote: 1 ma. yu. pisaddo natthi. 2 ma. ekapiṇḍapātaṁ. 3 ma. yu. etthantare
footnote: pañcāti dissati.

page number: 340

ahaṁpi kho bhante bhāvemi maraṇassatinti yathākathaṁ pana tvaṁ bhikkhu
bhāvesi maraṇassatinti idha mayhaṁ bhante evaṁ hoti aho vatāhaṁ
tadantaraṁ jīveyyaṁ yadantaraṁ ekaṁ ālopaṁ saṅkhāditvā ajjhoharāmi
bhagavato sāsanaṁ manasi kareyyaṁ bahu vata me kataṁ assāti evaṁpi 1-
kho ahaṁ bhante bhāvemi maraṇassatinti. aññataropi kho bhikkhu
bhagavantaṁ etadavoca ahaṁpi kho bhante bhāvemi maraṇassatinti yathākathaṁ
pana tvaṁ bhikkhu bhāvesi maraṇassatinti idha mayhaṁ bhante evaṁ
hoti aho vatāhaṁ tadantaraṁ jīveyyaṁ yadantaraṁ assasitvā vā
passasāmi passasitvā vā assasāmi bhagavato sāsanaṁ manasi kareyyaṁ
bahu vata me kataṁ assāti evaṁ kho ahaṁ bhante bhāvemi maraṇassatinti.
evaṁ vutte bhagavā 

[2]- bhikkhū etadavoca yocāyaṁ 3- bhikkhave
bhikkhu evaṁ maraṇassatiṁ bhāveti aho vatāhaṁ rattindivaṁ jīveyyaṁ
bhagavato sāsanaṁ manasi kareyyaṁ bahu vata me kataṁ assāti yocāyaṁ
bhikkhave bhikkhu evaṁ maraṇassatiṁ bhāveti aho vatāhaṁ divasaṁ jīveyyaṁ
bhagavato sāsanaṁ manasi kareyyaṁ bahu vata me kataṁ assāti yocāyaṁ
bhikkhave bhikkhu evaṁ maraṇassatiṁ bhāveti aho vatāhaṁ tadantaraṁ
jīveyyaṁ yadantaraṁ ekaṁ piṇḍapātaṁ bhuñjāmi bhagavato sāsanaṁ manasi
kareyyaṁ bahu vata me kataṁ assāti yocāyaṁ bhikkhave bhikkhu evaṁ
maraṇassatiṁ bhāveti aho vatāhaṁ tadantaraṁ jīveyyaṁ yadantaraṁ cattāro
pañca ālope saṅkhāditvā ajjhoharāmi bhagavato sāsanaṁ manasi

footnote: 1 ma. yu. pisaddo natthi. 2 (pts. a iii, 306) ma. yu. etthantare teti dissati. 3 yu. yvāyaṁ.

page number: 341

kareyyaṁ bahu vata me kataṁ assāti ime vuccanti bhikkhave bhikkhū
pamattā viharanti dandhaṁ maraṇassatiṁ bhāventi āsavānaṁ khayāya.
yocāyaṁ 1- bhikkhave bhikkhu evaṁ maraṇassatiṁ bhāveti aho vatāhaṁ tadantaraṁ
jīveyyaṁ yadantaraṁ ekaṁ ālopaṁ saṅkhāditvā ajjhoharāmi bhagavato
sāsanaṁ manasi kareyyaṁ bahu vata me kataṁ assāti yocāyaṁ bhikkhave
bhikkhu evaṁ maraṇassatiṁ bhāveti aho vatāhaṁ tadantaraṁ jīveyyaṁ
yadantaraṁ assasitvā vā passasāmi passasitvā vā assasāmi bhagavato
sāsanaṁ manasi kareyyaṁ bahu vata me kataṁ assāti ime vuccanti bhikkhave
bhikkhū appamattā viharanti tikkhaṁ maraṇassatiṁ bhāventi āsavānaṁ
khayāya. tasmā tiha bhikkhave evaṁ sikkhitabbaṁ appamattā
viharissāma tikkhaṁ maraṇassatiṁ bhāvessāma āsavānaṁ khayāyāti evaṁ
hi vo bhikkhave sikkhitabbanti.

[291] 20 ekaṁ samayaṁ bhagavā nādike 2- viharati giñjakāvasathe.
tatra kho bhagavā bhikkhū āmantesi maraṇassati bhikkhave bhāvitā bahulīkatā
mahapphalā hoti mahānisaṁsā amatogadhā amatapariyosānā kathaṁ bhāvitā
ca bhikkhave maraṇassati kathaṁ bahulīkatā mahapphalā hoti mahānisaṁsā
amatogadhā amatapariyosānā idha bhikkhave bhikkhu divase nikkhante
rattiyā paṭihitāya 3- iti paṭisañcikkhati bahukā kho me paccayā
maraṇassa ahi vā maṁ ḍaṁseyya vicchiko vā maṁ ḍaṁseyya satapadī
vā maṁ ḍaṁseyya tena me assa kālakiriyā so mamassa antarāyo

footnote: 1 ma. yu. yo ca khvāyaṁ. 2 ma. nātike. 3 ma. patigatāya.

page number: 342

upakkhalitvā vā (pts. a iii, 307) papateyyaṁ bhattaṁ vā me bhuttaṁ byāpajjeyya pittaṁ
vā me kuppeyya semhaṁ vā me kuppeyya satthakā vā me vātā
kuppeyyuṁ tena me assa kālakiriyā so mamassa antarāyoti
tena bhikkhave bhikkhunā iti paṭisañcikkhitabbaṁ atthi nu kho me
pāpakā akusalā dhammā appahīnā ye me assu rattiṁ kālaṁ
karontassa antarāyāyāti sace bhikkhave bhikkhu paccavekkhamāno evaṁ
jānāti atthi me pāpakā akusalā dhammā appahīnā ye me
assu rattiṁ kālaṁ karontassa antarāyāyāti tena bhikkhave bhikkhunā
tesaṁ yeva pāpakānaṁ akusalānaṁ dhammānaṁ pahānāya adhimatto chando
ca vāyāmo ca ussāho ca ussoḷhī ca appaṭivānī ca sati ca
sampajaññañca karaṇīyaṁ seyyathāpi bhikkhave ādittacelo vā ādittasīso
vā tasseva celassa vā sīsassa vā nibbāpanāya adhimattaṁ
chandañca vāyāmañca ussāhañca ussoḷhiñca appaṭivāniñca satiñca
sampajaññañca kareyya evameva kho bhikkhave tena bhikkhunā tesaṁ
yeva pāpakānaṁ akusalānaṁ dhammānaṁ pahānāya adhimatto chando ca
vāyāmo ca ussāho ca ussoḷhī ca appaṭivānī ca sati ca
sampajaññañca karaṇīyaṁ sace pana bhikkhave bhikkhu paccavekkhamāno evaṁ
jānāti natthi me pāpakā akusalā dhammā appahīnā ye me
assu rattiṁ kālaṁ karontassa antarāyāyāti tena bhikkhave bhikkhunā
teneva pītipāmojjena 1- vihātabbaṁ ahorattānusikkhinā kusalesu dhammesu.

footnote: 1 po. yu. pītipāmujjena. ito paraṁ evaṁ ñātabbaṁ.

page number: 343

idha pana bhikkhave bhikkhu rattiyā nikkhantāya divase paṭihite iti
paṭisañcikkhati bahukā kho me paccayā maraṇassa ahi vā maṁ
ḍaṁseyya vicchiko vā maṁ ḍaṁseyya satapadī vā maṁ ḍaṁseyya tena
me assa kālakiriyā so mamassa antarāyo upakkhalitvā vā
papateyyaṁ bhattaṁ vā me bhuttaṁ byāpajjeyya pittaṁ vā me
kuppeyya semhaṁ vā me kuppeyya satthakā vā me vātā kuppeyyuṁ
tena me assa (pts. a iii, 308) kālakiriyā so mamassa antarāyoti tena bhikkhave
bhikkhunā iti paṭisañcikkhitabbaṁ atthi nu kho me pāpakā akusalā
dhammā appahīnā ye me assu divā kālaṁ karontassa antarāyāyāti
sace pana bhikkhave bhikkhu paccavekkhamāno evaṁ jānāti atthi
me pāpakā akusalā dhammā appahīnā ye me assu divā kālaṁ
karontassa antarāyāyāti tena bhikkhave bhikkhunā tesaṁ yeva pāpakānaṁ
akusalānaṁ dhammānaṁ pahānāya adhimatto chando ca vāyāmo ca ussāho
ca ussoḷhī ca appaṭivānī ca sati ca sampajaññañca karaṇīyaṁ
seyyathāpi bhikkhave ādittacelo vā ādittasīso vā tasseva celassa
vā sīsassa vā nibbāpanāya adhimattaṁ chandañca vāyāmañca ussāhañca
ussoḷhiñca appaṭivāniñca satiñca sampajaññañca kareyya evameva
kho bhikkhave tena bhikkhunā tesaṁ yeva pāpakānaṁ akusalānaṁ dhammānaṁ
pahānāya adhimatto chando ca vāyāmo ca ussāho ca ussoḷhī ca

page number: 344

appaṭivānī ca sati ca sampajaññañca karaṇīyaṁ sace pana bhikkhave
bhikkhu paccavekkhamāno evaṁ jānāti natthi me pāpakā akusalā
dhammā appahīnā ye me assu divā kālaṁ karontassa antarāyāyāti
tena bhikkhave bhikkhunā teneva pītipāmojjena vihātabbaṁ ahorattānusikkhinā
kusalesu dhammesu. evaṁ bhāvitā kho bhikkhave
maraṇassati evaṁ bahulīkatā mahapphalā hoti mahānisaṁsā amatogadhā
amatapariyosānāti.
sārāṇiyādivaggo dutiyo.
tassuddānaṁ
dve sārāṇīyā mettaṁ 1- bhaddakaṁ anutappiyaṁ nakulaṁ
kusalā macchaṁ 2- dve ca honti maraṇassatinā dasāti 3-.
-------
anuttariyavaggo tatiyo

[292] 21- ekaṁ samayaṁ bhagavā sakkesu viharati sāmagāmake
pokkharaṇiyāyaṁ. atha kho aññatarā devatā abhikkantāya rattiyā
abhikkantavaṇṇā kevalakappaṁ pokkharaṇiyaṁ obhāsetvā yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ aṭṭhāsi
ekamantaṁ ṭhitā kho sā devatā bhagavantaṁ etadavoca tayo me bhante
dhammā bhikkhuno parihānāya saṁvattanti katame tayo kammārāmatā

footnote: 1 ma. nissāraṇīyaṁ. 2 ma. soppamacchā ca. 3 ma. dve honti maraṇassatīti.
footnote: yu. cāti.

page number: 345

bhassārāmatā niddārāmatā ime kho bhante tayo dhammā bhikkhuno
parihānāya saṁvattantīti. idamavoca sā devatā. samanuñño satthā
ahosi. athakho sā devatā samanuñño me satthāti bhagavantaṁ
abhivādetvā padakkhiṇaṁ katvā tatthevantaradhāyi.
atha kho bhagavā tassā rattiyā accayena bhikkhū āmantesi
imaṁ bhikkhave rattiṁ aññatarā devatā abhikkantāya rattiyā abhikkantavaṇṇā
kevalakappaṁ pokkharaṇiyaṁ obhāsetvā yenāhaṁ tenupasaṅkami
upasaṅkamitvā maṁ abhivādetvā ekamantaṁ aṭṭhāsi ekamantaṁ ṭhitā kho
bhikkhave sā devatā maṁ etadavoca tayo me bhante dhammā bhikkhuno
parihānāya saṁvattanti katame tayo kammārāmatā bhassārāmatā
niddārāmatā ime kho bhante tayo dhammā bhikkhuno parihānāya
saṁvattantīti. idamavoca bhikkhave sā devatā idaṁ vatvā maṁ
abhivādetvā padakkhiṇaṁ katvā tatthevantaradhāyi. tesaṁ vo bhikkhave
alābhā tesaṁ dulladdhaṁ ye vo devatāpi jānanti 1- kusalehi dhammehi
parihāyamāne. aparepi bhikkhave tayo parihāniye dhamme desessāmi
taṁ suṇātha sādhukaṁ manasikarotha bhāsissāmīti. evaṁ (pts. a iii, 310) bhanteti kho
te bhikkhū bhagavato paccassosuṁ. bhagavā etadavoca katame ca
bhikkhave tayo parihāniyā dhammā saṅgaṇikārāmatā dovacassatā
pāpamittatā ime kho bhikkhave tayo parihāniyā dhammā ye hi
keci bhikkhave atītamaddhānaṁ parihāyiṁsu kusalehi dhammehi sabbe te

footnote: 1 po. khamanti.

page number: 346

imeheva chahi dhammehi parihāyiṁsu kusalehi dhammehi ye 1- hi keci bhikkhave
anāgatamaddhānaṁ parihāyissanti kusalehi dhammehi sabbe te imeheva
chahi dhammehi parihāyissanti kusalehi dhammehi ye 1- hi keci bhikkhave
etarahi parihāyanti kusalehi dhammehi sabbe te imeheva chahi
dhammehi parihāyanti kusalehi dhammehīti.

[293] 22 chayime bhikkhave aparihāniye dhamme desessāmi taṁ
suṇātha .pe. katame ca bhikkhave cha aparihāniyā dhammā na kammārāmatā
na bhassārāmatā na niddārāmatā na saṅgaṇikārāmatā
sovacassatā kalyāṇamittatā ime kho bhikkhave cha aparihāniyā
dhammā ye hi keci bhikkhave atītamaddhānaṁ na parihāyiṁsu kusalehi
dhammehi sabbe te imeheva chahi dhammehi na parihāyiṁsu kusalehi
dhammehi ye 1- hi keci bhikkhave anāgatamaddhānaṁ na parihāyissanti
kusalehi dhammehi sabbe te imeheva chahi dhammehi na parihāyissanti
kusalehi dhammehi ye 1- hi keci bhikkhave etarahi na parihāyanti
kusalehi dhammehi sabba te imeheva chahi dhammehi na parihāyanti
kusalehi dhammehīti.

[294] 23 bhayanti bhikkhave kāmānametaṁ adhivacanaṁ dukkhanti bhikkhave
kāmānametaṁ (pts. a iii, 311) adhivacanaṁ rogoti bhikkhave kāmānametaṁ adhivacanaṁ gaṇḍoti
bhikkhave kāmānametaṁ adhivacanaṁ saṅgoti bhikkhave kāmānametaṁ
adhivacanaṁ paṅkoti bhikkhave kāmānametaṁ adhivacanaṁ kasmā ca bhikkhave

footnote: 1 ma. yepi hi.

page number: 347

bhayanti kāmānametaṁ adhivacanaṁ kāmarāgarattāyaṁ bhikkhave chandarāgavinibaddho
diṭṭhadhammikāpi bhayā na parimuccati samparāyikāpi bhayā na
parimuccati tasmā bhayanti kāmānametaṁ adhivacanaṁ. kasmā ca
bhikkhave dukkhanti ... rogoti ... gaṇḍoti ... saṅgoti ... paṅkoti
kāmānametaṁ adhivacanaṁ kāmarāgarattāyaṁ bhikkhave chandarāgavinibaddho
diṭṭhadhammikāpi paṅkā na parimuccati samparāyikāpi paṅkā na
parimuccati tasmā paṅkoti kāmānametaṁ adhivacananti.
bhayaṁ dukkhañca rogo ca 1- saṅgo paṅko ca ubhayaṁ
ete kāmā pavuccanti yattha satto 2- puthujjano
upādāne bhayaṁ disvā jātimaraṇasambhave
anupādā vimuccanti jātimaraṇasaṅkhaye
te khemappattā sukhino diṭṭhadhammābhinibbutā
sabbe verabhayātītā 3- sabbadukkhaṁ upaccagunti.

[295] 24 chahi bhikkhave dhammehi samannāgato bhikkhu himavantaṁ
pabbatarājaṁ padāleyya ko pana vādo chavāya avijjāya katamehi chahi
idha bhikkhave bhikkhu samādhissa samāpattikusalo hoti samādhissa ṭhitikusalo
hoti samādhissa vuṭṭhānakusalo hoti samādhissa kallatākusalo (pts. a iii, 312) 4- hoti
samādhissa gocarakusalo hoti samādhissa abhinihārakusalo hoti imehi
kho bhikkhave chahi dhammehi samannāgato bhikkhu himavantaṁ pabbatarājaṁ
padāleyya ko pana vādo chavāya avijjāyāti.

footnote: 1 ma. yu. bhayaṁ dukkhaṁ rogo gaṇḍo. 2 po. saṅgo. 3 ma. yu. sabbavera ....
footnote: 4 ma. yu. kallitakusalo.

page number: 348

[296] 25 chayimāni bhikkhave anussatiṭṭhānāni katamāni cha idha
bhikkhave ariyasāvako tathāgataṁ anussarati itipi so bhagavā .pe.
satthā devamanussānaṁ buddho bhagavāti yasmiṁ bhikkhave samaye ariyasāvako
tathāgataṁ anussarati nevassa tasmiṁ samaye rāgapariyuṭṭhitaṁ cittaṁ hoti
na dosapariyuṭṭhitaṁ cittaṁ hoti na mohapariyuṭṭhitaṁ cittaṁ hoti ujugatamevassa
tasmiṁ samaye cittaṁ hoti nikkhantaṁ muttaṁ vuṭṭhitaṁ gedhamhā
gedhoti kho bhikkhave pañcannetaṁ kāmaguṇānaṁ adhivacanaṁ idampi kho
bhikkhave ārammaṇaṁ karitvā evamidhekacce sattā visujjhanti.
puna caparaṁ bhikkhave ariyasāvako dhammaṁ anussarati svākkhāto
bhagavatā dhammo .pe. paccattaṁ veditabbo viññūhīti yasmiṁ bhikkhave
samaye ariyasāvako dhammaṁ anussarati nevassa tasmiṁ samaye rāgapaṭiyuṭṭhitaṁ
cittaṁ hoti na dosapariyuṭṭhitaṁ cittaṁ hoti na mohapariyuṭṭhitaṁ
cittaṁ hoti ujugatamevassa tasmiṁ samaye cittaṁ hoti
nikkhantaṁ muttaṁ vuṭṭhitaṁ gedhamhā gedhoti kho bhikkhave pañcannetaṁ
kāmaguṇānaṁ adhivacanaṁ idampi kho bhikkhave ārammaṇaṁ karitvā
evamidhekacce sattā visujjhanti.
puna caparaṁ bhikkhave ariyasāvako saṅghaṁ anussarati supaṭipanno
bhagavato (pts. a iii, 313) sāvakasaṅgho .pe. anuttaraṁ puññakkhettaṁ lokassāti yasmiṁ
bhikkhave samaye ariyasāvako saṅghaṁ anussarati nevassa tasmiṁ samaye
rāgapariyuṭṭhitaṁ cittaṁ hoti na dosapariyuṭṭhitaṁ cittaṁ hoti na

page number: 349

mohapariyuṭṭhitaṁ cittaṁ hoti ujugatamevassa tasmiṁ samaye cittaṁ hoti
nikkhantaṁ muttaṁ vuṭṭhitaṁ gedhamhā gedhoti kho bhikkhave pañcannetaṁ
kāmaguṇānaṁ adhivacanaṁ idampi kho bhikkhave ārammaṇaṁ karitvā evamidhekacce
sattā visujjhanti.
puna caparaṁ bhikkhave ariyasāvako attano sīlāni anussarati
akhaṇḍāni .pe. samādhisaṁvattanikāni yasmiṁ bhikkhave samaye ariyasāvako
sīlaṁ anussarati nevassa tasmiṁ samaye rāgapariyuṭṭhitaṁ cittaṁ hoti
na dosapariyuṭṭhitaṁ cittaṁ hoti na mohapariyuṭṭhitaṁ cittaṁ hoti ujugatamevassa
tasmiṁ samaye cittaṁ hoti nikkhantaṁ muttaṁ vuṭṭhitaṁ gedhamhā
gedhoti kho bhikkhave pañcannetaṁ kāmaguṇānaṁ adhivacanaṁ idampi kho
bhikkhave ārammaṇaṁ karitvā evamidhekacce sattā visujjhanti.
puna caparaṁ bhikkhave ariyasāvako attano cāgaṁ anussarati lābhā
vata me suladdhaṁ vata me yohaṁ .pe. yācayogo dānasaṁvibhāgaratoti
yasmiṁ bhikkhave samaye ariyasāvako cāgaṁ anussarati nevassa
tasmiṁ samaye rāgapariyuṭṭhitaṁ cittaṁ hoti na dosapariyuṭṭhitaṁ cittaṁ
hoti na mohapariyuṭṭhitaṁ cittaṁ hoti ujugatamevassa tasmiṁ samaye
cittaṁ hoti nikkhantaṁ muttaṁ vuṭṭhitaṁ gedhamhā godhoti kho bhikkhave
pañcannetaṁ kāmaguṇānaṁ adhivacanaṁ idampi kho bhikkhave ārammaṇaṁ
karitvā evamidhekacce sattā visujjhanti.
puna caparaṁ bhikkhave ariyasāvako devatā anussarati santi devā

page number: 350

cātummahārājikā santi devā tāvatiṁsā santi devā yāmā
santi devā tusitā (pts. a iii, 314) santi devā nimmānaratino santi devā
paranimmitavasavattino santi devā brahmakāyikā santi devā taduttari
yathārūpāya saddhāya samannāgatā tā devatā ito cutā tattha upapannā
mayhampi tathārūpā saddhā saṁvijjati yathārūpena sīlena
sutena cāgena paññāya samannāgatā tā devatā ito cutā tattha
upapannā mayhampi tathārūpā paññā saṁvijjatīti yasmiṁ bhikkhave
samaye ariyasāvako attano ca tāsañca devatānaṁ saddhañca sīlañca
sutañca cāgañca paññañca anussarati nevassa tasmiṁ samaye rāgapariyuṭṭhitaṁ
cittaṁ hoti na dosapariyuṭṭhitaṁ cittaṁ hoti na mohapariyuṭṭhitaṁ
cittaṁ hoti ujugatamevassa tasmiṁ samaye cittaṁ hoti
nikkhantaṁ muttaṁ vuṭṭhitaṁ gedhamhā gedhoti kho bhikkhave pañcannetaṁ
kāmaguṇānaṁ adhivacanaṁ idampi kho bhikkhave ārammaṇaṁ karitvā evamidhekacce
sattā visujjhanti imāni kho bhikkhave cha anussatiṭṭhānānīti.

[297] 26 tatra kho āyasmā mahākaccāno bhikkhū āmantesi
āvuso bhikkhavoti. āvusoti kho te bhikkhū āyasmato mahākaccānassa
paccassosuṁ. āyasmā mahākaccāno etadavoca acchariyaṁ āvuso
abbhutaṁ āvuso yāvañcidaṁ tena bhagavatā jānatā passatā arahatā
sammāsambuddhena sambādhe okāsādhigamo anubuddho sattānaṁ visuddhiyā

page number: 351

sokaparidevānaṁ samatikkamāya dukkhadomanassānaṁ atthaṅgamāya ñāyassa
adhigamāya nibbānassa sacchikiriyāya yadidaṁ cha anussatiṭṭhānāni katamāni
cha idhāvuso ariyasāvako tathāgataṁ anussarati itipi so bhagavā
.pe. satthā devamanussānaṁ buddho bhagavāti yasmiṁ āvuso samaye
ariyasāvako tathāgataṁ anussarati nevassa tasmiṁ samaye rāgapariyuṭṭhitaṁ(pts. a iii, 315) 
cittaṁ hoti na dosapariyuṭṭhitaṁ cittaṁ hoti na mohapariyuṭṭhitaṁ
cittaṁ hoti ujugatamevassa tasmiṁ samaye cittaṁ hoti nikkhantaṁ
muttaṁ vuṭṭhitaṁ gedhamhā gedhoti kho āvuso pañcannetaṁ kāmaguṇānaṁ
adhivacanaṁ sa kho so āvuso ariyasāvako sabbaso ākāsasamena cetasā
viharati vipulena mahaggatena appamāṇena averena abyāpajjhena idampi
kho āvuso ārammaṇaṁ karitvā evamidhekacce sattā visuddhidhammā
bhavanti.
puna caparaṁ āvuso ariyasāvako dhammaṁ anussarati svākkhāto
bhagavatā dhammo .pe. paccattaṁ veditabbo viññūhīti yasmiṁ āvuso
samaye ariyasāvako dhammaṁ anussarati nevassa tasmiṁ samaye rāgapariyuṭṭhitaṁ
cittaṁ hoti na dosapariyuṭṭhitaṁ cittaṁ hoti na mohapariyuṭṭhitaṁ
cittaṁ hoti ujugatamevassa tasmiṁ samaye cittaṁ hoti
nikkhantaṁ muttaṁ vuṭṭhitaṁ gedhamhā gedhoti kho āvuso pañcannetaṁ
kāmaguṇānaṁ adhivacanaṁ sa kho so āvuso ariyasāvako sabbaso ākāsasamena
cetasā viharati vipulena mahaggatena appamāṇena averena

page number: 352

abyāpajjhena idampi kho āvuso ārammaṇaṁ karitvā evamidhekacce
sattā visuddhidhammā bhavanti.
puna caparaṁ āvuso ariyasāvako saṅghaṁ anussarati supaṭipanno
bhagavato sāvakasaṅgho .pe. anuttaraṁ puññakkhettaṁ lokassāti yasmiṁ 

[1]-
samaye ariyasāvako saṅghaṁ anussarati nevassa tasmiṁ samaye rāgapariyuṭṭhitaṁ
cittaṁ hoti na dosapariyuṭṭhitaṁ cittaṁ hoti na mohapariyuṭṭhitaṁ
cittaṁ hoti ujugatamevassa tasmiṁ samaye cittaṁ hoti
nikkhantaṁ muttaṁ vuṭṭhitaṁ gedhamhā gedhoti kho āvuso pañcannetaṁ
kāmaguṇānaṁ adhivacanaṁ sa kho so āvuso ariyasāvako sabbaso ākāsasamena
cetasā viharati vipulena mahaggatena (pts. a iii, 316) appamāṇena averena
abyāpajjhena idampi kho āvuso ārammaṇaṁ karitvā evamidhekacce
sattā visuddhidhammā bhavanti.
puna caparaṁ āvuso ariyasāvako attano sīlāni anussarati
akhaṇḍāni .pe. samādhisaṁvattanikāni yasmiṁ āvuso samaye ariyasāvako
sīlaṁ anussarati nevassa tasmiṁ samaye rāgapariyuṭṭhitaṁ cittaṁ hoti na
dosapariyuṭṭhitaṁ cittaṁ hoti na mohapariyuṭṭhitaṁ cittaṁ hoti ujugatamevassa
tasmiṁ samaye cittaṁ hoti nikkhantaṁ muttaṁ vuṭṭhitaṁ gedhamhā
gedhoti kho āvuso pañcannetaṁ kāmaguṇānaṁ adhivacanaṁ sa kho so āvuso
ariyasāvako sabbaso ākāsasamena cetasā viharati vipulena mahaggatena
appamāṇena averena abyāpajjhena idampi kho āvuso ārammaṇaṁ

footnote: 1 ma. etthantare āvusoti dissati.

page number: 353

karitvā evamidhekacce sattā visuddhidhammā bhavanti.
puna caparaṁ āvuso ariyasāvako attano cāgaṁ anussarati lābhā
vata me suladdhaṁ vata me yohaṁ .pe. yācayogo dānasaṁvibhāgaratoti
yasmiṁ āvuso samaye ariyasāvako 

[1]- cāgaṁ anussarati nevassa
tasmiṁ samaye rāgapariyuṭṭhitaṁ cittaṁ hoti na dosapariyuṭṭhitaṁ cittaṁ
hoti na mohapariyuṭṭhitaṁ cittaṁ hoti ujugatamevassa tasmiṁ samaye
cittaṁ hoti nikkhantaṁ muttaṁ vuṭṭhitaṁ gedhamhā gedhoti kho āvuso
pañcannetaṁ kāmaguṇānaṁ adhivacanaṁ sa kho so āvuso ariyasāvako sabbaso
ākāsasamena cetasā viharati vipulena mahaggatena appamāṇena
averena abyāpajjhena idampi kho āvuso ārammaṇaṁ karitvā
evamidhekacce sattā visuddhidhammā bhavanti.
puna caparaṁ āvuso ariyasāvako devatā anussarati santi devā
cātummahārājikā .pe. santi devā taduttari yathārūpāya saddhāya
samannāgatā tā devatā (pts. a iii, 317) ito cutā tattha upapannā mayhampi
tathārūpā saddhā saṁvijjati yathārūpena sīlena .pe. sutena cāgena
paññāya samannāgatā tā devatā ito cutā tattha upapannā mayhampi
tathārūpā paññā saṁvijjatīti yasmiṁ āvuso samaye ariyasāvako
attano ca tāsañca devatānaṁ saddhañca sīlañca sutañca cāgañca
paññañca anussarati nevassa tasmiṁ samaye rāgapariyuṭṭhitaṁ cittaṁ

footnote: 1 ma. attanoti dissati.

page number: 354

hoti na dosapariyuṭṭhitaṁ cittaṁ hoti na mohapariyuṭṭhitaṁ cittaṁ
hoti ujugatamevassa tasmiṁ samaye cittaṁ hoti nikkhantaṁ muttaṁ
vuṭṭhitaṁ gedhamhā gedhoti kho āvuso pañcannetaṁ kāmaguṇānaṁ
adhivacanaṁ sa kho so āvuso ariyasāvako sabbaso ākāsasamena cetasā
viharati vipulena mahaggatena appamāṇena averena abyāpajjhena idampi
kho āvuso ārammaṇaṁ karitvā evamidhekacce sattā visuddhidhammā bhavanti
acchariyaṁ āvuso abbhutaṁ āvuso yāvañcidaṁ tena bhagavatā jānatā
passatā arahatā sammāsambuddhena sambādhe okāsādhigamo anubuddho
sattānaṁ visuddhiyā sokaparidevānaṁ samatikkamāya dukkhadomanassānaṁ
atthaṅgamāya ñāyassa adhigamāya nibbānassa sacchikiriyāya yadidaṁ imāni
cha anussatiṭṭhānānīti.

[298] 27 atha kho aññataro bhikkhu yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinno kho so bhikkhu bhagavantaṁ etadavoca kati nu kho bhante
samayā manobhāvaniyassa 1- bhikkhuno dassanāya upasaṅkamitunti. chayime
bhikkhu samayā manobhāvaniyassa 1- bhikkhuno dassanāya upasaṅkamituṁ katame
cha idha bhikkhu yasmiṁ samaye bhikkhu kāmarāgapariyuṭṭhitena cetasā
viharati kāmarāgaparetena uppannassa ca kāmarāgassa nissaraṇaṁ
yathābhūtaṁ nappajānāti tasmiṁ samaye manobhāvaniyo 1- bhikkhu
upasaṅkamitvā evamassa vacanīyo ahaṁ kho āvuso kāmarāgapariyuṭṭhitena

footnote: 1 ma. yu. manobhāvanī (pts. a iii, 318) ....

page number: 355

cetasā viharāmi kāmarāgaparetena uppannassa ca kāmarāgassa nissaraṇaṁ
yathābhūtaṁ nappajānāmi sādhu vata me āyasmā kāmarāgassa
pahānāya dhammaṁ desetūti tassa 1- manobhāvaniyo bhikkhu kāmarāgassa
pahānāya dhammaṁ deseti ayaṁ bhikkhu paṭhamo samayo manobhāvaniyassa
bhikkhuno dassanāya upasaṅkamituṁ. puna caparaṁ bhikkhu yasmiṁ samaye bhikkhu
byāpādapariyuṭṭhitena cetasā viharati byāpādaparetena uppannassa
ca byāpādassa nissaraṇaṁ yathābhūtaṁ nappajānāti tasmiṁ samaye manobhāvaniyo
bhikkhu upasaṅkamitvā evamassa vacanīyo ahaṁ kho āvuso
byāpādapariyuṭṭhitena cetasā viharāmi byāpādaparetena uppannassa
ca byāpādassa nissaraṇaṁ yathābhūtaṁ nappajānāmi sādhu vata me
āyasmā byāpādassa pahānāya dhammaṁ desetūti tassa manobhāvaniyo
bhikkhu byāpādassa pahānāya dhammaṁ deseti ayaṁ bhikkhu dutiyo
samayo manobhāvaniyassa bhikkhuno dassanāya upasaṅkamituṁ. puna caparaṁ
bhikkhu yasmiṁ samaye bhikkhu thīnamiddhapariyuṭṭhitena cetasā viharati thīnamiddhaparetena
uppannassa ca thīnamiddhassa nissaraṇaṁ yathābhūtaṁ nappajānāti
tasmiṁ samaye manobhāvaniyo bhikkhu upasaṅkamitvā evamassa
vacanīyo ahaṁ kho āvuso thīnamiddhapariyuṭṭhitena cetasā viharāmi
thīnamiddhaparetena uppannassa ca thīnamiddhassa nissaraṇaṁ yathābhūtaṁ
nappajānāmi sādhu vata me āyasmā thīnamiddhassa pahānāya dhammaṁ
desetūti tassa manobhāvaniyo bhikkhu thīnamiddhassa pahānāya dhammaṁ

footnote: 1 po. tassa ca.

page number: 356

deseti ayaṁ bhikkhu tatiyo samayo manobhāvaniyassa bhikkhuno dassanāya
upasaṅkamituṁ. puna caparaṁ bhikkhu yasmiṁ samaye bhikkhu uddhaccakukkuccapariyuṭṭhitena
cetasā viharati uddhaccakukkuccaparetena uppannassa
ca uddhaccakukkuccassa nissaraṇaṁ yathābhūtaṁ nappajānāti tasmiṁ samaye
manobhāvaniyo bhikkhu upasaṅkamitvā evamassa vacanīyo ahaṁ kho
āvuso uddhaccakukkuccapariyuṭṭhitena (pts. a iii, 319) cetasā viharāmi uddhaccakukkuccaparetena
uppannassa ca uddhaccakukkuccassa nissaraṇaṁ yathābhūtaṁ nappajānāmi
sādhu vata me āyasmā uddhaccakukkuccassa pahānāya
dhammaṁ desetūti tassa manobhāvaniyo bhikkhu uddhaccakukkuccassa pahānāya
dhammaṁ deseti ayaṁ bhikkhu catuttho samayo manobhāvaniyassa bhikkhuno
dassanāya upasaṅkamituṁ. puna caparaṁ bhikkhu yasmiṁ samaye bhikkhu
vicikicchāpariyuṭṭhitena cetasā viharati vicikicchāparetena uppannāya
ca vicikicchāya nissaraṇaṁ yathābhūtaṁ nappajānāti tasmiṁ samaye
manobhāvaniyo bhikkhu upasaṅkamitvā evamassa vacanīyo ahaṁ kho
āvuso vicikicchāpariyuṭṭhitena cetasā viharāmi vicikicchāparetena
uppannāya ca vicikicchāya nissaraṇaṁ yathābhūtaṁ nappajānāmi sādhu vata
me āyasmā vicikicchāya pahānāya dhammaṁ desetūti tassa
manobhāvaniyo bhikkhu vicikicchāya pahānāya dhammaṁ deseti ayaṁ bhikkhu
pañcamo samayo manobhāvaniyassa bhikkhuno dassanāya upasaṅkamituṁ.
puna caparaṁ bhikkhu yasmiṁ samaye bhikkhu yaṁ nimittaṁ āgamma yaṁ

page number: 357

nimittaṁ manasikaroto anantarā āsavānaṁ khayo hoti taṁ nimittaṁ na
jānāti na passati tasmiṁ samaye manobhāvaniyo bhikkhu upasaṅkamitvā
evamassa vacanīyo ahaṁ kho āvuso yaṁ nimittaṁ āgamma yaṁ
nimittaṁ manasikaroto anantarā āsavānaṁ khayo hoti taṁ nimittaṁ na
jānāmi na passāmi sādhu vata me āyasmā āsavānaṁ khayāya
dhammaṁ desetūti tassa manobhāvaniyo bhikkhu āsavānaṁ khayāya dhammaṁ
deseti ayaṁ bhikkhu chaṭṭho samayo manobhāvaniyassa bhikkhuno dassanāya
upasaṅkamituṁ. ime kho bhikkhu cha samayā manobhāvaniyassa bhikkhuno
dassanāya upasaṅkamitunti.

[299] 28 ekaṁ samayaṁ sambahulā therā bhikkhū bārāṇasiyaṁ viharanti
isipatane migadāye. atha kho tesaṁ therānaṁ bhikkhūnaṁ pacchābhattaṁ
piṇḍapātapaṭikkantānaṁ maṇḍalamāḷe sannisinnānaṁ sannipatitānaṁ ayamantarā
kathā udapādi ko nu kho āvuso samayo manobhāvaniyassa bhikkhuno
dassanāya upasaṅkamitunti.
evaṁ vutte aññataro bhikkhu there bhikkhū etadavoca yasmiṁ
āvuso samaye manobhāvaniyo bhikkhu pacchābhattaṁ piṇḍapātapaṭikkanto
pāde pakkhāletvā nisinno hoti pallaṅkaṁ ābhujitvā ujuṁ kāyaṁ
paṇidhāya parimukhaṁ satiṁ upaṭṭhapetvā so samayo manobhāvaniyassa
bhikkhuno dassanāya upasaṅkamitunti.
evaṁ vutte aññataro bhikkhu taṁ bhikkhuṁ etadavoca na kho

page number: 358

āvuso samayo manobhāvaniyassa bhikkhuno dassanāya upasaṅkamituṁ yasmiṁ
āvuso samaye manobhāvaniyo bhikkhu pacchābhattaṁ piṇḍapātapaṭikkanto
pāde pakkhāletvā nisinno hoti pallaṅkaṁ ābhujitvā ujuṁ kāyaṁ
paṇidhāya parimukhaṁ satiṁ upaṭṭhapetvā cārittakilamathopissa tasmiṁ
samaye appaṭippassaddho hoti bhattakilamathopissa tasmiṁ samaye
appaṭippassaddho hoti tasmā so asamayo manobhāvaniyassa bhikkhuno
dassanāya upasaṅkamituṁ yasmiṁ āvuso samaye manobhāvaniyo bhikkhu
sāyaṇhasamayaṁ paṭisallānā vuṭṭhito vihārapacchāyāyaṁ nisinno hoti
pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā
so samayo manobhāvaniyassa bhikkhuno dassanāya upasaṅkamitunti.
evaṁ vutte aññataro bhikkhu taṁ bhikkhuṁ etadavoca na kho
āvuso (pts. a iii, 321) samayo manobhāvaniyassa bhikkhuno dassanāya upasaṅkamituṁ yasmiṁ
āvuso samaye manobhāvaniyo bhikkhu sāyaṇhasamayaṁ paṭisallānā vuṭṭhito
vihārapacchāyāyaṁ nisinno hoti pallaṅkaṁ ābhujitvā ujuṁ kāyaṁ
paṇidhāya parimukhaṁ satiṁ upaṭṭhapetvā yadevassa divā samādhinimittaṁ
manasikataṁ hoti tadevassa tasmiṁ samaye samudācarati tasmā so
asamayo manobhāvaniyassa bhikkhuno dassanāya upasaṅkamituṁ yasmiṁ āvuso
samaye manobhāvaniyo bhikkhu rattiyā paccūsasamayaṁ paccuṭṭhāya nisinno
hoti pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā
so samayo manobhāvaniyassa bhikkhuno dassanāya upasaṅkamitunti.

page number: 359

evaṁ vutte aññataro bhikkhu taṁ bhikkhuṁ etadavoca na kho
āvuso samayo manobhāvaniyassa bhikkhuno dassanāya upasaṅkamituṁ yasmiṁ
āvuso samaye manobhāvaniyo bhikkhu rattiyā paccūsasamayaṁ paccuṭṭhāya
nisinno hoti pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ
upaṭṭhapetvā ojaṭṭhāyissa tasmiṁ samaye kāyo hoti phāsukassa 1-
hoti buddhānaṁ sāsanaṁ manasi kātuṁ tasmā so samayo manobhāvaniyassa
bhikkhuno dassanāya upasaṅkamitunti.
evaṁ vutte āyasmā mahākaccāno there bhikkhū etadavoca
sammukhā me taṁ āvuso bhagavato sutaṁ sammukhā paṭiggahitaṁ chayime
bhikkhu samayā manobhāvaniyassa bhikkhuno dassanāya upasaṅkamituṁ katame
cha idha bhikkhu yasmiṁ samaye bhikkhu kāmarāgapariyuṭṭhitena cetasā
viharati kāmarāgaparetena uppannassa ca kāmarāgassa nissaraṇaṁ
yathābhūtaṁ nappajānāti tasmiṁ samaye manobhāvaniyo bhikkhu upasaṅkamitvā
evamassa vacanīyo ahaṁ kho āvuso kāmarāgapariyuṭṭhitena
cetasā viharāmi kāmarāgaparetena uppannassa (pts. a iii, 322) ca kāmarāgassa
nissaraṇaṁ yathābhūtaṁ nappajānāmi sādhu vata me āyasmā kāmarāgassa
pahānāya dhammaṁ desetūti tassa manobhāvaniyo bhikkhu kāmarāgassa
pahānāya dhammaṁ deseti ayaṁ bhikkhu paṭhamo samayo manobhāvaniyassa
bhikkhuno dassanāya upasaṅkamituṁ. puna caparaṁ bhikkhu yasmiṁ samaye bhikkhu
byāpādapariyuṭṭhitena cetasā viharati .pe. thīnamiddhapariyuṭṭhitena

footnote: 1 ma. yu. phāsussa.

page number: 360

cetasā viharati uddhaccakukkuccapariyuṭṭhitena cetasā viharati
vicikicchāpariyuṭṭhitena cetasā viharati .pe. yaṁ nimittaṁ āgamma yaṁ nimittaṁ
manasikaroto anantarā āsavānaṁ khayo hoti taṁ nimittaṁ na jānāti na
passati tasmiṁ samaye manobhāvaniyo bhikkhu upasaṅkamitvā evamassa vacanīyo
ahaṁ kho āvuso yaṁ nimittaṁ āgamma yaṁ nimittaṁ manasikaroto anantarā
āsavānaṁ khayo hoti taṁ nimittaṁ na jānāmi na passāmi sādhu
vata me āyasmā āsavānaṁ khayāya dhammaṁ desetūti tassa
manobhāvaniyo bhikkhu āsavānaṁ khayāya dhammaṁ deseti ayaṁ bhikkhu chaṭṭho
samayo manobhāvaniyassa bhikkhuno dassanāya upasaṅkamituṁ. sammukhā me
taṁ āvuso bhagavato sutaṁ sammukhā paṭiggahitaṁ ime kho bhikkhu cha
samayā manobhāvaniyassa bhikkhuno dassanāya upasaṅkamitunti.

[300] 29 atha kho bhagavā āyasmantaṁ udāyiṁ āmantesi kati
nu kho udāyi anussatiṭṭhānānīti. evaṁ vutte āyasmā udāyi
tuṇhī ahosi. dutiyampi kho bhagavā āyasmantaṁ udāyiṁ āmantesi
kati nu kho udāyi anussatiṭṭhānānīti. evaṁ vutte 

[1]- āyasmā
udāyi tuṇhī ahosi. tatiyampi kho bhagavā āyasmantaṁ udāyiṁ
āmantesi kati nu kho udāyi anussatiṭṭhānānīti. tatiyampi kho
āyasmā udāyi tuṇhī ahosi. atha kho āyasmā ānando
āyasmantaṁ udāyiṁ etadavoca satthā taṁ āvuso udāyi āmantetīti.

footnote: 1 ma. yu. dutiyampi kho.(pts. a iii, 323) 

page number: 361

suṇāmahaṁ 1- āvuso ānanda bhagavato idha bhante bhikkhu anekavihitaṁ
pubbenivāsaṁ anussarati seyyathīdaṁ ekampi jātiṁ dvepi jātiyo .pe.
iti sākāraṁ sauddesaṁ anekavihitaṁ pubbenivāsaṁ anussarati idaṁ
bhante anussatiṭṭhānanti.
atha kho bhagavā āyasmantaṁ ānandaṁ āmantesi aññāsiṁ
kho ahaṁ ānanda nevāyaṁ udāyi moghapuriso adhicittamanuyutto
viharatīti kati nu kho ānanda anussatiṭṭhānānīti. pañca bhante
anussatiṭṭhānāni katamāni pañca idha bhante bhikkhu vivicceva
kāmehi .pe. tatiyaṁ jhānaṁ upasampajja viharati idaṁ bhante
anussatiṭṭhānaṁ evaṁ bhāvitaṁ evaṁ bahulīkataṁ diṭṭhadhammasukhavihārāya
saṁvattati. puna caparaṁ bhante bhikkhu ālokasaññaṁ manasikaroti divā
saññaṁ adhiṭṭhāti yathā divā tathā rattiṁ yathā rattiṁ tathā
divā iti vivaṭena cetasā apariyonaddhena sampabhāsaṁ cittaṁ bhāveti
idaṁ bhante anussatiṭṭhānaṁ evaṁ bhāvitaṁ evaṁ bahulīkataṁ ñāṇadassanapaṭilābhāya
saṁvattati. puna caparaṁ bhante bhikkhu imameva kāyaṁ uddhaṁ
pādatalā adhokesamatthakā tacapariyantaṁ pūrannānappakārassa asucino
paccavekkhati atthi imasmiṁ kāye kesā lomā nakhā dantā taco
maṁsaṁ nahārū aṭṭhī aṭṭhimiñjaṁ vakkaṁ hadayaṁ yakanaṁ kilomakaṁ pihakaṁ
papphāsaṁ antaṁ antaguṇaṁ udariyaṁ karīsaṁ pittaṁ semhaṁ pubbo lohitaṁ
sedo medo assu vasā khelo 2- siṅghāṇikā lasikā muttanti idaṁ

footnote: 1 ma. suṇomahaṁ. 2 po. ma. kheḷo.

page number: 362

bhante anussatiṭṭhānaṁ evaṁ bhāvitaṁ evaṁ bahulīkataṁ kāmarāgassa
pahānāya saṁvattati. puna caparaṁ bhante bhikkhu (pts. a iii, 324) seyyathāpi passeyya sarīraṁ
sīvathikāya chaḍḍitaṁ ekāhamataṁ vā dvīhamataṁ vā tīhamataṁ vā uddhumātakaṁ
vinīlakaṁ vipubbakajātaṁ so imameva kāyaṁ evaṁ upasaṁharati
ayampi kho kāyo evaṁdhammo evaṁbhāvī evaṁ anatītoti seyyathā 1-
vā pana passeyya sarīraṁ sīvathikāya chaḍḍitaṁ kākehi vā khajjamānaṁ
kulalehi vā khajjamānaṁ gijjhehi vā khajjamānaṁ suvāṇehi 2- vā khajjamānaṁ
siṅgālehi vā khajjamānaṁ vividhehi vā pāṇakajātehi khajjamānaṁ so
imameva kāyaṁ evaṁ upasaṁharati ayampi kho kāyo evaṁdhammo evaṁbhāvī
evaṁ anatītoti seyyathā 1- vā pana passeyya sarīraṁ sīvathikāya
chaḍḍitaṁ aṭṭhikasaṅkhalikaṁ samaṁsalohitaṁ nahārusambandhaṁ aṭṭhikasaṅkhalikaṁ
nimmaṁsalohitamakkhitaṁ nahārusambandhaṁ aṭṭhikasaṅkhalikaṁ apagatamaṁsalohitaṁ
nahārusambandhaṁ aṭṭhikāni apagatasambandhāni disā vidisā vikkhittāni
aññena hatthaṭṭhikaṁ aññena pādaṭṭhikaṁ aññena jaṅghaṭṭhikaṁ aññena
ūruṭṭhikaṁ aññena kaṭiṭṭhikaṁ 

[3]- aññena piṭṭhikaṇṭakaṭṭhikaṁ aññena
sīsakaṭāhaṁ so imameva kāyaṁ evaṁ upasaṁharati ayampi kho kāyo
evaṁdhammo evaṁbhāvī evaṁ anatītoti seyyathā 1- vā pana passeyya
sarīraṁ sīvathikāya chaḍḍitaṁ aṭṭhikāni setāni saṅkhavaṇṇūpanibhāni
aṭṭhikāni puñjakitāni terovassikāni pūtīni cuṇṇakajātāni so

footnote: 1 ma. yu. seyyathāpi. 2 ma. sunakhehi. 3 ma. etthantare aññena hanukaṭṭhikaṁ
footnote: aññena phāsukaṭṭhikaṁ aññena piṭṭhikaṇḍakaṭṭhikaṁ aññena khandhaṭṭhikaṁ aññena gīvaṭṭhikaṁ
footnote: aññena dantakaṭṭhikanti dissanti.

page number: 363

imameva kāyaṁ evaṁ upasaṁharati ayampi kho kāyo evaṁdhammo evaṁbhāvī
evaṁ anatītoti idaṁ bhante anussatiṭṭhānaṁ evaṁ bhāvitaṁ evaṁ bahulīkataṁ
asmimānasamugghātāya saṁvattati. puna caparaṁ bhante bhikkhu sukhassa ca
pahānā .pe. catutthaṁ jhānaṁ upasampajja viharati idaṁ bhante
anussatiṭṭhānaṁ evaṁ bhāvitaṁ evaṁ bahulīkataṁ anekadhātupaṭivedhāya
saṁvattati imāni kho bhante pañca anussatiṭṭhānānīti. sādhu sādhu
ānanda tenahi tvaṁ ānanda idampi chaṭṭhaṁ anussatiṭṭhānaṁ dhārehi
idhānanda bhikkhu satova abhikkamati satova paṭikkamati satova tiṭṭhati
satova nisīdati satova seyyaṁ kappeti satova kammaṁ 1- adhiṭṭhāti
idaṁ ānanda anussatiṭṭhānaṁ evaṁ bhāvitaṁ evaṁ bahulīkataṁ
satisampajaññāya saṁvattatīti.

[301] 30 chayimāni bhikkhave anuttariyāni katamāni cha dassanānuttariyaṁ
savanānuttariyaṁ lābhānuttariyaṁ sikkhānuttariyaṁ pāricariyānuttariyaṁ
anussatānuttariyaṁ 2-. katamañca bhikkhave dassanānuttariyaṁ idha
bhikkhave ekacco hatthiratanampi dassanāya gacchati assaratanampi
dassanāya gacchati maṇiratanampi dassanāya gacchati uccāvacaṁ vā
pana dassanāya gacchati samaṇaṁ vā brāhmaṇaṁ vā micchādiṭṭhikaṁ
micchāpaṭipannaṁ dassanāya gacchati atthetaṁ bhikkhave dassanaṁ netaṁ
natthīti vadāmi tañca kho etaṁ bhikkhave dassanaṁ hīnaṁ gammaṁ pothujjanikaṁ
anariyaṁ anatthasañhitaṁ na nibbidāya na virāgāya na nirodhāya

footnote: 1 po. dhammaṁ. 2 po. ma. anussatānuttariyanti.(pts. a iii, 326) 

page number: 364

na upasamāya na abhiññāya na sambodhāya na nibbānāya saṁvattati
yo kho bhikkhave tathāgataṁ vā tathāgatasāvakaṁ vā dassanāya gacchati
niviṭṭhasaddho niviṭṭhapemo ekantagato abhippasanno etadānuttariyaṁ
bhikkhave dassanānaṁ sattānaṁ visuddhiyā sokaparidevānaṁ samatikkamāya
dukkhadomanassānaṁ atthaṅgamāya ñāyassa adhigamāya nibbānassa
sacchikiriyāya yadidaṁ tathāgataṁ vā tathāgatasāvakaṁ vā dassanāya gacchati
niviṭṭhasaddho niviṭṭhapemo ekantagato abhippasanno idaṁ vuccati
bhikkhave dassanānuttariyaṁ. iti dassanānuttariyaṁ. savanānuttariyañca kathaṁ
hoti idha bhikkhave ekacco bherisaddampi 1- savanāya gacchati vīṇāsaddampi 1-
savanāya gacchati gītasaddampi 1- savanāya gacchati uccāvacaṁ 1-
vā pana savanāya gacchati samaṇassa vā brāhmaṇassa vā micchādiṭṭhikassa
micchāpaṭipannassa dhammasavanāya gacchati atthetaṁ bhikkhave
savanaṁ netaṁ natthīti vadāmi tañca kho etaṁ bhikkhave savanaṁ hīnaṁ gammaṁ
pothujjanikaṁ anariyaṁ anatthasañhitaṁ na nibbidāya na virāgāya na nirodhāya
na upasamāya na abhiññāya na sambodhāya na nibbānāya saṁvattati
yo ca kho bhikkhave tathāgatassa vā tathāgatasāvakassa vā dhammasavanāya
gacchati niviṭṭhasaddho niviṭṭhapemo ekantagato abhippasanno etadānuttariyaṁ
bhikkhave savanānaṁ sattānaṁ visuddhiyā sokaparidevānaṁ samatikkamāya
dukkhadomanassānaṁ atthaṅgamāya ñāyassa adhigamāya nibbānassa
sacchikiriyāya yadidaṁ tathāgatassa vā tathāgatasāvakassa vā dhammasavanāya

footnote: 1 po. saddassapi ... uccāvacassa.

page number: 365

gacchati niviṭṭhasaddho niviṭṭhapemo ekantagato abhippasanno idaṁ
vuccati bhikkhave savanānuttariyaṁ. iti dassanānuttariyaṁ savanānuttariyaṁ.
lābhānuttariyañca kathaṁ hoti idha bhikkhave ekacco puttalābhampi(pts. a iii, 327) 
labhati dāralābhampi labhati dhanalābhampi labhati uccāvacaṁ vā pana
lābhaṁ labhati samaṇe vā brāhmaṇe vā micchādiṭṭhike micchāpaṭipanne
saddhaṁ paṭilabhati attheso bhikkhave lābho neso natthīti vadāmi so
ca kho eso bhikkhave lābho hīno gammo pothujjaniko anariyo
anatthasañhito na nibbidāya na virāgāya na nirodhāya na upasamāya na
abhiññāya na sambodhāya na nibbānāya saṁvattati yo ca kho
bhikkhave tathāgate vā tathāgatasāvake vā saddhaṁ paṭilabhati niviṭṭhasaddho
niviṭṭhapemo ekantagato abhippasanno etadānuttariyaṁ bhikkhave lābhānaṁ
sattānaṁ visuddhiyā sokaparidevānaṁ samatikkamāya dukkhadomanassānaṁ
atthaṅgamāya ñāyassa adhigamāya nibbānassa sacchikiriyāya yadidaṁ tathāgate
vā tathāgatasāvake vā saddhaṁ paṭilabhati niviṭṭhasaddho niviṭṭhapemo
ekantagato abhippasanno idaṁ vuccati bhikkhave lābhānuttariyaṁ. iti
dassanānuttariyaṁ savanānuttariyaṁ lābhānuttariyaṁ. sikkhānuttariyañca kathaṁ
hoti idha bhikkhave ekacco hatthismimpi sikkhati assasmimpi
sikkhati rathasmimpi sikkhati dhanusmimpi sikkhati tharusmimpi sikkhati
uccāvacaṁ vā pana sikkhati samaṇassa vā brāhmaṇassa vā micchādiṭṭhikassa
micchāpaṭipannassa sikkhati atthesā bhikkhave sikkhā nesā

page number: 366

natthīti vadāmi sā ca kho esā bhikkhave sikkhā hīnā gammā
pothujjanikā anariyā anatthasañhitā na nibbidāya na virāgāya na nirodhāya
na upasamāya na abhiññāya na sambodhāya na nibbānāya saṁvattati yo
ca kho bhikkhave tathāgatappavedite dhammavinaye adhisīlampi sikkhati adhicittampi
sikkhati adhipaññampi sikkhati niviṭṭhasaddho niviṭṭhapemo ekantagato
abhippasanno etadānuttariyaṁ bhikkhave sikkhānaṁ sattānaṁ visuddhiyā
sokaparidevānaṁ samatikkamāya (pts. a iii, 328) dukkhadomanassānaṁ atthaṅgamāya ñāyassa
adhigamāya nibbānassa sacchikiriyāya yadidaṁ tathāgatappavedite dhammavinaye
adhisīlampi sikkhati adhicittampi sikkhati adhipaññampi sikkhati niviṭṭhasaddho
niviṭṭhapemo ekantagato abhippasanno idaṁ vuccati bhikkhave sikkhānuttariyaṁ.
iti dassanānuttariyaṁ savanānuttariyaṁ lābhānuttariyaṁ sikkhānuttariyaṁ.
pāricariyānuttariyañca kathaṁ hoti idha bhikkhave ekacco
khattiyampi paricarati samaṇampi paricarati brāhmaṇampi paricarati gahapatimpi
paricarati uccāvacaṁ vā pana paricarati samaṇaṁ vā brāhmaṇaṁ vā micchādiṭṭhikaṁ
micchāpaṭipannaṁ paricarati atthesā bhikkhave pāricariyā nesā
natthīti vadāmi sā ca kho esā bhikkhave pāricariyā hīnā gammā
pothujjanikā anariyā anatthasañhitā na nibbidāya .pe. na nibbānāya
saṁvattati yo ca kho bhikkhave tathāgataṁ vā tathāgatasāvakaṁ vā paricarati
niviṭṭhasaddho niviṭṭhapemo ekantagato abhippasanno etadānuttariyaṁ
bhikkhave pāricariyānaṁ sattānaṁ visuddhiyā sokaparidevānaṁ samatikkamāya

page number: 367

dukkhadomanassānaṁ atthaṅgamāya ñāyassa adhigamāya nibbānassa
sacchikiriyāya yadidaṁ tathāgataṁ vā tathāgatasāvakaṁ vā paricarati niviṭṭhasaddho
niviṭṭhapemo ekantagato abhippasanno idaṁ vuccati bhikkhave
pāricariyānuttariyaṁ. iti dassanānuttariyaṁ savanānuttariyaṁ lābhānuttariyaṁ
sikkhānuttariyaṁ pāricariyānuttariyaṁ. anussatānuttariyañca kathaṁ hoti
idha bhikkhave ekacco puttalābhampi anussarati dāralābhampi anussarati
dhanalābhampi anussarati uccāvacaṁ vā pana lābhaṁ anussarati samaṇaṁ
vā brāhmaṇaṁ vā micchādiṭṭhikaṁ micchāpaṭipannaṁ anussarati atthesā
bhikkhave anussati nesā natthīti vadāmi sā ca kho esā bhikkhave
anussati hīnā gammā pothujjanikā anariyā anatthasañhitā na
nibbidāya na virāgāya na nirodhāya na upasamāya na abhiññāya (pts. a iii, 329) na
sambodhāya na nibbānāya saṁvattati yo ca kho bhikkhave tathāgataṁ vā
tathāgatasāvakaṁ vā anussarati niviṭṭhasaddho niviṭṭhapemo ekantagato
abhippasanno etadānuttariyaṁ bhikkhave anussatīnaṁ sattānaṁ visuddhiyā
sokaparidevānaṁ samatikkamāya dukkhadomanassānaṁ atthaṅgamāya ñāyassa
adhigamāya nibbānassa sacchikiriyāya yadidaṁ tathāgataṁ vā tathāgatasāvakaṁ
vā anussarati niviṭṭhasaddho nivaṭṭhapemo ekantagato abhippasanno idaṁ
vuccati bhikkhave anussatānuttariyaṁ. imāni kho bhikkhave cha
anuttariyānīti.

page number: 368

dassanānuttariyaṁ 1- laddhā savanañca anuttaraṁ
lābhānuttariyaṁ laddhā sikkhānuttariye ratā
upaṭṭhitā pāricariye 2- bhāvayanti anussatiṁ
vivekapaṭisaññuttaṁ khemaṁ amatagāminiṁ
appamāde pamuditā nipakā sīlasaṁvutā
teve kālena paccanti 3- yattha dukkhaṁ nirujjhatīti.
anuttariyavaggo tatiyo.
tassuddānaṁ
sāmako aparihāniyo bhayaṁ himavaṁ 4- sujjhati
kaccāno dve ca samayā udāyi 5- anuttariyenāti.
-------------
sekhaparihāniyavaggo catuttho

[302] 31 chayime (pts. a iii, 330) bhikkhave dhammā sekhassa bhikkhuno parihānāya
saṁvattanti katame cha kammārāmatā bhassārāmatā niddārāmatā
saṅgaṇikārāmatā indriyesu aguttadvāratā bhojane amattaññutā
ime kho bhikkhave cha dhammā sekhassa bhikkhuno parihānāya saṁvattanti.
chayime bhikkhave dhammā sekhassa bhikkhuno aparihānāya saṁvattanti
katame cha na kammārāmatā na bhassārāmatā na niddārāmatā na
saṅgaṇikārāmatā indriyesu guttadvāratā bhojane mattaññutā ime

footnote: 1 po. ye .... ma. ye dassanānuttaraṁ. yu. ye dassanavaraṁ. 2 po. ma. pāricariyā.
footnote: 3 ma. yu. paccenti. 4 ma. yu. himavānussati. 5 ma. udāyī.

page number: 369

kho bhikkhave cha dhammā sekhassa bhikkhuno aparihānāya saṁvattantīti.

[303] 32 atha kho aññatarā devatā abhikkantāya rattiyā
abhikkantavaṇṇā kevalakappaṁ jetavanaṁ obhāsetvā yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ aṭṭhāsi
ekamantaṁ ṭhitā kho sā devatā bhagavantaṁ etadavoca chayime bhante
dhammā bhikkhuno aparihānāya saṁvattanti katame cha satthugāravatā
dhammagāravatā saṅghagāravatā sikkhāgāravatā appamādagāravatā
paṭisanthāragāravatā ime kho bhante cha dhammā bhikkhuno aparihānāya
saṁvattantīti. idamavoca sā devatā. samanuñño satthā ahosi.
atha kho sā devatā samanuñño me satthāti bhagavantaṁ abhivādetvā
padakkhiṇaṁ katvā tatthevantaradhāyi.
atha kho bhagavā tassā rattiyā accayena bhikkhū āmantesi imaṁ
bhikkhave rattiṁ aññatarā devatā abhikkantāya rattiyā abhikkantavaṇṇā
kevalakappaṁ jetavanaṁ obhāsetvā yenāhaṁ tenupasaṅkami upasaṅkamitvā
maṁ abhivādetvā ekamantaṁ aṭṭhāsi ekamantaṁ ṭhitā kho bhikkhave
sā devatā maṁ etadavoca chayime bhante dhammā bhikkhuno aparihānāya
saṁvattanti katame cha (pts. a iii, 331) satthugāravatā dhammagāravatā saṅghagāravatā
sikkhāgāravatā appamādagāravatā paṭisanthāragāravatā ime kho
bhante cha dhammā bhikkhuno aparihānāya saṁvattantīti. idamavoca bhikkhave sā
devatā idaṁ vatvā maṁ abhivādetvā padakkhiṇaṁ katvā tatthevantaradhāyīti.

page number: 370

satthugaru dhammagaru saṅghe ca tibbagāravo
appamādagaru bhikkhu paṭisanthāragāravo
abhabbo parihānāya nibbānasseva santiketi.

[304] 33 imaṁ bhikkhave rattiṁ aññatarā devatā abhikkantāya
rattiyā abhikkantavaṇṇā kevalakappaṁ jetavanaṁ obhāsetvā yenāhaṁ
tenupasaṅkami upasaṅkamitvā maṁ abhivādetvā ekamantaṁ aṭṭhāsi
ekamantaṁ ṭhitā kho bhikkhave sā devatā maṁ etadavoca chayime bhante
dhammā bhikkhuno aparihānāya saṁvattanti katame cha satthugāravatā
dhammagāravatā saṅghagāravatā sikkhāgāravatā hirigāravatā
ottappagāravatā ime kho bhante cha dhammā bhikkhuno aparihānāya
saṁvattantīti. idamavoca bhikkhave sā devatā idaṁ vatvā maṁ
abhivādetvā padakkhiṇaṁ katvā tatthevantaradhāyīti.
satthugaru dhammagaru saṅghe ca tibbagāravo
hiriottappasampanno sappatisso sagāravo
abhabbo parihānāya nibbānasseva santiketi.

[305] 34 ekaṁ samayaṁ bhagavā sāvatthiyaṁ viharati jetavane
anāthapiṇḍikassa ārāme. atha kho āyasmato mahāmoggallānassa
rahogatassa paṭisallīnassa evaṁ cetaso parivitakko udapādi katamesānaṁ
devānaṁ (pts. a iii, 332) evaṁ ñāṇaṁ hoti sotāpannāmha 1- avinipātadhammā niyatā
sambodhiparāyanāti. tena kho pana samayena tisso nāma bhikkhu adhunā

footnote: 1 ma. sotāpannā nāma. ito paraṁ īdisameva.

page number: 371

kālakato aññataraṁ brahmalokaṁ upapanno hoti. tatrapi naṁ evaṁ
jānanti tisso brahmā mahiddhiko mahānubhāvoti. atha kho āyasmā
mahāmoggallāno seyyathāpi nāma balavā puriso sammiñjitaṁ 1- vā
bāhaṁ pasāreyya pasāritaṁ vā bāhaṁ sammiñjeyya evameva jetavane
antarahito tasmiṁ brahmaloke pāturahosi. addasā kho tisso
brahmā āyasmantaṁ mahāmoggallānaṁ dūratova āgacchantaṁ 2- disvāna
āyasmantaṁ mahāmoggallānaṁ etadavoca ehi kho mārisa moggallāna
svāgataṁ mārisa moggallāna cirassaṁ kho mārisa moggallāna imaṁ
pariyāyamakāsi yadidaṁ idhāgamanāya nisīda mārisa moggallāna idamāsanaṁ
paññattanti. nisīdi kho āyasmā mahāmoggallāno paññatte
āsane. tissopi 

[3]- brahmā āyasmantaṁ mahāmoggallānaṁ
abhivādetvā ekamantaṁ nisīdi. ekamantaṁ nisinnaṁ kho tissaṁ brahmānaṁ
āyasmā mahāmoggallāno etadavoca katamesānaṁ kho tissa devānaṁ
evaṁ ñāṇaṁ hoti sotāpannāmha avinipātadhammā niyatā sambodhiparāyanāti.
cātummahārājikānaṁ kho mārisa moggallāna devānaṁ evaṁ
ñāṇaṁ hoti sotāpannāmha avinipātadhammā niyatā sambodhiparāyanāti.
sabbesaññeva nu kho tissa cātummahārājikānaṁ devānaṁ evaṁ ñāṇaṁ
hoti sotāpannāmha avinipātadhammā niyatā sambodhiparāyanāti.
na kho mārisa moggallāna sabbesaṁ cātummahārājikānaṁ devānaṁ evaṁ
ñāṇaṁ hoti sotāpannāmha avinipātadhammā niyatā sambodhiparāyanāti.

footnote: 1 po. ma. samiñ .... 2 po. āgataṁ. 3 po. ma. khosaddo dissati.

page number: 372

ye kho 1- te mārisa moggallāna cātummahārājikā devā buddhe
aveccappasādena asamannāgatā dhamme aveccappasādena asamannāgatā saṅghe
aveccappasādena asamannāgatā ariyakantehi (pts. a iii, 333) sīlehi asamannāgatā tesaṁ
na 2- evaṁ ñāṇaṁ hoti sotāpannāmha avinipātadhammā niyatā
sambodhiparāyanāti. ye ca kho te mārisa moggallāna cātummahārājikā
devā buddhe aveccappasādena samannāgatā dhamme aveccappasādena
samannāgatā saṅghe aveccappasādena samannāgatā ariyakantehi sīlehi
samannāgatā tesaṁ evaṁ ñāṇaṁ hoti sotāpannāmha avinipātadhammā
niyatā sambodhiparāyanāti. cātummahārājikānaññeva nu kho tissa devānaṁ
evaṁ ñāṇaṁ hoti sotāpannāmha avinipātadhammā niyatā sambodhiparāyanāti
udāhu tāvatiṁsānampi devānaṁ .pe. yāmānampi devānaṁ
tusitānampi devānaṁ nimmānaratīnampi devānaṁ paranimmitavasavattīnampi devānaṁ
evaṁ ñāṇaṁ hoti sotāpannāmha avinipātadhammā niyatā sambodhiparāyanāti.
paranimmitavasavattīnampi kho mārisa moggallāna devānaṁ
evaṁ ñāṇaṁ hoti sotāpannāmha avinipātadhammā niyatā sambodhiparāyanāti.
sabbesaññeva nu kho tissa paranimmitavasavattīnaṁ devānaṁ
evaṁ ñāṇaṁ hoti sotāpannāmha avinipātadhammā niyatā sambodhiparāyanāti.
na kho mārisa moggallāna sabbesaññeva 3- paranimmitavasavattīnaṁ 4-
evaṁ ñāṇaṁ hoti sotāpannāmha avinipātadhammā

footnote: 1 po. ye ca kho. 2 ma. na tesaṁ devānaṁ. 3 ma. yu. evasaddo natthi.
footnote: 4 ma. yu. devānanti dissati.

page number: 373

niyatā sambodhiparāyanāti. ye kho te mārisa moggallāna
paranimmitavasavattino 1- devā buddhe aveccappasādena asamannāgatā dhamme
aveccappasādena asamannāgatā saṅghe aveccappasādena asamannāgatā
ariyakantehi sīlehi asamannāgatā na tesaṁ devānaṁ evaṁ ñāṇaṁ hoti
sotāpannāmha avinipātadhammā niyatā sambodhiparāyanāti. ye ca kho
te mārisa moggallāna paranimmitavasavattino devā buddhe aveccappasādena
samannāgatā dhamme aveccappasādena samannāgatā saṅghe
aveccappasādena samannāgatā ariyakantehi sīlehi samannāgatā
tesaṁ evaṁ ñāṇaṁ hoti sotāpannāmha avinipātadhammā niyatā
sambodhiparāyanāti. atha kho āyasmā mahāmoggallāno (pts. a iii, 334) tissassa brahmuno
bhāsitaṁ abhinanditvā anumoditvā seyyathāpi nāma balavā puriso
sammiñjitaṁ vā bāhaṁ pasāreyya pasāritaṁ vā bāhaṁ sammiñjeyya 2-
evameva brahmaloke antarahito jetavane pāturahosīti.

[306] 35 chayime bhikkhave dhammā vijjābhāgiyā katame cha
aniccasaññā anicce dukkhasaññā dukkhe anattasaññā pahānasaññā
virāgasaññā nirodhasaññā ime kho bhikkhave cha dhammā
vijjābhāgiyāti.

[307] 36 chayimāni bhikkhave vivādamūlāni katamāni cha idha
bhikkhave bhikkhu kodhano hoti upanāhī yo so bhikkhave bhikkhu kodhano
hoti upanāhī so sattharipi agāravo viharati appatisso dhammepi

footnote: 1 po. ma. yu. ...vasavattī. aparaṁpi īdisameva. 2 po. ma. samiñ ....

page number: 374

agāravo viharati appatisso saṅghepi agāravo viharati appatisso
sikkhāyapi na paripūrakārī hoti yo so bhikkhave bhikkhu satthari
agāravo viharati appatisso dhamme agāravo viharati appatisso saṅghe
agāravo viharati appatisso sikkhāya na paripūrakārī so saṅghe
vivādaṁ janeti yo hoti vivādo bahujanāhitāya bahujanāsukhāya bahuno
janassa anatthāya ahitāya dukkhāya devamanussānaṁ evarūpañce tumhe
bhikkhave vivādamūlaṁ ajjhattaṁ vā bahiddhā vā samanupasseyyātha tatra
tumhe bhikkhave tasseva pāpakassa vivādamūlassa pahānāya vāyameyyātha
evarūpañce tumhe bhikkhave vivādamūlaṁ ajjhattaṁ vā bahiddhā vā na
samanupasseyyātha tatra (pts. a iii, 335) tumhe bhikkhave tasseva pāpakassa vivādamūlassa
āyatiṁ anvāssavāya paṭipajjeyyātha evametassa pāpakassa
vivādamūlassa pahānaṁ hoti evametassa pāpakassa vivādamūlassa āyatiṁ
anvāssavo hoti. puna caparaṁ bhikkhave bhikkhu makkhī hoti
paḷāsī .pe. issukī hoti maccharī saṭho hoti māyāvī pāpiccho hoti
micchādiṭṭhi sandiṭṭhiparāmāsī hoti ādānagāhī 1- duppaṭinissaggī
yo so bhikkhave bhikkhu sandiṭṭhiparāmāsī hoti ādānagāhī duppaṭinissaggī
so sattharipi agāravo viharati appatisso dhammepi
agāravo viharati appatisso saṅghepi agāravo viharati appatisso
sikkhāyapi na paripūrakārī hoti yo so bhikkhave bhikkhu satthari 2-

footnote: 1 po. ma. yu. ādhānaggāhī. 2 po. sattharipi.

page number: 375

agāravo viharati appatisso .pe. sikkhāya na paripūrakārī 1- so
saṅghe vivādaṁ janeti yo 2- hoti vivādo bahujanāhitāya bahujanāsukhāya
bahuno janassa anatthāya ahitāya dukkhāya devamanussānaṁ evarūpañce
tumhe bhikkhave vivādamūlaṁ ajjhattaṁ vā bahiddhā vā samanupasseyyātha
tatra tumhe bhikkhave tasseva pāpakassa vivādamūlassa pahānāya
vāyameyyātha evarūpañce tumhe bhikkhave vivādamūlaṁ ajjhattaṁ vā bahiddhā
vā na samanupasseyyātha tatra tumhe bhikkhave tasseva pāpakassa
vivādamūlassa āyatiṁ anvāssavāya paṭipajjeyyātha evametassa
pāpakassa vivādamūlassa pahānaṁ hoti evametassa pāpakassa vivādamūlassa
āyatiṁ anvāssavo hoti. imāni kho bhikkhave cha vivādamūlānīti.

[308] 37 ekaṁ samayaṁ bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena veḷukaṇḍakī nandamātā
upāsikā sārīputtamoggallānappamukhe bhikkhusaṅghe chaḷaṅgasamannāgataṁ
dakkhiṇaṁ patiṭṭhāpeti. addasā kho bhagavā dibbena cakkhunā visuddhena
atikkantamānusakena veḷukaṇḍakiṁ nandamātaraṁ upāsikaṁ sārīputtamoggallānappamukhe
bhikkhusaṅghe chaḷaṅgasamannāgataṁ dakkhiṇaṁ patiṭṭhāpentiṁ disvāna
bhikkhū āmantenasi esā bhikkhave veḷukaṇḍakī nandamātā upāsikā
sārīputtamoggallānappamukhe bhikkhusaṅghe chaḷaṅgasamannāgataṁ dakkhiṇaṁ patiṭṭhāpeti
kathañca bhikkhave chaḷaṅgasamannāgatā dakkhiṇā hoti idha

footnote: 1 po. paripūrikāriṁ. 2 po. yu. so.

page number: 376

bhikkhave dāyakassa tīṇaṅgāni honti paṭiggāhakānaṁ tīṇaṅgāni.
katamāni dāyakassa tīṇaṅgāni idha bhikkhave dāyako pubbeva dānā
sumano hoti dadaṁ cittaṁ pasādeti datvā attamano hoti imāni
dāyakassa tīṇaṅgāni katamāni paṭiggahakānaṁ tīṇaṅgāni idha bhikkhave
paṭiggāhakā vītarāgā vā honti rāgavinayāya vā paṭipannā vītadosā vā
honti dosavinayāya vā paṭipannā vītamohā vā honti mohavinayāya vā
paṭipannā imāni paṭiggāhakānaṁ tīṇaṅgāni. iti dāyakassa tīṇaṅgāni
paṭiggāhakānaṁ tīṇaṅgāni. evaṁ kho bhikkhave chaḷaṅgasamannāgatā dakkhiṇā
hoti evaṁ chaḷaṅgasamannāgatāya bhikkhave dakkhiṇāya na sukaraṁ puññassa
pamāṇaṁ gahetuṁ ettako puññābhisando kusalābhisando sukhassāhāro
sovaggiko sukhavipāko saggasaṁvattaniko iṭṭhāya kantāya manāpāya
hitāya sukhāya saṁvattatīti. atha kho asaṅkheyyo appameyyo
mahāpuññakkhandhotveva saṅkhaṁ gacchati seyyathāpi (pts. a iii, 337) bhikkhave mahāsamudde
na sukaraṁ udakassa pamāṇaṁ gahetuṁ ettakāni udakāḷhakānīti vā
ettakāni udakāḷhakasatānīti vā ettakāni udakāḷhakasahassānīti
vā ettakāni udakāḷhakasatasahassānīti vā atha kho asaṅkheyyo
appameyyo mahāudakakkhandhotveva saṅkhaṁ gacchati evameva kho bhikkhave
evaṁ chaḷaṅgasamannāgatāya dakkhiṇāya na sukaraṁ puññassa pamāṇaṁ gahetuṁ
ettako puññābhisando kusalābhisando sukhassāhāro sovaggiko sukhavipāko
saggasaṁvattaniko iṭṭhāya kantāya manāpāya hitāya sukhāya saṁvattatīti.

page number: 377

atha kho asaṅkheyyo appameyyo mahāpuññakkhandhotveva saṅkhaṁ gacchatīti.
pubbeva dānā sumano dadaṁ cittaṁ pasādaye
datvā attamano hoti esā yaññassa sampadā.
vītarāgo vītadoso vītamoho anāsavo 1-
khettaṁ yaññassa sampannaṁ saññatā brahmacārino 2-.
sayaṁ ācarayitvāna 3- datvā sakehi pāṇibhi.
attano parato ceso yañño hoti mahapphalo.
evaṁ yajitvā medhāvī saddho muttena cetasā
abyāpajjhaṁ sukhaṁ lokaṁ 4- paṇḍito upapajjatīti.

[309] 38 athakho aññataro brāhmaṇo yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ kathaṁ
sārāṇīyaṁ vītisāretvā ekamantaṁ nisīdi ekamantaṁ nisinno kho so
brāhmaṇo bhagavantaṁ etadavoca ahañhi bho gotama evaṁvādī evaṁdiṭṭhi
natthi attakāro natthi parakāroti māhaṁ brāhmaṇa (pts. a iii, 338) evaṁvādī evaṁdiṭṭhi
addasaṁ vā assosiṁ vā kathaṁ hi nāma sayaṁ abhikkamanto sayaṁ
paṭikkamanto evaṁ vakkhati natthi attakāro natthi parakāroti
taṁ kimmaññasi brāhmaṇa atthi ārabbhadhātūti evaṁ bho ārabbhadhātuyā
sati ārabbhavanto sattā paññāyantīti evaṁ bho yaṁ kho
brāhmaṇa ārabbhadhātuyā sati ārabbhavanto sattā paññāyanti ayaṁ

footnote: 1 ma. yu. vītarāgā ... dosā ... mohā anāsavā. 2 po. brahmacārayā. ma. yu.
footnote: brahmacārayo. 3 ma. yu. ācamayitvāna. 4 po. loke.

page number: 378

sattānaṁ attakāro ayaṁ parakāroti. taṁ kimmaññasi brāhmaṇa atthi
nikkamadhātūti .pe. atthi parakkamadhātu atthi thāmadhātu atthi
dhitidhātu atthi upakkamadhātūti evaṁ bho upakkamadhātuyā sati
upakkamavanto sattā paññāyantīti evaṁ bho yaṁ kho brāhmaṇa
upakkamadhātuyā sati upakkamavanto sattā paññāyanti ayaṁ sattānaṁ
attakāro ayaṁ parakāroti māhaṁ brāhmaṇa evaṁvādī evaṁdiṭṭhi addasaṁ
vā assosiṁ vā kathañhi nāma sayaṁ abhikkamanto sayaṁ paṭikkamanto
evaṁ vakkhati natthi attakāro natthi parakāroti. abhikkantaṁ bho
gotama .pe. ajjatagge pāṇupetaṁ saraṇaṁ gatanti.

[310] 39 tīṇīmāni bhikkhave nidānāni kammānaṁ samudayāya katamāni
tīṇi lobho nidānaṁ kammānaṁ samudayāya doso nidānaṁ kammānaṁ
samudayāya moho nidānaṁ kammānaṁ samudayāya na bhikkhave lobhā
alobho samudeti atha kho bhikkhave lobhā lobhova samudeti na
bhikkhave dosā adoso samudeti atha kho bhikkhave dosā dosova
samudeti na bhikkhave mohā amoho samudeti (pts. a iii, 339) atha kho bhikkhave
mohā mohova samudeti na bhikkhave lobhajena kammena dosajena
kammena mohajena kammena devā paññāyanti manussā paññāyanti
yā vāpanaññāpi kāci sugati 1- atha kho bhikkhave lobhajena kammena
dosajena kammena mohajena kammena nirayo paññāyati tiracchānayoni
paññāyati pittivisayo 2- paññāyati yā vāpanaññāpi kāci duggati 3-

footnote: 1 po. ma. yu. sugatayo. 2 ma. yu. pettivisayo. 3 po. ma. yu. duggatiyo.

page number: 379

imāni kho bhikkhave tīṇi nidānāni kammānaṁ samudayāya. tīṇīmāni
bhikkhave nidānāni kammānaṁ samudayāya katamāni tīṇi alobho nidānaṁ
kammānaṁ samudayāya adoso nidānaṁ kammānaṁ samudayāya amoho
nidānaṁ kammānaṁ samudayāya na bhikkhave alobhā lobho samudeti atha
kho bhikkhave alobhā alobhova samudeti na bhikkhave adosā doso
samudeti atha kho bhikkhave adosā adosova samudeti na bhikkhave
amohā moho samudeti atha kho bhikkhave amohā amohova samudeti
na bhikkhave alobhajena kammena adosajena kammena amohajena kammena
nirayo paññāyati tiracchānayoni paññāyati pittivisayo paññāyati
yā vāpanaññāpi kāci duggati atha kho bhikkhave alobhajena kammena
adosajena kammena amohajena kammena devā paññāyanti manussā
paññāyanti yā vāpanaññāpi kāci sugati imāni kho bhikkhave
tīṇi nidānāni kammānaṁ samudayāyāti.

[311] 40 evamme sutaṁ ekaṁ samayaṁ bhagavā kimmilāyaṁ 1- viharati
veḷuvane. atha kho āyasmā kimmilo yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi (pts. a iii, 340) ekamantaṁ nisinno
kho āyasmā kimmilo bhagavantaṁ etadavoca ko nu kho bhante hetu
ko paccayo yena tathāgate parinibbute saddhammo na ciraṭṭhitiko
hotīti idha kimmila tathāgate parinibbute bhikkhū bhikkhuniyo upāsakā
upāsikāyo satthari agāravā viharanti appatissā dhamme agāravā

footnote: 1 ma. kimilāyaṁ. yu. kimbilāyaṁ.

page number: 380

viharanti appatissā saṅghe agāravā viharanti appatissā sikkhāya
agāravā viharanti appatissā appamāde agāravā viharanti
appatissā paṭisanthāre agāravā viharanti appatissā ayaṁ kho kimmila
hetu ayaṁ paccayo yena tathāgate parinibbute saddhammo na
ciraṭṭhitiko hotīti. ko pana bhante hetu ko paccayo yena
tathāgate parinibbute saddhammo ciraṭṭhitiko hotīti idha kimmila
tathāgate parinibbute bhikkhū bhikkhuniyo upāsakā upāsikāyo satthari
sagāravā viharanti sappatissā dhamme sagāravā viharanti sappatissā
saṅghe sagāravā viharanti sappatissā sikkhāya sagāravā viharanti
sappatissā appamāde sagāravā viharanti sappatissā paṭisanthāre
sagāravā viharanti sappatissā ayaṁ kho kimmila hetu ayaṁ paccayo yena
tathāgate parinibbute saddhammo ciraṭṭhitiko hotīti.

[312] 41 evamme sutaṁ ekaṁ samayaṁ bhagavā 1- rājagahe viharati
gijjhakūṭe pabbate. atha kho āyasmā sārīputto pubbaṇhasamayaṁ
nivāsetvā pattacīvaramādāya sambahulehi bhikkhūhi saddhiṁ gijjhakūṭā pabbatā
orohanto addasa aññatarasmiṁ padese mahantaṁ dārukkhandhaṁ disvā bhikkhū
āmantesi passatha no āvuso tumhe amuṁ mahantaṁ dārukkhandhanti
evamāvusoti. ākaṅkhamāno āvuso bhikkhu iddhimā (pts. a iii, 341) cetovasippatto
amuṁ dārukkhandhaṁ paṭhavītveva adhimucceyya taṁ kissa hetu atthi

footnote: 1 ma. yu. āyasmā sārīputato.

page number: 381

āvuso amusmiṁ dārukkhandhe paṭhavīdhātu yaṁ nissāya bhikkhu iddhimā
cetovasippatto amuṁ dārukkhandhaṁ paṭhavītveva adhimucceyya. ākaṅkhamāno
āvuso bhikkhu iddhimā cetovasippatto amuṁ dārukkhandhaṁ
āpotveva adhimucceyya .pe. tejotveva adhimucceyya vāyotveva
adhimucceyya subhantveva adhimucceyya asubhantveva adhimucceyya
taṁ kissa hetu atthi āvuso amusmiṁ dārukkhandhe asubhadhātu yaṁ
nissāya bhikkhu iddhimā cetovasippatto amuṁ dārukkhandhaṁ asubhantveva
adhimucceyyāti.

[313] 42 evamme sutaṁ ekaṁ samayaṁ bhagavā kosalesu carikañcaramāno
mahatā bhikkhusaṅghena saddhiṁ yena icchānaṅgalaṁ nāma kosalānaṁ
brāhmaṇagāmo tadavasari tatra sudaṁ bhagavā icchānaṅgale viharati
icchānaṅgalavanasaṇḍe. assosuṁ kho icchānaṅgalakā brāhmaṇagahapatikā
samaṇo khalu bho gotamo sakyaputto sakyakulā pabbajito icchānaṅgalaṁ
anuppatto icchānaṅgale viharati icchānaṅgalavanasaṇḍe. taṁ kho pana
bhavantaṁ gotamaṁ evaṁkalyāṇo kittisaddo abbhuggato itipi so
bhagavā arahaṁ sammāsambuddho vijjācaraṇasampanno .pe. buddho bhagavāti
so imaṁ lokaṁ sadevakaṁ samārakaṁ .pe. arahataṁ dassanaṁ hotīti. atha
kho icchānaṅgalakā brāhmaṇagahapatikā tassā rattiyā accayena pahūtaṁ
khādanīyaṁ bhojanīyaṁ ādāya yena icchānaṅgalavanasaṇḍo tenupasaṅkamiṁsu
upasaṅkamitvā bahidvārakoṭṭhake aṭṭhaṁsu uccāsaddā mahāsaddā.

page number: 382

tena kho pana samayena āyasmā nāgito (pts. a iii, 342) bhagavato upaṭṭhāko
hoti. atha kho bhagavā āyasmantaṁ nāgitaṁ āmantesi ke pana
te nāgita uccāsaddā mahāsaddā kevaṭṭāmaññe macche vilopentīti 1-.
ete bhante icchānaṅgalakā brāhmaṇagahapatikā pahūtaṁ khādanīyaṁ
bhojanīyaṁ ādāya bahidvārakoṭṭhake ṭhitā bhagavantañceva 2- uddissa
bhikkhusaṅghañcāti. māhaṁ nāgita yasena samāgamaṁ mā ca mayā yaso yo
kho nāgita nayimassa nekkhammasukhassa pavivekasukhassa upasamasukhassa
sambodhasukhassa nikāmalābhī assa akicchalābhī akasiralābhī yassāhaṁ
nekkhammasukhassa pavivekasukhassa upasamasukhassa sambodhasukhassa nikāmalābhī
assaṁ akicchalābhī akasiralābhī so taṁ miḷhasukhaṁ middhasukhaṁ lābhasakkārasilokasukhaṁ
sādiyeyyāti. adhivāsetudāni bhante bhagavā adhivāsetu sugato
adhivāsanakālodāni bhante bhagavato adhivāsanakālodāni bhante bhagavato 3-
yena yenevadāni bhante bhagavā gamissati taṁninnāva bhavissanti brāhmaṇagahapatikā
negamā ceva jānapadā ca seyyathāpi bhante thullaphusitake
deve vassante yathāninnaṁ udakāni pavattanti evameva kho bhante
yena yenevadāni bhagavā gamissati taṁninnāva bhavissanti brāhmaṇagahapatikā
negamā ceva jānapadā ca taṁ kissa hetu tathā hi
bhante bhagavato sīlapaññānanti. māhaṁ nāgita yasena samāgamaṁ mā
ca mayā yaso yo kho nāgita nayimassa nekkhammasukhassa pavivekasukhassa
upasamasukhassa sambodhasukhassa nikāmalābhī assa akicchalābhī akasiralābhī

footnote: 1 po. ma. macchavilopeti. 2 po. ma. yu. bhagavantaṁ yeva. 3 po. ma. yu. adhi ...
footnote: bhagavatoti ime pāṭhā natthi.

page number: 383

yassāhaṁ nekkhammasukhassa pavivekasukhassa upasamasukhassa sambodhasukhassa
nikāmalābhī assaṁ 1- akicchalābhī akasiralābhī so taṁ miḷhasukhaṁ middhasukhaṁ
lābhasakkārasilokasukhaṁ sādiyeyya (pts. a iii, 343) 2- idhāhaṁ nāgita bhikkhuṁ passāmi
gāmantavihāraṁ 3- samāhitaṁ nisinnaṁ tassa mayhaṁ nāgita evaṁ hoti idānimaṁ
āyasmantaṁ ārāmiko taṁ kiṁ ghaṭessati samaṇuddeso vā samādhimhā
taṁ bhāvessatīti tenāhaṁ nāgita tassa bhikkhuno na attamano homi
gāmantavihārena idha panāhaṁ nāgita bhikkhuṁ passāmi araññikaṁ 4- araññe
pacalāyamānaṁ nisinnaṁ tassa mayhaṁ nāgita evaṁ hoti idāni
ayamāyasmā imaṁ niddākilamathaṁ paṭivinodetvā araññasaññaṁ yeva manasikarissati
ekagganti tenāhaṁ nāgita tassa bhikkhuno attamano homi
araññavihārena idha panāhaṁ nāgita bhikkhuṁ passāmi araññikaṁ araññe
asamāhitaṁ nisinnaṁ tassa mayhaṁ nāgita evaṁ hoti idāni
ayamāyasmā asamāhitaṁ vā cittaṁ samādahissati samāhitaṁ vā cittaṁ
anurakkhissatīti tenāhaṁ nāgita bhikkhuno attamano homi araññavihārena
idha panāhaṁ nāgita bhikkhuṁ passāmi araññikaṁ araññe
samāhitaṁ nisinnaṁ tassa mayhaṁ nāgita evaṁ hoti idāni
ayamāyasmā avimuttaṁ vā cittaṁ vimocessati vimuttaṁ vā cittaṁ
anurakkhissatīti tenāhaṁ nāgita tassa bhikkhuno attamano homi araññavihārena
idha panāhaṁ nāgita bhikkhuṁ passāmi gāmantavihāraṁ lābhiṁ
cīvarapiṇḍapātasenāsanagilānapaccayabhesajjaparikkhārānaṁ so taṁ lābhasakkārasilokaṁ

footnote: 1 ma. yu. ayaṁ pāṭho natthi. 2 yu. sādiyeyyāti. 3 ma. gāmantavihāriṁ.
footnote: 4 ma. yu. araññakaṁ.

page number: 384

nikāmayamāno riñcati paṭisallānaṁ riñcati araññavanapatthāni
pantāni senāsanāni gāmanigamarājadhāniṁ osaritvā vāsaṁ
kappeti tenāhaṁ nāgita tassa bhikkhuno na attamano homi
gāmantavihārena idha panāhaṁ nāgita bhikkhuṁ passāmi araññikaṁ lābhiṁ
cīvarapiṇḍapātasenāsanagilānapaccayabhesajjaparikkhārānaṁ so taṁ
lābhasakkārasilokaṁ paṭippaṇāmetvā na riñcati paṭisallānaṁ na riñcati
araññavanapatthāni pantāni senāsanāni tenāhaṁ nāgita tassa bhikkhuno
attamano homi araññavihārena yasmiṁ 1- panāhaṁ nāgita samaye
addhānamaggapaṭipanno na kañci 2- passāmi purato vā pacchato vā phāsu
me nāgita tasmiṁ samaye hoti antamaso uccārapassāvakammāyāti.
sekhaparihāniyavaggo catuttho.
tassuddānaṁ
sekhā dve aparihāni moggallānavijjābhāgiyā
vivādadānattakārī nidānaṁ kimmila dārukkhandhena nāgitoti.
--------------
dhammikavaggo pañcamo

[314] 43 ekaṁ samayaṁ bhagavā sāvatthiyaṁ viharati jetavane
anāthapiṇḍikassa ārāme. atha kho bhagavā pubbaṇhasamayaṁ nivāsetvā patta
cīvaramādāya sāvatthiyaṁ piṇḍāya pāvisi sāvatthiyaṁ piṇḍāya caritvā
pacchābhattaṁ piṇḍapātapaṭikkanto āyasmantaṁ ānandaṁ āmantesi

footnote: 1 po. yasmā. ma. (pts. a iii, 345) yu. yasmāhaṁ. 2 po. yu. kiñci.

page number: 385

āyāmānanda yena pubbārāmo migāramātupāsādo tenupasaṅkamissāma
divā vihārāyāti. evaṁ bhanteti kho āyasmā ānando bhagavato
paccassosi. atha kho bhagavā āyasmatā ānandena saddhiṁ yena
pubbārāmo migāramātupāsādo tenupasaṅkami atha kho bhagavā
sāyaṇhasamayaṁ paṭisallānā vuṭṭhito āyasmantaṁ ānandaṁ āmantesi
āyāmānanda yena pubbakoṭṭhako tenupasaṅkamissāma gattāni
parisiñcitunti. evaṁ bhanteti kho āyasmā ānando bhagavato
paccassosi. atha kho bhagavā āyasmatā ānandena saddhiṁ yena
pubbakoṭṭhako tenupasaṅkami gattāni parisiñcituṁ pubbakoṭṭhake
gattāni parisiñcitvā paccuttaritvā ekacīvaro aṭṭhāsi gattāni
pubbasadisāni kurumāno 1-.
tena kho pana samayena rañño pasenadissa kosalassa seto
nāma nāgo mahāturiyatāḷitavāditena pubbakoṭṭhakā paccuttarati. apissu
taṁ jano disvā evamāha abhirūpo vata bho rañño nāgo dassanīyo
vata bho rañño nāgo pāsādiko vata bho rañño nāgo
kāyupapanno vata bho rañño nāgoti 2-.
evaṁ vutte āyasmā udāyi bhagavantaṁ etadavoca hatthimeva
nu kho bhante mahantaṁ brahantaṁ kāyupapannaṁ jano disvā evamāha
nāgo vata bho nāgoti udāhu aññampi kañci mahantaṁ brahantaṁ

footnote: 1 ma. yu. gattāni pubbāpayamāno. 2 yu. ito paraṁ nāgo vata bho nāgoti
footnote: dissanti.

page number: 386

kāyupapannaṁ jano disvā evamāha nāgo vata bho nāgoti hatthimpi
kho udāyi mahantaṁ brahantaṁ kāyupapannaṁ jano disvā evamāha nāgo
vata bho nāgoti. assampi kho udāyi mahantaṁ brahantaṁ goṇampi
kho udāyi (pts. a iii, 346) mahantaṁ brahantaṁ uragampi kho udāyi mahantaṁ brahantaṁ
rukkhampi kho udāyi mahantaṁ brahantaṁ manussampi kho udāyi mahantaṁ
brahantaṁ kāyupapannaṁ jano disvā evamāha nāgo vata bho nāgoti
apicudāyi yo sadevake loke samārake sabrahmake sassamaṇabrāhmaṇiyā
pajāya sadevamanussāya āguṁ na karoti kāyena vācāya manasā tamahaṁ
nāgoti brūmīti. acchariyaṁ bhante abbhutaṁ bhante yāva
subhāsitañcidaṁ bhante bhagavatā apicudāyi yo sadevake loke samārake
sabrahmake sassamaṇabrāhmaṇiyā pajāya sadevamanussāya āguṁ na
karoti kāyena vācāya manasā tamahaṁ nāgoti brūmīti.
idañca panāhaṁ bhante bhagavatā subhāsitaṁ imāhi gāthāhi anumodāmi
manussabhūtaṁ sambuddhaṁ attadantaṁ samāhitaṁ
iriyamānaṁ brahmapathe cittassūpasame rataṁ
yaṁ manussā namassanti sabbadhammānapāraguṁ
devāpi taṁ namassanti iti me arahato sutaṁ.
sabbasaññojanātītaṁ vanā nibbānamāgataṁ 1-
kāmehi nekkhammarataṁ muttaṁ selāva kañcanaṁ
sabbe accarucī nāgo himavāññe siluccayo 2-

footnote: 1 ma. nibbanamāgataṁ. 2 ma. yu. siluccaye.

page number: 387

sabbesaṁ nāganāmānaṁ saccanāmo anuttaro.
nāgaṁ vo kittayissāmi na hi āguṁ karoti so
soraccaṁ avihiṁsā ca pādā nāgassa te duve
tapo ca brahmacariyaṁ caraṇā nāgassa tyāpare
saddhāhattho mahānāgo upekkhāsetadantavā
sati gīvā siro paññā vimaṁsā dhammacintanā
dhammakucchisamātapo viveko tassa vāladhi
so jhāyī assāsarato ajjhattūpasamāhito 1-
gacchaṁ samāhito nāgo ṭhito nāgo samāhito
seyyaṁ 2- samāhito nāgo nisinno pi samāhito
sabbattha saṁvuto nāgo esā nāgassa sampadā.
bhuñjati anavajjāni sāvajjāni na bhuñjati
ghāsācchādanaṁ 3- laddhā sannidhiṁ parivajjaye 4-
saññojanaṁ anuṁ thūlaṁ sabbaṁ chetvāna bandhanaṁ
yena yeneva gacchati anapekkhova gacchati.
yathāpi udake jātaṁ puṇḍarikaṁ pavaḍḍhati
na upalimpati toyena sucigandhaṁ manoramaṁ
tatheva loke sujāto buddho loke viharati 5-
na upalimpati lokena toyena padumaṁ yathā.
mahāggini pajjalito 6- anāhārūpasammati

footnote: 1 ma. yu. ajjhattaṁ susamāhito. 2 yu. sayaṁ. 3 ma. yu. ghāsamacchādanaṁ.
footnote: 4 ma. yu. parivajjayaṁ. 5 yu. virajjati. 6 ma. mahāginiva jalito.
footnote: yu. mahāgini ....

page number: 388

saṅkhāresūpasantesu nibbutoti pavuccati.
atthassāyaṁ viññāpanī upamā viññūhi desitā.
viññāyanti 1- mahānāgā nāgaṁ nāgena desitaṁ.
vītarāgo vītadoso vītamoho anāsavo
sarīraṁ vijahaṁ nāgo parinibbissati 2- anāsavoti.

[315] 44 atha kho āyasmā ānando pubbaṇhasamayaṁ nivāsetvā
pattacīvaramādāya yena migasālāya upāsikāya nivesanaṁ tenupasaṅkami
upasaṅkamitvā paññatte āsane nisīdi. atha kho migasālā upāsikā
yenāyasmā ānando tenupasaṅkami upasaṅkamitvā āyasmantaṁ ānandaṁ
abhivādetvā ekamantaṁ nisīdi ekamantaṁ nisinnā kho migasālā upāsikā
āyasmantaṁ ānandaṁ etadavoca kathaṁkathaṁ nāmāyaṁ bhante ānanda
bhagavatā dhammo desito aññeyyo yatra hi (pts. a iii, 348) nāma brahmacārī ca
abrahmacārī ca ubho samasamagatikā bhavissanti abhisamparāyaṁ pitā
me bhante purāṇo brahmacārī ahosi ārācārī virato methunā
gāmadhammā so kālakato bhagavatā byākato sakadāgāmī satto 3- tusitaṁ
kāyaṁ upapannoti pitu 4- piyo me bhante isidatto abrahmacārī
ahosi sadārasantuṭṭho sopi kālakato bhagavatā byākato sakadāgāmī
satto tusitaṁ kāyaṁ upapannoti kathaṁkathaṁ nāmāyaṁ bhante ānanda bhagavatā
dhammo desito aññeyyo yatra hi nāma brahmacārī ca abrahmacārī

footnote: 1 ma. viññassanti. yu. viññissanti. 2 yu. parinibbāti. 3 ma.
footnote: sakadāgāmipatto. aparaṁpi evaṁ ñātabbaṁ. 4 po. yu. petteyyo.
footnote: ma. petteyyopi me. aparaṁpi īdisameva.

page number: 389

ca ubho samasamagatikā bhavissanti abhisamparāyanti. evaṁ kho panetaṁ
bhagini bhagavatā byākatanti. atha kho āyasmā ānando migasālāya
upāsikāya nivesane piṇḍapātaṁ gahetvā uṭṭhāyāsanā pakkāmi.
atha kho āyasmā ānando pacchābhattaṁ piṇḍapātapaṭikkanto yena
bhagavā tenupasaṅkami upasaṅkamitvā bhagavantaṁ abhivādetvā ekamantaṁ
nisīdi ekamantaṁ nisinno kho āyasmā ānando bhagavantaṁ etadavoca
idhāhaṁ bhante pubbaṇhasamayaṁ nivāsetvā pattacīvaramādāya yena
migasālāya upāsikāya nivesanaṁ tenupasaṅkamiṁ upasaṅkamitvā paññatte
āsane nisīdiṁ atha kho bhante migasālā upāsikā yenāhaṁ tenupasaṅkami
upasaṅkamitvā maṁ abhivādetvā ekamantaṁ nisīdi ekamantaṁ
nisinnā kho bhante migasālā upāsikā maṁ etadavoca kathaṁkathaṁ nāmāyaṁ
bhante ānanda bhagavatā dhammo desito aññeyyo yatra hi nāma
brahmacārī ca abrahmacārī ca ubho samasamagatikā bhavissanti
abhisamparāyaṁ pitā me bhante purāṇo brahmacārī ahosi ārācārī virato
methunā gāmadhammā so kālakato bhagavatā byākato sakadāgāmī
satto tusitaṁ kāyaṁ upapannoti pitu piyo me bhante isidatto
abrahmacārī (pts. a iii, 349) ahosi sadārasantuṭṭho sopi kālakato bhagavatā byākato
sakadāgāmī satto tusitaṁ kāyaṁ upapannoti kathaṁkathaṁ nāmāyaṁ bhante ānanda
bhagavatā dhammo desito aññeyyo yatra hi nāma brahmacārī ca

page number: 390

abrahmacārī ca ubho samasamagatikā bhavissanti abhisamparāyanti.
evaṁ vutte ahaṁ bhante migasālaṁ upāsikaṁ etadavocaṁ evaṁ
kho panetaṁ bhagini bhagavatā byākatanti. kā cānanda migasālā upāsikā
bālā abyattā ambakā ambakasaññā 1- ke ca purisapuggalaparopariyañāṇe
chayime ānanda puggalā santo saṁvijjamānā lokasmiṁ katame cha
idhānanda ekacco puggalo sorato hoti sukhasaṁvāso abhinandanti
sabrahmacārī ekattavāsena tassa savanenapi akataṁ hoti bāhusaccenapi
akataṁ hoti diṭṭhiyāpi appaṭividdhaṁ hoti sāmāyikampi
vimuttiṁ na labhati so kāyassa bhedā parammaraṇā hānāya pareti
no visesāya hānagāmīyeva hoti no visesagāmī. idha panānanda
ekacco puggalo sorato hoti sukhasaṁvāso abhinandanti sabrahmacārī
ekattavāsena tassa savanenapi kataṁ hoti bāhusaccenapi kataṁ hoti
diṭṭhiyāpi paṭividdhaṁ hoti sāmāyikampi vimuttiṁ labhati so kāyassa
bhedā parammaraṇā visesāya pareti 2- no hānāya visesagāmīyeva
hoti no hānagāmī tatrānanda pamāṇikā pamiṇanti imassapi
teva dhammā aparassapi teva dhammā kasmā tesaṁ eko hīno eko
paṇītoti tañhi tesaṁ ānanda hoti dīgharattaṁ ahitāya dukkhāya
tatrānanda yvāyaṁ puggalo sorato hoti sukhasaṁvāso abhinandanti
sabrahmacārī ekattavāsena tassa savanenapi kataṁ hoti bāhusaccenapi
kataṁ hoti diṭṭhiyāpi paṭividdhaṁ hoti sāmāyikampi vimuttiṁ labhati

footnote: 1 (pts. a iii, 350) ma. ammakā ammaka .... 2 po. pavedeti.

page number: 391

ayaṁ ānanda puggalo amunā purimena puggalena abhikkantataro ca
paṇītataro ca taṁ kissa hetu imañhānanda puggalaṁ dhammasoto
nibbahati tadanantaraṁ ko jāneyya aññatra tathāgatena tasmā
tihānanda mā puggalesu pamāṇikā ahuvattha mā puggalesu ca
pamāṇaṁ gaṇhittha khaññati hānanda puggalesu pamāṇaṁ gaṇhanto
ahaṁ vā ānanda puggalesu pamāṇaṁ gaṇheyyaṁ yo vāpanassa
mādiso. idha panānanda ekaccassa puggalassa kodhamāno adhigato
hoti samayena samayañcassa lobhadhammā uppajjanti tassa savanenapi
akataṁ hoti bāhusaccenapi akataṁ hoti diṭṭhiyāpi appaṭividdhaṁ
hoti sāmāyikampi vimuttiṁ na labhati so kāyassa bhedā parammaraṇā
hānāya pareti no visesāya hānagāmīyeva hoti no visesagāmī.
idha panānanda ekaccassa puggalassa kodhamāno adhigato
hoti samayena samayañcassa lobhadhammā uppajjanti tassa savanenapi
kataṁ hoti .pe. idha panānanda ekaccassa puggalassa kodhamāno
adhigato hoti samayena samayañcassa vacīsaṅkhārā uppajjanti tassa
savanenapi akataṁ hoti bāhusaccenapi akataṁ hoti diṭṭhiyāpi appaṭividdhaṁ
hoti sāmāyikampi vimuttiṁ na labhati so kāyassa bhedā
parammaraṇā hānāya pareti no visesāya hānagāmīyeva hoti no
visesagāmī. idha panānanda ekaccassa puggalassa kodhamāno adhigato
hoti samayena samayañcassa vacīsaṅkhārā uppajjanti tassa savanenapi

page number: 392

kataṁ hoti bāhusaccenapi kataṁ hoti diṭṭhiyāpi paṭividdhaṁ hoti
sāmāyikampi (pts. a iii, 351) vimuttiṁ labhati so kāyassa bhedā parammaraṇā
visesāya pareti no hānāya visesagāmīyeva hoti no hānagāmī
tatrānanda pamāṇikā pamiṇanti imassapi teva dhammā aparassapi
teva dhammā kasmā tesaṁ eko hīno eko paṇītoti tañhi
tesaṁ ānanda hoti dīgharattaṁ ahitāya dukkhāya tatrānanda yassa
puggalassa kodhamāno adhigato hoti samayena samayañcassa vacīsaṅkhārā
uppajjanti tassa savanenapi kataṁ hoti bāhusaccenapi kataṁ hoti
diṭṭhiyāpi paṭividdhaṁ hoti sāmāyikampi vimuttiṁ labhati ayaṁ ānanda
puggalo amunā purimena puggalena abhikkantataro ca paṇītataro
ca taṁ kissa hetu imañhānanda puggalaṁ dhammasoto nibbahati
tadanantaraṁ ko jāneyya aññatra tathāgatena tasmā tihānanda mā
puggalesu pamāṇikā ahuvattha mā puggalesu ca pamāṇaṁ gaṇhittha
khaññati hānanda puggalesu pamāṇaṁ gaṇhanto ahaṁ vā ānanda
puggalesu pamāṇaṁ gaṇheyyaṁ yo vā panassa mādiso kā cānanda
migasālā upāsikā bālā abyattā ambakā ambakasaññā ke ca
purisapuggalaparopariyañāṇe. ime kho ānanda cha puggalā santo
saṁvijjamānā lokasmiṁ. yathārūpena ānanda sīlena purāṇo samannāgato
ahosi tathārūpena sīlena isidatto samannāgato abhavissa nayidha
purāṇo isidattassa gatimpi aññassa yathārūpāya ca ānanda

page number: 393

paññāya isidatto samannāgato ahosi tathārūpāya paññāya
purāṇo samannāgato abhavissa nayidha isidatto purāṇassa gatimpi
aññassa iti kho ānanda ime puggalā ubho ekaṅgahīnāti.

[316] 45 daḷiddiyaṁ 1- bhikkhave (pts. a iii, 352) dukkhaṁ lokasmiṁ kāmabhoginoti evaṁ
bhante. yampi bhikkhave daḷiddo 2- assako anaddhiko 3- iṇaṁ ādiyati
iṇādānampi bhikkhave dukkhaṁ lokasmiṁ kāmabhoginoti evaṁ bhante.
yampi bhikkhave daḷiddo assako anaddhiko iṇaṁ ādiyitvā vaḍḍhiṁ
paṭissuṇāti vaḍḍhipi bhikkhave dukkhā lokasmiṁ kāmabhoginoti evaṁ
bhante. yampi bhikkhave daḷiddo assako anaddhiko vaḍḍhiṁ paṭissuṇitvā
kālābhataṁ vaḍḍhiṁ na deti codentipi naṁ codanāpi bhikkhave dukkhā
lokasmiṁ kāmabhoginoti evaṁ bhante. yampi bhikkhave daḷiddo
assako anaddhiko codiyamāno na deti anucarantipi naṁ anucariyāpi
bhikkhave dukkhā lokasmiṁ kāmabhoginoti evaṁ bhante. yampi bhikkhave
daḷiddo assako anaddhiko anucariyamāno na deti bandhantipi naṁ
bandhanampi bhikkhave dukkhaṁ lokasmiṁ kāmabhoginoti evaṁ bhante.
iti kho bhikkhave daḷiddiyampi dukkhaṁ lokasmiṁ kāmabhogino iṇādānampi
dukkhaṁ lokasmiṁ kāmabhogino vaḍḍhipi dukkhā lokasmiṁ kāmabhogino
codanāpi dukkhā lokasmiṁ kāmabhogino anucariyāpi dukkhā lokasmiṁ
kāmabhogino bandhanampi dukkhaṁ lokasmiṁ kāmabhogino evameva kho

footnote: 1 ma. yu. dāliddiyaṁ. 2 ma. yu. daliddo. 3 po. yu. anāḷiko. ma. anāḷhiko.

page number: 394

bhikkhave yassa kassaci saddhā natthi kusalesu dhammesu hiri natthi
kusalesu dhammesu ottappaṁ natthi kusalesu dhammesu viriyaṁ natthi
kusalesu dhammesu paññā natthi kusalesu dhammesu ayaṁ vuccati
bhikkhave ariyassa vinaye daḷiddo assako anaddhiko sakho so
bhikkhave daḷiddo assako anaddhiko saddhāya asati kusalesu dhammesu
hiriyā asati kusalesu dhammesu ottappe asati kusalesu dhammesu
viriye asati kusalesu dhammesu paññāya asati kusalesu dhammesu
kāyena duccaritaṁ carati vācāya duccaritaṁ carati manasā duccaritaṁ carati
idamassa iṇādānamhi vadāmi so tassa kāyaduccaritassa paṭicchādanahetu
pāpikaṁ icchaṁ (pts. a iii, 353) paṇidahati mā maṁ jaññūti icchati mā
maṁ jaññūti saṅkappeti mā maṁ jaññūti vācaṁ bhāsati mā maṁ
jaññūti kāyena parakkamati so tassa vacīduccaritassa paṭichādanahetu
.pe. so tassa manoduccaritassa paṭicchādanahetu pāpikaṁ icchaṁ
paṇidahati mā maṁ jaññūti icchati mā maṁ jaññūti saṅkappeti
mā maṁ jaññūti vācaṁ bhāsati mā maṁ jaññūti kāyena parakkamati
idamassa vaḍḍhiyā vadāmi tamenaṁ pesalā sabrahmacārī evamāhaṁsu
ayañca so āyasmā evaṁkārī evaṁsamācāroti idamassa codanāya
vadāmi tamenaṁ araññagataṁ vā rukkhamūlagataṁ vā suññāgāragataṁ vā
vippaṭisārasahagatā pāpakā akusalavitakkā samudācaranti idamassa

page number: 395

anucariyāya vadāmi sakho so bhikkhave daḷiddo assako anaddhiko
kāyena duccaritaṁ caritvā vācāya duccaritaṁ caritvā manasā duccaritaṁ
caritvā kāyassa bhedā parammaraṇā nirayabandhane vā bajjhati
tiracchānayonibandhane vā nāhaṁ bhikkhave aññaṁ ekaṁ bandhanaṁ samanupassāmi
evaṁdāruṇaṁ evaṁdukkhaṁ 1- evaṁantarāyakaraṁ anuttarassa yogakkhemassa
adhigamāya yathayidaṁ bhikkhave nirayabandhanaṁ vā tiracchānayonibandhanaṁ vāti.
daḷiddiyaṁ dukkhaṁ loke iṇādānañca vuccati
daḷiddo iṇamādāya bhuñjamāno vihaññati
tato anucaranti naṁ bandhanampi nigacchati
etañhi bandhanaṁ dukkhaṁ kāmalābhābhijappinaṁ.
tatheva ariyavinaye saddhā yassa na vijjati
ahiriko anottappī pāpakammaṁ vinibbayo 2-
kāyaduccaritaṁ katvā vacīduccaritāni ca
manoduccaritaṁ katvā mā maṁ jaññūti icchati
so saṁsappati kāyena vācāya uda cetasā
pāpakammaṁ pavaḍḍhento tattha tattha punappunaṁ.
so pāpakammo dummedho jānaṁ dukkaṭamattano
daḷiddo iṇamādāya bhuñjamāno vihaññati.
tato anucaranti naṁ saṅkappā mānasā dukkhā

footnote: 1 ma. yu. evaṁ kaṭukaṁ. 2 yu. pāpakammavinicchayo.

page number: 396

gāme vā yadivā raññe yassa vippaṭisārajā.
so pāpakammo dummedho jānaṁ dukkaṭamattano
yonimaññataraṁ gantvā niraye vāpi bajjhati
etañhi bandhanaṁ dukkhaṁ yamhā dhīro pamuccati.
dhammaladdhehi bhogehi dadaṁ cittaṁ pasādayaṁ
ubhayattha kaṭaggāho saddhassa gharamesino
diṭṭhadhammahitatthāya samparāya sukhāya ca
evametaṁ gahaṭṭhānaṁ cāgo puññaṁ pavaḍḍhati.
tatheva ariyavinaye saddhā yassa patiṭṭhitā
hirimano ca ottappī paññavā sīlasaṁvuto
eso kho ariyavinaye sukhaṁ jīvīti 1- vuccati.
nirāmisaṁ sukhaṁ laddhā upekkhaṁ adhitiṭṭhati
pañca nīvaraṇe hitvā niccaṁ āraddhaviriyo
jhānāni upasampajja ekodi nipako sato
etaṁ 2- ñatvā yathābhūtaṁ sabbasaññojanakkhaye
sabbaso anupādāya sammā cittaṁ vimuccati.
tassa sammāvimuttassa ñāṇaṁ ce hoti tādino
akuppā me vimuttīti bhavasaññojanakkhaye.
etaṁ kho paramaṁ ñāṇaṁ etaṁ sukhamanuttaraṁ
asokaṁ virajaṁ khemaṁ etaṁ āṇaṇyā muttamanti.

footnote: 1 (pts. a iii, 355) ma. yu. sukhajīvīti. 2 ma. yu. evaṁ. 3 ma. yu. āṇaṇyamuttamanti.

page number: 397

[317] 46 

[1]- ekaṁ samayaṁ āyasmā mahācundo cetīsu viharati
sañjātiyaṁ 2-. tatra kho āyasmā mahācundo bhikkhū āmantesi āvuso
bhikkhavoti. āvusoti kho te bhikkhū āyasmato mahācundassa
paccassosuṁ. āyasmā mahācundo etadavoca idha āvuso dhammayogā
bhikkhū jhāyī bhikkhū apasādenti ime pana jhāyinomhā jhāyinomhāti
jhāyanti pajjhāyanti 

[3]- kiñhime jhāyanti kintime
jhāyanti kathañhime 4- jhāyantīti tattha dhammayogā ca bhikkhū
nappasīdanti jhāyī ca bhikkhū nappasīdanti na ca bahujanahitāya
paṭipannā honti bahujanasukhāya bahuno janassa atthāya hitāya sukhāya
devamanussānaṁ idha panāvuso jhāyī bhikkhū dhammayoge bhikkhū apasādenti
ime pana dhammayogamhā dhammayogamhāti uddhatā unnaḷā capalā
mukharā vikiṇṇavācā muṭṭhassatino 5- asampajānā asamāhitā vibbhantacittā
pākaṭindriyā kiñhime dhammayogā kintime dhammayogā
kathañhime dhammayogāti tattha jhāyī ca bhikkhū nappasīdanti dhammayogā
ca bhikkhū nappasīdanti na ca bahujanahitāya paṭipannā honti
bahujanasukhāya bahuno janassa atthāya hitāya sukhāya devamanussānaṁ
idha panāvuso dhammayogā bhikkhū dhammayogānaññeva bhikkhūnaṁ vaṇṇaṁ
bhāsanti (pts. a iii, 356) no jhāyīnaṁ bhikkhūnaṁ vaṇṇaṁ bhāsanti tattha dhammayogā
ca bhikkhū nappasīdanti jhāyī ca bhikkhū nappasīdanti na ca
bahujanahitāya paṭipannā honti bahujanasukhāya bahuno janassa atthāya

footnote: 1 po. ma. yu. evaṁ me sutaṁ. 2 sayaṁ jātiyaṁ. yu. sahajātiyaṁ. 3 ma. etthantare
footnote: nijjhāyanti avajjhāyanti kimimeti dissanti. 4 ma. kathaṁ ime. 5 po. ma. yu.
footnote: muṭṭhassatī.

page number: 398

hitāya sukhāya devamanussānaṁ idha panāvuso jhāyī bhikkhū jhāyīnaññeva
bhikkhūnaṁ vaṇṇaṁ bhāsanti no dhammayogānaṁ bhikkhūnaṁ vaṇṇaṁ
bhāsanti tattha jhāyī ca bhikkhū nappasīdanti dhammayogā ca bhikkhū
nappasīdanti na ca bahujanahitāya paṭipannā honti bahujanasukhāya
bahuno janassa atthāya hitāya sukhāya devamanussānaṁ tasmā tihāvuso
evaṁ sikkhitabbaṁ dhammayogā samānā jhāyīnaṁ bhikkhūnaṁ vaṇṇaṁ
bhāsissāmāti evañhi vo āvuso sikkhitabbaṁ taṁ kissa hetu
acchariyā hete āvuso puggalā dullabhā lokasmiṁ ye amataṁ dhātuṁ
kāyena phusitvā viharanti tasmā tihāvuso evaṁ sikkhitabbaṁ jhāyī
samānā dhammayogānaṁ bhikkhūnaṁ vaṇṇaṁ bhāsissāmāti evañhi vo
āvuso sikkhitabbaṁ taṁ kissa hetu acchariyā hete āvuso
puggalā dullabhā lokasmiṁ ye gambhīrātthapadaṁ paññāya ativijjhapassantīti.

[318] 47 atha kho moḷiyasivako 1- paribbājako yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ kathaṁ
sārāṇīyaṁ vītisāretvā ekamantaṁ nisīdi ekamantaṁ nisinno kho
moḷiyasivako paribbājako bhagavantaṁ etadavoca sandiṭṭhiko dhammo
sandiṭṭhiko dhammoti bhante vuccati kittāvatā nu kho bhante sandiṭṭhiko
dhammo (pts. a iii, 357) hoti akāliko ehipassiko opanayiko 2- paccattaṁ veditabbo
viññūhīti tenahi sivaka taññevettha paṭipucchissāmi 3- yathā te

footnote: 1 po. yu. moliyasivako. ma. moḷiyasīvako. 2 ma. opaneyyiko. 3 ma. paṭipucchāmi.

page number: 399

khameyya tathā naṁ byākareyyāsi taṁ kiṁ maññasi sivaka santaṁ
vā ajjhattaṁ lobhaṁ atthi me ajjhattaṁ lobhoti pajānāsi asantaṁ
vā ajjhattaṁ lobhaṁ natthi me ajjhattaṁ lobhoti pajānāsīti.
evaṁ bhante. yaṁ kho tvaṁ sivaka santaṁ vā ajjhattaṁ lobhaṁ atthi
me ajjhattaṁ lobhoti pajānāsi asantaṁ vā ajjhattaṁ lobhaṁ
natthi me ajjhattaṁ lobhoti pajānāsi evampi 1- kho sivaka
sandiṭṭhiko dhammo hoti .pe. taṁ kiṁ maññasi sivaka santaṁ
vā ajjhattaṁ dosaṁ .pe. santaṁ vā ajjhattaṁ mohaṁ santaṁ
vā ajjhattaṁ lobhadhammaṁ santaṁ vā ajjhattaṁ dosadhammaṁ santaṁ vā
ajjhattaṁ mohadhammaṁ atthi me ajjhattaṁ mohadhammoti pajānāsi
asantaṁ vā ajjhattaṁ mohadhammaṁ natthi me ajjhattaṁ mohadhammoti
pajānāsīti. evaṁ bhante. yaṁ kho tvaṁ sivaka santaṁ vā ajjhattaṁ
mohadhammaṁ atthi me ajjhattaṁ mohadhammoti pajānāsi asantaṁ
vā ajjhattaṁ mohadhammaṁ natthi me ajjhattaṁ mohadhammoti pajānāsi
evampi kho sivaka sandiṭṭhiko dhammo hoti akāliko ehipassiko
opanayiko paccattaṁ veditabbo viññūhīti. abhikkantaṁ bhante .pe.
upāsakaṁ maṁ bhante bhagavā dhāretu ajjatagge pāṇupetaṁ saraṇaṁ
gatanti.

[319] 48 atha kho aññataro brāhmaṇo yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ

footnote: 1 yu. pisaddo natthi.

page number: 400

vītisāretvā ekamantaṁ nisīdi ekamantaṁ nisinno kho so brāhmaṇo
bhagavantaṁ etadavoca sandiṭṭhiko dhammo sandiṭṭhiko dhammoti bho(pts. a iii, 358) 
gotama vuccati kittāvatā nu kho bho gotama sandiṭṭhiko dhammo
hoti akāliko ehipassiko opanayiko paccattaṁ veditabbo viññūhīti
tenahi brāhmaṇa taññevettha paṭipucchissāmi yathā te khameyya
tathā naṁ byākareyyāsi taṁ kiṁ maññasi brāhmaṇa santaṁ vā
ajjhattaṁ rāgaṁ atthi me ajjhattaṁ rāgoti pajānāsi asantaṁ vā
ajjhattaṁ rāgaṁ natthi me ajjhattaṁ rāgoti pajānāsīti. evaṁ bho.
yaṁ kho tvaṁ brāhmaṇa santaṁ vā ajjhattaṁ rāgaṁ atthi me ajjhattaṁ
rāgoti pajānāsi asantaṁ vā ajjhattaṁ rāgaṁ natthi me ajjhattaṁ
rāgoti pajānāsi evampi 1- kho brāhmaṇa sandiṭṭhiko dhammo
hoti .pe. taṁ kiṁ maññasi brāhmaṇa santaṁ vā ajjhattaṁ dosaṁ santaṁ
vā ajjhattaṁ mohaṁ santaṁ vā ajjhattaṁ kāyasandosaṁ santaṁ vā ajjhattaṁ
vacīsandosaṁ .pe. santaṁ vā ajjhattaṁ manosandosaṁ atthi me ajjhattaṁ
manosandosoti pajānāsi asantaṁ vā ajjhattaṁ manosandosaṁ natthi me
ajjhattaṁ manosandosoti pajānāsīti. evaṁ bho. yaṁ kho tvaṁ brāhmaṇa
santaṁ vā ajjhattaṁ manosandosaṁ atthi me ajjhattaṁ manosandosoti
pajānāsi asantaṁ vā ajjhattaṁ manosandosaṁ natthi me ajjhattaṁ
manosandosoti pajānāsi evampi 1- kho brāhmaṇa sandiṭṭhiko dhammo
hoti akāliko ehipassiko opanayiko paccattaṁ veditabbo viññūhīti.

footnote: 1 yu. pisaddo natthi.

page number: 401

abhikkantaṁ bho gotama abhikkantaṁ bho gotama .pe. upāsakaṁ maṁ bhavaṁ
gotamo dhāretu ajjatagge pāṇupetaṁ saraṇaṁ gatanti.

[320] 49 ekaṁ samayaṁ bhagavā sāvatthiyaṁ viharati jetavane
anāthapiṇḍikassa ārāme. tena kho pana (pts. a iii, 359) samayena āyasmā ca khemo
āyasmā ca sumano sāvatthiyaṁ viharanti andhavanasmiṁ. atha kho āyasmā
ca khemo āyasmā ca sumano yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu ekamantaṁ nisinno
kho āyasmā khemo bhagavantaṁ etadavoca yo so bhante bhikkhu
arahaṁ khīṇāsavo vusitavā katakaraṇīyo ohitabhāro anuppattasadattho
parikkhīṇabhavasaññojano sammadaññā vimutto tassa na evaṁ hoti
atthi me seyyoti vā atthi me sadisoti vā atthi me hīnoti
vāti. idamavoca āyasmā khemo. samanuñño satthā ahosi.
atha kho āyasmā khemo samanuñño me satthāti uṭṭhāyāsanā
bhagavantaṁ abhivādetvā padakkhiṇaṁ katvā pakkāmi. atha kho āyasmā
sumano acirapakkante āyasmante kheme bhagavantaṁ etadavoca yo
so bhante bhikkhu arahaṁ khīṇāsavo vusitavā katakaraṇīyo ohitabhāro
anuppattasadattho parikkhīṇabhavasaññojano sammadaññā vimutto tassa
na evaṁ hoti natthi me seyyoti vā natthi me sadisoti vā
natthi me hīnoti vāti. idamavoca āyasmā sumano. samanuñño

page number: 402

satthā ahosi. atha kho āyasmā sumano samanuñño me satthāti
uṭṭhāyāsanā bhagavantaṁ abhivādetvā padakkhiṇaṁ katvā pakkāmi. atha
kho bhagavā acirapakkantesu 1- āyasmante ca kheme āyasmante ca sumane
bhikkhū āmantesi evaṁ kho bhikkhave kulaputtā aññaṁ byākaronti
attho ca vutto attā ca anupanīto atha ca pana idhekacce
moghapurisā hasamānakā maññe aññaṁ byākaronti te pacchā vighātaṁ
āpajjantīti.
na ussesu na osesu 2- samatthe 3- nopaniyyare
khīṇā sañjāti 4- vusitaṁ brahmacariyaṁ caranti
saññojanavippamuttāti.(pts. a iii, 360) 

[321] 50 indriyasaṁvare bhikkhave asati indriyasaṁvaravipannassa
hatūpanisaṁ hoti sīlaṁ sīle asati sīlavipannassa hatūpaniso hoti sammāsamādhi
sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ
yathābhūtañāṇadassane asati yathābhūtañāṇadassanavipannassa
hatūpaniso hoti nibbidāvirāgo nibbidāvirāge asati nibbidāvirāgavipannassa
hatūpanisaṁ hoti vimuttiñāṇadassanaṁ seyyathāpi bhikkhave
rukkho sākhāpalāsavipanno tassa pappaṭikāpi na pāripūriṁ gacchati
tacopi na pāripūriṁ gacchati pheggupi na pāripūriṁ gacchati sāropi
na pāripūriṁ gacchati evameva kho bhikkhave indriyasaṁvare asati
indriyasaṁvaravipannassa hatūpanisaṁ hoti sīlaṁ .pe. vimuttiñāṇadassanaṁ.

footnote: 1 ma. yu. acirapakkante. 2 ma. yu. omesu. 3 ma. yu. samatte.
footnote: 4 ma. khīṇā jāti.

page number: 403

indriyasaṁvare bhikkhave sati indriyasaṁvarasampannassa upanissayasampannaṁ
hoti sīlaṁ sīle sati sīlasampannassa upanissayasampanno hoti
sammāsamādhi sammāsamādhimhi sati sammāsamādhisampannassa
upanissayasampannaṁ hoti yathābhūtañāṇadassanaṁ yathābhūtañāṇadassane sati
yathābhūtañāṇadassanasampannassa upanissayasampanno hoti nibbidāvirāgo
nibbidāvirāge sati nibbidāvirāgasampannassa upanissayasampannaṁ hoti
vimuttiñāṇadassanaṁ seyyathāpi bhikkhave rukkho sākhāpalāsasampanno
tassa pappaṭikāpi pāripūriṁ gacchati tacopi pāripūriṁ gacchati pheggupi
pāripūriṁ gacchati sāropi pāripūriṁ gacchati evameva kho bhikkhave
indriyasaṁvare sati indriyasaṁvarasampannassa .pe. upanissayasampannaṁ
hoti (pts. a iii, 361) vimuttiñāṇadassananti.

[322] 51 atha kho āyasmā ānando yenāyasmā sārīputto
tenupasaṅkami upasaṅkamitvā āyasmatā sārīputtena saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi ekamantaṁ
nisinno kho āyasmā ānando āyasmantaṁ sārīputtaṁ etadavoca
kittāvatā nu kho āvuso sārīputta bhikkhu assutañceva dhammaṁ suṇāti
sutā cassa dhammā na sammosaṁ gacchanti ye cassa dhammā pubbe
cetasā samphuṭṭhapubbā te ca samudācaranti aviññātañca vijānātīti
āyasmā kho ānando bahussuto paṭibhātu āyasmantaññeva
ānandanti tenahāvuso sārīputta dhammaṁ suṇāhi sādhukaṁ manasikarohi

page number: 404

bhāsissāmīti evaṁ āvusoti kho āyasmā sārīputto āyasmato
ānandassa paccassosi āyasmā ānando etadavoca idhāvuso
sārīputta bhikkhu dhammaṁ pariyāpuṇāti suttaṁ geyyaṁ veyyākaraṇaṁ gāthaṁ
udānaṁ itivuttakaṁ jātakaṁ abbhutadhammaṁ vedallaṁ 

[1]- yathāsutaṁ yathāpariyattaṁ
dhammaṁ vitthārena paresaṁ deseti yathāsutaṁ yathāpariyattaṁ dhammaṁ vitthārena
paresaṁ vāceti yathāsutaṁ yathāpariyattaṁ dhammaṁ vitthārena sajjhāyaṁ
karoti yathāsutaṁ yathāpariyattaṁ dhammaṁ cetasā anuvitakketi anuvicāreti
manasānupekkhati yasmiṁ āvāse therā bhikkhū viharanti bahussutā
āgatāgamā dhammadharā vinayadharā mātikādharā tasmiṁ āvāse vassaṁ
upeti te kālena kālaṁ upasaṅkamitvā paripucchati paripañhati idaṁ
bhante kathaṁ imassa kvatthoti tassa te 2- avivaṭañceva vivaranti
anuttānīkatañca uttānīkaronti anekavihitesu ca kaṅkhāṭṭhāniyesu
dhammesu kaṅkhaṁ paṭivinodenti ettāvatā nu 3- kho āvuso sārīputta
bhikkhu assutañceva dhammaṁ suṇāti sutā cassa dhammā na sammosaṁ
gacchanti ye cassa dhammā pubbe cetasā samphuṭṭhapubbā te ca
samudācaranti aviññātañca vijānātīti acchariyaṁ āvuso abbhutaṁ
āvuso yāva subhāsitañcidaṁ āyasmatā ānandena imehi ca mayaṁ
chahi dhammehi samannāgataṁ āyasmantaṁ ānandaṁ dhārema āyasmā hi
ānando dhammaṁ pariyāpuṇāti suttaṁ geyyaṁ veyyākaraṇaṁ gāthaṁ udānaṁ
itivuttakaṁ jātakaṁ abbhutadhammaṁ vedallaṁ āyasmā ānando yathāsutaṁ

footnote: 1 ma. soti dissati. 2 po. ma. te tassa āyasmato. 3 ma. yu. nusaddo
footnote: natthi.

page number: 405

yathāpariyattaṁ dhammaṁ vitthārena paresaṁ deseti āyasmā ānando
yathāsutaṁ yathāpariyattaṁ dhammaṁ vitthārena paresaṁ vāceti āyasmā
ānando yathāsutaṁ yathāpariyattaṁ dhammaṁ vitthārena sajjhāyaṁ karoti āyasmā
ānando yathāsutaṁ yathāpariyattaṁ dhammaṁ cetasā anuvitakketi anuvicāreti
manasānupekkhati āyasmā ānando yasmiṁ āvāse therā bhikkhū
viharanti bahussutā āgatāgamā dhammadharā vinayadharā mātikādharā tasmiṁ
āvāse vassaṁ upeti te āyasmā ānando kālena kālaṁ upasaṅkamitvā
paripucchati paripañhati idaṁ bhante kathaṁ imassa kvatthoti te
āyasmato ānandassa avivaṭañceva vivaranti anuttānīkatañca
uttānīkaronti anekavihitesu ca kaṅkhāṭṭhāniyesu dhammesu kaṅkhaṁ
paṭivinodentīti.

[323] 52 atha kho jāṇussoṇi brāhmaṇo yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ kathaṁ
sārāṇīyaṁ vītisāretvā ekamantaṁ nisīdi (pts. a iii, 363) ekamantaṁ nisinno kho
jāṇussoṇi brāhmaṇo bhagavantaṁ etadavoca khattiyā bho gotama
kimadhippāyā kiṁupavicārā kiṁadhiṭṭhānā kiṁabhinivesā kiṁpariyosānāti
khattiyā kho brāhmaṇa bhogādhippāyā paññūpavicārā balādhiṭṭhānā
paṭhavīabhinivesā issariyapariyosānāti.
brāhmaṇā pana bho gotama kimadhippāyā kiṁupavicārā
kiṁadhiṭṭhānā kiṁabhinivesā kiṁpariyosānāti brāhmaṇā kho brāhmaṇa

page number: 406

bhogādhippāyā paññūpavicārā mantādhiṭṭhānā yaññābhinivesā
brahmalokapariyosānāti.
gahapatikā pana bho gotama kimadhippāyā kiṁupavicārā kiṁadhiṭṭhānā
kiṁabhinivesā kiṁpariyosānāti gahapatikā kho brāhmaṇa bhogādhippāyā
paññūpavicārā sippādhiṭṭhānā kammantābhinivesā niṭṭhitakammantapariyosānāti.
itthī pana bho gotama kimadhippāyā kiṁupavicārā kiṁadhiṭṭhānā
kiṁabhinivesā kiṁpariyosānāti itthī kho brāhmaṇa purisādhippāyā
alaṅkārūpavicārā puttādhiṭṭhānā asapatiabhinivesā 1- issariyapariyosānāti.
corā pana bho gotama kimadhippāyā kiṁupavicārā kiṁadhiṭṭhānā
kiṁabhinivesā kiṁpariyosānāti corā kho brāhmaṇa ādānādhippāyā
gahaṇūpavicārā satthādhiṭṭhānā andhakārābhinivesā adassanapariyosānāti.
samaṇā pana bho gotama kimadhippāyā kiṁupavicārā kiṁadhiṭṭhānā
kiṁabhinivesā kiṁpariyosānāti samaṇā kho brāhmaṇa khantisoraccādhippāyā
paññūpavicārā sīlādhiṭṭhānā akiñcanābhinivesā 2- nibbānapariyosānāti.
acchariyaṁ bho gotama abbhutaṁ bho gotama khattiyānampi bhavaṁ
gotamo jānāti adhippāyañca upavicārañca adhiṭṭhānañca abhinivesañca
pariyosānañca brāhmaṇānampi bhavaṁ gotamo jānāti .pe. gahapatikānampi 3-
bhavaṁ gotamo jānāti itthīnampi bhavaṁ gotamo jānāti

footnote: 1 po. ma. (pts. a iii, 364) asapatībhinivesā. 2 ma. yu. ākiñcaññābhinivesā. 3 ma. gahapatīnampi.

page number: 407

corānampi bhavaṁ gotamo jānāti samaṇānampi bhavaṁ gotamo jānāti
adhippāyañca upavicārañca adhiṭṭhānañca abhinivesañca pariyosānañca.
abhikkantaṁ bho gotama .pe. upāsakaṁ maṁ bhavaṁ gotamo dhāretu
ajjatagge pāṇupetaṁ saraṇaṁ gatanti.

[324] 53 athakho aññataro brāhmaṇo yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ
sārāṇīyaṁ vītisāretvā ekamantaṁ nisīdi ekamantaṁ nisinno kho so
brāhmaṇo bhagavantaṁ etadavoca atthi nukho bho gotama eko dhammo
bhāvito bahulīkato yo ubho atthe samadhiggayha tiṭṭhati diṭṭhadhammikañceva
atthaṁ yo ca attho samparāyikoti atthi kho
brāhmaṇa eko dhammo bhāvito bahulīkato yo ubho atthe samadhiggayha
tiṭṭhati diṭṭhadhammikañceva atthaṁ yo ca attho samparāyikoti
katamo pana bho gotama eko dhammo bhāvito bahulīkato yo ubho
atthe samadhiggayha tiṭṭhati diṭṭhadhammikañceva atthaṁ yo ca attho
samparāyikoti appamādo kho brāhmaṇa eko dhammo bhāvito
bahulīkato yo ubho atthe samadhiggayha tiṭṭhati diṭṭhadhammikañceva
atthaṁ yo ca attho samparāyiko seyyathāpi brāhmaṇa yāni kānici
jaṅgalānaṁ pāṇānaṁ padajātāni sabbāni tāni hatthipade samodhānaṁ
gacchanti hatthipadaṁ tesaṁ aggamakkhāyati yadidaṁ mahantattena evameva
kho brāhmaṇa appamādo eko dhammo bhāvito bahulīkato yo 1-

footnote: 1 ma. yu. ayaṁ pāṭho natthi.

page number: 408

ubho atthe samadhiggayha tiṭṭhati diṭṭhadhammikañceva atthaṁ yo ca
attho samparāyiko seyyathāpi brāhmaṇa kūṭāgārassa yā kāci
gopānasiyo sabbā tā kūṭaṅgamā (pts. a iii, 365) kūṭaninnā kūṭasamosaraṇā kūṭaṁ
tāsaṁ aggamakkhāyati evameva kho brāhmaṇa .pe. seyyathāpi
brāhmaṇa pabbajalāyako pabbajaṁ lāyitvā agge gahetvā odhunāti
nidhunāti nicchādeti 1- evameva kho brāhmaṇa .pe. seyyathāpi
brāhmaṇa ambapiṇḍiyā vaṇṭacchinnāya yāni kānici ambāni
vaṇṭopanibandhanāni 2- sabbāni tāni tadanvayāni bhavanti evameva kho
brāhmaṇa .pe. seyyathāpi brāhmaṇa ye keci khuddakarājāno 3- sabbe
te rañño cakkavattissa anuyuttā bhavanti rājā tesaṁ cakkavatti
aggamakkhāyati evameva kho brāhmaṇa .pe. seyyathāpi brāhmaṇa
yā kāci tārakarūpānaṁ pabhā sabbā tā candassa pabhāya kallaṁ
nāgghanti soḷasiṁ candappabhā tāsaṁ aggamakkhāyati evameva kho
brāhmaṇa appamādo eko dhammo bhāvito bahulīkato yo 4- ubho atthe
samadhiggayha tiṭṭhati diṭṭhadhammikañceva atthaṁ yo ca attho samparāyiko
ayaṁ kho brāhmaṇa eko dhammo bhāvito bahulīkato yo 4- ubho
atthe samadhiggayha tiṭṭhati diṭṭhadhammikañceva atthaṁ yo ca attho
samparāyikoti. abhikkantaṁ bho gotama abhikkantaṁ bho gotama .pe.
upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatanti.

footnote: 1 sī. nippoṭeti. yu. nicchedeti. 2 yu. vaṇṭūpa .... 3 ma. yu.
footnote: khuddarājāno. (pts. a iii, 366) 4 ma. yu. ayaṁ pāṭho natthi.

page number: 409

[325] 54 ekaṁ samayaṁ bhagavā rājagahe viharati gijjhakūṭe pabbate.
tena kho pana samayena āyasmā dhammiko jātibhūmiyaṁ āvāsiko hoti
sabbaso jātibhūmiyaṁ sattasu āvāsesu. tatra sudaṁ āyasmā dhammiko
āgantuke bhikkhū akkosati paribhāsati vihiṁsati vitudati 1- roseti vācāya
te ca āgantukā bhikkhū āyasmatā dhammikena akkosiyamānā paribhāsiyamānā
vihesiyamānā vitudiyamānā rosiyamānā vācāya pakkamanti
na saṇṭhanti riñcanti āvāsaṁ. atha kho jātibhūmikānaṁ 2- upāsakānaṁ
etadahosi mayaṁ kho bhikkhusaṅghaṁ paccupaṭṭhitā cīvarapiṇḍapātasenāsana-
gilānapaccayabhesajjaparikkhārena atha ca pana 3- āgantukā bhikkhū
pakkamanti na saṇṭhanti riñcanti āvāsaṁ ko nu kho hetu ko paccayo
yena āgantukā bhikkhū pakkamanti na saṇṭhanti riñcanti āvāsanti.
atha kho jātibhūmikānaṁ upāsakānaṁ etadahosi ayaṁ kho āyasmā
dhammiko āgantuke bhikkhū akkosati paribhāsati vihiṁsati vitudati
roseti vācāya te ca āgantukā bhikkhū āyasmatā dhammikena
akkosiyamānā paribhāsiyamānā vihesiyamānā vitudiyamānā rosiyamānā
vācāya pakkamanti na saṇṭhanti riñcanti āvāsaṁ. yannūna mayaṁ āyasmantaṁ
dhammikaṁ pabbājeyyāmāti. atha kho jātibhūmikā upāsakā yena
āyasmā dhammiko tenupasaṅkamiṁsu upasaṅkamitvā āyasmantaṁ dhammikaṁ
etadavocuṁ pakkamatu bhante āyasmā dhammiko imamhā āvāsā
alante idha vāsenāti.

footnote: 1 yu. vitudeti. 2 ma. jātibhūmakānaṁ. aparaṁpi īdisameva. 3 yu. atha kho pana.

page number: 410

atha kho āyasmā dhammiko tamhā āvāsā aññaṁ āvāsaṁ
agamāsi. tatrapi sudaṁ āyasmā dhammiko āgantuke bhikkhū akkosati
paribhāsati vihiṁsati vitudati roseti vācāya te ca āgantukā bhikkhū
āyasmatā dhammikena akkosiyamānā paribhāsiyamānā vihesiyamānā
vitudiyamānā rosiyamānā vācāya pakkamanti na saṇṭhanti riñcanti
āvāsaṁ. atha kho jātibhūmikānaṁ upāsakānaṁ etadahosi mayaṁ kho
bhikkhusaṅghaṁ paccupaṭṭhitā cīvarapiṇḍapātasenāsanagilānapaccayabhesajjaparikkhārena
atha ca pana āgantukā bhikkhū pakkamanti na saṇṭhanti
riñcanti āvāsaṁ ko nu kho hetu ko paccayo yena āgantukā
bhikkhū pakkamanti na saṇṭhanti riñcanti āvāsanti. atha kho
jātibhūmikānaṁ upāsakānaṁ etadahosi ayaṁ kho āyasmā dhammiko
āgantuke bhikkhū akkosati paribhāsati vihiṁsati vitudati roseti vācāya
te ca āgantukā bhikkhū āyasmatā dhammikena akkosiyamānā paribhāsiyamānā
vihesiyamānā vitudiyamānā rosiyamānā vācāya pakkamanti
na saṇṭhanti riñcanti āvāsaṁ. yannūna mayaṁ āyasmantaṁ dhammikaṁ
pabbājeyyāmāti. atha kho jātibhūmikā upāsakā yena āyasmā
dhammiko tenupasaṅkamiṁsu upasaṅkamitvā āyasmantaṁ dhammikaṁ etadavocuṁ
pakkamatu bhante āyasmā dhammiko imamhāpi āvāsā
alante idha vāsenāti.
atha kho āyasmā dhammiko tamhāpi āvāsā aññaṁ āvāsaṁ

page number: 411

agamāsi. tatrapi sudaṁ āyasmā dhammiko āgantuke bhikkhū akkosati
paribhāsati vihiṁsati vitudati roseti vācāya te ca āgantukā bhikkhū
āyasmatā dhammikena akkosiyamānā paribhāsiyamānā vihesiyamānā
vitudiyamānā rosiyamānā vācāya pakkamanti na saṇṭhanti riñcanti
āvāsaṁ. atha kho jātibhūmikānaṁ upāsakānaṁ etadahosi mayaṁ kho
bhikkhusaṅghaṁ paccupaṭṭhitā cīvarapiṇḍapātasenāsanagilānapaccayabhesajjaparikkhārena
atha ca pana āgantukā bhikkhū pakkamanti na saṇṭhanti
riñcanti āvāsaṁ ko nu kho hetu ko paccayo yena āgantukā
bhikkhū pakkamanti na saṇṭhanti riñcanti (pts. a iii, 368) āvāsanti. atha
kho jātibhūmikānaṁ upāsakānaṁ etadahosi .pe. yannūna mayaṁ āyasmantaṁ
dhammikaṁ pabbājeyyāma sabbaso jātibhūmiyaṁ sattahi āvāsehīti.
atha kho jātibhūmikā upāsakā yena āyasmā dhammiko tenupasaṅkamiṁsu
upasaṅkamitvā āyasmantaṁ dhammikaṁ etadavocuṁ pakkamatu
bhante āyasmā dhammiko sabbaso jātibhūmiyaṁ sattahi āvāsehīti.
atha kho āyasmato dhammikassa etadahosi pabbājito khomhi
jātibhūmikehi upāsakehi sabbaso jātibhūmiyaṁ sattahi āvāsehi kahaṁ
nu khodāni gacchāmīti. atha kho āyasmato dhammikassa etadahosi
yannūnāhaṁ yena bhagavā tenupasaṅkameyyanti. atha kho āyasmā
dhammiko pattacīvaramādāya yena rājagahaṁ tena pakkāmi anupubbena
yena rājagahaṁ gijjhakūṭo pabbato yena bhagavā tenupasaṅkami

page number: 412

upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinnaṁ kho āyasmantaṁ dhammikaṁ bhagavā etadavoca handa kuto nu
tvaṁ brāhmaṇa dhammika āgacchasīti. pabbājito ahaṁ bhante jātibhūmikehi
upāsakehi sabbaso jātibhūmiyaṁ sattahi āvāsehīti. alaṁ brāhmaṇa
dhammika kinte iminā yantaṁ tato tato pabbājenti so
tvaṁ tato tato pabbājito mameva santike āgacchasi.
bhūtapubbaṁ brāhmaṇa dhammika sāmuddikā vāṇijā tīradassiṁ sakuṇaṁ
gahetvā nāvāya samuddaṁ ajjhogāhanti te atīradassaniyā 1- nāvāya
tīradassiṁ sakuṇaṁ muñcanti so gacchateva puratthimaṁ disaṁ gacchati
pacchimaṁ disaṁ gacchati uttaraṁ disaṁ gacchati dakkhiṇaṁ disaṁ gacchati
uddhaṁ gacchati anudisaṁ sace so samantā tīraṁ passati
tathāgatakova hoti sace pana so samantā tīraṁ na passati
tameva nāvaṁ paccāgacchati evameva kho brāhmaṇa dhammika yantaṁ
tato tato pabbājenti so tvaṁ tato tato pabbājito mameva
santike āgacchasi.
bhūtapubbaṁ brāhmaṇa dhammika rañño korabyassa suppatiṭṭho nāma
nigrodharājā ahosi pañcasākho sītacchāyo manoramo suppatiṭṭhassa
kho pana brāhmaṇa dhammika nigrodharājassa dvādasa yojanāni
abhiniveso ahosi pañca yojanāni mūlasantānakānaṁ suppatiṭṭhassa kho

footnote: 1 sī. ma. yu. atīradakkhiniyā.

page number: 413

pana brāhmaṇa dhammika nigrodharājassa mahantāni 1- phalāni ahesuṁ
seyyathāpi nāma āḷhakathālikā evamassa sādūni phalāni ahesuṁ
seyyathāpi nāma khuddamadhuṁ aneḷakaṁ 2- suppatiṭṭhassa kho pana brāhmaṇa
dhammika nigrodharājassa ekaṁ khandhaṁ rājā paribhuñjati saddhiṁ
itthāgārena ekaṁ khandhaṁ balakāyo paribhuñjati ekaṁ khandhaṁ negamajānapadā
paribhuñjanti ekaṁ khandhaṁ samaṇabrāhmaṇā paribhuñjanti ekaṁ
khandhaṁ migapakkhino 3- paribhuñjanti suppatiṭṭhassa kho pana brāhmaṇa
dhammika nigrodharājassa na koci phalāni rakkhati na ca sudaṁ aññamaññassa
phalāni hiṁsanti atha kho brāhmaṇa dhammika aññataro puriso
suppatiṭṭhassa nigrodharājassa yāvadatthaṁ phalāni bhakkhitvā sākhaṁ
bhañjitvā pakkāmi atha kho brāhmaṇa dhammika suppatiṭṭhe nigrodharāje
adhivatthāya devatāya etadahosi acchariyaṁ vata bho abbhutaṁ
vata bho yāva pāpamanusso yatra hi nāma suppatiṭṭhassa nigrodharājassa
yāvadatthaṁ phalāni bhakkhitvā sākhaṁ bhañjitvā pakkamissati
yannūna suppatiṭṭho nigrodharājā āyatiṁ phalaṁ na dadeyyāti atha kho
brāhmaṇa dhammika suppatiṭṭho nigrodharājā (pts. a iii, 370) āyatiṁ phalaṁ na adāsi 4-
atha kho brāhmaṇa dhammika rājā korabyo yena sakko devānamindo
tenupasaṅkami upasaṅkamitvā sakkaṁ devānamindaṁ etadavoca yagghe
mārisa jāneyyāsi suppatiṭṭho nigrodharājā phalaṁ na detīti atha kho

footnote: 1 sī. ma. yu. tāva mahantāni. 2 yu. anīlakaṁ. 3 po. ma. migā. yu. migapakkhiyo.
footnote: 4 ma. yu. nādāsi.

page number: 414

brāhmaṇa dhammika sakko devānamindo tathārūpaṁ iddhābhisaṅkhāraṁ
abhisaṅkhāresi 1- yathā bhūsā 2- vātavuṭṭhi āgantvā suppatiṭṭhaṁ nigrodharājaṁ
pavattesi 3- ummūlamakāsi atha kho brāhmaṇa dhammika suppatiṭṭhe
nigrodharāje adhivatthā devatā dukkhī dummanā assumukhī rudamānā
ekamantaṁ aṭṭhāsi atha kho brāhmaṇa dhammika sakko devānamindo yena
suppatiṭṭhe nigrodharāje adhivatthā devatā tenupasaṅkami upasaṅkamitvā
suppatiṭṭhe nigrodharāje adhivatthaṁ devataṁ etadavoca kiṁ nu
tvaṁ devate dukkhī dummanā assumukhī rudamānā ekamantaṁ ṭhitāti tathā
hi pana me mārisa bhūsā vātavuṭṭhi āgantvā bhavanaṁ pavattesi 3-
ummūlamakāsīti api nu tvaṁ devate rukkhadhamme ṭhitā 4- bhūsā vātavuṭṭhi
āgantvā bhavanaṁ pavattesi 3- ummūlamakāsīti kathaṁ pana mārisa rukkho
rukkhadhamme ṭhito hotīti idha 5- devate rukkhassa mūlaṁ mūlatthikā
haranti tacaṁ tacatthikā haranti pattaṁ pattatthikā haranti pupphaṁ
pupphatthikā haranti phalaṁ phalatthikā haranti na ca tena devatāya
anattamanatā vā anabhinandi vā 6- karaṇīyā evaṁ kho devate
rukkho rukkhadhamme ṭhito hotīti aṭṭhitā yeva kho me mārisa
rukkhadhamme bhūsā vātavuṭṭhi āgantvā bhavanaṁ pavattesi 3- ummūlamakāsīti
sace kho tvaṁ devate rukkhadhamme (pts. a iii, 371) tiṭṭheyyāsi siyā te
bhavanaṁ yathā pureti tiṭṭheyyāmahaṁ 7- mārisa rukkhadhamme hotu me

footnote: 1 ma. yu. abhisaṅkhāsi. 2 ma. yu. bhusā. aparaṁpi īdisameva. 3 sī. yū. pātesi.
footnote: 4 ma. yu. ṭhitāya. 5 yu. idheva. 6 sī. anabhiraddhi vā. 7 ma. yu. ṭhassāmahaṁ.

page number: 415

bhavanaṁ yathā pureti atha kho brāhmaṇa dhammika sakko devānamindo
tathārūpaṁ iddhābhisaṅkhāraṁ abhisaṅkhāri 1- yathā bhūsā vātavuṭṭhi āgantvā
suppatiṭṭhaṁ nigrodharājaṁ ussāpeti sacchavīni 2- mūlāni ahesuṁ evameva
kho brāhmaṇa dhammika apinu taṁ samaṇadhamme ṭhitaṁ jātibhūmikā
upāsakā pabbājesuṁ 3- sabbaso jātibhūmiyaṁ sattahi āvāsehīti kathaṁ
pana 4- bhante samaṇo samaṇadhamme ṭhito hotīti idha brāhmaṇa
dhammika samaṇo akkosantaṁ na paccakkosati 5- rosantaṁ na paṭirosati
bhaṇḍantaṁ na paṭibhaṇḍati evaṁ kho brāhmaṇa dhammika samaṇo
samaṇadhamme ṭhito hotīti aṭṭhitaññeva kho maṁ bhante samaṇadhamme
jātibhūmikā upāsakā pabbājesuṁ sabbaso jātibhūmiyaṁ sattahi
āvāsehīti.
bhūtapubbaṁ brāhmaṇa dhammika sunetto nāma satthā ahosi
titthakaro kāmesu vītarāgo sunettassa kho pana brāhmaṇa dhammika
satthuno anekāni sāvakasatāni ahesuṁ sunetto satthā sāvakānaṁ
brahmalokasahabyatāya dhammaṁ desesi ye kho pana brāhmaṇa dhammika
sunettassa satthuno brahmalokasahabyatāya dhammaṁ desentassa cittāni
na pasādesuṁ te kāyassa bhedā parammaraṇā apāyaṁ duggatiṁ
vinipātaṁ nirayaṁ upapajjiṁsu ye kho pana brāhmaṇa dhammika sunettassa
satthuno brahmalokasahabyatāya dhammaṁ desentassa cittāni pasādesuṁ

footnote: 1 ma. yu. abhisaṅkhāsi. 2 po. pañcavidhāni. 3 yu. pabbājeyyuṁ. 4 po. kho..
footnote: 5 po. paṭikosati.

page number: 416

te kāyassa bhedā parammaraṇā sugatiṁ saggaṁ lokaṁ upapajjiṁsu.
bhūtapubbaṁ brāhmaṇa dhammika mūgapakkho nāma satthā ahosi .pe.
aranemi nāma satthā ahosi kuddālako (pts. a iii, 372) nāma satthā ahosi
hatthipālo nāma satthā ahosi .pe. jotipālo nāma satthā
ahosi titthakaro kāmesu vītarāgo jotipālassa kho pana brāhmaṇa
dhammika satthuno anekāni sāvakasatāni ahesuṁ jotipālo satthā
sāvakānaṁ brahmalokasahabyatāya dhammaṁ desesi ye kho pana brāhmaṇa
dhammika jotipālassa satthuno brahmalokasahabyatāya dhammaṁ
desentassa cittāni na pasādesuṁ te kāyassa bhedā parammaraṇā
apāyaṁ duggatiṁ vinipātaṁ nirayaṁ upapajjiṁsu ye kho pana brāhmaṇa
dhammika jotipālassa satthuno brahmalokasahabyatāya dhammaṁ desentassa
cittāni pasādesuṁ te kāyassa bhedā parammaraṇā sugatiṁ saggaṁ
lokaṁ upapajjiṁsu. taṁ kiṁ maññasi brāhmaṇa dhammika yo ime cha
satthāro titthakare kāmesu vītarāge anekasataparivāre sasāvakasaṅghe
paduṭṭhacitto akkoseyya paribhāseyya bahuṁ 1- so apuññaṁ pasaveyyāti.
evaṁ bhante. yo kho brāhmaṇa dhammika ime cha satthāro
titthakare kāmesu vītarāge anekasataparivāre sasāvakasaṅghe paduṭṭhacitto
akkoseyya paribhāseyya bahuṁ so apuññaṁ pasaveyya yo ekaṁ
diṭṭhisampannaṁ puggalaṁ paduṭṭhacitto akkosati paribhāsati ayaṁ tato

footnote: 1 po. bahuñca.

page number: 417

bahutaraṁ apuññaṁ pasavati taṁ kissa hetu nāhaṁ brāhmaṇa dhammika
ito bahiddhā evarūpaṁ khantaṁ 1- vadāmi yathā maṁ sabrahmacārīsu
tasmā tiha brāhmaṇa dhammika evaṁ sikkhitabbaṁ na no āmasabrahmacārīsu 2-
cittāni paduṭṭhāni bhavissantīti evaṁ hi te brāhmaṇa
dhammika sikkhitabbanti.
sunetto mūgapakkho ca aranemi ca brāhmaṇo
kuddālako ahu satthā hatthipālo ca māṇavo
jotipālo ca govindo ahu sattapurohito
abhisekā 3- atītaṁse cha satthāro yasassino
nirāmagandhā karuṇe vimuttā 4- kāmasaññojanātitā 5-
kāmarāgaṁ virājetvā brahmalokūpagā ahu.
ahesuṁ sāvakā tesaṁ anekāni satānipi
nirāmagandhā karuṇe vimuttā 4- kāmasaññojanātitā 5-
kāmarāgaṁ virājetvā brahmalokūpagā ahu.
yo 6- te isī bāhirake vītarāge samāhite
paduṭṭhamanasaṅkappo yo naro paribhāsati
bahuñca so pasavati apuññaṁ tādiso naro.
yo cekaṁ diṭṭhisampannaṁ bhikkhuṁ buddhassa sāvakaṁ

footnote: 1 ma. yu. evarūpiṁ khantiṁ. 2 ma. samasabrahma.... yu ...sabrahma.... 3 ma. yu.
footnote: ahiṁsakā. 4 ma. karuṇedhimuttā. 5 ma. yu. tigā. 6 ma. yu. ye.

page number: 418

paduṭṭhamanasaṅkappo yo naro paribhāsati
ayaṁ tato bahutaraṁ apuññaṁ pasave naro.
na sādhurūpaṁ āside 1- diṭṭhiṭṭhānappahāyinaṁ.
sattamo puggalo eso ariyasaṅghassa vuccati
avītarāgo kāmesu yassa pañcindriyā mudū
saddhā sati ca viriyaṁ 2- samatho ca vipassanā
tādisaṁ bhikkhuṁ āsajja pubbeva upahaññati
attānaṁ upahatvāna pacchā aññaṁ vihiṁsati.
yo ca rakkheyya attānaṁ akkhato 3- paṇḍito sadāti.
dhammikavaggo pañcamo.
tassuddānaṁ
nāgamigasālā iṇaṁ cundaṁ 4- dve va sadiṭṭhikaṁ 5-
khemaindriyā ānanda 6- khattiyā appamādena dhammikoti.
paṭhamapaṇṇāsako niṭṭhito.
----------

footnote: 1 ma. yu. āsīde. 2 yu. saddhā sati viriyaṇca. 3 po. akuddho. 4 yu. cunda.
footnote: 5 ma. cundaṁ dve sandiṭṭhikā duve. yu. sandiṭṭhikaṁ 6 ma. yu. khemadhindriya
footnote: ānanda.

page number: 419

dutiyapaṇṇāsako
mahāvaggo paṭhamo

[326] 55 

[1]- ekaṁ samayaṁ bhagavā rājagahe viharati gijjhakūṭe
pabbate. tena kho pana samayena āyasmā soṇo rājagahe viharati
sītavanasmiṁ. atha kho āyasmato soṇassa rahogatassa paṭisallīnassa evaṁ
cetaso parivitakko udapādi ye kho keci bhagavato sāvakā āraddhaviriyā
viharanti ahaṁ tesaṁ aññataro atha ca pana me na anupādāya
āsavehi cittaṁ vimuccati saṁvijjanti kho pana me kule bhogā
sakkā bhoge ca bhuñjituṁ puññāni ca kātuṁ yannūnāhaṁ sikkhaṁ
paccakkhāya hīnāyāvattitvā bhoge ca bhuñjeyyaṁ puññāni ca
kareyyanti. atha kho bhagavā āyasmato soṇassa cetasā ceto
parivitakkamaññāya seyyathāpi nāma balavā puriso sammiñjitaṁ vā
bāhaṁ pasāreyya pasāritaṁ vā bāhaṁ sammiñjeyya evameva kho
gijjhakūṭe pabbate antarahito sītavane āyasmato soṇassa sammukhe
pāturahosi nisīdi bhagavā paññatte āsane. āyasmāpi kho
soṇo bhagavantaṁ abhivādetvā ekamantaṁ (pts. a iii, 375) nisīdi. ekamantaṁ nisinnaṁ kho
āyasmantaṁ soṇaṁ bhagavā etadavoca nanu te soṇa rahogatassa
paṭisallīnassa evaṁ cetaso parivitakko udapādi ye kho keci
bhagavato sāvakā āraddhaviriyā viharanti ahaṁ tesaṁ aññataro

footnote: 1 po. ma. yu. evamme sutaṁ.

page number: 420

atha ca pana me na anupādāya āsavehi cittaṁ vimuccati saṁvijjanti
kho pana me kule bhogā sakkā bhoge 1- ca bhuñjituṁ puññāni
ca kātuṁ yannūnāhaṁ sikkhaṁ paccakkhāya hīnāyāvattitvā bhoge
ca bhuñjeyyaṁ puññāni ca kareyyanti. evaṁ bhante. taṁ kiṁ
maññasi soṇa kusalo tvaṁ pubbe āgārikabhūto 2- vīṇāya tantissareti.
evaṁ bhante. taṁ kiṁ maññasi soṇa yadā ca 3- te
vīṇāya tantiyo accāyatā honti apinu te vīṇā tasmiṁ samaye
saravatī vā hoti kammaññā vāti. no hetaṁ bhante. taṁ kiṁ
maññasi soṇa yadā te vīṇāya tantiyo atisithilā honti
apinu te vīṇā tasmiṁ samaye saravatī vā hoti kammaññā vāti.
no hetaṁ bhante. yadā pana te soṇa vīṇāya tantiyo na accāyatā
honti na atisithilā same guṇe patiṭṭhitā apinu te vīṇā
tasmiṁ samaye saravatī vā hoti kammaññā vāti. evaṁ bhante.
evameva kho soṇa accāraddhaṁ viriyaṁ uddhaccāya saṁvattati atilīnaṁ
viriyaṁ 4- kosajjāya saṁvattati tasmā tiha tvaṁ soṇa viriyasamataṁ
adhiṭṭhāhi 5- indriyānañca samataṁ paṭivijjha tattha ca nimittaṁ
gaṇhāhīti. evaṁ bhanteti kho āyasmā soṇo bhagavato paccassosi.
atha kho bhagavā āyasmantaṁ soṇaṁ iminā ovādena ovaditvā
seyyathāpi nāma balavā puriso sammiñjitaṁ vā bāhaṁ pasāreyya
pasāritaṁ vā bāhaṁ sammiñjeyya evameva kho sītavane antarahito

footnote: 1 yu. bhogā. 2 ma. agāriyabhūto. 3 ma. yu. casaddo natthi.
footnote: 4 ma. atisithilavīriyaṁ. yu. atilīnaviriyaṁ. 5 ma. yu. adhiṭṭhaha.

page number: 421

gijjhakūṭe pabbate pāturahosi.
atha kho āyasmā soṇo aparena samayena viriyasamataṁ adhiṭṭhāsi 1-
indriyānañca samataṁ paṭivijjhi tattha ca nimittaṁ aggahesi atha
kho āyasmā soṇo eko vūpakaṭṭho appamatto ātāpī pahitatto
viharanto na cirasseva yassatthāya kulaputtā sammadeva agārasmā
anagāriyaṁ 2- pabbajanti tadanuttaraṁ brahmacariyapariyosānaṁ diṭṭheva dhamme
sayaṁ abhiññā sacchikatvā upasampajja vihāsi khīṇā jāti vusitaṁ
brahmacariyaṁ kataṁ karaṇīyaṁ nāparaṁ itthattāyāti abbhaññāsi
aññataro ca pana āyasmā soṇo arahataṁ ahosi. atha kho āyasmato
soṇassa arahattappattassa etadahosi yannūnāhaṁ yena bhagavā
tenupasaṅkameyyaṁ upasaṅkamitvā bhagavato santike aññaṁ byākareyyanti
atha kho āyasmā soṇo yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinno kho āyasmā soṇo bhagavantaṁ etadavoca yo so bhante
bhikkhu arahaṁ khīṇāsavo vusitavā katakaraṇīyo ohitabhāro anuppattasadattho
parikkhīṇabhavasaññojano sammadaññā vimutto so chaṭṭhānāni adhimutto
hoti nekkhammādhimutto hoti pavivekādhimutto hoti abyāpajjhādhimutto
hoti taṇhakkhayādhimutto 3- hoti upādānakkhayādhimutto
hoti asammohādhimutto hoti. siyā kho pana bhante idhekaccassa
āyasmato evamassa kevalaṁ saddhāmattakaṁ nūna ayamāyasmā nissāya

footnote: 1 po. yu. adhiṭṭhahi. 2 ma. anāgāriyaṁ. 3 ma. tajhhākkhayā ....

page number: 422

nekkhammādhimuttoti. na kho panetaṁ bhante evaṁ daṭṭhabbaṁ khīṇāsavo
bhante bhikkhu vusitavā katakaraṇīyo karaṇīyaṁ attano asamanupassanto
katassa vā paticayaṁ khayā rāgassa vītarāgattā nekkhammādhimutto hoti
khayā dosassa vītadosattā (pts. a iii, 377) nekkhammādhimutto hoti khayā mohassa
vītamohattā nekkhammādhimutto hoti siyā kho pana bhante
idhekaccassa āyasmato evamassa lābhasakkārasilokaṁ nūna ayamāyasmā
nikkāmayamāno pavivekādhimuttoti na kho panetaṁ bhante evaṁ daṭṭhabbaṁ
khīṇāsavo bhante bhikkhu vusitavā katakaraṇīyo karaṇīyaṁ attano asamanupassanto
katassa vā paticayaṁ khayā rāgassa vītarāgattā pavivekādhimutto
hoti khayā dosassa vītadosattā pavivekādhimutto hoti
khayā mohassa vītamohattā pavivekādhimutto hoti siyā kho pana
bhante idhekaccassa āyasmato evamassa sīlabbataparāmāsaṁ nūna
ayamāyasmā sārato paccāgacchanto abyāpajjhādhimuttoti na kho panetaṁ
bhante evaṁ daṭṭhabbaṁ khīṇāsavo bhante bhikkhu vusitavā katakaraṇīyo
karaṇīyaṁ attano asamanupassanto katassa vā paticayaṁ khayā rāgassa
vītarāgattā abyāpajjhādhimutto hoti khayā dosassa vītadosattā
abyāpajjhādhimutto hoti khayā mohassa vītamohattā abyāpajjhādhimutto
hoti .pe. khayā rāgassa vītarāgattā taṇhakkhayādhimutto
hoti khayā dosassa vītadosattā taṇhakkhayādhimutto hoti khayā
mohassa vītamohattā taṇhakkhayādhimutto hoti khayā rāgassa

page number: 423

vītarāgattā upādānakkhayādhimutto hoti khayā dosassa vītadosattā
upādānakkhayādhimutto hoti khayā mohassa vītamohattā upādānakkhayādhimutto
hoti khayā rāgassa vītarāgattā asammohādhimutto hoti
khayā dosassa vītadosattā asammohādhimutto hoti khayā mohassa
vītamohattā asammohādhimutto hoti evaṁ sammāvimuttacittassa bhante
bhikkhuno bhūsā cepi cakkhuviññeyyā rūpā cakkhussa āpāthaṁ āgacchanti
nevassa cittaṁ (pts. a iii, 378) pariyādiyanti amissakatamevassa 1- cittaṁ hoti ṭhitaṁ
āneñjappattaṁ vayañcassānupassati bhūsā cepi sotaviññeyyā
saddā .pe. ghānaviññeyyā gandhā jivhāviññeyyā *- rasā kāyaviññeyyā
phoṭṭhabbā manoviññeyyā dhammā manassa āpāthaṁ āgacchanti
nevassa cittaṁ pariyādiyanti amissakatamevassa cittaṁ hoti ṭhitaṁ
āneñjappattaṁ vayañcassānupassati seyyathāpi bhante selo pabbato
acchiddo asusiro ekaghano atha puratthimāya cepi disāya āgaccheyya
bhūsā vātavuṭṭhi neva naṁ saṅkampeyya na sampakampeyya 2- na sampavedheyya
atha pacchimāya cepi disāya āgaccheyya bhūsā vātavuṭṭhi .pe.
atha uttarāya cepi disāya āgaccheyya bhūsā vātavuṭṭhi atha
dakkhiṇāya cepi disāya āgaccheyya bhūsā vātavuṭṭhi neva naṁ saṅkampeyya
na sampakampeyya na sampavedheyya evameva kho bhante evaṁ
sammāvimuttacittassa bhikkhuno bhūsā cepi cakkhuviññeyyā rūpā cakkhussa
āpāthaṁ āgacchanti nevassa cittaṁ pariyādiyanti amissakatamevassa

footnote: 1 ma. yu. amissīkata .... aparaṁpi īdisameva. 2 po. upasaṅkampeyya.
footnote: * mīkārkkhag jivhāviñeyyā peßöna jivhāviññeyyā

page number: 424

cittaṁ hoti ṭhitaṁ āneñjappattaṁ 1- vayañcassānupassati bhūsā
cepi sotaviññayyā saddā .pe. ghānaviññeyyā gandhā jivhāviññeyyā
rasā kāyaviññeyyā phoṭṭhabbā manoviññeyyā dhammā
manassa āpāthaṁ āgacchanti nevassa cittaṁ pariyādiyanti amissakatamevassa
cittaṁ hoti ṭhitaṁ āneñjappattaṁ vayañcassānupassatīti.
nekkhammamadhimuttassa pavivekañca cetaso
abyāpajjhādhimuttassa upādānakkhayassa ca
taṇhakkhayādhimuttassa asammohañca cetaso
disvā āyatanuppādaṁ sammā cittaṁ vimuccati
tassa sammāvimuttassa santacittassa bhikkhuno
katassa paticayo natthi karaṇīyaṁ na vijjati.
selo yathā ekaghano vātena na samīrati
evaṁ rūpā rasā saddā gandhā phassā ca kevalā
iṭṭhā dhammā aniṭṭhā ca nappavedhenti tādino
ṭhitaṁ cittaṁ vippamuttaṁ vayañcassānupassatīti.

[327] 56 tena kho pana samayena āyasmā phagguṇo ābādhiko
hoti dukkhito bāḷhagilāno. atha kho āyasmā ānando yena
bhagavā tenupasaṅkami upasaṅkamitvā bhagavantaṁ abhivādetvā ekamantaṁ
nisīdi ekamantaṁ nisinno kho āyasmā ānando bhagavantaṁ etadavoca
āyasmā bhante phagguṇo ābādhiko dukkhito bāḷhagilāno sādhu

footnote: 1 yu. sabbattha vāresu ānejjappattaṁ.

page number: 425

bhante bhagavā yenāyasmā phagguṇo tenupasaṅkamatu anukampaṁ
upādāyāti. adhivāsesi bhagavā tuṇhībhāvena. atha kho bhagavā
sāyaṇhasamayaṁ paṭisallānā vuṭṭhito yenāyasmā phagguṇo tenupasaṅkami
addasā kho āyasmā phagguṇo bhagavantaṁ dūratova āgacchantaṁ disvāna
mañcake samañcopi 1- atha kho bhagavā āyasmantaṁ phagguṇaṁ etadavoca
alaṁ phagguṇa mā tvaṁ mañcake samañcopi santimāni āsanāni
parehi paññattāni tatthāhaṁ nisīdissāmīti nisīdi bhagavā paññatte
āsane nisajja kho bhagavā āyasmantaṁ phagguṇaṁ etadavoca kacci
te phagguṇa khamanīyaṁ kacci yāpanīyaṁ kacci 

[2]- dukkhā vedanā paṭikkamanti
no abhikkamanti paṭikkamo sānaṁ paññāyati no abhikkamoti.
na me bhante khamanīyaṁ na yāpanīyaṁ bāḷhā me dukkhā vedanā
abhikkamanti no paṭikkamanti abhikkamo sānaṁ paññāyati no paṭikkamo(pts. a iii, 380) 
seyyathāpi bhante balavā puriso tiṇhena sikharena muddhani 3- abhimaṭṭheyya
evameva kho 

[3]- bhante adhimattā vātā muddhani 4- ohananti 5- na me
bhante khamanīyaṁ na yāpanīyaṁ bāḷhā me dukkhā vedanā abhikkamanti
no paṭikkamanti abhikkamo sānaṁ paññāyati no paṭikkamo seyyathāpi
bhante balavā puriso daḷhena varattakkhandhena 6- sīse 7- sīsaveṭhanaṁ dadeyya
evameva kho bhante adhimattā sīse sīsavedanā na me bhante khamanīyaṁ
na yāpanīyaṁ bāḷhā me dukkhā vedanā abhikkamanti no paṭikkamanti

footnote: 1 po. samañjesi. ma. samadhosi. 2 ma. teti dissati. 3 ma. yu. meti atthi.
footnote: 4 ma. muddhānaṁ. 5 po. osādanti. ma. ūhananti. yu. hananti. 6 ma. yu.
footnote: varattakkhaṇḍena. 7 po. ma. ayaṁ pāṭho natthi.

page number: 426

abhikkamo sānaṁ paññāyati no paṭikkamo seyyathāpi bhante dakkho
goghātako vā goghātakantevāsī vā tiṇhena govikantanena kucchiṁ
parikanteyya evameva kho me bhante adhimattā vātā kucchiṁ
parikantanti 1- na me bhante khamanīyaṁ na yāpanīyaṁ bāḷhā me dukkhā
vedanā abhikkamanti no paṭikkamanti abhikkamo sānaṁ paññāyati no
paṭikkamo seyyathāpi bhante dve balavanto purisā dubbalataraṁ purisaṁ
nānābāhāsu gahetvā aṅgārakāsuyā santāpeyyuṁ 2- samparitāpeyyuṁ 3-
evameva kho bhante adhimatto kāyasmiṁ ḍāho na me bhante khamanīyaṁ
na yāpanīyaṁ bāḷhā me dukkhā vedanā abhikkamanti no paṭikkamanti
abhikkamo sānaṁ paññāyati no paṭikkamoti. athakho bhagavā āyasmantaṁ
phagguṇaṁ dhammiyā kathāya sandassetvā samādapetvā samuttejetvā
sampahaṁsetvā uṭṭhāyāsanā pakkāmi atha kho āyasmā phagguṇo
acirapakkantassa bhagavato kālamakāsi tamhi cassa (pts. a iii, 381) samaye maraṇakāle
indriyāni vippasīdiṁsu.
atha kho āyasmā ānando yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisīnno kho āyasmā ānando bhagavantaṁ etadavoca āyasmā bhante
phagguṇo acirapakkantassa bhagavato kālamakāsi tamhi cassa samaye
maraṇakāle indriyāni vippasīdiṁsūti. kiṁ hānanda phagguṇassa bhikkhuno
indriyāni na vippasīdissanti phagguṇassa ānanda bhikkhuno pañcahi

footnote: 1 po. parikantenti. 2 po. santāpesuṁ.
footnote: 3 po. samparitāpesuṁ. yu. paritāpeyyu.

page number: 427

orambhāgiyehi saññojanehi cittaṁ avimuttaṁ ahosi tassa taṁ dhammadesanaṁ
sutvā pañcahi orambhāgiyehi saññojanehi cittaṁ vimuttaṁ
chayime ānanda ānisaṁsā kālena dhammasavane kālena atthupaparikkhāya
katame cha idhānanda bhikkhuno pañcahi orambhāgiyehi saññojanehi
cittaṁ avimuttaṁ hoti so tamhi samaye maraṇakāle labhati tathāgataṁ
dassanāya tassa tathāgato dhammaṁ deseti ādikalyāṇaṁ majjhekalyāṇaṁ
pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ
brahmacariyaṁ pakāseti tassa taṁ dhammadesanaṁ sutvā pañcahi orambhāgiyehi
saññojanehi cittaṁ vimuccati ayaṁ ānanda paṭhamo ānisaṁso
kālena dhammasavane. puna caparaṁ ānanda bhikkhuno pañcahi
orambhāgiyehi saññojanehi cittaṁ avimuttaṁ hoti so tamhi samaye
maraṇakāle naheva kho labhati tathāgataṁ dassanāya api ca kho tathāgatasāvakaṁ
labhati dassanāya tassa tathāgatasāvako dhammaṁ deseti ādikalyāṇaṁ
majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ
parisuddhaṁ brahmacariyaṁ pakāseti tassa taṁ dhammadesanaṁ sutvā pañcahi
orambhāgiyehi (pts. a iii, 382) saññojanehi cittaṁ vimuccati ayaṁ ānanda dutiyo
ānisaṁso kālena dhammasavane. puna caparaṁ ānanda bhikkhuno pañcahi
orambhāgiyehi saññojanehi cittaṁ avimuttaṁ hoti so tamhi samaye
maraṇakāle naheva kho labhati tathāgataṁ dassanāya napi tathāgatasāvakaṁ
labhati dassanāya api ca kho yathāsutaṁ yathāpariyattaṁ dhammaṁ cetasā

page number: 428

anuvitakketi anuvicāreti manasānupekkhati tassa yathāsutaṁ yathāpariyattaṁ
dhammaṁ cetasā anuvitakkayato anuvicārayato manasānupekkhato pañcahi
orambhāgiyehi saññojanehi cittaṁ vimuccati ayaṁ ānanda tatiyo
ānisaṁso kālena atthupaparikkhāya. idhānanda bhikkhuno pañcahi
orambhāgiyehi saññojanehi cittaṁ vimuttaṁ hoti anuttare ca kho
upadhisaṅkhaye cittaṁ avimuttaṁ hoti so tamhi samaye maraṇakāle labhati
tathāgataṁ dassanāya tassa tathāgato dhammaṁ deseti ādikalyāṇaṁ
majjhekalyāṇaṁ .pe. brahmacariyaṁ pakāseti tassa taṁ dhammadesanaṁ
sutvā anuttare upadhisaṅkhaye cittaṁ vimuccati ayaṁ ānanda catuttho
ānisaṁso kālena dhammasavane. puna caparaṁ ānanda bhikkhuno pañcahi
orambhāgiyehi saññojanehi cittaṁ vimuttaṁ hoti anuttare ca kho
upadhisaṅkhaye cittaṁ avimuttaṁ hoti so tamhi samaye maraṇakāle
naheva kho labhati tathāgataṁ dassanāya api ca kho tathāgatasāvakaṁ
labhati dassanāya tassa tathāgatasāvako dhammaṁ deseti ādikalyāṇaṁ .pe.
parisuddhaṁ brahmacariyaṁ pakāseti tassa taṁ dhammadesanaṁ sutvā
anuttare upadhisaṅkhaye cittaṁ vimuccati ayaṁ ānanda (pts. a iii, 383) pañcamo ānisaṁso
kālena dhammasavane. puna caparaṁ ānanda bhikkhuno pañcahi
orambhāgiyehi saññojanehi cittaṁ vimuttaṁ hoti anuttare ca kho upadhisaṅkhaye
cittaṁ avimuttaṁ hoti so tamhi samaye maraṇakāle naheva kho labhati
tathāgataṁ dassanāya napi tathāgatasāvakaṁ labhati dassanāya api ca

page number: 429

kho yathāsutaṁ yathāpariyattaṁ dhammaṁ cetasā anuvitakketi anuvicāreti
manasānupekkhati tassa yathāsutaṁ yathāpariyattaṁ dhammaṁ cetasā anuvitakkayato
anuvicārayato manasānupekkhato anuttare upadhisaṅkhaye cittaṁ vimuccati ayaṁ
ānanda chaṭṭho ānisaṁso kālena atthupaparikkhāya. ime kho ānanda
cha ānisaṁsā kālena dhammasavane kālena atthupaparikkhāyāti.

[328] 57 ekaṁ samayaṁ bhagavā rājagahe viharati gijjhakūṭe pabbate.
atha kho āyasmā ānando yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi ekamantaṁ nisinno kho
āyasmā ānando bhagavantaṁ etadavoca pūraṇena bhante kassapena
chaḷābhijātiyo paññattā kaṇhābhijāti paññattā nīlābhijāti
paññattā lohitābhijāti paññattā haliddābhijāti paññattā
sukkābhijāti paññattā paramasukkābhijāti paññattā tatridaṁ bhante
pūraṇena kassapena kaṇhābhijāti paññattā orabbhikā sokarikā 1-
sākuṇikā māgavikā luddā macchaghātakā corā coraghātakā
bandhanāgārikā ye vā panaññepi keci kurūrakammantā tatridaṁ bhante
pūraṇena kassapena nīlābhijāti paññattā bhikkhū (pts. a iii, 384) kaṇhādhimuttikā 2-
ye vā panaññepi keci kammavādā kiriyavādā tatridaṁ bhante pūraṇena
kassapena lohitābhijāti paññattā nigaṇṭhā ekasāṭakā tatridaṁ
bhante pūraṇena kassapena haliddābhijāti paññattā gihī odātavasanā

footnote: 1 ma. yu. sūkarikā. 2 ma. yu. kaṇḍakavuttikā.

page number: 430

acelakasāvakā tatridaṁ bhante pūraṇena kassapena sukkābhijāti
paññattā ājīvakā ājīvakiniyo tatridaṁ bhante pūraṇena kassapena
paramasukkābhijāti paññattā nando vaccho kacco 1- saṅkicco makkhali
gosālo pūraṇena bhante kassapena imā chaḷābhijātiyo
paññattāti. kiṁ panānanda pūraṇassa kassapassa sabbo loko
etadabbhanujānāti imā chaḷābhijātiyo paññāpetunti. no hetaṁ bhante.
seyyathāpi ānanda puriso daḷiddo assako anaddhiyo 2- tassa
akāmakassa bilaṁ olabheyyuṁ 3- idaṁ te ambho purisa maṁsañca khāditabbaṁ
mūlañca anuppadātabbanti evameva kho ānanda pūraṇena kassapena
appaṭiññāya etesaṁ samaṇabrāhmaṇānaṁ imā chaḷābhijātiyo paññattā
yathā taṁ bālena abyattena akhettaññunā akusalena ahaṁ kho
panānanda chaḷābhijātiyo paññāpemi taṁ suṇāhi sādhukaṁ manasikarohi
bhāsissāmīti. evaṁ bhanteti kho āyasmā ānando bhagavato
paccassosi. bhagavā etadavoca katamā cānanda chaḷābhijātiyo
idhānanda ekacco kaṇhābhijātiyo samāno kaṇhaṁ dhammaṁ abhijāyati idha
panānanda ekacco kaṇhābhijātiyo samāno sukkaṁ dhammaṁ abhijāyati
idha panānanda ekacco kaṇhābhijātiyo samāno (pts. a iii, 385) akaṇhaṁ asukkaṁ nibbānaṁ
abhijāyati idha panānanda ekacco sukkābhijātiyo samāno kaṇhaṁ
dhammaṁ abhijāyati idha panānanda ekacco sukkābhijātiyo samāno

footnote: 1 po. kicco. ma. yu. kiso. 2 ma. anāḷhiko. yu. anāḷiko.
footnote: 3 ma. yu. olaggeyyuṁ.

page number: 431

sukkaṁ dhammaṁ abhijāyati idha panānanda ekacco sukkābhijātiyo samāno
akaṇhaṁ asukkaṁ nibbānaṁ abhijāyati. kathañcānanda kaṇhābhijātiyo
samāno kaṇhaṁ dhammaṁ abhijāyati idhānanda ekacco nīce kule paccājāto 1-
hoti caṇḍālakule vā nesādakule vā veṇakule 2- vā rathakārakule
vā pukkusakule vā daḷidde appannapānabhojane kasiravuttike yattha
kasirena ghāsacchādo labbhati so ca hoti dubbaṇṇo duddasiko
okoṭimako bahvābādho kāṇo vā kuṇī vā khañjo vā pakkhahato vā
na lābhī annassa pānassa vatthassa yānassa mālāgandhavilepanassa
seyyāvasathapadīpeyyassa so kāyena duccaritaṁ carati vācāya duccaritaṁ
carati manasā duccaritaṁ carati so kāyena duccaritaṁ caritvā vācāya
duccaritaṁ caritvā manasā duccaritaṁ caritvā kāyassa bhedā parammaraṇā
apāyaṁ duggatiṁ vinipātaṁ nirayaṁ upapajjati evaṁ kho ānanda kaṇhābhijātiyo
samāno kaṇhaṁ dhammaṁ abhijāyati. kathañcānanda kaṇhābhijātiyo
samāno sukkaṁ dhammaṁ abhijāyati idhānanda ekacco nīce
kule paccājāto hoti caṇḍālakule vā .pe. seyyāvasathapadīpeyyassa
so kāyena sucaritaṁ carati vācāya sucaritaṁ carati manasā sucaritaṁ
carati so kāyena sucaritaṁ caritvā vācāya sucaritaṁ caritvā manasā
sucaritaṁ caritvā kāyassa bhedā parammaraṇā sugatiṁ saggaṁ lokaṁ upapajjati
evaṁ kho ānanda kaṇhābhijātiyo samāno sukkaṁ dhammaṁ
abhijāyati. kathañcānanda kaṇhābhijātiyo samāno akaṇhaṁ asukkaṁ

footnote: 1 po. pacchājāto. aparaṁpi īdisameva. 2 ma. venakule.(pts. a iii, 386) 

page number: 432

nibbānaṁ abhijāyati idhānanda ekacco nīce kule paccājāto hoti
caṇḍālakule vā .pe. so ca hoti dubbaṇṇo duddasiko okoṭimako
so kesamassuṁ ohāretvā kāsāyāni vatthāni acchādetvā
agārasmā anagāriyaṁ pabbajjati 1- so evaṁ pabbajito samāno pañca
nīvaraṇe pahāya cetaso upakkilese paññāya dubbalīkaraṇe catūsu
satipaṭṭhānesu sūpaṭṭhitacitto satta bojjhaṅge yathābhūtaṁ bhāvetvā akaṇhaṁ
asukkaṁ nibbānaṁ abhijāyati evaṁ kho ānanda kaṇhābhijātiyo samāno
akaṇhaṁ asukkaṁ nibbānaṁ abhijāyati. kathañcānanda sukkābhijātiyo
samāno kaṇhaṁ dhammaṁ abhijāyati idhānanda ekacco ucce kule
paccājāto hoti khattiyamahāsālakule vā brāhmaṇamahāsālakule vā
gahapatimahāsālakule vā addhe mahaddhane mahābhoge pahūtajātarūparajate
pahūtavittūpakaraṇe pahūtadhanadhaññe so ca hoti abhirūpo dassanīyo
pāsādiko paramāya vaṇṇapokkharatāya samannāgato lābhī annassa
pānassa vatthassa yānassa mālāgandhavilepanassa seyyāvasathapadīpeyyassa
so kāyena duccaritaṁ carati vācāya duccaritaṁ carati manasā duccaritaṁ
carati so kāyena duccaritaṁ caritvā vācāya duccaritaṁ caritvā manasā
duccaritaṁ caritvā kāyassa bhedā parammaraṇā apāyaṁ duggatiṁ vinipātaṁ
nirayaṁ upapajjati evaṁ kho ānanda sukkābhijātiyo samāno kaṇhaṁ
dhammaṁ abhijāyati. kathañcānanda sukkābhijātiyo samāno sukkaṁ dhammaṁ
abhijāyati idhānanda ekacco ucce kule paccājāto hoti

footnote: 1 ma. yu. pabbajati.

page number: 433

khattiyamahāsālakule vā .pe. seyyāvasathapadīpeyyassa so kāyena sucaritaṁ
carati vācāya sucaritaṁ carati manasā sucaritaṁ carati so kāyena sucaritaṁ
caritvā vācāya sucaritaṁ caritvā manasā sucaritaṁ caritvā kāyassa bhedā
parammaraṇā sugatiṁ saggaṁ lokaṁ upapajjati (pts. a iii, 387) evaṁ kho ānanda sukkābhijātiyo
samāno sukkaṁ dhammaṁ abhijāyati. kathañcānanda sukkābhijātiyo
samāno akaṇhaṁ asukkaṁ nibbānaṁ abhijāyati idhānanda ekacco ucce
kule paccājāto hoti khattiyamahāsālakule vā brāhmaṇamahāsālakule
vā gahapatimahāsālakule vā addhe mahaddhane mahābhoge pahūtajātarūparajate
pahūtavittūpakaraṇe pahūtadhanadhaññe so ca hoti abhirūpo dassanīyo
pāsādiko paramāya vaṇṇapokkharatāya samannāgato lābhī annassa
pānassa vatthassa yānassa mālāgandhavilepanassa seyyāvasathapadīpeyyassa
so kesamassuṁ ohāretvā kāsāyāni vatthāni acchādetvā agārasmā
anagāriyaṁ pabbajjati so evaṁ pabbajito samāno pañca nīvaraṇe
pahāya cetaso upakkilese paññāya dubbalīkaraṇe catūsu satipaṭṭhānesu
sūpaṭṭhitacitto satta bojjhaṅge yathābhūtaṁ bhāvetvā akaṇhaṁ asukkaṁ
nibbānaṁ abhijāyati evaṁ kho ānanda sukkābhijātiyo samāno akaṇhaṁ
asukkaṁ nibbānaṁ abhijāyati. imā kho ānanda chaḷābhijātiyoti.

[329] 58 chahi bhikkhave dhammehi samannāgato bhikkhu āhuneyyo

page number: 434

hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ
lokassa katamehi chahi idha bhikkhave bhikkhuno ye āsavā saṁvarā pahātabbā
te saṁvarena pahīnā honti ye āsavā paṭisevanā pahātabbā
te paṭisevanāya pahīnā honti ye āsavā adhivāsanā pahātabbā te
adhivāsanāya pahīnā honti ye āsavā parivajjanā pahātabbā te
parivajjanāya pahīnā honti ye āsavā vinodanā pahātabbā te
vinodanāya pahīnā honti ye āsavā bhāvanā pahātabbā te bhāvanāya
pahīnā honti. katame ca bhikkhave āsavā saṁvarā pahātabbā ye
saṁvarena pahīnā honti (pts. a iii, 388) idha bhikkhave bhikkhu paṭisaṅkhā yoniso
cakkhundriyasaṁvaraṁ saṁvuto viharati yaṁ hissa bhikkhave cakkhundriyasaṁvaraṁ
asaṁvutassa viharato uppajjeyyuṁ āsavā vighātapariḷāhā cakkhundriyasaṁvaraṁ
saṁvutassa viharato evaṁsa te āsavā vighātapariḷāhā na honti paṭisaṅkhā
yoniso sotindriya ... ghānindriya ... jivhindriya ... kāyindriya ...
manindriyasaṁvaraṁ saṁvuto viharati yaṁ hissa bhikkhave manindriyasaṁvaraṁ
asaṁvutassa viharato uppajjeyyuṁ āsavā vighātapariḷāhā manindriyasaṁvaraṁ
saṁvutassa viharato evaṁsa te āsavā vighātapariḷāhā na honti yaṁ
hissa bhikkhave saṁvaraṁ asaṁvutassa viharato uppajjeyyuṁ āsavā
vighātapariḷāhā saṁvaraṁ saṁvutassa viharato evaṁsa te āsavā vighātapariḷāhā
na honti ime vuccanti bhikkhave āsavā saṁvarā pahātabbā ye saṁvarena
pahīnā honti. katame ca bhikkhave āsavā paṭisevanā pahātabbā ye

page number: 435

paṭisevanāya pahīnā honti idha bhikkhave bhikkhu paṭisaṅkhā yoniso cīvaraṁ
paṭisevati yāvadeva sītassa paṭighātāya uṇhassa paṭighātāya
ḍaṁsamakasavātātapasiriṁsapasamphassānaṁ paṭighātāya yāvadeva hirikopinapaṭicchādanatthaṁ
paṭisaṅkhā yoniso piṇḍapātaṁ paṭisevati neva davāya na madāya
na maṇḍanāya na vibhūsanāya yāvadeva imassa kāyassa ṭhitiyā yāpanāya
vihiṁsuparatiyā 1- brahmacariyānuggahāya iti purāṇañca vedanaṁ paṭihaṅkhāmi
navañca vedanaṁ na uppādessāmi yātrā ca me bhavissati anavajjatā
ca phāsuvihāro cāti 2- paṭisaṅkhā yoniso senāsanaṁ paṭisevati yāvadeva
sītassa paṭighātāya uṇhassa paṭighātāya ḍaṁsamakasavātātapasiriṁsapasamphassānaṁ
paṭighātāya yāvadeva utuparissayavinodanaṁ paṭisallānārāmatthaṁ
paṭisaṅkhā yoniso gilānapaccayabhesajjaparikkhāraṁ paṭisevati yāvadeva
uppannānaṁ veyyābādhikānaṁ vedanānaṁ paṭighātāya abyāpajjhaparamatāya 3-
yaṁ hissa bhikkhave appaṭisevato uppajjeyyuṁ āsavā vighātapariḷāhā
paṭisevato evaṁsa te āsavā vighātapariḷāhā na honti ime vuccanti
bhikkhave āsavā paṭisevanā pahātabbā ye paṭisevanāya pahīnā honti.
katame ca bhikkhave āsavā adhivāsanā pahātabbā ye adhivāsanāya
pahīnā honti idha bhikkhave bhikkhu paṭisaṅkhā yoniso khamo hoti
sītassa uṇhassa jighacchāya pipāsāya ḍaṁsamakasavātātapasiriṁsapasamphassānaṁ
duruttānaṁ durāgatānaṁ vacanapathānaṁ uppannānaṁ sārīrikānaṁ vedanānaṁ dukkhānaṁ
tippānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko

footnote: 1 ma. yu. vihiṁsūpa .... 2 ma. itisaddo natthi. 3 po. ma. abyāpajjhaparamatāyāti.

page number: 436

jātiko hoti yaṁ hissa bhikkhave anadhivāsayato 1- uppajjeyyuṁ āsavā
vighātapariḷāhā adhivāsayato 1- evaṁsa te āsavā vighātapariḷāhā na honti
ime vuccanti bhikkhave āsavā adhivāsanā pahātabbā ye adhivāsanāya
pahīnā honti. katame ca bhikkhave āsavā parivajjanā pahātabbā
ye parivajjanāya pahīnā honti idha bhikkhave bhikkhu paṭisaṅkhā yoniso
caṇḍahatthiṁ parivajjeti caṇḍāssaṁ parivajjeti caṇḍagoṇaṁ
parivajjeti caṇḍakukkuraṁ parivajjeti ahiṁ khāṇuṁ kaṇṭakaṭṭhānaṁ sobbhaṁ
papātaṁ candanikaṁ oḷigallaṁ yathārūpe anāsane nisinnaṁ yathārūpe agocare
carantaṁ yathārūpe pāpake mitte bhajantaṁ viññū sabrahmacārī pāpakesu
ṭhānesu okappeyyuṁ so tañceva 2- anāsanaṁ tañca agocaraṁ te ca
pāpake mitte paṭisaṅkhā yoniso parivajjeti yaṁ (pts. a iii, 390) hissa bhikkhave
aparivajjayato uppajjeyyuṁ āsavā vighātapariḷāhā parivajjayato
evaṁsa te āsavā vighātapariḷāhā na honti ime vuccanti bhikkhave
āsavā parivajjanā pahātabbā ye parivajjanāya pahīnā honti. katame ca
bhikkhave āsavā vinodanā pahātabbā ye vinodanāya pahīnā honti idha
bhikkhave bhikkhu paṭisaṅkhā yoniso uppannaṁ kāmavitakkaṁ nādhivāseti pajahati
vinodeti byantīkaroti anabhāvaṁ gameti paṭisaṅkhā yoniso uppannaṁ
byāpādavitakkaṁ .pe. uppannaṁ vihiṁsāvitakkaṁ ... uppannuppanne pāpake
akusale dhamme nādhivāseti pajahati vinodeti byantīkaroti anabhāvaṁ
gameti yaṁ hissa bhikkhave avinodayato uppajjeyyuṁ āsavā vighātapariḷāhā

footnote: 1 ma. ... vāsato. 2 ma. tañca.

page number: 437

vinodayato evaṁsa te āsavā vighātapariḷāhā na honti
ime vuccanti bhikkhave āsavā vinodanā pahātabbā ye vinodanāya
pahīnā honti. katame ca bhikkhave āsavā bhāvanā pahātabbā ye
bhāvanāya pahīnā honti idha bhikkhave bhikkhu paṭisaṅkhā yoniso
satisambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ paṭisaṅkhā yoniso dhammavicayasambojjhaṅgaṁ bhāveti .pe.
viriyasambojjhaṅgaṁ bhāveti pītisambojjhaṅgaṁ bhāveti passaddhisambojjhaṅgaṁ
bhāveti samādhisambojjhaṅgaṁ bhāveti upekkhāsambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ yaṁ hissa bhikkhave
abhāvayato uppajjeyyuṁ āsavā vighātapariḷāhā bhāvayato evaṁsa te
āsavā vighātapariḷāhā na honti ime vuccanti bhikkhave āsavā
bhāvanā pahātabbā ye bhāvanāya pahīnā honti. imehi kho bhikkhave
chahi (pts. a iii, 391) dhammehi samannāgato bhikkhu āhuneyyo hoti pāhuneyyo dakkhiṇeyyo
añjalikaraṇīyo anuttaraṁ puññakkhettaṁ lokassāti.

[330] 59 ekaṁ 1- samayaṁ bhagavā nādike 2- viharati giñjakāvasathe.
atha kho dārukammiko gahapati yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi ekamantaṁ nisinnaṁ kho dārukammikaṁ
gahapatiṁ bhagavā etadavoca api nu te gahapati kule dānaṁ dīyatīti.
dīyati me bhante kule dānaṁ tañca kho ye te bhikkhū āraññakā 3-
piṇḍapātikā paṁsukūlikā arahantā 4- vā arahattamaggaṁ vā samāpannā

footnote: 1 ma. yu. purato evaṁ me sutanti dissati. 2 ma. nātike.
footnote: 3 po. ma. āraññikā. ito paraṁ evaṁ ñātabbaṁ. 4 ma. yu. arahanto.

page number: 438

tathārūpesu 

[1]- bhante bhikkhūsu dānaṁ dīyatīti. dujjānaṁ kho etaṁ gahapati
tayā gihinā kāmabhoginā puttasambādhasayanaṁ ajjhāvasantena kāsikacandanaṁ
paccanubhontena mālāgandhavilepanaṁ dhārayantena jātarūparajataṁ sādiyantena
ime vā arahanto ime vā arahattamaggaṁ samāpannāti āraññako
cepi gahapati bhikkhu hoti uddhato unnaḷo capalo mukharo
vikiṇṇavāco muṭṭhassati asampajāno asamāhito vibbhantacitto
pākaṭindriyo evaṁ so tenaṅgena gārayho āraññako cepi gahapati
bhikkhu hoti anuddhato anunnaḷo acapalo amukharo avikiṇṇavāco
upaṭṭhitassati sampajāno samāhito ekaggacitto saṁvutindriyo evaṁ
so tenaṅgena pāsaṁso gāmantavihārī cepi gahapati bhikkhu hoti
uddhato .pe. evaṁ so tenaṅgena gārayho gāmantavihārī
cepi gahapati bhikkhu hoti anuddhato .pe. evaṁ so tenaṅgena pāsaṁso
piṇḍapātiko cepi (pts. a iii, 392) gahapati bhikkhu hoti uddhato .pe. evaṁ so
tenaṅgena gārayho piṇḍapātiko cepi gahapati bhikkhu hoti
anuddhato .pe. evaṁ so tenaṅgena pāsaṁso nemantaniko cepi
gahapati bhikkhu hoti uddhato .pe. evaṁ so tenaṅgena gārayho
nemantaniko cepi gahapati bhikkhu hoti anuddhato .pe. evaṁ so
tenaṅgena pāsaṁso paṁsukūliko cepi gahapati bhikkhu hoti uddhato .pe.
evaṁ so tenaṅgena gārayho paṁsukūliko cepi gahapati bhikkhu hoti
anuddhato .pe. evaṁ so tenaṅgena pāsaṁso gahapaticīvaradharo cepi gahapati

footnote: 1 po. ma. me.

page number: 439

bhikkhu hoti uddhato unnaḷo capalo mukharo vikiṇṇavāco muṭṭhassati
asampajāno asamāhito vibbhantacitto pākaṭindriyo evaṁ so
tenaṅgena gārayho gahapaticīvaradharo cepi gahapati bhikkhu hoti
anuddhato anunnaḷo acapalo amukharo avikiṇṇavāco upaṭṭhitassati
sampajāno samāhito ekaggacitto saṁvutindriyo evaṁ so tenaṅgena
pāsaṁso iṅgha tvaṁ gahapati saṅghe dānaṁ dehi saṅghe te dānaṁ dadato
cittaṁ pasīdissati so tvaṁ pasannacitto kāyassa bhedā parammaraṇā
sugatiṁ saggaṁ lokaṁ upapajjissasīti. esāhaṁ bhante ajjatagge saṅghe
dānāni 1- dassāmīti.

[331] 60 ekaṁ 2- samayaṁ bhagavā bārāṇasiyaṁ viharati isipatane
migadāye. tena kho pana samayena sambahulā therā bhikkhū pacchābhattaṁ
piṇḍapātapaṭikkantā maṇḍalamāḷe sannisinnā sannipatitā abhidhammakathaṁ
kathenti. tatra sudaṁ āyasmā citto hatthisārīputto therānaṁ bhikkhūnaṁ
abhidhammakathaṁ kathentānaṁ antarantarā kathaṁ opāteti. atha kho āyasmā
mahākoṭṭhiko (pts. a iii, 393) āyasmantaṁ cittaṁ hatthisārīputataṁ etadavoca āyasmā 3-
citto hatthisārīputto therānaṁ bhikkhūnaṁ abhidhammakathaṁ kathentānaṁ
antarantarā kathaṁ opāteti 4- yāva 5- kathāpariyosānaṁ āyasmā citto
hatthisārīputto āgametūti.
evaṁ vutte āyasmato cittassa hatthisārīputtassa sahāyakā
bhikkhū āyasmantaṁ mahākoṭṭhikaṁ etadavocuṁ āyasmā mahākaṭṭhikopi 6-

footnote: 1 ma. yu. dānaṁ. 2 po. ma. yu. purato evaṁ me sutanti dissati. 3 ma. yu.
footnote: māyasmā. 4 ma. yu. opātesi. 5 ma. yāvasaddo natthi. 6 ma. yu. ayaṁ pāṭho natthi.

page number: 440

āyasmantaṁ cittaṁ hatthisārīputtaṁ apasādeti paṇḍito āyasmā citto
hatthisārīputto pahoti āyasmā 1- citto hatthisārīputto therānaṁ
bhikkhūnaṁ abhidhammakathaṁ kathetunti. dujjānaṁ kho etaṁ āvuso parassa
cetopariyāyaṁ ajānantehi. idhāvuso ekacco puggalo tāvadeva
soratasorato hoti nivātanivāto hoti upasantūpasanto hoti
yāva satthāraṁ upanissāya viharati aññataraṁ vā garuṭṭhāniyaṁ sabrahmacāriṁ
yato ca kho so vapakassateva satthārā vapakassati garuṭṭhāniyehi
sabrahmacārīhi so saṁsaṭṭho viharati bhikkhūhi bhikkhunīhi upāsakehi
upāsikāhi raññā rājamahāmattehi titthiyehi titthiyasāvakehi tassa
saṁsaṭṭhassa vissaṭṭhassa pākaṭassa bhassamanuyuttassa viharato rāgo cittaṁ
anuddhaṁseti so rāgānuddhaṁsitena 2- cittena sikkhaṁ paccakkhāya hīnāyāvattati
seyyathāpi āvuso goṇo kiṭṭhādo dāmena vā baddho vaje vā
oruddho yo nu kho āvuso evaṁ vadeyya nadānāyaṁ goṇo
kiṭṭhādo punadeva kiṭṭhaṁ otarissatīti sammā nu kho so āvuso
vadamāno vadeyyāti no hidaṁ āvuso ṭhānañhetaṁ āvuso vijjati
yaṁ (pts. a iii, 394) so goṇo kiṭṭhādo dāmaṁ vā chetvā vajaṁ vā bhinditvā atha
punadeva kiṭṭhaṁ otareyyāti evameva kho āvuso idhekacco
puggalo tāvadeva soratasorato hoti nivātanivāto hoti upasantūpasanto
hoti yāva satthāraṁ upanissāya viharati aññataraṁ vā
garuṭṭhāniyaṁ sabrahmacāriṁ yato ca kho so vapakassateva satthārā

footnote: 1 po. ma. yu. cāyasmā. 2 yu. rāgānuddhaṁsena.

page number: 441

vapakassati garuṭṭhāniyehi sabrahmacārīhi so saṁsaṭṭho viharati bhikkhūhi
bhikkhunīhi upāsakehi upāsikāhi raññā rājamahāmattehi titthiyehi
titthiyasāvakehi tassa saṁsaṭṭhassa vissaṭṭhassa pākaṭassa bhassamanuyuttassa
viharato rāgo cittaṁ anuddhaṁseti so rāgānuddhaṁsitena cittena
sikkhaṁ paccakkhāya hīnāyāvattati. idha panāvuso ekacco puggalo
vivicceva kāmehi .pe. paṭhamaṁ jhānaṁ upasampajja viharati so
lābhimhi paṭhamassa jhānassāti saṁsaṭṭho viharati bhikkhūhi .pe. sikkhaṁ
paccakkhāya hīnāyāvattati seyyathāpi āvuso cātummahāpathe thullaphusitako 1-
devo vassanto rajaṁ antaradhāpeyya cikkhallaṁ pātukareyya yo
nu kho āvuso evaṁ vadeyya nadāni amusmiṁ cātummahāpathe punadeva
rajo pātubhavissatīti sammā nu kho so āvuso vadamāno vadeyyāti
no hidaṁ āvuso ṭhānañhetaṁ āvuso vijjati yaṁ amusmiṁ
cātummahāpathe manussā vā atikkameyyuṁ gopasū vā atikkameyyuṁ
vātātapo vā snehagataṁ pariyādiyeyya atha punadeva rajo pātubhaveyyāti
evameva kho āvuso idhekacco puggalo vivicceva kāmehi .pe.
paṭhamaṁ jhānaṁ upasampajja viharati so lābhimhi paṭhamassa jhānassāti
saṁsaṭṭho viharati bhikkhūhi .pe. sikkhaṁ paccakkhāya hīnāyāvattati.
idha panāvuso ekacco puggalo vitakkavicārānaṁ vūpasamā .pe. dutiyaṁ
jhānaṁ upasampajja viharati so lābhimhi dutiyassa jhānassāti
saṁsaṭṭho viharati bhikkhūhi .pe. sikkhaṁ paccakkhāya hīnāyāvattati

footnote: 1 po. phullaphusitako.

page number: 442

seyyathāpi āvuso gāmassa vā nigamassa vā avidūre mahantaṁ taḷākaṁ
tattha thullaphusitako devo vuṭṭho sippisambukampi sakkharakathalampi
antaradhāpeyya yo nu kho āvuso evaṁ vadeyya nadāni amusmiṁ
taḷāke punadeva sippisambukā vā sakkharakathalā vā pātubhavissantīti
sammā nu kho so āvuso vadamāno vadeyyāti no hidaṁ āvuso
ṭhānañhetaṁ āvuso vijjati yaṁ amusmiṁ taḷāke manussā vā piveyyuṁ
gopasū vā piveyyuṁ vātātapo vā snehagataṁ pariyādiyeyya atha
punadeva sippisambukāpi sakkharakathalāpi pātubhaveyyunti evameva kho
āvuso idhekacco puggalo vitakkavicārānaṁ vūpasamā .pe. dutiyaṁ
jhānaṁ upasampajja viharati so lābhimhi dutiyassa jhānassāti
saṁsaṭṭho viharati bhikkhūhi .pe. sikkhaṁ paccakkhāya hīnāyāvattati.
idha panāvuso ekacco puggalo pītiyā ca virāgā .pe. tatiyaṁ
jhānaṁ upasampajja viharati so lābhimhi (pts. a iii, 396) tatiyassa jhānassāti saṁsaṭṭho
viharati bhikkhūhi .pe. sikkhaṁ paccakkhāya hīnāyāvattati seyyathāpi
āvuso purisaṁ paṇītabhojanaṁ bhuttāviṁ abhidosikaṁ bhojanaṁ nacchādeyya
yo nu kho āvuso evaṁ vadeyya nadāni amuṁ purisaṁ punadeva
bhojanaṁ chādessatīti sammā nu kho so āvuso vadamāno vadeyyāti
no hidaṁ āvuso amuñhāvuso purisaṁ 1- paṇītabhojanaṁ bhuttāviṁ yāvassa sā
ojā kāye ṭhassati tāva na aññaṁ bhojanaṁ chādessati yato ca

footnote: 1 ma. yu. ṭhānaṁ hetaṁ āvuso vijjati amuṁ parisaṁ. yu. ṭhānaṁ ... vijjati
footnote: amuṁ hāvuso purisaṁ ....

page number: 443

khvassa 1- sā ojā antaradhāyissati atha punadeva taṁ bhojanaṁ chādeyyāti
evameva kho āvuso idhekacco puggalo pītiyā ca virāgā .pe. tatiyaṁ
jhānaṁ upasampajja viharati so lābhimhi tatiyassa jhānassāti saṁsaṭṭho
viharati bhikkhūhi .pe. sikkhaṁ paccakkhāya hīnāyāvattati. idha panāvuso
ekacco puggalo sukhassa ca pahānā dukkhassa ca pahānā .pe. catutthaṁ
jhānaṁ upasampajja viharati so lābhimhi catutthassa jhānassāti saṁsaṭṭho
viharati bhikkhūhi .pe. sikkhaṁ paccakkhāya hīnāyāvattati seyyathāpi āvuso
pabbatasaṅkhepe udakarahado nivāto vigataūmiko yo nu kho āvuso
evaṁ vadeyya nadāni amusmiṁ udakarahade punadeva ūmi (pts. a iii, 397) pātubhavissatīti
sammā nu kho so āvuso vadamāno vadeyyāti no hidaṁ āvuso
ṭhānañhetaṁ āvuso vijjati yā puratthimāya disāya āgaccheyya bhūsā
vātavuṭṭhi sā tasmiṁ udakarahade ūmiṁ janeyya yā pacchimāya disāya
āgaccheyya .pe. uttarāya disāya āgaccheyya dakkhiṇāya disāya
āgaccheyya bhūsā vātavuṭṭhi sā tasmiṁ udakarahade ūmiṁ janeyyāti
evameva kho āvuso idhekacco puggalo sukhassa ca pahānā dukkhassa
ca pahānā .pe. catutthaṁ jhānaṁ upasampajja viharati so lābhimhi
catutthassa jhānassāti saṁsaṭṭho viharati bhikkhūhi .pe. sikkhaṁ paccakkhāya
hīnāyāvattati. idha panāvuso ekacco puggalo sabbanimittānaṁ
amanasikārā animittaṁ cetosamādhiṁ upasampajja viharati so lābhimhi
animittassa cetosamādhissāti saṁsaṭṭho viharati bhikkhūhi bhikkhunīhi

footnote: 1 po. yato bhuttassa ....

page number: 444

upāsakehi upāsikāhi raññā rājamahāmattehi titthiyehi titthiyasāvakehi
tassa saṁsaṭṭhassa vissaṭṭhassa pākaṭassa bhassamanuyuttassa viharato rāgo
cittaṁ anuddhaṁseti so rāgānuddhaṁsitena cittena sikkhaṁ paccakkhāya
hīnāyāvattati seyyathāpi āvuso rājā vā rājamahāmatto vā
caturaṅginiyā senāya addhānamaggapaṭipanno aññatarasmiṁ vanasaṇḍe
ekarattiṁ vāsaṁ upagaccheyya tatra 1- hatthisaddena assasaddena rathasaddena
pattisaddena bheripaṇavasaṅkhavīṇāninnādasaddena 2- cīriḷikāsaddo 3-
antaradhāpeyya 4- yo nu kho evaṁ vadeyya nadāni amusmiṁ vanasaṇḍe
punadeva cīriḷikāsaddo pātubhavissatīti sammā nu kho so āvuso
vadamāno vadeyyāti no hidaṁ āvuso ṭhānañhetaṁ āvuso vijjati
yaṁ so rājā vā rājamahāmatto vā tamhā vanasaṇḍā pakkameyya
atha punadeva cīriḷikāsaddo pātubhaveyyāti evameva kho āvuso
idhekacco puggalo sabbanimittānaṁ amanasikārā animittaṁ cetosamādhiṁ
upasampajja viharati so lābhimhi animittassa cetosamādhissāti
saṁsaṭṭho viharati bhikkhūhi bhikkhunīhi upāsakehi upāsikāhi raññā rājamahāmattehi
titthiyehi titthiyasāvakehi tassa saṁsaṭṭhassa vissaṭṭhassa
pākaṭassa bhassamanuyuttassa viharato rāgo cittaṁ anuddhaṁseti so
rāgānuddhaṁsitena cittena sikkhaṁ paccakkhāya hīnāyāvattatīti.
athakho āyasmā citto hatthisārīputto aparena samayena sikkhaṁ
paccakkhāya hīnāyāvattati. atha kho cittassa hatthisārīputtassa

footnote: 1 yu. tattha. 2 ma. yu. ... saṅkhatiṇavaninnāda .... 3 po. vīriddhika ....
footnote: ma. cīrikasaddo. 4 ma. antaradhāyeyya.

page number: 445

sahāyakā bhikkhū yenāyasmā mahākoṭṭhiko 1- tenupasaṅkamiṁsu upasaṅkamitvā
āyasmantaṁ mahākoṭṭhikaṁ etadavocuṁ kiṁ nu kho āyasmatā mahākoṭṭhikena
citto hatthisārīputto cetasā ceto paricca vidito
imāsañca imāsañca vihārasamāpattīnaṁ citto hatthisārīputto lābhī
atha ca pana sikkhaṁ paccakkhāya hīnāyāvattissatīti udāhu devatā
etamatthaṁ ārocesuṁ citto bhante hatthisārīputto imāsañca
imāsañca vihārasamāpattīnaṁ lābhī atha ca pana sikkhaṁ paccakkhāya
hīnāyāvattissatīti. cetaso 2- ceto paricca vidito me āvuso citto
hatthisārīputto imāsañca imāsañca vihārasamāpattīnaṁ lābhī atha ca
pana sikkhaṁ paccakkhāya hīnāyāvattissatīti devatāpi me etamatthaṁ
ārocesuṁ citto bhante hatthisārīputto imāsañca imāsañca
vihārasamāpattīnaṁ lābhī atha ca pana (pts. a iii, 399) sikkhaṁ paccakkhāya hīnāyāvattissatīti
atha kho cittassa hatthisārīputtassa sahāyakā bhikkhū yena bhagavā
tenupasaṅkamiṁsu upasaṅkamitvā bhagavantaṁ abhivādetvā ekamantaṁ nisīdiṁsu
ekamantaṁ nisinnā kho te bhikkhū bhagavantaṁ etadavocuṁ citto bhante
hatthisārīputto imāsañca imāsañca vihārasamāpattīnaṁ lābhī atha
ca pana sikkhaṁ paccakkhāya hīnāyāvattoti 3- na bhikkhave citto ciraṁ
sarissati nekkhammassāti.
athakho citto hatthisārīputto na cirasseva kesamassuṁ ohāretvā
kāsāyāni vatthāni acchādetvā agārasmā anagāriyaṁ pabbaji. atha

footnote: 1 yu. mahākoṭṭhito. 2 ma. cetasā. 3 ma. hīnāyāvattatīti.

page number: 446

kho āyasmā citto hatthisārīputto ekako vūpakaṭṭho appamatto
ātāpī pahitatto viharanto na cirasseva yassatthāya kulaputtā
sammadeva agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja vihāsi 1-
khīṇā jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
abbhaññāsi aññataro ca panāyasmā citto hatthisārīputto arahataṁ
ahosīti.

[332] 61 ekaṁ 2- samayaṁ bhagavā bārāṇasiyaṁ viharati isipatane
migadāye. tena kho pana samayena sambahulānaṁ therānaṁ bhikkhūnaṁ
pacchābhattaṁ piṇḍapātapaṭikkantānaṁ maṇḍalamāḷe sannisinnānaṁ
sannipatitānaṁ ayamantarā kathā udapādi vuttamidaṁ āvuso bhagavatā
parāyane metteyyapañhe
yo ubhante 3- viditvāna majjhe mantā na limpati
taṁ brūmi mahāpuriso 4- sodha sibbanimaccagāti 5-.
katamo nu kho āvuso eko anto katamo dutiyo anto
kiṁ majjhe kā sibbanīti.
evaṁ vutte aññataro bhikkhu there bhikkhū etadavoca phasso
kho āvuso eko anto phassasamudayo dutiyo anto phassanirodho
majjhe taṇhā sibbanī taṇhā hi naṁ sibbati tassa tasseva

footnote: 1 po. viharati. 2 po. ma. yu. purato evaṁ me sutanti dissati. 3 po. ubho
footnote: ante. ma. ubhonte. 4 ma. yu. mahāpurisoti. 5 ma. sibbini ....

page number: 447

bhavassa abhinibbattiyā ettāvatā kho āvuso bhikkhu abhiññeyyaṁ
abhijānāti pariññeyyaṁ parijānāti abhiññeyyaṁ abhijānanto
pariññeyyaṁ parijānanto diṭṭheva dhamme dukkhassantakaro hotīti.
evaṁ vutte aññataro bhikkhu there bhikkhū etadavoca atītaṁ
kho āvuso eko anto anāgataṁ dutiyo anto paccuppannaṁ
majjhe taṇhā sibbanī 1- taṇhā hi naṁ sibbati tassa tasseva
bhavassa abhinibbattiyā ettāvatā kho āvuso bhikkhu abhiññeyyaṁ
abhijānāti pariññeyyaṁ parijānāti abhiññeyyaṁ abhijānanto
pariññeyyaṁ parijānanto diṭṭheva dhamme dukkhassantakaro hotīti.
evaṁ vutte aññataro bhikkhu there bhikkhū etadavoca sukhā
āvuso vedanā eko anto dukkhā vedanā dutiyo anto
adukkhamasukhā vedanā majjhe taṇhā sibbanī taṇhā hi naṁ sibbati
tassa tasseva bhavassa abhinibbattiyā ettāvatā kho āvuso bhikkhu
abhiññeyyaṁ abhijānāti pariññeyyaṁ parijānāti abhiññeyyaṁ abhijānanto
pariññeyyaṁ parijānanto diṭṭheva dhamme dukkhassantakaro
hotīti.
evaṁ vutte aññataro bhikkhu there bhikkhū etadavoca nāmaṁ
kho āvuso eko anto rūpaṁ dutiyo anto viññāṇaṁ majjhe
taṇhā sibbanī taṇhā hi naṁ sibbati tassa tasseva bhavassa abhinibbattiyā
ettāvatā kho āvuso bhikkhu abhiññeyyaṁ abhijānāti

footnote: 1 ma. sibbini.

page number: 448

pariññeyyaṁ parijānāti abhiññeyyaṁ abhijānanto pariññeyyaṁ
parijānanto diṭṭheva dhamme dukkhassantakaro hotīti.
evaṁ vutte aññataro bhikkhu there bhikkhū etadavoca cha kho
āvuso ajjhattikāni āyatanāni eko anto cha bāhirāni āyatanāni
dutiyo anto viññāṇaṁ majjhe (pts. a iii, 401) taṇhā sibbanī taṇhā
hi naṁ sibbati tassa tasseva bhavassa abhinibbattiyā ettāvatā
kho āvuso bhikkhu abhiññeyyaṁ abhijānāti pariññeyyaṁ parijānāti
abhiññeyyaṁ abhijānanto pariññeyyaṁ parijānanto diṭṭheva dhamme
dukkhassantakaro hotīti.
evaṁ vutte aññataro bhikkhu there bhikkhū etadavoca sakkāyo
kho āvuso eko anto sakkāyasamudayo dutiyo anto sakkāyanirodho
majjhe taṇhā sibbanī taṇhā hi naṁ sibbati tassa
tasseva bhavassa abhinibbattiyā ettāvatā kho āvuso bhikkhu
abhiññeyyaṁ abhijānāti pariññeyyaṁ parijānāti abhiññeyyaṁ abhijānanto
pariññeyyaṁ parijānanto diṭṭheva dhamme dukkhassantakaro
hotīti.
evaṁ vutte aññataro bhikkhu there bhikkhū etadavoca byākataṁ
kho āvuso amhehi sabbeheva yathāsakaṁ paṭibhāṇaṁ āyāmāvuso
yena bhagavā tenupasaṅkamissāma upasaṅkamitvā bhagavato etamatthaṁ
ārocessāma yathā no bhagavā byākarissati tathā naṁ dhāreyyāmāti 1-

footnote: 1 ma. dhāressāmāti.

page number: 449

evamāvusoti kho therā bhikkhū tassa bhikkhuno paccassosuṁ.
atha kho therā bhikkhū yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu ekamantaṁ nisinnā kho
therā bhikkhū yāvatako ahosi sabbeheva saddhiṁ kathāsallāpo
taṁ sabbaṁ bhagavato ārocesuṁ kassa nukho bhante subhāsitanti.
sabbesaṁ vo bhikkhave subhāsitaṁ pariyāyena apica yaṁ mayā sandhāya
bhāsitaṁ parāyane metteyyapañhe
yo ubhante viditvāna majjhe mantā na limpati
taṁ brūmi mahāpuriso sodha sibbanimaccagāti.
taṁ suṇātha (pts. a iii, 402) sādhukaṁ manasikarotha bhāsissāmīti. evaṁ bhanteti
kho therā bhikkhū bhagavato paccassosuṁ. bhagavā etadavoca phasso kho
bhikkhave eko anto phassasamudayo dutiyo anto phassanirodho
majjhe taṇhā sibbanī taṇhā hi naṁ sibbati tassa tasseva
bhavassa abhinibbattiyā ettāvatā kho bhikkhave bhikkhu abhiññeyyaṁ
abhijānāti pariññeyyaṁ parijānāti abhiññeyyaṁ abhijānanto
pariññeyyaṁ parijānanto diṭṭheva dhamme dukkhassantakaro hotīti.

[333] 62 evamme sutaṁ ekaṁ samayaṁ bhagavā kosalesu
cārikañcaramāno mahatā bhikkhusaṅghena saddhiṁ yena daṇḍakappakannāma
kosalānaṁ nigamo tadavasari

page number: 450

atha kho bhagavā maggā okkamma aññatarasmiṁ 1- rukkhamūle paññatte
āsane nisīdi te 

[2]- bhikkhū daṇḍakappakaṁ pavisiṁsu āvasathaṁ pariyesituṁ
atha kho āyasmā ānando sambahulehi bhikkhūhi saddhiṁ yena aciravatī
nadī tenupasaṅkami gattāni parisiñcituṁ aciravatiyā nadiyā gattāni
parisiñcitvā paccuttaritvā ekacīvaro aṭṭhāsi gattāni pubbasadisāni
kurumāno 3- atha kho aññataro bhikkhu yenāyasmā ānando tenupasaṅkami
upasaṅkamitvā āyasmantaṁ ānandaṁ etadavoca kinnu kho
āvuso ānanda sabbaṁ cetaso samannāharitvā nu kho devadatto
bhagavatā byākato āpāyiko devadatto nerayiko kappaṭṭho
atekicchoti udāhu kenaci deva pariyāyenāti. evaṁ kho panetaṁ āvuso
bhagavatā byākatanti. atha kho āyasmā ānando yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi
ekamantaṁ nisinno kho āyasmā ānando bhagavantaṁ etadavoca idhāhaṁ
bhante sambahulehi bhikkhūhi saddhiṁ 

[4]- (pts. a iii, 403) aciravatī nadī tenupasaṅkamiṁ gattāni
parisiñcituṁ aciravatiyā nadiyā gattāni parisiñcitvā paccuttaritvā
ekacīvaro aṭṭhāsiṁ gattāni pubbasadisāni kurumāno atha kho
bhante aññataro bhikkhu yenāhaṁ tenupasaṅkami upasaṅkamitvā maṁ
etadavoca kinnu kho āvuso ānanda sabbaṁ cetaso samannāharitvā

footnote: 1 po. araññasmiṁ. 2 ma. yu. casaddo atthi. 3 po. ma. yu.
footnote: pubbāpayamāno. 4 ma. yu. yenāti pāṭho atthi.

page number: 451

nu kho devadatto bhagavatā byākato āpāyiko devadatto nerayiko
kappaṭṭho atekicchoti udāhu kenaci deva pariyāyenāti.
evaṁ vutte ahaṁ bhante taṁ bhikkhuṁ etadavocaṁ evaṁ kho
panetaṁ āvuso bhagavatā byākatanti. so ca kho ānanda bhikkhu
navo bhavissati acirapabbajito thero vā pana bālo abyatto kathaṁ
hi nāma yaṁ mayā ekaṁsena byākataṁ tattha dvejjhaṁ āpajjissati
nāhaṁ ānanda aññaṁ ekapuggalaṁpi samanupassāmi yo evaṁ mayā
sabbaṁ cetaso samannāharitvā byākato yathayidaṁ devadatto yāvakīvañcāhaṁ
ānanda devadattassa vālaggakoṭinittuddanamattampi 1- sukkaṁ
dhammaṁ addasaṁ neva tāvāhaṁ devadattaṁ byākāsiṁ āpāyiko devadatto
nerayiko kappaṭṭho atekicchoti yato ca kho ahaṁ ānanda
devadattassa vālaggakoṭinittuddanamattampi sukkaṁ dhammaṁ na addasaṁ
athāhaṁ taṁ devadattaṁ byākāsiṁ āpāyiko devadatto nerayiko kappaṭṭho
atekicchoti seyyathāpi ānanda gūthakūpo sādhiko poriso pūro
gūthassa samatittiko tatra puriso sasīsako nimuggo assa tassa
koci deva puriso upagaccheyya 2- atthakāmo hitakāmo yogakkhemakāmo
tamhā gūthakūpā (pts. a iii, 404) uddharitukāmo so taṁ gūthakūpaṁ samantānuparigacchanto
na passeyya tassa purisassa vālaggakoṭinittuddanamattampi gūthena
amakkhitaṁ yattha taṁ gahetvā uddhareyya evameva kho ahaṁ ānanda yato
devadattassa vālaggakoṭinittuddanamattampi sukkaṁ dhammaṁ na addasaṁ athāhaṁ

footnote: 1 po. bālagga .... ma ... nitudana .... 2 ma. yu. uppajjeyya.

page number: 452

devadattaṁ byākāsiṁ āpāyiko devadatto nerayiko kappaṭṭho
atekicchoti sace tumhe ānanda suṇeyyātha tathāgatassa purisindriyañāṇāni
vibhajantassāti. etassa bhagavā kālo etassa sugata
kālo yaṁ bhagavā purisindriyañāṇāni vibhajeyya bhagavato sutvā
bhikkhū dhāressantīti. tenahānanda suṇāhi sādhukaṁ manasikarohi
bhāsissāmīti. evaṁ bhanteti kho āyasmā ānando bhagavato paccassosi.
bhagavā etadavoca idhāhaṁ ānanda ekaccaṁ puggalaṁ evaṁ cetasā
ceto paricca pajānāmi imassa kho puggalassa vijjamānā kusalāpi
dhammā akusalāpi dhammāti tamenaṁ aparena samayena evaṁ cetasā
ceto paricca pajānāmi imassa kho puggalassa kusalā dhammā
antarahitā akusalā dhammā sammukhībhūtā atthi ca khvassa 1- kusalamūlaṁ
asamucchinnaṁ tamhā tassa kusalākusalaṁ pātubhavissati evamayaṁ puggalo
āyatiṁ aparihānadhammo bhavissatīti seyyathāpi ānanda bījāni
akhaṇḍāni apūtīni avātātapahatāni sārādāni sukhasayitāni sukhette
suparikammakatāya bhūmiyā nikkhittāni jāneyyāsi tvaṁ ānanda imāni
bījāni vuḍḍhiṁ virūḷhiṁ vepullaṁ āpajjissantīti. evaṁ (pts. a iii, 405) bhante.
evameva kho ahaṁ ānanda idhekaccaṁ puggalaṁ evaṁ cetasā ceto paricca
pajānāmi imassa kho puggalassa vijjamānā kusalāpi dhammā akusalāpi
dhammāti tamenaṁ aparena samayena evaṁ cetasā ceto paricca
pajānāmi imassa kho puggalassa kusalā dhammā antarahitā akusalā

footnote: 1 yu. khvāssa.

page number: 453

dhammā sammukhībhūtā atthi ca khvassa kusalamūlaṁ asamucchinnaṁ tamhā
tassa kusalākusalaṁ pātubhavissati evamayaṁ puggalo āyatiṁ aparihānadhammo
bhavissatīti evampi kho ānanda tathāgatassa purisapuggalo
cetasā ceto paricca vidito hoti evampi kho ānanda tathāgatassa
purisindriyañāṇaṁ cetasā ceto paricca viditaṁ hoti evampi
kho ānanda tathāgatassa āyatiṁ dhammasamuppādo cetasā ceto paricca
vidito hoti idha panāhaṁ ānanda ekaccaṁ puggalaṁ evaṁ cetasā
ceto paricca pajānāmi imassa kho puggalassa vijjamānā kusalāpi
dhammā akusalāpi dhammāti tamenaṁ aparena samayena cetasā
ceto paricca pajānāmi imassa kho puggalassa akusalā dhammā
antarahitā kusalā dhammā sammukhībhūtā atthi ca khvassa akusalamūlaṁ
asamucchinnaṁ tamhā tassa kusalākusalaṁ pātubhavissati evamayaṁ puggalo
āyatiṁ parihānadhammo bhavissatīti seyyathāpi ānanda bījāni
akhaṇḍāni apūtīni avātātapahatāni sārādāni sukhasayitāni puthusilāya
nikkhittāni jāneyyāsi tvaṁ ānanda nayimāni bījāni vuḍḍhiṁ virūḷhiṁ
vepullaṁ āpajjissantīti. evaṁ bhante. evameva kho ahaṁ ānanda
idhekaccaṁ puggalaṁ evaṁ cetasā ceto paricca pajānāmi imassa kho
puggalassa vijjamānā kusalāpi dhammā akusalāpi dhammāti tamenaṁ
aparena samayena evaṁ cetasā ceto paricca pajānāmi imassa kho
puggalassa akusalā dhammā (pts. a iii, 406) antarahitā kusalā dhammā sammukhībhūtā

page number: 454

atthi ca khvassa akusalamūlaṁ asamucchinnaṁ tamhā tassa kusalākusalaṁ
pātubhavissati evamayaṁ puggalo āyatiṁ parihānadhammo bhavissatīti
evampi kho ānanda tathāgatassa purisapuggalo cetasā ceto paricca
vidito hoti evampi kho ānanda tathāgatassa purisindriyañāṇaṁ
cetasā ceto paricca viditaṁ hoti evampi kho ānanda tathāgatassa
āyatiṁ dhammasamuppādo cetasā ceto paricca vidito hoti idha
panāhaṁ ānanda ekaccaṁ puggalaṁ 1- cetasā ceto paricca pajānāmi
imassa kho puggalassa vijjamānā kusalāpi dhammā akusalāpi dhammāti
tamenaṁ aparena samayena evaṁ cetasā ceto paricca pajānāmi natthi
imassa puggalassa vālaggakoṭinittuddanamattopi sukko dhammo samannāgatāyaṁ
puggalo ekantakāḷakehi akusalehi dhammehi kāyassa bhedā
parammaraṇā apāyaṁ duggatiṁ vinipātaṁ nirayaṁ upapajjissatīti seyyathāpi
ānanda bījāni khaṇḍāni pūtīni vātātapahatāni sukhette suparikammakatāya
bhūmiyā nikkhittāni jāneyyāsi tvaṁ ānanda nayimāni bījāni
vuḍḍhiṁ virūḷhiṁ vepullaṁ āpajjissantīti. evaṁ bhante. evameva kho
ahaṁ ānanda idhekaccaṁ puggalaṁ evaṁ cetasā ceto paricca pajānāmi
imassa kho puggalassa vijjamānā kusalāpi dhammā akusalāpi dhammāti
tamenaṁ aparena samayena evaṁ cetasā ceto paricca pajānāmi natthi
imassa puggalassa vālaggakoṭinittuddanamattopi sukko dhammo samannāgatāyaṁ
puggalo ekantakāḷakehi akusalehi dhammehi kāyassa bhedā

footnote: 1 ma. ekaccaṁ puggalaṁ evaṁ .... yu. ekaccaṁ evaṁ cetasā.

page number: 455

parammaraṇā apāyaṁ duggatiṁ vinipātaṁ nirayaṁ upapajjissatīti evampi
kho ānanda tathāgatassa purisapuggalo cetasā ceto paricca vidito
hoti evampi kho ānanda tathāgatassa purisindriyañāṇaṁ cetasā
ceto paricca viditaṁ hoti evampi kho (pts. a iii, 407) ānanda tathāgatassa āyatiṁ
dhammasamuppādo cetasā ceto paricca vidito hotīti.
evaṁ vutte āyasmā ānando bhagavantaṁ etadavoca sakkā
nu kho bhante imesaṁ tiṇṇaṁ puggalānaṁ aparepi tayo puggalā sappaṭibhāgā
paññāpetunti sakkānandāti bhagavā etadavoca idhāhaṁ
ānanda ekaccaṁ puggalaṁ evaṁ cetasā ceto paricca pajānāmi imassa
kho puggalassa vijjamānā kusalāpi dhammā akusalāpi dhammāti tamenaṁ
aparena samayena evaṁ cetasā ceto paricca pajānāmi imassa kho
puggalassa kusalā dhammā antarahitā akusalā dhammā sammukhībhūtā
atthi ca khvassa kusalamūlaṁ asamucchinnaṁ tampi sabbena sabbaṁ samugghātaṁ
gacchati evamayaṁ puggalo āyatiṁ parihānadhammo bhavissatīti seyyathāpi
ānanda aṅgārāni ādittāni sampajjalitāni sañjotibhūtāni 1- puthusilāya
nikkhittāni jāneyyāsi tvaṁ ānanda nayimāni aṅgārāni vuḍḍhiṁ
virūḷhiṁ vepullaṁ āpajjissantīti. evaṁ bhante. seyyathāpi vā
panānanda sāyaṇhasamaye 2- suriye ogacchante jāneyyāsi tvaṁ ānanda
āloko antaradhāyissati andhakāro pātubhavissatīti. evaṁ bhante.

footnote: 1 ma. yu. sajotibhūtāni. 2 ma. yu. ...samayaṁ.

page number: 456

seyyathāpi vā panānanda abhidosāḍḍharattaṁ 1- bhattakālasamaye jāneyyāsi
tvaṁ ānanda āloko antarahito andhakāro pātubhūtoti. evaṁ
bhante. evameva kho ahaṁ ānanda idhekaccaṁ puggalaṁ evaṁ cetasā
ceto paricca pajānāmi imassa kho puggalassa vijjamānā kusalāpi
dhammā akusalāpi dhammāti tamenaṁ aparena samayena evaṁ cetasā
ceto paricca pajānāmi imassa kho puggalassa kusalā dhammā
antarahitā akusalā dhammā sammukhībhūtā atthi ca khvassa kusalamūlaṁ
asamucchinnaṁ tampi sabbena sabbaṁ samagghātaṁ gacchati evamayaṁ
puggalo āyatiṁ (pts. a iii, 408) parihānadhammo bhavissatīti evampi kho ānanda
tathāgatassa purisapuggalo cetasā ceto paricca vidito hoti evampi
kho ānanda tathāgatassa purisindriyañāṇaṁ cetasā ceto paricca viditaṁ
hoti evampi kho ānanda tathāgatassa āyatiṁ dhammasamuppādo
cetasā ceto paricca vidito hoti idha panāhaṁ ānanda ekaccaṁ
puggalaṁ evaṁ cetasā ceto paricca pajānāmi imassa kho puggalassa
vijjamānā kusalāpi dhammā akusalāpi dhammāti tamenaṁ aparena
samayena evaṁ cetasā ceto paricca pajānāmi imassa kho puggalassa
akusalā dhammā antarahitā kusalā dhammā sammukhībhūtā atthi ca
khvassa akusalamūlaṁ asamucchinnaṁ tampi sabbena sabbaṁ samugghātaṁ gacchati
evamayaṁ puggalo āyatiṁ aparihānadhammo bhavissatīti seyyathāpi ānanda
aṅgārāni ādittāni sampajjalitāni sañjotibhūtāni sukkhe tiṇapuñje

footnote: 1 yu. abhidose ....

page number: 457

vā kaṭṭhapuñje vā nikkhittāni jāneyyāsi tvaṁ ānanda imāni
aṅgārāni vuḍḍhiṁ virūḷhiṁ vepullaṁ āpajjissantīti. evaṁ bhante.
seyyathāpi vā panānanda rattiyā paccūsasamaye 1- suriye uggacchante
jāneyyāsi tvaṁ ānanda andhakāro antaradhāyissati āloko
pātubhavissatīti. evaṁ bhante. seyyathāpi vā panānanda
abhidosamajjhantike 2- bhattakālasamaye jāneyyāsi tvaṁ ānanda andhakāro
antarahito āloko pātubhūtoti. evaṁ bhante. evameva kho
ahaṁ ānanda idhekaccaṁ puggalaṁ evaṁ cetasā ceto paricca pajānāmi
imassa kho puggalassa vijjamānā kusalāpi dhammā akusalāpi dhammāti
tamenaṁ aparena samayena evaṁ cetasā ceto paricca pajānāmi imassa
kho puggalassa akusalā dhammā antarahitā kusalā dhammā sammukhībhūtā
atthi ca khvassa akusalamūlaṁ asamucchinnaṁ tampi sabbena sabbaṁ
samugghātaṁ gacchati evamayaṁ puggalo āyatiṁ aparihānadhammo bhavissatīti
evampi kho (pts. a iii, 409) ānanda tathāgatassa purisapuggalo cetasā ceto paricca
vidito hoti evampi kho ānanda tathāgatassa purisindriyañāṇaṁ
cetasā ceto paricca viditaṁ hoti evampi kho ānanda tathāgatassa
āyatiṁ dhammasamuppādo cetasā ceto paricca vidito hoti idha
panāhaṁ ānanda ekaccaṁ puggalaṁ evaṁ cetasā ceto paricca pajānāmi
imassa kho puggalassa vijjamānā kusalāpi dhammā akusalāpi dhammāti
tamenaṁ aparena samayena evaṁ cetasā ceto paricca pajānāmi natthi

footnote: 1 ma. yu. paccūsasamayaṁ. 2 yu. abhidose maj ....

page number: 458

imassa puggalassa vālaggakoṭinittuddanamattopi akusalo dhammo
samannāgatāyaṁ 1- puggalo ekantasukkehi anavajjehi dhammehi diṭṭheva dhamme
parinibbāyissatīti seyyathāpi ānanda aṅgārāni sītāni nibbutāni
sukkhe tiṇapuñje vā kaṭṭhapuñje vā nikkhittāni jāneyyāsi tvaṁ
ānanda nayimāni aṅgārāni vuḍḍhiṁ virūḷhiṁ vepullaṁ āpajjissantīti.
evaṁ bhante. evameva kho ahaṁ ānanda idhekaccaṁ puggalaṁ evaṁ
cetasā ceto paricca pajānāmi imassa kho puggalassa vijjamānā
kusalāpi dhammā akusalāpi dhammāti tamenaṁ aparena samayena evaṁ
cetasā ceto paricca pajānāmi natthi imassa puggalassa
vālaggakoṭinittuddanamattopi akusalo dhammo samannāgatāyaṁ 1- puggalo
ekantasukkehi anavajjehi dhammehi diṭṭheva dhamme parinibbāyissatīti evampi
kho ānanda tathāgatassa purisapuggalo cetasā ceto paricca vidito
hoti evampi kho ānanda tathāgatassa purisindriyañāṇaṁ cetasā
ceto paricca viditaṁ hoti evampi kho ānanda tathāgatassa āyatiṁ
dhammasamuppādo cetasā ceto paricca vidito hoti tatrānanda ye
te purimā tayo puggalā tesaṁ tiṇṇaṁ puggalānaṁ eko aparihānadhammo
eko parihānadhammo eko āpāyiko nerayiko tatrānanda
yeme (pts. a iii, 410) pacchimā tayo puggalā imesaṁ tiṇṇaṁ puggalānaṁ eko
aparihānadhammo eko parihānadhammo eko parinibbānadhammoti.

[334] 63 nibbedhikapariyāyaṁ vo bhikkhave dhammapariyāyaṁ desessāmi

footnote: 1 ma. yu. ... gatoyaṁ.

page number: 459

taṁ suṇātha sādhukaṁ manasikarotha bhāsissāmīti. evaṁ bhanteti kho
te bhikkhū bhagavato paccassosuṁ. bhagavā etadavoca katamo ca so
bhikkhave nibbedhikapariyāyo dhammapariyāyo kāmā bhikkhave veditabbā
kāmānaṁ nidānasambhavo veditabbo kāmānaṁ vemattatā veditabbā kāmānaṁ
vipāko veditabbo kāmanirodho veditabbo kāmanirodhagāminīpaṭipadā
veditabbā vedanā bhikkhave veditabbā vedanānaṁ nidānasambhavo
veditabbo vedanānaṁ vemattatā veditabbā vedanānaṁ vipāko veditabbo
vedanānirodho veditabbo vedanānirodhagāminīpaṭipadā veditabbā saññā
bhikkhave veditabbā saññānaṁ nidānasambhavo veditabbo saññānaṁ
vemattatā veditabbā saññānaṁ vipāko veditabbo saññānirodho
veditabbo saññānirodhagāminīpaṭipadā veditabbā āsavā bhikkhave
veditabbā āsavānaṁ nidānasambhavo veditabbo āsavānaṁ vemattatā
veditabbā āsavānaṁ vipāko veditabbo āsavanirodho veditabbo
āsavanirodhagāminīpaṭipadā veditabbā kammaṁ bhikkhave veditabbaṁ
kammānaṁ nidānasambhavo veditabbo kammānaṁ vemattatā veditabbā
kammānaṁ vipāko veditabbo kammanirodho veditabbo kammanirodhagāminīpaṭipadā
veditabbā dukkhaṁ bhikkhave veditabbaṁ dukkhassa nidānasambhavo
veditabbo dukkhassa vemattatā veditabbā dukkhassa vipāko veditabbo
dukkhanirodho veditabbo dukkhanirodhagāminīpaṭipadā veditabbā.
kāmā bhikkhave veditabbā kāmānaṁ nidānasambhavo veditabbo

page number: 460

kāmānaṁ vemattatā veditabbā kāmānaṁ vipāko veditabbo kāmanirodho
veditabbo kāmanirodhagāminīpaṭipadā veditabbāti iti kho
panetaṁ vuttaṁ kiñcetaṁ paṭicca vuttaṁ pañcime bhikkhave kāmaguṇā
cakkhuviññeyyā rūpā iṭṭhā kantā manāpā piyarūpā kāmūpasaṁhitā
rajaniyā 1- sotaviññeyyā saddā .pe. ghānaviññeyyā gandhā
jivhāviññeyyā rasā kāyaviññeyyā phoṭṭhabbā iṭṭhā kantā manāpā
piyarūpā kāmūpasaṁhitā rajaniyā 1- api ca kho bhikkhave nete kāmā
kāmaguṇā nāmete ariyassa vinaye vuccanti.
saṅkapparāgo purisassa kāmo
na te 2- kāmā yāni citrāni loke
saṅkapparāgo purisassa kāmo
tiṭṭhanti citrāni tatheva loke
athettha dhīrā vinayanti chandanti.
katamo ca bhikkhave kāmānaṁ nidānasambhavo phasso bhikkhave
kāmānaṁ nidānasambhavo. katamā ca bhikkhave kāmānaṁ vemattatā añño
bhikkhave kāmo rūpesu añño kāmo saddesu añño kāmo
gandhesu añño kāmo rasesu añño kāmo phoṭṭhabbesu ayaṁ
vuccati bhikkhave kāmānaṁ vemattatā. katamo ca bhikkhave kāmānaṁ
vipāko yaṁ kho bhikkhave kāmayamāno tajjaṁ tajjaṁ attabhāvaṁ

footnote: 1 ma. yu. rajanīyā. 2 ma. yu. nete.

page number: 461

abhinibbatteti puññabhāgiyaṁ vā apuññabhāgiyaṁ vā ayaṁ vuccati bhikkhave
kāmānaṁ vipāko. katamo ca bhikkhave kāmanirodho phassanirodhā 1- bhikkhave
kāmanirodho ayameva ariyo aṭṭhaṅgiko maggo kāmanirodhagāminīpaṭipadā
seyyathīdaṁ sammādiṭṭhi sammāsaṅkappo sammāvācā sammākammanto
sammāājīvo sammāvāyāmo sammāsati sammāsamādhi yato
ca 2- kho bhikkhave ariyasāvako evaṁ kāme pajānāti evaṁ kāmānaṁ
nidānasambhavaṁ pajānāti evaṁ kāmānaṁ vemattataṁ pajānāti evaṁ
kāmānaṁ vipākaṁ pajānāti evaṁ kāmanirodhaṁ pajānāti evaṁ
kāmanirodhagāminīpaṭipadaṁ pajānāti so imaṁ nibbedhikaṁ brahmacariyaṁ pajānāti
kāmanirodhaṁ kāmā bhikkhave veditabbā .pe. kāmanirodhagāminīpaṭipadā
veditabbāti iti yantaṁ vuttaṁ idametaṁ paṭicca vuttaṁ.
vedanā bhikkhave veditabbā .pe. vedanānirodhagāminīpaṭipadā
veditabbāti iti kho panetaṁ vuttaṁ kiñcetaṁ paṭicca vuttaṁ tisso
imā bhikkhave vedanā sukhā vedanā dukkhā vedanā adukkhamasukhā
vedanā. katamo ca bhikkhave vedanānaṁ nidānasambhavo phasso bhikkhave
vedanānaṁ nidānasambhavo. katamā ca bhikkhave vedanānaṁ vemattatā
atthi bhikkhave sāmisā sukhā vedanā atthi nirāmisā sukhā vedanā
atthi sāmisā dukkhā vedanā atthi nirāmisā dukkhā vedanā atthi
sāmisā adukkhamasukhā vedanā atthi nirāmisā adukkhamasukhā vedanā
ayaṁ vuccati bhikkhave vedanānaṁ vemattatā. katamo ca bhikkhave vedanānaṁ

footnote: 1 ma. yu. phassanirodho. 2 po. ma. casaddo natthi.

page number: 462

vipāko yaṁ kho bhikkhave vedayamāno 1- tajjaṁ tajjaṁ attabhāvaṁ
abhinibbatteti puññabhāgiyaṁ vā apuññabhāgiyaṁ vā ayaṁ vuccati bhikkhave
vedanānaṁ vipāko. katamo ca bhikkhave vedanānirodho phassanirodhā 2-
bhikkhave vedanānirodho ayameva ariyo aṭṭhaṅgiko maggo
vedanānirodhagāminīpaṭipadā seyyathīdaṁ sammādiṭṭhi .pe. (pts. a iii, 413) sammāsamādhi yato
ca 3- kho bhikkhave ariyasāvako evaṁ vedanaṁ 4- pajānāti evaṁ vedanānaṁ
nidānasambhavaṁ pajānāti evaṁ vedanānaṁ vemattataṁ pajānāti evaṁ
vedanānaṁ vipākaṁ pajānāti evaṁ vedanānirodhaṁ pajānāti evaṁ
vedanānirodhagāminīpaṭipadaṁ pajānāti so imaṁ nibbedhikaṁ brahmacariyaṁ
pajānāti vedanānirodhaṁ vedanā bhikkhave veditabbā .pe.
vedanānirodhagāminīpaṭipadā veditabbāti iti yantaṁ vuttaṁ idametaṁ paṭicca
vuttaṁ.
saññā bhikkhave veditabbā .pe. saññānirodhagāminīpaṭipadā
veditabbāti iti kho panetaṁ vuttaṁ kiñcetaṁ paṭicca vuttaṁ chayimā
bhikkhave saññā rūpasaññā saddasaññā gandhasaññā rasasaññā
phoṭṭhabbasaññā dhammasaññā. katamo ca bhikkhave
saññānaṁ nidānasambhavo phasso bhikkhave saññānaṁ nidānasambhavo.
katamā ca bhikkhave saññānaṁ vemattatā aññā bhikkhave saññā
rūpesu aññā saññā saddesu aññā saññā gandhesu aññā
saññā rasesu aññā saññā phoṭṭhabbesu aññā saññā

footnote: 1 po. ma. yu. vediyamāno. 2 ma. yu. phassanirodho. 3 ma. casaddo natthi.
footnote: 4 yu. vedanā.

page number: 463

dhammesu ayaṁ vuccati bhikkhave saññānaṁ vemattatā. katamo ca
bhikkhave saññānaṁ vipāko vohāravepakkāhaṁ 1- bhikkhave saññā vadāmi
yathā yathā naṁ sañjānāti tathā tathā voharati evaṁ saññī ahosinti
ayaṁ vuccati bhikkhave saññānaṁ vipāko. katamo ca bhikkhave saññānirodho
phassanirodhā 2- bhikkhave saññānirodho ayameva ariyo aṭṭhaṅgiko
maggo saññānirodhagāminīpaṭipadā seyyathīdaṁ sammādiṭṭhi .pe.
sammāsamādhi yato ca 3- kho bhikkhave ariyasāvako evaṁ saññā 4-
pajānāti evaṁ saññānaṁ nidānasambhavaṁ pajānāti evaṁ saññānaṁ
vemattataṁ pajānāti evaṁ saññānaṁ vipākaṁ pajānāti evaṁ
saññānirodhaṁ pajānāti evaṁ saññānirodhagāminīpaṭipadaṁ pajānāti so
imaṁ nibbedhikaṁ brahmacariyaṁ pajānāti saññānirodhaṁ saññā bhikkhave
veditabbā .pe. saññānirodhagāminīpaṭipadā veditabbāti
iti yantaṁ vuttaṁ idametaṁ paṭicca vuttaṁ.
āsavā bhikkhave veditabbā .pe. āsavanirodhagāminīpapaṭidā
veditabbāti iti kho panetaṁ vuttaṁ kiñcetaṁ paṭicca vuttaṁ tayome
bhikkhave āsavā kāmāsavo bhavāsavo avijjāsavo. katamo ca
bhikkhave āsavānaṁ nidānasambhavo avijjā bhikkhave āsavānaṁ nidānasambhavo.
katamā ca bhikkhave āsavānaṁ vemattatā atthi bhikkhave
āsavā nirayagamaniyā 5- atthi āsavā tiracchānayonigamaniyā atthi
āsavā pettivisayagamaniyā 6- atthi āsavā manussalokagamaniyā atthi

footnote: 1 ma. vohāravepakkaṁ bhikkhave saññaṁ vadāmi. 2 ma. yu. phassanirodho. 3 po.
footnote: ma. casaddo natthi. 4 ma. saññaṁ. 5 po. ... gāminīyā. ma. ... gamanīyā.
footnote: 6 yu. pitti ....

page number: 464

āsavā devalokagamaniyā ayaṁ vuccati bhikkhave āsavānaṁ vemattatā.
katamo ca bhikkhave āsavānaṁ vipāko yaṁ kho bhikkhave avijjāgato
tajjaṁ tajjaṁ attabhāvaṁ abhinibbatteti puññabhāgiyaṁ vā apuññabhāgiyaṁ
vā ayaṁ vuccati bhikkhave āsavānaṁ vipāko. katamo ca bhikkhave āsavanirodho
avijjānirodhā 1- bhikkhave āsavanirodho ayameva ariyo aṭṭhaṅgiko
maggo āsavanirodhagāminīpaṭipadā seyyathīdaṁ sammādiṭṭhi .pe.
sammāsamādhi yato ca 2- kho bhikkhave ariyasāvako evaṁ āsave
pajānāti evaṁ āsavānaṁ nidānasambhavaṁ pajānāti evaṁ āsavānaṁ
vemattataṁ pajānāti evaṁ āsavānaṁ (pts. a iii, 415) vipākaṁ pajānāti evaṁ āsavanirodhaṁ 3-
pajānāti evaṁ āsavanirodhagāminīpaṭipadaṁ pajānāti so imaṁ
nibbedhikaṁ brahmacariyaṁ pajānāti āsavanirodhaṁ āsavā bhikkhave
veditabbā .pe. āsavanirodhagāminīpaṭipadā veditabbāti iti yantaṁ
vuttaṁ idametaṁ paṭicca vuttaṁ.
kammaṁ bhikkhave veditabbaṁ .pe. kammanirodhagāminīpaṭipadā
veditabbāti iti kho panetaṁ vuttaṁ kiñcetaṁ paṭicca vuttaṁ cetanāhaṁ
bhikkhave kammaṁ vadāmi cetayitvā kammaṁ karoti kāyena vācāya manasā.
katamo ca bhikkhave kammānaṁ nidānasambhavo phasso bhikkhave kammānaṁ
nidānasambhavo. katamo ca bhikkhave kammānaṁ vemattatā atthi
bhikkhave kammaṁ nirayavedaniyaṁ atthi kammaṁ tiracchānayonivedaniyaṁ atthi
kammaṁ pittivisayavedaniyaṁ atthi kammaṁ manussalokavedaniyaṁ atthi kammaṁ

footnote: 1 ma. yu. avijjānirodho. 2 ma. casaddo natthi. 3 ma. āsavānaṁ nirodhaṁ.

page number: 465

devalokavedaniyaṁ ayaṁ vuccati bhikkhave kammānaṁ vemattatā. katamo ca
bhikkhave kammānaṁ vipāko tividhāhaṁ bhikkhave kammānaṁ vipākaṁ vadāmi
diṭṭheva dhamme upapajje vā apare vā pariyāye ayaṁ vuccati
bhikkhave kammānaṁ vipāko. katamo ca bhikkhave kammanirodho phassanirodhā 1-
bhikkhave kammanirodho ayameva ariyo aṭṭhaṅgiko maggo kammanirodha-
gāminīpaṭipadā seyyathīdaṁ sammādiṭṭhi .pe. sammāsamādhi yato
ca 2- kho bhikkhave ariyasāvako evaṁ kammaṁ pajānāti evaṁ kammānaṁ
nidānasambhavaṁ pajānāti evaṁ kammānaṁ vemattataṁ pajānāti evaṁ
kammānaṁ vipākaṁ pajānāti evaṁ kammanirodhaṁ pajānāti evaṁ kammanirodha-
gāminīpaṭipadaṁ pajānāti so imaṁ nibbedhikaṁ brahmacariyaṁ pajānāti
kammanirodhaṁ kammaṁ bhikkhave veditabbaṁ .pe. kammanirodhagāminīpaṭipadā
veditabbāti iti yantaṁ vuttaṁ idametaṁ paṭicca vuttaṁ.
dukkhaṁ bhikkhave veditabbaṁ dukkhassa nidānasambhavo veditabbo
dukkhassa vemattatā veditabbā dukkhassa vipāko veditabbo dukkhanirodho
veditabbo dukkhanirodhagāminīpaṭipadā veditabbāti iti kho panetaṁ vuttaṁ
kiñcetaṁ paṭicca vuttaṁ jātipi dukkhā jarāpi dukkhā byādhipi
dukkhā maraṇampi dukkhaṁ sokaparidevadukkhadomanassupāyāsāpi dukkhā
yampicchaṁ na labhati tampi dukkhaṁ saṅkhittena pañcupādānakkhandhā dukkhā.
katamo ca bhikkhave dukkhassa nidānasambhavo taṇhā bhikkhave dukkhassa

footnote: 1 ma. yu. phassanirodho. 2 ma. casaddo natthi.

page number: 466

nidānasambhavo. katamā ca bhikkhave dukkhassa vemattatā atthi bhikkhave
dukkhaṁ adhimattaṁ atthi parittaṁ atthi dandhavirāgi atthi khippavirāgi
ayaṁ vuccati bhikkhave dukkhassa vemattatā. katamo ca bhikkhave dukkhassa
vipāko idha bhikkhave ekacco yena dukkhena abhibhūto pariyādinnacitto
socati kilamati paridevati urattāḷī 1- kandati sammohaṁ āpajjati
yena vā pana dukkhena abhibhūto pariyādinnacitto bahiddhā pariyeṭṭhiṁ 2-
āpajjati ko ekapadaṁ dvipadaṁ pajānāti 3- imassa dukkhassa nirodhāyāti
sammohavepakkaṁ vāhaṁ bhikkhave dukkhaṁ vadāmi pariyeṭṭhivepakkaṁ 2- vā
ayaṁ vuccati bhikkhave dukkhassa vipāko. katamo ca bhikkhave dukkhanirodho
taṇhānirodhā 3- bhikkhave dukkhanirodho ayameva ariyo aṭṭhaṅgiko
maggo dukkhanirodhagāminīpaṭipadā 4- seyyathīdaṁ sammādiṭṭhi .pe.
sammāsamādhi yato ca 5- kho bhikkhave ariyasāvako evaṁ dukkhaṁ pajānāti
evaṁ dukkhassa nidānasambhavaṁ pajānāti evaṁ dukkhassa vemattataṁ
pajānāti evaṁ dukkhavipākaṁ pajānāti evaṁ dukkhanirodhaṁ pajānāti evaṁ
dukkhanirodhagāminīpaṭipadaṁ pajānāti so imaṁ nibbedhikaṁ brahmacariyaṁ
pajānāti dukkhanirodhaṁ dukkhaṁ bhikkhave veditabbaṁ dukkhassa nidānasambhavo
veditabbo dukkhassa vemattatā veditabbā dukkhassa vipāko
veditabbo dukkhanirodho veditabbo dukkhanirodhagāminīpaṭipadā veditabbāti
iti yantaṁ vuttaṁ idametaṁ paṭicca vuttaṁ ayaṁ kho so bhikkhave
nibbedhikapariyāyo dhammapariyāyoti.

footnote: 1 ma. urattāḷiṁ. 2 po. pariyiṭṭhiṁ. 3 ma. yu. taṇhānirodho. 4 ma. dukkhassa
footnote: ni .... 5 ma. casaddo natthi.

page number: 467

[335] 64 chayimāni bhikkhave tathāgatassa tathāgatabalāni yehi balehi
samannāgato tathāgato āsabhaṇṭhānaṁ paṭijānāti parisāsu sīhanādaṁ nadati
brahmacakkaṁ pavatteti katamāni cha idha bhikkhave tathāgato ṭhānañca
ṭhānato aṭṭhānañca aṭṭhānato yathābhūtaṁ pajānāti yampi bhikkhave
tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti
idampi bhikkhave tathāgatassa tathāgatabalaṁ hoti yaṁ balaṁ āgamma
tathāgato āsabhaṇṭhānaṁ paṭijānāti parisāsu sīhanādaṁ nadati brahmacakkaṁ
pavatteti.
puna caparaṁ bhikkhave tathāgato atītānāgatapaccuppannānaṁ kammasamādānānaṁ
ṭhānaso hetuso vipākaṁ yathābhūtaṁ pajānāti yampi bhikkhave
tathāgato atītānāgatapaccuppannānaṁ kammasamādānānaṁ ṭhānaso hetuso
vipākaṁ yathābhūtaṁ pajānāti idampi bhikkhave tathāgatassa tathāgatabalaṁ
hoti yaṁ balaṁ āgamma tathāgato āsabhaṇṭhānaṁ paṭijānāti parisāsu
sīhanādaṁ nadati brahmacakkaṁ pavatteti.
puna caparaṁ bhikkhave tathāgato jhānavimokkhasamādhisamāpattīnaṁ
saṅkilesaṁ vodānaṁ vuṭṭhānaṁ yathābhūtaṁ pajānāti yampi bhikkhave tathāgato
.pe. idampi bhikkhave tathāgatassa tathāgatabalaṁ hoti yaṁ balaṁ
āgamma tathāgato āsabhaṇṭhānaṁ paṭijānāti parisāsu sīhanādaṁ nadati
brahmacakkaṁ pavatteti.
puna caparaṁ bhikkhave tathāgato anekavihitaṁ pubbenivāsaṁ anussarati

page number: 468

seyyathīdaṁ ekampi jātiṁ dvepi jātiyo .pe. iti sākāraṁ sauddesaṁ
anekavihitaṁ pubbenivāsaṁ anussarati yampi bhikkhave tathāgato anekavihitaṁ
pubbenivāsaṁ anussarati seyyathīdaṁ ekampi jātiṁ dvepi
jātiyo .pe. iti sākāraṁ sauddesaṁ anekavihitaṁ pubbenivāsaṁ
anussarati idampi bhikkhave tathāgatassa tathāgatabalaṁ hoti yaṁ balaṁ
āgamma tathāgato āsabhaṇṭhānaṁ paṭijānāti parisāsu sīhanādaṁ nadati
brahmacakkaṁ pavatteti.
puna caparaṁ bhikkhave tathāgato dibbena cakkhunā visuddhena
atikkantamānusakena .pe. yathākammūpage satte pajānāti yampi bhikkhave
tathāgato dibbena cakkhunā visuddhena atikkantamānusakena .pe.
yathākammūpage satte pajānāti idampi bhikkhave tathāgatassa tathāgatabalaṁ
hoti yaṁ balaṁ āgamma tathāgato āsabhaṇṭhānaṁ paṭijānāti parisāsu
sīhanādaṁ nadati brahmacakkaṁ pavatteti.
puna caparaṁ bhikkhave tathāgato āsavānaṁ khayā anāsavañcetovimuttiṁ
paññāvimuttiṁ diṭṭheva dhamme sayaṁ abhiññā sacchikatvā upasampajja
viharati yampi bhikkhave tathāgato āsavānaṁ khayā .pe.
sacchikatvā upasampajja viharati idampi (pts. a iii, 419) bhikkhave tathāgatassa tathāgatabalaṁ
hoti yaṁ balaṁ āgamma tathāgato āsabhaṇṭhānaṁ paṭijānāti parisāsu
sīhanādaṁ nadati brahmacakkaṁ pavatteti. imāni kho bhikkhave cha tathāgatassa
tathāgatabalāni yehi balehi samannāgato tathāgato āsabhaṇṭhānaṁ

page number: 469

paṭijānāti parisāsu sīhanādaṁ nadati brahmacakkaṁ pavatteti.
tatra ce bhikkhave pare tathāgataṁ ṭhānañca ṭhānato aṭṭhānañca
aṭṭhānato yathābhūtaṁ ñāṇena upasaṅkamitvā pañhaṁ pucchanti yathā
yathā bhikkhave tathāgatassa ṭhānañca ṭhānato aṭṭhānañca aṭṭhānato
yathābhūtaṁ ñāṇaṁ viditaṁ tathā tathā tesaṁ tathāgato ṭhānañca ṭhānato
aṭṭhānañca aṭṭhānato yathābhūtaṁ ñāṇena pañhaṁ puṭṭho byākaroti.
tatra ce bhikkhave pare tathāgataṁ atītānāgatapaccuppannānaṁ kammasamādānānaṁ
ṭhānaso hetuso vipākaṁ yathābhūtaṁ ñāṇena upasaṅkamitvā pañhaṁ
pucchanti yathā yathā bhikkhave tathāgatassa atītānāgatapaccuppannānaṁ
kammasamādānānaṁ ṭhānaso hetuso vipākaṁ yathābhūtaṁ ñāṇaṁ viditaṁ tathā
tathā tesaṁ tathāgato atītānāgatapaccuppannānaṁ kammasamādānānaṁ ṭhānaso
hetuso vipākaṁ yathābhūtaṁ ñāṇena pañhaṁ puṭṭho byākaroti. tatra
ce bhikkhave pare tathāgataṁ jhānavimokkhasamādhisamāpattīnaṁ saṅkilesaṁ vodānaṁ
vuṭṭhānaṁ yathābhūtaṁ ñāṇena upasaṅkamitvā pañhaṁ pucchanti yathā
yathā bhikkhave tathāgatassa jhānavimokkhasamādhisamāpattīnaṁ saṅkilesaṁ vodānaṁ
vuṭṭhānaṁ yathābhūtaṁ ñāṇaṁ viditaṁ tathā tathā tesaṁ tathāgato
jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ ñāṇena
pañhaṁ puṭṭho byākaroti. tatra ce bhikkhave pare tathāgataṁ
pubbenivāsānussatiṁ yathābhūtaṁ (pts. a iii, 420) ñāṇena upasaṅkamitvā pañhaṁ pucchanti yathā
yathā bhikkhave tathāgatassa pubbenivāsānussatiṁ yathābhūtaṁ ñāṇaṁ viditaṁ

page number: 470

tathā tathā tesaṁ tathāgato pubbenivāsānussatiṁ yathābhūtaṁ ñāṇena pañhaṁ
puṭṭho byākaroti. tatra ce bhikkhave pare tathāgataṁ sattānaṁ cutūpapātaṁ
yathābhūtaṁ ñāṇena upasaṅkamitvā pañhaṁ pucchanti yathā yathā
bhikkhave tathāgatassa sattānaṁ cutūpapātaṁ yathābhūtaṁ ñāṇaṁ viditaṁ tathā
tathā tesaṁ tathāgato sattānaṁ cutūpapātaṁ yathābhūtaṁ ñāṇena pañhaṁ
puṭṭho byākaroti. tatra ce bhikkhave pare tathāgataṁ āsavānaṁ khayaṁ 1-
yathābhūtaṁ ñāṇena upasaṅkamitvā pañhaṁ pucchanti yathā yathā
tathāgatassa āsavānaṁ khayaṁ yathābhūtaṁ ñāṇaṁ viditaṁ tathā tathā tesaṁ
tathāgato āsavānaṁ khayaṁ yathābhūtaṁ ñāṇena pañhaṁ puṭṭho byākaroti.
tatra bhikkhave yampidaṁ 2- ṭhānañca ṭhānato aṭṭhānañca aṭṭhānato yathābhūtaṁ
ñāṇaṁ tampi samāhitassa vadāmi no asamāhitassa. yampidaṁ
atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ
ñāṇaṁ tampi samāhitassa vadāmi no asamāhitassa. yampidaṁ
bhikkhave 3- jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ
ñāṇaṁ tampi samāhitassa vadāmi no asamāhitassa. yampidaṁ
bhikkhave 3- pubbenivāsānussatiṁ yathābhūtaṁ ñāṇaṁ tampi samāhitassa vadāmi
no asamāhitassa. yampidaṁ sattānaṁ cutūpapātaṁ yathābhūtaṁ ñāṇaṁ tampi
samāhitassa vadāmi no asamāhitassa. yampidaṁ āsavānaṁ khayaṁ yathābhūtaṁ
ñāṇaṁ tampi samāhitassa vadāmi no asamāhitassa. iti

footnote: 1 ma. yu. khayā. aparaṁpi evaṁ ñātabbaṁ. 2 po. yadidaṁ. sabbattha evaṁ īdisameva.
footnote: 3 ma. yu. ayaṁ pāṭho natthi.

page number: 471

kho bhikkhave samādhi maggo asamādhi kummaggoti.
mahāvaggo paṭhamo.
tassuddānaṁ
soṇo phagguṇo chaḷābhijātiyo āsavā dārukammena 1-
pañca passe cittaparāyanaṁ udakaṁ nibbedhi cha imā balena vaggoti.
-------
devatāvaggo dutiyo

[336] 65 cha bhikkhave dhamme appahāya abhabbo anāgāmiphalaṁ
sacchikātuṁ katame cha assaddhiyaṁ ahirikaṁ anottappaṁ kosajjaṁ
muṭṭhasaccaṁ duppaññattaṁ ime kho bhikkhave cha dhamme appahāya
abhabbo anāgāmiphalaṁ sacchikātuṁ. cha bhikkhave dhamme pahāya bhabbo
anāgāmiphalaṁ sacchikātuṁ katame cha assaddhiyaṁ ahirikaṁ anottappaṁ
kosajjaṁ muṭṭhasaccaṁ duppaññattaṁ ime kho bhikkhave cha dhamme
pahāya bhabbo anāgāmiphalaṁ sacchikātunti.

[337] 66 cha bhikkhave dhamme appahāya abhabbo arahattaṁ sacchikātuṁ
katame (pts. a iii, 422) cha thīnaṁ middhaṁ uddhaccaṁ kukkuccaṁ assaddhiyaṁ
pamādaṁ ime kho bhikkhave cha dhamme appahāya abhabbo arahattaṁ
sacchikātuṁ. cha bhikkhave dhamme pahāya bhabbo arahattaṁ sacchikātuṁ
katame cha thīnaṁ middhaṁ uddhaccaṁ kukkuccaṁ assaddhiyaṁ pamādaṁ
ime kho bhikkhave cha dhamme pahāya bhabbo arahattaṁ sacchikātunti.

footnote: 1 yu. ... chaḷabhijātiyo āsavā dārukammahatthipassa cittaparāyanaṁ udakaṁ
footnote: nibbedhikasīhanādena vaggoti.

page number: 472

[338] 67 so vata bhikkhave bhikkhu pāpamitto pāpasahāyo
pāpasampavaṅko pāpamitte sevamāno bhajamāno payirupāsamāno tesañca
diṭṭhānugatiṁ āpajjamāno abhisamācārikaṁ dhammaṁ paripūressatīti netaṁ ṭhānaṁ
vijjati abhisamācārikaṁ dhammaṁ aparipūretvā sekhadhammaṁ paripūressatīti
netaṁ ṭhānaṁ vijjati sekhadhammaṁ aparipūretvā sīlāni paripūressatīti
netaṁ ṭhānaṁ vijjati sīlāni aparipūretvā kāmarāgaṁ vā rūparāgaṁ vā arūparāgaṁ
vā pajahissatīti netaṁ ṭhānaṁ vijjati so vata bhikkhave bhikkhu kalyāṇamitto
kalyāṇasahāyo kalyāṇasampavaṅko kalyāṇamitte sevamāno
bhajamāno payirupāsamāno tesañca diṭṭhānugatiṁ āpajjamāno abhisamācārikaṁ
dhammaṁ paripūressatīti ṭhānametaṁ vijjati abhisamācārikaṁ dhammaṁ paripūretvā
sekkhadhammaṁ paripūressatīti ṭhānametaṁ vijjati sekhadhammaṁ paripūretvā
sīlāni paripūressatīti ṭhānametaṁ vijjati sīlāni paripūretvā kāmarāgaṁ
vā rūparāgaṁ vā arūparāgaṁ vā pajahissatīti ṭhānametaṁ vijjatīti.

[339] 68 so vata bhikkhave bhikkhu saṅgaṇikārāmo saṅgaṇikārato
saṅgaṇikārāmataṁ anuyutto gaṇārāmo gaṇarato 2- gaṇārāmataṁ anuyutto eko
paviveke abhiramissatīti netaṁ ṭhānaṁ vijjati eko paviveke anabhiramanto
cittassa nimittaṁ gahessatīti netaṁ ṭhānaṁ vijjati cittassa nimittaṁ
aggaṇhanto sammādiṭṭhiṁ paripūressatīti netaṁ ṭhānaṁ vijjati sammādiṭṭhiṁ
aparipūretvā sammāsamādhiṁ paripūressatīti netaṁ ṭhānaṁ vijjati
sammāsamādhiṁ aparipūretvā saññojanāni pajahissatīti netaṁ ṭhānaṁ vijjati

footnote: 1 po. ma. saṅgaṇikarato. 2 po. gaṇārāmarato.

page number: 473

saññojanāni appahāya nibbānaṁ sacchikarissatīti netaṁ ṭhānaṁ vijjati
so vata bhikkhave bhikkhu na saṅgaṇikārāmo na saṅgaṇikārato na saṅgaṇikārāmataṁ
anuyutto na gaṇārāmo na gaṇarato na gaṇārāmataṁ anuyutto
eko paviveke abhiramissatīti ṭhānametaṁ vijjati eko paviveke abhiramanto
cittassa nimittaṁ gahessatīti ṭhānametaṁ vijjati cittassa
nimittaṁ gaṇhanto sammādiṭṭhiṁ paripūressatīti ṭhānametaṁ vijjati
sammādiṭṭhiṁ paripūretvā sammāsamādhiṁ paripūressatīti ṭhānametaṁ vijjati
sammāsamādhiṁ paripūretvā saññojanāni pajahissatīti ṭhānametaṁ vijjati
saññojanāni pahāya nibbānaṁ sacchikarissatīti ṭhānametaṁ vijjatīti.

[340] 69 atha kho aññatarā devatā abhikkantāya rattiyā
abhikkantavaṇṇanā kevalakappaṁ jetavanaṁ obhāsetvā yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ aṭṭhāsi
ekamantaṁ ṭhitā kho sā devatā bhagavantaṁ etadavoca chayime bhante
dhammā bhikkhuno aparihānāya saṁvattanti katame cha satthugāravatā
dhammagāravatā saṅghagāravatā sikkhāgāravatā sovacassatā
kalyāṇamittatā ime kho bhante cha dhammā bhikkhuno aparihānāya
saṁvattantīti. idamavoca sā devatā. samanuñño satthā ahosi.
atha kho sā devatā samanuñño me satthāti bhagavantaṁ abhivādetvā
padakkhiṇaṁ katvā tatthevantaradhāyi.
atha kho bhagavā tassā rattiyā accayena bhikkhū āmantesi

page number: 474

imaṁ bhikkhave rattiṁ aññatarā devatā abhikkantāya rattiyā abhikkantavaṇṇā
kevalakappaṁ jetavanaṁ obhāsetvā yenāhaṁ tenupasaṅkami
upasaṅkamitvā maṁ abhivādetvā ekamantaṁ aṭṭhāsi ekamantaṁ ṭhitā
kho bhikkhave sā devatā maṁ etadavoca chayime bhante dhammā
bhikkhuno aparihānāya saṁvattanti katame cha satthugāravatā dhammagāravatā
saṅghagāravatā sikkhāgāravatā sovacassatā kalyāṇamittatā
ime kho bhante cha dhammā bhikkhuno aparihānāya saṁvattantīti.
idamavoca bhikkhave sā devatā idaṁ vatvā maṁ abhivādetvā padakkhiṇaṁ
katvā tatthevantaradhāyīti.
evaṁ vutte āyasmā sārīputto bhagavantaṁ abhivādetvā
etadavoca imassa kho ahaṁ bhante bhagavatā saṅkhittena bhāsitassa
evaṁ vitthārena atthaṁ ājānāmi idha bhante bhikkhu attanā ca
satthugāravo hoti satthugāravatāya ca vaṇṇavādī ye caññe
bhikkhū na satthugāravā te ca satthugāravatāya samādapeti ye caññe
bhikkhū satthugāravā tesañca vaṇṇaṁ bhaṇati bhūtaṁ tacchaṁ kālena
attanā ca dhammagāravo hoti .pe. saṅghagāravo hoti .. sikkhāgāravo ..
hoti ... suvaco hoti .pe. kalyāṇamitto hoti kalyāṇamittatāya
ca vaṇṇavādī ye caññe bhikkhū na kalyāṇamittā te ca
kalyāṇamittatāya samādapeti ye caññe bhikkhū kalyāṇamittā
tesañca vaṇṇaṁ bhaṇati bhūtaṁ tacchaṁ kālena imassa kho ahaṁ bhante

page number: 475

bhagavatā saṅkhittena bhāsitassa evaṁ vitthārena atthaṁ ājānāmīti.
sādhu sādhu sārīputta sādhu (pts. a iii, 425) kho tvaṁ sārīputta imassa mayā
saṅkhittena bhāsitassa evaṁ vitthārena atthaṁ ājānāsi idha sārīputta
bhikkhu attanā ca satthugāravo hoti satthugāravatāya ca vaṇṇavādī
ye caññe bhikkhū na satthugāravā te ca satthugāravatāya samādapeti
ye caññe bhikkhū satthugāravā tesañca vaṇṇaṁ bhaṇati bhūtaṁ tacchaṁ
kālena attanā ca dhammagāravo hoti .pe. saṅghagāravo hoti ...
sikkhāgāravo hoti ... suvaco hoti .pe. kalyāṇamitto hoti
kalyāṇamittatāya ca vaṇṇavādī ye caññe bhikkhū na kalyāṇamittā
te ca kalyāṇamittatāya samādapeti ye caññe bhikkhū kalyāṇamittā
tesañca vaṇṇaṁ bhaṇati bhūtaṁ tacchaṁ kālena imassa kho
sārīputta mayā saṅkhittena bhāsitassa evaṁ vitthārena attho daṭṭhabboti.

[341] 70 so vata bhikkhave bhikkhu na santena samādhinā na
paṇītena na paṭippassaddhiladdhena na ekodibhāvādhigatena anekavihitaṁ iddhividhaṁ
paccanubhavissati ekopi hutvā bahudhā bhavissati bahudhāpi hutvā
eko bhavissati .pe. yāva brahmalokāpi kāyena vasaṁ vattissatīti 1-
netaṁ ṭhānaṁ vijjati. dibbāya sotadhātuyā visuddhāya atikkantamānusikāya
ubho sadde suṇissati dibbe ca mānuse ca ye dūre
santike cāti netaṁ ṭhānaṁ vijjati. parasattānaṁ parapuggalānaṁ cetasā
ceto paricca pajānissati sarāgaṁ vā cittaṁ sarāgaṁ cittanti

footnote: 1 yu. kāyena va saṁvattissatīti.

page number: 476

pajānissati .pe. avimuttaṁ vā cittaṁ avimuttaṁ cittanti 

[1]- pajānissatīti
netaṁ ṭhānaṁ vijjati. anekavihitaṁ pubbenivāsaṁ anussarissati
seyyathīdaṁ ekampi jātiṁ dvepi jātiyo .pe. iti sākāraṁ sauddesaṁ
anekavihitaṁ pubbenivāsaṁ anussarissatīti netaṁ ṭhānaṁ vijjati. dibbena
cakkhunā visuddhena atikkantamānusakena satte passissati .pe.
yathākammūpage satte pajānissatīti netaṁ ṭhānaṁ vijjati. āsavānaṁ khayā
.pe. sacchikatvā upasampajja viharissatīti netaṁ ṭhānaṁ vijjati.
so vata bhikkhave bhikkhu santena samādhinā paṇītena
paṭippassaddhiladdhena ekodibhāvādhigatena anekavihitaṁ iddhividhaṁ paccanubhavissati
.pe. yāva brahmalokāpi kāyena vasaṁ vattissatīti ṭhānametaṁ vijjati.
dibbāya sotadhātuyā visuddhāya atikkantamānusikāya ubho sadde
suṇissati dibbe ca mānuse ca ye dūre santike cāti ṭhānametaṁ vijjati.
parasattānaṁ parapuggalānaṁ cetasā ceto paricca pajānissati sarāgaṁ
vā cittaṁ sarāgaṁ cittanti pajānissati .pe. avimuttaṁ vā cittaṁ
avimuttaṁ cittanti pajānissatīti ṭhānametaṁ vijjati. anekavihitaṁ
pubbenivāsaṁ anussarissati seyyathīdaṁ ekampi jātiṁ dvepi jātiyo
.pe. iti sākāraṁ sauddesaṁ anekavihitaṁ pubbenivāsaṁ anussarissatīti
ṭhānametaṁ vijjati. dibbena cakkhunā visuddhena atikkantamānusakena
satte passissati cavamāne upapajjamāne hīne paṇīte suvaṇṇe dubbaṇṇe
sugate duggate yathākammūpage satte pajānissatīti ṭhānametaṁ

footnote: 1 po. yu. .pe. vimuttaṁ vā cittaṁ vimuttaṁ cittanti ....

page number: 477

vijjati. āsavānaṁ khayā anāsavañcetovimuttiṁ .pe. sacchikatvā
upasampajja viharissatīti ṭhānametaṁ vijjatīti.

[342] 71 chahi bhikkhave dhammehi samannāgato bhikkhu abhabbo tatra
tatreva sakkhibhabbataṁ pāpuṇituṁ sati sati āyatane katamehi chahi idha
bhikkhave bhikkhu ime hānabhāgiyā dhammāti yathābhūtaṁ nappajānāti
ime ṭhitibhāgiyā dhammāti yathābhūtaṁ nappajānāti ime visesabhāgiyā
dhammāti yathābhūtaṁ nappajānāti ime nibbedhabhāgiyā dhammāti yathābhūtaṁ
nappajānāti asakkaccakārī ca hoti asappāyakārī ca imehi kho
bhikkhave chahi dhammehi samannāgato bhikkhu abhabbo tatra tatreva
sakkhibhabbataṁ pāpuṇituṁ sati sati āyatane.
chahi bhikkhave dhammehi samannāgato bhikkhu bhabbo tatra tatreva
sakkhibhabbataṁ pāpuṇituṁ sati sati āyatane katamehi chahi idha bhikkhave
bhikkhu ime hānabhāgiyā dhammāti yathābhūtaṁ pajānāti ime ṭhitibhāgiyā 1-
dhammāti yathābhūtaṁ pajānāti ime visesabhāgiyā dhammāti yathābhūtaṁ
pajānāti ime nibbedhabhāgiyā dhammāti yathābhūtaṁ pajānāti sakkaccakārī
ca hoti sappāyakārī ca imehi kho bhikkhave chahi dhammehi
samannāgato bhikkhu bhabbo tatra tatreva sakkhibhabbataṁ pāpuṇituṁ sati
sati āyataneti.

[343] 72 chahi bhikkhave dhammehi samannāgato bhikkhu abhabbo
samādhismiṁ balataṁ pāpuṇituṁ katamehi chahi idha bhikkhave bhikkhu

footnote: 1 po. vuḍḍhibhāgiyā....

page number: 478

na samādhissa samāpattikusalo hoti na samādhissa ṭhitikusalo hoti na
samādhissa vuṭṭhānakusalo hoti asakkaccakārī ca hoti asātaccakārī
ca asappāyakārī ca imehi kho bhikkhave chahi dhammehi samannāgato
bhikkhu abhabbo samādhismiṁ (pts. a iii, 428) balataṁ pāpuṇituṁ.
chahi bhikkhave dhammehi samannāgato bhikkhu bhabbo samādhismiṁ balataṁ
pāpuṇituṁ katamehi chahi idha bhikkhave bhikkhu samādhissa samāpattikusalo
hoti samādhissa ṭhitikusalo hoti samādhissa vuṭṭhānakusalo
hoti sakkaccakārī ca hoti sātaccakārī ca sappāyakārī ca
imehi kho bhikkhave chahi dhammehi samannāgato bhikkhu bhabbo samādhismiṁ
balataṁ pāpuṇitunti.

[344] 73 cha bhikkhave dhamme appahāya abhabbo paṭhamaṁ jhānaṁ upasampajja
viharituṁ katame cha kāmacchandaṁ byāpādaṁ thīnamiddhaṁ uddhaccakukkuccaṁ
vicikicchaṁ kāmesu kho panassa ādīnavo na yathābhūtaṁ sammappaññāya
sudiṭṭho hoti ime kho bhikkhave cha dhamme appahāya
abhabbo paṭhamaṁ jhānaṁ upasampajja viharituṁ.
cha bhikkhave dhamme pahāya bhabbo paṭhamaṁ jhānaṁ upasampajja
viharituṁ katame cha kāmacchandaṁ byāpādaṁ thīnamiddhaṁ uddhaccakukkuccaṁ
vicikicchaṁ kāmesu kho panassa ādīnavo yathābhūtaṁ sammappaññāya sudiṭṭho
hoti ime kho bhikkhave cha dhamme pahāya bhabbo paṭhamaṁ jhānaṁ
upasampajja viharitunti.

page number: 479

[345] 74 cha bhikkhave dhamme appahāya abhabbo paṭhamaṁ ṭhānaṁ upasampajja
viharituṁ katame cha kāmavitakkaṁ byāpādavitakkaṁ vihiṁsāvitakkaṁ
kāmasaññaṁ byāpādasaññaṁ vihiṁsāsaññaṁ ime kho
bhikkhave cha dhamme appahāya abhabbo paṭhamaṁ jhānaṁ upasampajja viharituṁ.
cha bhikkhave (pts. a iii, 429) dhamme pahāya paṭhamaṁ jhānaṁ upasampajja viharituṁ
katame cha kāmavitakkaṁ bayāpādavitakkaṁ vihiṁsāvitakkaṁ kāmasaññaṁ
byāpādasaññaṁ vihiṁsāsaññaṁ ime kho bhikkhave cha dhamme pahāya
bhabbo paṭhamaṁ jhānaṁ upasampajja viharitunti.
devatāvaggo dutiyo.
tassuddānaṁ
anāgāmi ahaṁ 

[1]- mittā devatā 2- satisakkhibalaṁ 3-
taṁ jhānaṁ 4- apare duveti 5-.
--------
arahantavaggo tatiyo

[346] 75 chahi bhikkhave dhammehi samannāgato bhikkhu diṭṭheva dhamme
dukkhaṁ viharati savighātaṁ saupāyāsaṁ sapariḷāhaṁ kāyassa bhedā parammaraṇā
duggati pāṭikaṅkhā katamehi chahi kāmavitakkena byāpādavitakkena
vihiṁsāvitakkena kāmasaññāya byāpādasaññāya vihiṁsāsaññāya imehi kho
bhikkhave chahi dhammehi samannāgato bhikkhu diṭṭheva dhamme dukkhaṁ viharati savighātaṁ
saupāyāsaṁ sapariḷāhaṁ kāyassa bhedā parammaraṇā duggati pāṭikaṅkhā.

footnote: 1 yu. ca. 2 ma. saṅgaṇikārāmadevatā. 3 ma. samādhisakkhibhabbaṁ balaṁ.
footnote: yu. so vata sakkhi balataṁ .... 4 po. tajjhānaṁ. ma. tajjhānā. yu. jhānaṁ
footnote: ca. ... 5 ma. ... duvepi cāti.

page number: 480

chahi bhikkhave dhammehi samannāgato bhikkhu diṭṭheva dhamme sukhaṁ
viharati avighātaṁ anupāyāsaṁ apariḷāhaṁ kāyassa bhedā parammaṇā sugati
pāṭikaṅkhā katamehi chahi nekkhammavitakkena abyāpādavitakkena
avihiṁsāvitakkena nekkhammasaññāya abyāpādasaññāya avihiṁsāsaññāya
imehi kho bhikkhave chahi dhammehi samannāgato bhikkhu
diṭṭheva (pts. a iii, 430) dhamme sukhaṁ viharati avighātaṁ anupāyāsaṁ apariḷāhaṁ kāyassa
bhedā parammaraṇā sugati pāṭikaṅkhāti.

[347] 76 cha bhikkhave dhamme appahāya abhabbo arahattaṁ sacchikātuṁ
katame cha mānaṁ omānaṁ atimānaṁ adhimānaṁ thambhaṁ atinipātaṁ 1-
ime kho bhikkhave cha dhamme appahāya abhabbo arahattaṁ
sacchikātuṁ.
cha bhikkhave dhamme pahāya bhabbo arahattaṁ sacchikātuṁ katame cha
mānaṁ omānaṁ atimānaṁ adhimānaṁ thambhaṁ atinipātaṁ 1- ime
kho bhikkhave cha dhamme pahāya bhabbo arahattaṁ sacchikātunti.

[348] 77 cha bhikkhave dhamme appahāya abhabbo uttarimanussadhammā 2-
alamariyañāṇadassanavisesaṁ sacchikātuṁ katame cha muṭṭhasaccaṁ asampajaññaṁ
indriyesu aguttadvārataṁ bhojane amattaññutaṁ kuhanaṁ
lapanaṁ ime kho bhikkhave cha dhamme appahāya abhabbo uttarimanussadhammā
alamariyañāṇadassanavisesaṁ sacchikātuṁ.
cha bhikkhave dhamme pahāya bhabbo uttarimanussadhammā

footnote: 1 po. atithambhaṁ. 2 ma. ..ḍhammaṁ.

page number: 481

alamariyañāṇadassanavisesaṁ sacchikātuṁ katame cha muṭṭhasaccaṁ asampajaññaṁ
indriyesu aguttadvārataṁ bhojane amattaññutaṁ kuhanaṁ lapanaṁ
ime (pts. a iii, 431) kho bhikkhave cha dhamme pahāya bhabbo uttarimanussadhammā 1-
alamariyañāṇadassanavisesaṁ sacchikātunti.

[349] 78 chahi bhikkhave dhammehi samannāgato bhikkhu diṭṭheva dhamme
sukhasomanassabahulo viharati yoni cassa āraddho 2- hoti āsavānaṁ
khayāya katamehi chahi idha bhikkhave bhikkhu dhammārāmo hoti
bhāvanārāmo hoti pahānārāmo hoti pavivekārāmo hoti
abyāpajjhārāmo hoti nippapañcārāmo hoti imehi kho bhikkhave
chahi dhammehi samannāgato bhikkhu diṭṭheva dhamme sukhasomanassabahulo
viharati yoni cassa āraddho 2- hoti āsavānaṁ khayāyāti.

[350] 79 chahi bhikkhave dhammehi samannāgato bhikkhu abhabbo
anadhigataṁ vā kusalaṁ dhammaṁ adhigantuṁ adhigataṁ vā kusalaṁ dhammaṁ phātikātuṁ 3-
katamehi chahi idha bhikkhave bhikkhu na āyakusalo hoti 4- na apāyakusalo
hoti 4- na upāyakusalo hoti anadhigatānaṁ kusalānaṁ dhammānaṁ
adhigamāya na chandaṁ janeti adhigate kusale dhamme na sārakkhati 5-
sātaccakiriyāya na sampādeti imehi kho bhikkhave chahi dhammehi
samannāgato bhikkhu abhabbo anadhigataṁ vā kusalaṁ dhammaṁ adhigantuṁ adhigataṁ
vā kusalaṁ dhammaṁ phātikātuṁ 3-.

footnote: 1 ma. .. dhammaṁ. 2 ma. yu. āraddhā. 3 ma. yātiṁ kātuṁ. 4 ma. ca hoti.
footnote: 5 ma. na ārakkhati.

page number: 482

chahi bhikkhave dhammehi samannāgato bhikkhu bhabbo anadhigataṁ vā
kusalaṁ dhammaṁ adhigantuṁ adhigataṁ vā (pts. a iii, 432) kusalaṁ dhammaṁ phātikātuṁ katamehi
chahi idha bhikkhave bhikkhu āyakusalo ca hoti apāyakusalo ca hoti
upāyakusalo ca hoti anadhigatānaṁ kusalānaṁ dhammānaṁ adhigamāya chandaṁ
janeti adhigate kusale dhamme sārakkhati 1- sātaccakiriyāya sampādeti
imehi kho bhikkhave chahi dhammehi samannāgato bhikkhu bhabbo anadhigataṁ
vā kusalaṁ dhammaṁ adhigantuṁ adhigataṁ vā kusalaṁ dhammaṁ phātikātunti.

[351] 80 chahi bhikkhave dhammehi samannāgato bhikkhu na cirasseva
mahattaṁ 2- vepullattaṁ pāpuṇāti dhammesu katamehi chahi idha bhikkhave
bhikkhu ālokabahulo ca hoti yogabahulo ca hoti 3- vedabahulo ca
hoti 3- asantuṭṭhibahulo ca anikkhittadhuro ca kusalesu dhammesu
uttariñca patāreti imehi kho bhikkhave chahi dhammehi samannāgato
bhikkhu na cirasseva mahattaṁ 2- vepullattaṁ pāpuṇāti dhammesūti.

[352] 81 chahi bhikkhave dhammehi samannāgato yathābhataṁ nikkhitto
evaṁ niraye katamehi chahi pāṇātipātī hoti adinnādāyī hoti
kāmesu micchācārī hoti musāvādī hoti pāpiccho ca micchādiṭṭhi
ca imehi kho bhikkhave chahi dhammehi samannāgato yathābhataṁ
nikkhitto evaṁ niraye.
chahi bhikkhave dhammehi samannāgato yathābhataṁ nikkhitto evaṁ sagge
katamehi chahi pāṇātipātā paṭivirato hoti adinnādānā paṭivirato

footnote: 1 ma. ārakkhati. 2 ma. yu. mahantataṁ. 3 ma. ime pāṭhā natthi.

page number: 483

hoti kāmesu micchācārā paṭivirato hoti musāvādā paṭivirato
hoti (pts. a iii, 433) appiccho ca sammādiṭṭhi ca imehi kho bhikkhave chahi
dhammehi samannāgato yathābhataṁ nikkhitto evaṁ saggeti.

[353] 82 chahi bhikkhave dhammehi samannāgato yathābhataṁ nikkhitto
evaṁ niraye katamehi chahi musāvādī 1- hoti pisuṇāvāco hoti
pharusāvāco hoti samphappalāpī hoti luddho ca pagabbho ca
imehi kho bhikkhave chahi dhammehi samannāgato yathābhataṁ nikkhitto evaṁ
niraye.
chahi bhikkhave dhammehi samannāgato yathābhataṁ nikkhitto evaṁ sagge
katamehi chahi musāvādā 2- paṭivirato hoti pisuṇāya vācāya paṭivirato
hoti pharusāya vācāya paṭivirato hoti samphappalāpā paṭivirato
hoti aluddho ca appagabbho ca imehi kho bhikkhave chahi
dhammehi samannāgato yathābhataṁ nikkhitto evaṁ saggeti.

[354] 83 chahi bhikkhave dhammehi samannāgato bhikkhu abhabbo aggaṁ
dhammaṁ arahattaṁ sacchikātuṁ katamehi chahi idha bhikkhave bhikkhu asaddho
hoti ahiriko hoti anottappī hoti kusīto hoti duppañño hoti
kāye ca jīvite ca sāpekkho hoti imehi kho bhikkhave chahi
dhammehi samannāgato bhikkhu abhabbo aggaṁ dhammaṁ arahattaṁ sacchikātuṁ.
chahi bhikkhave dhammehi samannāgato bhikkhu bhabbo aggaṁ dhammaṁ

footnote: 1 ma. pāṇātipātī hoti adinnādāyī hoti kāmesu micchācārī hoti musāvādī hoti
footnote: luddhoca .... 2 ma. (pts. a iii, 434) pāṇātipātā paṭivirato hoti adinnādānā paṭivirato hoti kāmesu
footnote: micchācārā paṭivirato hoti musāvādā paṭivirato hoti aluddho ca ....

page number: 484

arahattaṁ sacchikātuṁ katamehi chahi idha bhikkhave bhikkhu saddho hoti
hirīmā hoti ottappī hoti āraddhaviriyo hoti paññavā
hoti kāye ca jīvite ca anapekkho hoti imehi kho bhikkhave
chahi dhammehi samannāgato bhikkhu bhabbo aggaṁ dhammaṁ arahattaṁ
sacchikātunti.

[355] 84 chahi bhikkhave dhammehi samannāgatassa bhikkhuno yā
ratti vā divaso vā āgacchati hāni yeva pāṭikaṅkhā kusalesu dhammesu
no vuḍḍhi katamehi chahi idha bhikkhave bhikkhu mahiccho hoti
vighātavā asantuṭṭho itaritaracīvarapiṇḍapātasenāsanagilānapaccaya-
bhesajjaparikkhārena asaddho hoti dussīlo hoti kusīto hoti
muṭṭhassati hoti duppañño hoti imehi kho bhikkhave chahi dhammehi
samannāgatassa bhikkhuno yā ratti vā divaso vā āgacchati hāni
yeva pāṭikaṅkhā kusalesu dhammesu no vuḍḍhi.
chahi bhikkhave dhammehi samannāgatassa bhikkhuno yā ratti vā
divaso vā āgacchati vuḍḍhi yeva pāṭikaṅkhā kusalesu dhammesu no
parihāni katamehi chahi idha bhikkhave bhikkhu na mahiccho hoti na
vighātavā 1- santuṭṭho itaritaracīvarapiṇḍapātasenāsanagilānapaccaya-
bhesajjaparikkhārena saddho hoti sīlavā hoti āraddhaviriyo hoti satimā
hoti paññavā hoti imehi kho bhikkhave chahi dhammehi samannāgatassa
bhikkhuno yā ratti vā divaso vā āgacchati vuḍḍhi yeva

footnote: 1 po. ma. avighātavā.

page number: 485

pāṭikaṅkhā kusalesu dhammesu no parihānīti.
arahattavaggo tatiyo.
tassuddānaṁ
dukkhaṁ arahattaṁ uttari ca 1- sukhaṁ adhigamena ca
mahattadvayaniraye 2- aggadhammañca rattiyāti 3-.
---------
sītivaggo catuttho

[356] 85 chahi bhikkhave dhammehi samannāgato bhikkhu abhabbo anuttaraṁ
sītibhāvaṁ sacchikātuṁ katamehi chahi idha bhikkhave bhikkhu yasmiṁ
samaye cittaṁ niggahetabbaṁ tasmiṁ samaye cittaṁ na niggaṇhāti
yasmiṁ samaye cittaṁ paggahetabbaṁ tasmiṁ samaye cittaṁ na paggaṇhāti
yasmiṁ samaye cittaṁ sampahaṁsitabbaṁ tasmiṁ samaye cittaṁ na sampahaṁsati
yasmiṁ samaye cittaṁ ajjhupekkhitabbaṁ tasmiṁ samaye cittaṁ na ajjhupekkhati
hīnādhimuttiko ca hoti sakkāyābhirato ca imehi kho
bhikkhave chahi dhammehi samannāgato bhikkhu abhabbo anuttaraṁ sītibhāvaṁ
sacchikātuṁ.
chahi bhikkhave dhammehi samannāgato bhikkhu bhabbo anuttaraṁ sītibhāvaṁ
sacchikātuṁ katamehi chahi idha bhikkhave bhikkhu yasmiṁ samaye cittaṁ
niggahetabbaṁ tasmiṁ samaye cittaṁ niggaṇhāti yasmiṁ samaye cittaṁ
paggahetabbaṁ tasmiṁ samaye cittaṁ paggaṇhāti yasmiṁ samaye cittaṁ

footnote: 1 yu. uttariñca. 2 ma. mahantattaṁ dvayaṁ .... yu. mahantattaṁ dvayaniraye.
footnote: 3 ma. yu. rattiyoti.

page number: 486

sampahaṁsitabbaṁ tasmiṁ samaye cittaṁ sampahaṁsati yasmiṁ samaye cittaṁ
ajjhupekkhitabbaṁ tasmiṁ samaye cittaṁ ajjhupekkhati paṇītādhimuttiko
ca hoti nibbānābhirato ca imehi kho bhikkhave chahi dhammehi
samannāgato bhikkhu bhabbo anuttaraṁ sītibhāvaṁ sacchikātunti.

[357] 86 chahi bhikkhave dhammehi samannāgato suṇantopi saddhammaṁ
abhabbo niyāmaṁ okkamituṁ kusalesu dhammesu sammattaṁ katamehi chahi
kammāvaraṇatāya samannāgato hoti kilesāvaraṇatāya samannāgato
hoti vipākāvaraṇatāya samannāgato hoti assaddho ca hoti
acchandiko ca duppañño ca imehi kho bhikkhave chahi dhammehi
samannāgato suṇantopi saddhammaṁ abhabbo niyāmaṁ okkamituṁ kusalesu
dhammesu sammattaṁ.
chahi bhikkhave dhammehi samannāgato suṇantopi 1- saddhammaṁ bhabbo
niyāmaṁ okkamituṁ kusalesu dhammesu sammattaṁ katamehi chahi na
kammāvaraṇatāya samannāgato hoti na kilesāvaraṇatāya samannāgato
hoti na vipākāvaraṇatāya samannāgato hoti saddho ca hoti
chandiko ca paññavā ca imehi kho bhikkhave chahi dhammehi
samannāgato suṇantopi 1- saddhammaṁ bhabbo niyāmaṁ okkamituṁ kusalesu
dhammesu sammattanti.

[358] 87 chahi bhikkhave dhammehi samannāgato suṇantopi saddhammaṁ
abhabbo niyāmaṁ okkamituṁ kusalesu dhammesu sammattaṁ katamehi chahi

footnote: 1 ma. pisaddo natthi.

page number: 487

mātā jīvitā voropitā hoti pitā jīvitā voropito hoti arahā 1-
jīvitā voropito hoti tathāgatassa duṭṭhena cittena lohitaṁ
uppāditaṁ hoti saṅgho bhinno hoti duppañño hoti jaḷo eḷamūgo
imehi kho bhikkhave chahi dhammehi samannāgato suṇantopi saddhammaṁ
abhabbo niyāmaṁ okkamituṁ kusalesu dhammesu sammattaṁ.
chahi bhikkhave dhammehi samannāgato suṇantopi 2- saddhammaṁ bhabbo
niyāmaṁ okkamituṁ kusalesu dhammesu sammattaṁ katamehi chahi na
mātā jīvitā voropitā hoti na pitā jīvitā voropito hoti na
arahā 1- jīvitā voropito hoti na tathāgatassa duṭṭhena cittena
lohitaṁ uppāditaṁ hoti na saṅgho bhinno hoti paññavā hoti
ajaḷo aneḷamūgo imehi kho bhikkhave chahi dhammehi samannāgato
suṇantopi 2- saddhammaṁ bhabbo niyāmaṁ okkamituṁ kusalesu dhammesu
sammattanti

[359] 88 chahi bhikkhave dhammehi samannāgato suṇantopi saddhammaṁ
abhabbo niyāmaṁ okkamituṁ kusalesu dhammesu sammattaṁ katamehi chahi
tathāgatappavedite dhammavinaye desiyamāne na sussūsati na sotaṁ
odahati na aññācittaṁ upaṭṭhapeti 3- anatthaṁ gaṇhāti atthaṁ
riñcati ananulomikāya khantiyā samannāgato hoti imehi kho
bhikkhave chahi dhammehi samannāgato suṇantopi saddhammaṁ abhabbo niyāmaṁ
okkamituṁ kusalesu dhammesu sammattaṁ.

footnote: 1 ma. arahaṁ. 2 ma. pisaddo natthi. 3 ma. upaṭṭhāpeti.

page number: 488

chahi bhikkhave dhammehi samannāgato suṇantopi 1- saddhammaṁ bhabbo
niyāmaṁ okkamituṁ kusalesu dhammesu sammattaṁ katamehi chahi tathāgatappavedite
dhammavinaye desiyamāne sussūsati sotaṁ odahati aññācittaṁ
upaṭṭhapeti 2- atthaṁ gaṇhāti anatthaṁ riñcati anulomikāya
khantiyā samannāgato hoti imehi kho bhikkhave chahi dhammehi samannāgato
suṇantopi (pts. a iii, 438) 1- saddhammaṁ bhabbo niyāmaṁ okkamituṁ kusalesu dhammesu
sammattanti.

[360] 89 cha bhikkhave dhamme appahāya abhabbo diṭṭhisampadaṁ
sacchikātuṁ katame cha sakkāyadiṭṭhiṁ vicikicchaṁ sīlabbataparāmāsaṁ
apāyagamaniyaṁ rāgaṁ apāyagamaniyaṁ dosaṁ apāyagamaniyaṁ mohaṁ ime
kho bhikkhave cha dhamme appahāya abhabbo diṭṭhisampadaṁ sacchikātuṁ.
cha bhikkhave dhamme pahāya bhabbo diṭṭhisampadaṁ sacchikātuṁ katame
cha sakkāyadiṭṭhiṁ vicikicchaṁ sīlabbataparāmāsaṁ apāyagamaniyaṁ rāgaṁ
apāyagamaniyaṁ dosaṁ apāyagamaniyaṁ mohaṁ ime kho bhikkhave cha
dhamme pahāya bhabbo diṭṭhisampadaṁ sacchikātunti.

[361] 90 chayime bhikkhave dhammā diṭṭhisampannassa puggalassa pahīnā
katame cha sakkāyadiṭṭhi vicikicchā sīlabbataparāmāso apāyagamaniyo
rāgo apāyagamaniyo doso apāyagamaniyo moho ime
kho bhikkhave cha dhammā diṭṭhisampannassa puggalassa pahīnāti.

[362] 91 cha bhikkhave dhamme abhabbo diṭṭhisampanno puggalo

footnote: 1 ma. pisaddo natthi. 2 ma. upaṭṭhāpeti.

page number: 489

uppādetuṁ katame cha sakkāyadiṭṭhiṁ vicikicchaṁ sīlabbataparāmāsaṁ
apāyagamaniyaṁ rāgaṁ apāyagamaniyaṁ dosaṁ apāyagamaniyaṁ mohaṁ ime(pts. a iii, 439) 
kho bhikkhave cha dhamme abhabbo diṭṭhisampanno puggalo uppādetunti.

[363] 92 chayimāni bhikkhave abhabbaṭṭhānāni katamāni cha abhabbo
diṭṭhisampanno puggalo satthari agāravo viharituṁ appatisso abhabbo
diṭṭhisampanno puggalo dhamme agāravo viharituṁ appatisso abhabbo
diṭṭhisampanno puggalo saṅghe agāravo viharituṁ appatisso abhabbo
diṭṭhisampanno puggalo sikkhāya agāravo viharituṁ appatisso abhabbo
diṭṭhisampanno puggalo anāgamanīyavatthuṁ paccāgantuṁ abhabbo diṭṭhisampanno
puggalo aṭṭhamaṁ bhavaṁ nibbattetuṁ imāni kho bhikkhave
abhabbaṭṭhānānīti.

[364] 93 chayimāni bhikkhave abhabbaṭṭhānāni katamāni cha abhabbo
diṭṭhisampanno puggalo kañci saṅkhāraṁ niccato upagantuṁ abhabbo
diṭṭhisampanno puggalo kañci saṅkhāraṁ sukhato upagantuṁ abhabbo
diṭṭhisampanno puggalo kañci dhammaṁ attato upagantuṁ abhabbo
diṭṭhisampanno puggalo anantariyakammaṁ kātuṁ abhabbo diṭṭhisampanno
puggalo kotuhalamaṅgalena suddhiṁ paccāgantuṁ abhabbo diṭṭhisampanno
puggalo ito bahiddhā dakkhiṇeyyaṁ gavesituṁ imāni kho bhikkhave cha
abhabbaṭṭhānānīti.

[365] 94 chayimāni bhikkhave abhabbaṭṭhānāni katamāni cha abhabbo

page number: 490

diṭṭhisampanno puggalo mātaraṁ jīvitā voropetuṁ abhabbo diṭṭhisampanno
puggalo pitaraṁ jīvitā voropetuṁ abhabbo diṭṭhisampanno puggalo
arahantaṁ jīvitā voropetuṁ abhabbo diṭṭhisampanno puggalo tathāgatassa
duṭṭhena cittena lohitaṁ uppādetuṁ abhabbo diṭṭhisampanno
puggalo (pts. a iii, 440) saṅghaṁ bhindituṁ abhabbo diṭṭhisampanno puggalo aññaṁ satthāraṁ
uddisituṁ imāni kho bhikkhave cha abhabbaṭṭhānānīti.

[366] 95 chayimāni bhikkhave abhabbaṭṭhānāni katamāni cha
abhabbo diṭṭhisampanno puggalo sayaṁkataṁ sukhadukkhaṁ paccāgantuṁ abhabbo
diṭṭhisampanno puggalo parakataṁ 1- sukhadukkhaṁ paccāgantuṁ abhabbo diṭṭhisampanno
puggalo sayaṁkatañca parakatañca sukhadukkhaṁ paccāgantuṁ abhabbo
diṭṭhisampanno puggalo asayaṁkāraṁ adhiccasamuppannaṁ sukhadukkhaṁ paccāgantuṁ
abhabbo diṭṭhisampanno puggalo aparakāraṁ 2- adhiccasamuppannaṁ sukhadukkhaṁ
paccāgantuṁ abhabbo diṭṭhisampanno puggalo asayaṁkārañca aparakārañca 2-
adhiccasamuppannaṁ sukhadukkhaṁ paccāgantuṁ taṁ kissa hetu tathā
hissa bhikkhave diṭṭhisampannassa puggalassa hetu ca sudiṭṭho hetusamuppannā
ca dhammā imāni kho bhikkhave cha abhabbaṭṭhānānīti.
sītivaggo catuttho.
tassuddānaṁ
sīti bhabbo āvaraṇatā sussūsā pavuccati
pahātabbaṁ pahīnā me uppādetabbaṁ satthari
kañci saṅkhāraṁ mātari sayaṁkatena vaggoti 3-.

footnote: 1 ma. yu. paraṅkataṁ. 2 ma. yu. ..paraṅkāraṁ. 3 ma. sītibhāvaṁ āvaraṇaṁ voropitā
footnote: sussūsati (pts. a iii, 441) appahāya pahīnābhabbo tatthānā caturopi cāti.

page number: 491

ānisaṁsavaggo pañcamo

[367] 96 channaṁ bhikkhave pātubhāvo dullabho lokasmiṁ katamesaṁ
channaṁ tathāgatassa arahato sammāsambuddhassa pātubhāvo dullabho
lokasmiṁ tathāgatappaveditassa dhammavinayassa desetā puggalo dullabho
lokasmiṁ ariyāyatane paccājāto dullabho 1- lokasmiṁ indriyānaṁ
avekallatā dullabhā lokasmiṁ ajaḷatā aneḷamūgatā dullabhā lokasmiṁ
kusaladhammacchando dullabho lokasmiṁ imesaṁ kho bhikkhave channaṁ
pātubhāvo dullabho lokasminti.

[368] 97 chayime bhikkhave ānisaṁsā sotāpattiphalasacchikiriyāya
katame cha saddhammaniyato hoti aparihānadhammo hoti pariyantakatassa
dukkhaṁ na 2- hoti asādhāraṇena ñāṇena samannāgato hoti hetu
cassa sudiṭṭho hetusamuppannā ca dhammā imehi kho bhikkhave
cha ānisaṁsā sotāpattiphalasacchikiriyāyāti.

[369] 98 so vata bhikkhave bhikkhu kañci saṅkhāraṁ niccato samanupassanto
anulomikāya khantiyā samannāgato bhavissatīti netaṁ ṭhānaṁ
vijjati anulomikāya khantiyā asamannāgato sammattaniyāmaṁ okkamissatīti
netaṁ ṭhānaṁ vijjati sammattaniyāmaṁ anokkamamāno sotāpattiphalaṁ
vā sakadāgāmiphalaṁ vā anāgāmiphalaṁ vā arahattaṁ vā sacchikarissatīti

footnote: 1 ma. yu. paccājāti dullabhā. 2 ma. nasaddo natthi.

page number: 492

netaṁ ṭhānaṁ vijjati.
so vata bhikkhave bhikkhu sabbasaṅkhāre 1- aniccato samanupassanto
anulomikāya khantiyā samannāgato bhavissatīti ṭhānametaṁ vijjati anulomikāya
khantiyā samannāgato sammattaniyāmaṁ okkamissatīti ṭhānametaṁ
vijjati sammattaniyāmaṁ okkamamāno sotāpattiphalaṁ vā sakadāgāmiphalaṁ
vā anāgāmiphalaṁ vā arahattaṁ vā sacchikarissatīti ṭhānametaṁ vijjatīti.

[370] 99 so vata bhikkhave bhikkhu kañci saṅkhāraṁ sukhato
samanupassanto .pe. sabbasaṅkhāre 1- dukkhato samanupassanto .pe.

[371] 100 so vata bhikkhave bhikkhu kañci dhammaṁ attato samanupassanto
.pe. sabbadhamme 2- anattato samanupassanto .pe.

[372] 101 so vata bhikkhave bhikkhu nibbānaṁ dukkhato samanupassanto
anulomikāya khantiyā samannāgato bhavissatīti netaṁ ṭhānaṁ vijjati anulomikāya
khantiyā asamannāgato sammattaniyāmaṁ okkamissatīti netaṁ
ṭhānaṁ vijjati sammattaniyāmaṁ anokkamamāno sotāpattiphalaṁ vā sakadāgāmiphalaṁ
vā anāgāmiphalaṁ vā arahattaṁ vā sacchikarissatīti netaṁ
ṭhānaṁ vijjati.
so vata bhikkhave bhikkhu nibbānaṁ sukhato samanupassanto anulomikāya
khantiyā samannāgato bhavissatīti ṭhānametaṁ vijjati anulomikāya
khantiyā samannāgato sammattaniyāmaṁ okkamissatīti ṭhānametaṁ vijjati

footnote: 1 ma. yu. sabbasaṅkhāraṁ. 2 yu. sabbadhammaṁ.

page number: 493

sammattaniyāmaṁ okkamamāno sotāpattiphalaṁ vā sakadāgāmiphalaṁ vā
anāgāmiphalaṁ vā arahattaṁ vā sacchikarissatīti ṭhānametaṁ vijjatīti.

[373] 102 cha bhikkhave ānisaṁse sampassamānena alameva bhikkhunā
sabbasaṅkhāresu anodhiṁ karitvā aniccasaññaṁ upaṭṭhapetuṁ katame cha
sabbasaṅkhārā ca anavaṭṭhitato 1- khāyissanti sabbaloke ca me mano
nābhiramissati sabbalokā ca me mano vuhiṭṭhassati nibbānapoṇañca
me mānasaṁ bhavissati saññojanā ca me pahānaṁ gacchanti 2- paramena
ca sāmaññena samannāgato bhavissāmīti ime kho bhikkhave cha ānisaṁse
sampassamānena alameva bhikkhunā sabbasaṅkhāresu anodhiṁ karitvā aniccasaññaṁ
upaṭṭhapetunti.

[374] 103 cha bhikkhave ānisaṁse sampassamānena alameva bhikkhunā
sabbasaṅkhāresu anodhiṁ karitvā dukkhasaññaṁ upaṭṭhapetuṁ katame cha
sabbasaṅkhāresu ca me nibbānasaññā 3- paccupaṭṭhitā bhavissati seyyathāpi
ukkhittāsike vadhake sabbalokā ca me mano vuṭṭhahissati nibbāne
ca santidassāvī bhavissāmi anusayā ca me samugghātaṁ gacchissanti
kiccakārī ca bhavissāmi satthā ca pariciṇṇo bhavissati mettāvatāyāti
ime kho bhikkhave cha ānisaṁse sampassamānena alameva
bhikkhunā sabbasaṅkhāresu anodhiṁ karitvā dukkhasaññaṁ upaṭṭhapetunti.

[375] 104 cha bhikkhave ānisaṁse sampassamānena alameva bhikkhunā
sabbadhammesu anodhiṁ karitvā anattasaññaṁ upaṭṭhapetuṁ katame cha

footnote: 1 ma. ... ca me anavatthitā. yu. ... ca me anavaṭṭhitato .... 2 ma. gacchissanti.
footnote: 3 ma. nibbidasaññā.

page number: 494

sabbaloke ca atammayo bhavissāmi ahaṅkārā ca me uparujjhissanti
mamaṅkārā ca uparujjhissanti asādhāraṇena ca ñāṇena samannāgato
bhavissāmi hetu ca me sudiṭṭho bhavissati hetusamuppannā
ca dhammā ime kho bhikkhave cha ānisaṁse sampassamānena alameva
bhikkhunā sabbadhammesu anodhiṁ karitvā anattasaññaṁ upaṭṭhapetunti.

[376] 105 tayome bhikkhave bhavā pahātabbā tīsu sikkhāsu
sikkhitabbaṁ katame tayo bhavā pahātabbā kāmabhavo rūpabhavo arūpabhavo
ime tayo bhavā pahātabbā katamāsu tīsu sikkhāsu sikkhitabbaṁ
adhisīlasikkhāya adhicittasikkhāya adhipaññāsikkhāya imāsu tīsu
sikkhāsu sikkhitabbaṁ yato kho bhikkhave bhikkhuno ime tayo bhavā
pahīnā honti imāsu ca tīsu sikkhāsu sikkhitasikkho hoti ayaṁ
vuccati (pts. a iii, 445) bhikkhave bhikkhu acchejji taṇhaṁ vivattayi saññojanaṁ sammā
mānābhisamayā antamakāsi dukkhassāti.

[377] 106 tisso imā bhikkhave taṇhā pahātabbā tayo ca
mānā katamā tisso taṇhā pahātabbā kāmataṇhā bhavataṇhā
vibhavataṇhā imā tisso taṇhā pahātabbā katame tayo mānā
māno omāno atimāno ime tayo mānā 

[1]- yato kho bhikkhave
bhikkhuno imā tisso taṇhā pahīnā honti ime ca tayo mānā
ayaṁ vuccati bhikkhave bhikkhu acchejji taṇhaṁ vivattayi saññojanaṁ
sammā mānābhisamayā antamakāsi dukkhassāti.
ānisaṁsavaggo pañcamo.

footnote: 1 ma. yu. pahātabbā.

page number: 495

tassuddānaṁ
pātubhāvo ānisaṁso aniccaṁ dukkhamanattato 1-
nibbānaṁ tayo anodisaṁ vuttā bhavā taṇhāya 2- te dasāti.
dutiyapaṇṇāsako niṭṭhito.
---------

footnote: 1 ma. aniccadukkhānattato. 2 yu. bhavataṇhāya ....

page number: 496

paṇṇāsakāsaṅgahito vaggo
tikavaggo paṭhamo

[378] 107 tayome bhikkhave dhammā katame tayo rāgo doso
moho ime kho bhikkhave tayo dhammā imesaṁ kho bhikkhave
tiṇṇaṁ dhammānaṁ pahānāya tayo dhammā bhāvetabbā katame tayo
rāgassa pahānāya asubhā bhāvetabbā dosassa pahānāya mettā
bhāvetabbā mohassa pahānāya paññā bhāvetabbā imesaṁ kho
bhikkhave tiṇṇaṁ dhammānaṁ pahānāya ime tayo dhammā bhāvetabbāti.

[379] 108 tayome bhikkhave dhammā katame tayo kāyaduccaritaṁ
vacīduccaritaṁ manoduccaritaṁ ime kho bhikkhave tayo dhammā imesaṁ
kho bhikkhave tiṇṇaṁ dhammānaṁ pahānāya tayo dhammā bhāvetabbā
katame tayo kāyaduccaritassa pahānāya kāyasucaritaṁ bhāvetabbaṁ vacīduccaritassa
pahānāya vacīsucaritaṁ bhāvetabbaṁ manoduccaritassa pahānāya
manosucaritaṁ bhāvetabbaṁ imesaṁ kho bhikkhave tiṇṇaṁ dhammānaṁ pahānāya
ime tayo dhammā bhāvetabbāti.

[380] 109 tayome bhikkhave dhammā katame tayo kāmavitakko
byāpādavitakko vihiṁsāvitakko ime kho bhikkhave tayo dhammā
imesaṁ kho bhikkhave tiṇṇaṁ dhammānaṁ pahānāya tayo dhammā bhāvetabbā
katame tayo kāmavitakkassa pahānāya nekkhammavitakko bhāvetabbo

page number: 497

byāpādavitakkassa pahānāya abyāpādavitakko bhāvetabbo vihiṁsāvitakkassa
pahānāya avihiṁsāvitakko bhāvetabbo imesaṁ kho bhikkhave
tiṇṇaṁ dhammānaṁ (pts. a iii, 447) pahānāya ime tayo dhammā bhāvetabbāti.

[381] 110 tayome bhikkhave dhammā katame tayo kāmasaññā
byāpādasaññā vihiṁsāsaññā ime kho bhikkhave tayo dhammā
imesaṁ kho bhikkhave tiṇṇaṁ dhammānaṁ pahānāya tayo dhammā bhāvetabbā
katame tayo kāmasaññāya pahānāya nekkhammasaññā bhāvetabbā
byāpādasaññāya pahānāya abyāpādasaññā bhāvetabbā vihiṁsāsaññāya
pahānāya avihiṁsāsaññā bhāvetabbā imesaṁ kho bhikkhave
tiṇṇaṁ dhammānaṁ pahānāya ime tayo dhammā bhāvetabbāti.

[382] 111 tayome bhikkhave dhammā katame tayo kāmadhātu
byāpādadhātu vihiṁsādhātu ime kho bhikkhave tayo dhammā imesaṁ
kho bhikkhave tiṇṇaṁ dhammānaṁ pahānāya tayo dhammā bhāvetabbā
katame tayo kāmadhātuyā pahānāya nekkhammadhātu bhāvetabbā
byāpādadhātuyā pahānāya abyāpādadhātu bhāvetabbā vihiṁsādhātuyā
pahānāya avihiṁsādhātu bhāvetabbā imesaṁ kho bhikkhave tiṇṇaṁ dhammānaṁ
pahānāya ime tayo dhammā bhāvetabbāti.

[383] 112 tayome bhikkhave dhammā katame tayo assādadiṭṭhi
attānudiṭṭhi micchādiṭṭhi ime kho bhikkhave tayo dhammā imesaṁ

page number: 498

kho bhikkhave tiṇṇaṁ dhammānaṁ pahānāya tayo dhammā bhāvetabbā katame
tayo assādadiṭṭhiyā pahānāya aniccasaññā bhāvetabbā attānudiṭṭhiyā
pahānāya anattasaññā bhāvetabbā micchādiṭṭhiyā pahānāya
sammādiṭṭhi (pts. a iii, 448) bhāvetabbā imesaṁ kho bhikkhave tiṇṇaṁ dhammānaṁ pahānāya
ime tayo dhammā bhāvetabbāti.

[384] 113 tayome bhikkhave dhammā katame tayo arati vihiṁsā 1-
adhammacariyā ime kho bhikkhave tayo dhammā imesaṁ kho bhikkhave
tiṇṇaṁ dhammānaṁ pahānāya tayo dhammā bhāvetabbā katame tayo
aratiyā pahānāya muditā bhāvetabbā vihiṁsāya 1- pahānāya avihiṁsā
bhāvetabbā adhammacariyāya pahānāya dhammacariyā bhāvetabbā imesaṁ
kho bhikkhave tiṇṇaṁ dhammānaṁ pahānāya ime tayo dhammā bhāvetabbāti.

[385] 114 tayome bhikkhave dhammā katame tayo asantuṭṭhitā
asampajaññaṁ mahicchatā ime kho bhikkhave tayo dhammā imesaṁ
kho bhikkhave tiṇṇaṁ dhammānaṁ pahānāya tayo dhammā bhāvetabbā
katame tayo asantuṭṭhitāya pahānāya santuṭṭhitā bhāvetabbā
asampajaññassa pahānāya sampajaññaṁ bhāvetabbaṁ mahicchatāya pahānāya
appicchatā bhāvetabbā imesaṁ kho bhikkhave tiṇṇaṁ dhammānaṁ pahānāya
ime tayo dhammā bhāvetabbāti.

[386] 115 tayome bhikkhave dhammā katame tayo dovacassatā
pāpamittatā cetaso vikkhepo ime kho bhikkhave tayo dhammā

footnote: 1 po. (pts. a iii, 449) vihesā ....

page number: 499

imesaṁ kho bhikkhave tiṇṇaṁ dhammānaṁ pahānāya tayo dhammā bhāvetabbā
katame tayo dovacassatāya pahānāya sovacassatā bhāvetabbā pāpamittatāya
pahānāya kalyāṇamittatā bhāvetabbā cetaso vikkhepassa
pahānāya ānāpānassati bhāvetabbā imesaṁ kho bhikkhave tiṇṇaṁ
dhammānaṁ pahānāya ime tayo dhammā bhāvetabbāti.

[387] 116 tayome bhikkhave dhammā katame tayo uddhaccaṁ
asaṁvaro pamādo ime kho bhikkhave tayo dhammā imesaṁ kho bhikkhave
tiṇṇaṁ dhammānaṁ pahānāya tayo dhammā bhāvetabbā katame tayo
uddhaccassa pahānāya samatho bhāvetabbo asaṁvarassa pahānāya saṁvaro
bhāvetabbo pamādassa pahānāya appamādo bhāvetabbo imesaṁ
kho bhikkhave tiṇṇaṁ dhammānaṁ pahānāya ime tayo dhammā bhāvetabbāti.
tikavaggo paṭhamo.
tassuddānaṁ
rāgaduccaritavitakka saññādhātūti pavuccati 1-
assādārati tuṭṭhi duve ca 2- uddhaccena vaggoti.
-------

footnote: 1 ma. yu. vuccati. 2 yu. dovaca ....

page number: 500

vaggāsaṅgahitā suttantā

[388] 117 cha bhikkhave dhamme appahāya abhabbo kāye kāyānupassī
viharituṁ katame cha kammārāmataṁ bhassārāmataṁ niddārāmataṁ
saṅgaṇikārāmataṁ indriyesu aguttadvārataṁ bhojane amattaññutaṁ
ime (pts. a iii, 450) kho bhikkhave cha dhamme appahāya abhabbo kāye kāyānupassī
viharituṁ.

[389] 118 cha bhikkhave dhamme pahāya bhabbo kāye kāyānupassī
viharituṁ katame cha kammārāmataṁ bhassārāmataṁ niddārāmataṁ saṅgaṇikārāmataṁ
indriyesu aguttadvārataṁ bhojane amattaññutaṁ ime
kho bhikkhave cha dhamme pahāya bhabbo kāye kāyānupassī viharitunti.

[390] 119 cha bhikkhave dhamme appahāya abhabbo ajjhattaṁ kāye
kāyānupassī viharituṁ .pe. bahiddhā kāye ajjhattabahiddhā kāye

[391] 120 cha bhikkhave dhamme appahāya abhabbo vedanāsu
vedanānupassī viharituṁ .pe. ajjhattaṁ vedanāsu bahiddhā vedanāsu
ajjhattabahiddhā vedanāsu

[392] 121 cha bhikkhave dhamme appahāya abhabbo citte cittānupassī
viharituṁ .pe. ajjhattaṁ citte bahiddhā citte ajjhattabahiddhā citte

[393] 122 cha bhikkhave dhamme appahāya abhabbo dhammesu
dhammānupassī viharituṁ .pe. ajjhattaṁ dhammesu bahiddhā dhammesu

page number: 501

ajjhattabahiddhā dhammesu dhammānupassī viharituṁ katame cha kammārāmataṁ
bhassārāmataṁ niddārāmataṁ saṅgaṇikārāmataṁ indriyesu aguttadvārataṁ
bhojane amattaññutaṁ ime kho bhikkhave cha dhamme appahāya abhabbo
ajjhattabahiddhā dhammesu dhammānupassī viharituṁ.

[394] 123 cha bhikkhave dhamme pahāya bhabbo ajjhattabahiddhā dhammesu
dhammānupassī viharituṁ katame cha kammārāmataṁ .pe. bhojane amattaññutaṁ
ime kho bhikkhave cha dhamme pahāya bhabbo ajjhattabahiddhā
dhammesu dhammānupassī viharitunti.

[395] 124 chahi bhikkhave dhammehi samannāgato tapusso gahapati
tathāgate niṭṭhaṅgato amataddaso amataṁ sacchikatvā iriyati katamehi chahi
buddhe aveccappasādena dhamme aveccappasādena saṅghe aveccappasādena
ariyena sīlena ariyena ñāṇena ariyāya vimuttiyā
imehi kho bhikkhave chahi dhammehi samannāgato tapusso gahapati tathāgate
niṭṭhaṅgato amataddaso amataṁ sacchikatvā iriyatīti.

[396] 125 chahi bhikkhave dhammehi samannāgato bhalliko gahapati ..
sudatto gahapati anāthapiṇḍiko .. citto gahapati macchikāsaṇḍiko ..
hatthako āḷavako .. mahānāmo sakko .. uggo gahapati vesāliko ..
uggato gahapati .. sūro ambaṭṭho .. jīvako komārabhacco .. nakulapitā
gahapati .. tavakaṇṇiko gahapati .. pūraṇo gahapati .. isidatto gahapati ..
sandhāno gahapati .. vijayo 1- gahapati .. vajjiyamahito 2- gahapati .. meṇḍako

footnote: 1 ma. vicayo. 2 ma. vijayamāhito.

page number: 502

gahapati .. vāseṭṭho upāsako .. ariṭṭho upāsako .. sādatto 1-
upāsako .. tathāgate niṭṭhaṅgato amataddaso amataṁ sacchikatvā iriyati
katamehi chahi buddhe aveccappasādena dhamme aveccappasādena saṅghe
aveccappasādena ariyena sīlena ariyena ñāṇena ariyāya vimuttiyā
imehi kho bhikkhave chahi dhammehi samannāgato sādatto 1- upāsako
tathāgate niṭṭhaṅgato (pts. a iii, 452) amataddaso amataṁ sacchikatvā ariyatīti.

[397] 126 rāgassa bhikkhave abhiññāya cha dhammā bhāvetabbā
katame cha dassanānuttariyaṁ savanānuttariyaṁ lābhānuttariyaṁ
sikkhānuttariyaṁ pāricariyānuttariyaṁ anussatānuttariyaṁ rāgassa
bhikkhave abhiññāya ime cha dhammā bhāvetabbāti.

[398] 127 rāgassa bhikkhave abhiññāya cha dhammā bhāvetabbā
katame cha buddhānussati dhammānussati saṅghānussati sīlānussati
cāgānussati devatānussati rāgassa bhikkhave abhiññāya ime
cha dhammā bhāvetabbāti.

[399] 128 rāgassa bhikkhave abhiññāya cha dhammā bhāvetabbā
katame cha aniccasaññā anicce dukkhasaññā dukkhe anattasaññā
pahānasaññā virāgasaññā nirodhasaññā rāgassa bhikkhave
abhiññāya ime cha dhammā bhāvetabbāti.

[400] 129 rāgassa bhikkhave pariññāya .pe. parikkhayāya pahānāya
khayāya vayāya virāgāya nirodhāya cāgāya paṭinissaggāya ime 2- cha

footnote: 1 ma. yu. sāraggo. 2 ma. yu. ayaṁ pāṭho natthi.

page number: 503

dhammā bhāvetabbā .pe.

[401] 130 dosassa mohassa kodhassa upanāhassa makkhassa paḷāsassa
issāya macchariyassa māyāya sātheyyassa thambhassa sārambhassa mānassa
atimānassa madassa pamādassa abhiññāya pariññāya parikkhayāya
pahānāya khayāya vayāya virāgāya nirodhāya cāgāya paṭinissaggāya .pe.
ime kho bhikkhave cha dhammā bhāvetabbāti. idamavoca bhagavā.
attamanā te bhikkhū bhagavato bhāsitaṁ abhinandunti.
chakkanipāto niṭṭhito.

