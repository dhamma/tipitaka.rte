
page number: 001

vinayapiṭake cullavaggassa
dutiyo bhāgo
------
khuddakavatthukkhandhakaṁ

[1] (pts. vin ii, 105) tena samayena buddho bhagavā rājagahe viharati veḷuvane
kalandakanivāpe. tena kho pana samayena chabbaggiyā bhikkhū nahāyamānā
rukkhe kāyaṁ ugghaṁsenti ūrumpi bāhumpi 1- urampi piṭṭhimpi.
manussā passitvā 2- ujjhāyanti khīyanti vipācenti kathaṁ hi nāma
samaṇā sakyaputtiyā nahāyamānā rukkhe kāyaṁ ugghaṁsessanti ūrumpi
bāhumpi urampi piṭṭhimpi seyyathāpi mallamuṭṭhikā gāmapūṭavāti 3-.
assosuṁ kho bhikkhū tesaṁ manussānaṁ ujjhāyantānaṁ khīyantānaṁ
vipācentānaṁ .pe. athakho te bhikkhū bhagavato etamatthaṁ ārocesuṁ.
athakho bhagavā etasmiṁ nidāne etasmiṁ pakaraṇe bhikkhusaṅghaṁ
sannipātāpetvā bhikkhū paṭipucchi saccaṁ kira bhikkhave chabbaggiyā
bhikkhū nahāyamānā rukkhe kāyaṁ ugghaṁsenti ūrumpi bāhumpi urampi
piṭṭhimpīti. saccaṁ bhagavāti 4-. vigarahi buddho bhagavā ananucchavikaṁ 5-

footnote: 1 yu. bāhampi. 2 ma. yu. rā. ayaṁ pāṭho natthi. 3 ma. gāmamoddavāti.
footnote: yu. gāmapoddavāti. 4 yu. iti na dissati. 5 yu. ananucchaviyaṁ.

page number: 002

bhikkhave tesaṁ moghapurisānaṁ ananulomikaṁ appaṭirūpaṁ assāmaṇakaṁ
akappiyaṁ akaraṇīyaṁ kathaṁ hi nāma te bhikkhave moghapurisā nahāyamānā
rukkhe kāyaṁ ugghaṁsessanti ūrumpi bāhumpi urampi piṭṭhimpi netaṁ
bhikkhave appasannānaṁ vā pasādāya .pe. vigarahitvā dhammiṁ kathaṁ
katvā bhikkhū āmantesi na bhikkhave nahāyamānena 

[1]- rukkhe kāyo
ugghaṁsetabbo yo ugghaṁseyya āpatti dukkaṭassāti.

[2] tena kho pana samayena chabbaggiyā bhikkhū nahāyamānā
thambhe kāyaṁ ugghaṁsenti ūrumpi bāhumpi urampi piṭṭhimpi.
manussā ujjhāyanti khīyanti vipācenti kathaṁ hi nāma samaṇā
sakyaputtiyā nahāyamānā thambhe kāyaṁ ugghaṁsessanti ūrumpi bāhumpi
urampi piṭṭhimpi seyyathāpi mallamuṭṭhikā gāmapūṭavāti. assosuṁ
kho bhikkhū tesaṁ manussānaṁ ujjhāyantānaṁ khīyantānaṁ vipācentānaṁ
.pe. athakho te bhikkhū bhagavato etamatthaṁ ārocesuṁ .pe.
saccaṁ kira bhikkhave .pe. saccaṁ bhagavāti. vigarahitvā dhammiṁ
kathaṁ katvā bhikkhū āmantesi na bhikkhave nahāyamānena 

[1]- thambhe
kāyo ugghaṁsetabbo yo ugghaṁseyya āpatti dukkaṭassāti.

[3] tena kho pana samayena chabbaggiyā bhikkhū nahāyamānā
kuḍḍe kāyaṁ ugghaṁsenti ūrumpi bāhumpi urampi piṭṭhimpi.
manussā ujjhāyanti khīyanti vipācenti kathaṁ hi nāma samaṇā

footnote: 1 ma. yu. bhikkhunā.

page number: 003

sakyaputtiyā nahāyamānā kuḍḍe kāyaṁ ugghaṁsessanti ūrumpi bāhumpi
urampi piṭṭhimpi seyyathāpi mallamuṭṭhikā gāmapūṭavāti .pe. na
bhikkhave nahāyamānena kuḍḍe kāyo ugghaṁsetabbo yo ugghaṁseyya
āpatti dukkaṭassāti.

[4] tena kho pana samayena chabbaggiyā bhikkhū nahāyamānā 1-
aṭṭhāne nahāyanti. manussā ujjhāyanti khīyanti vipācenti
.pe. seyyathāpi gihī kāmabhoginoti. (pts. vin ii, 106) assosuṁ kho bhikkhū tesaṁ
manussānaṁ ujjhāyantānaṁ khīyantānaṁ vipācentānaṁ .pe. athakho
te bhikkhū bhagavato etamatthaṁ ārocesuṁ .pe. saccaṁ kira bhikkhave
.pe. saccaṁ bhagavāti .pe. vigarahitvā dhammiṁ kathaṁ katvā bhikkhū
āmantesi na bhikkhave nahāyamānena 1- aṭṭhāne nahāyitabbaṁ yo
nahāyeyya āpatti dukkaṭassāti.

[5] tena kho pana samayena chabbaggiyā bhikkhū gandhabbahatthakena
nahāyanti. manussā ujjhāyanti khīyanti vipācenti .pe.
seyyathāpi gihī kāmabhoginoti. assosuṁ kho bhikkhū tesaṁ manussānaṁ
ujjhāyantānaṁ khīyantānaṁ vipācentānaṁ .pe. athakho te bhikkhū
bhagavato etamatthaṁ ārocesuṁ .pe. na bhikkhave gandhabbahatthakena
nahāyitabbaṁ yo nahāyeyya āpatti dukkaṭassāti.

[6] tena kho pana samayena chabbaggiyā bhikkhū kuruvindakasuttiyā
nahāyanti. manussā ujjhāyanti khīyanti vipācenti .pe.

footnote: 1 ma. yu. ayaṁ pāṭho natthi.

page number: 004

seyyathāpi gihī kāmabhoginoti .pe. bhagavato etamatthaṁ ārocesuṁ
.pe. na bhikkhave kuruvindakasuttiyā nahāyitabbaṁ yo nahāyeyya
āpatti dukkaṭassāti.

[7] tena kho pana samayena chabbaggiyā bhikkhū viggayha parikammaṁ
kārāpenti. manussā ujjhāyanti khīyanti vipācenti .pe.
seyyathāpi gihī kāmabhoginoti .pe. bhagavato etamatthaṁ ārocesuṁ
.pe. na bhikkhave viggayha parikammaṁ kārāpetabbaṁ yo kārāpeyya
āpatti dukkaṭassāti.

[8] tena kho pana samayena chabbaggiyā bhikkhū mallakena
nahāyanti. manussā ujjhāyanti khīyanti vipācenti .pe.
seyyathāpi gihī kāmabhoginoti .pe. athakho te bhikkhū bhagavato
etamatthaṁ ārocesuṁ .pe. na bhikkhave mallakena nahāyitabbaṁ
yo nahāyeyya āpatti dukkaṭassāti.

[9] tena kho pana samayena aññatarassa bhikkhuno kacchurogābādho
hoti. tassa vinā mallakā na phāsu hoti 1- .pe. bhagavato
etamatthaṁ ārocesuṁ .pe. anujānāmi bhikkhave gilānassa
akatamallakanti.

[10] tena kho pana samayena aññataro bhikkhu jarādubbalo
nahāyamāno na sakkoti attano kāyaṁ upaghaṁsetuṁ 2- .pe. bhagavato

footnote: 1 ma. na tassa vinā mallakena phāsu hoti. 2 ma. yu. ugghaṁsetuṁ.

page number: 005

etamatthaṁ ārocesuṁ .pe. anujānāmi bhikkhave ukkāsikanti.

[11] tena kho pana samayena aññataro bhikkhu piṭṭhiparikammaṁ
kātuṁ kukkuccāyati 1- .pe. bhagavato etamatthaṁ ārocesuṁ .pe.
anujānāmi bhikkhave puthupāṇikanti.

[12] tena kho pana samayena chabbaggiyā bhikkhū vallikaṁ dhārenti.
.pe. pāmaṅgaṁ dhārenti. kaṇṭhasuttakaṁ dhārenti. kaṭisuttakaṁ
dhārenti. ovaṭṭikaṁ dhārenti. kāyuraṁ dhārenti. hatthābharaṇaṁ
dhārenti. aṅgulimuddikaṁ dhārenti. manussā ujjhāyanti khīyanti
vipācenti .pe. seyyathāpi gihī kāmabhoginoti. assosuṁ kho
bhikkhū tesaṁ manussānaṁ ujjhāyantānaṁ khīyantānaṁ vipācentānaṁ .pe.
athakho te bhikkhū bhagavato etamatthaṁ ārocesuṁ .pe. saccaṁ
kira bhikkhave chabbaggiyā bhikkhū vallikaṁ dhārenti. pāmaṅgaṁ dhārenti.
kaṇṭhasuttakaṁ dhārenti. kaṭisuttakaṁ dhārenti. ovaṭṭikaṁ dhārenti.
kāyuraṁ dhārenti. hatthābharaṇaṁ dhārenti. aṅgulimuddikaṁ dhārentīti.
saccaṁ bhagavāti .pe. vigarahitvā dhammiṁ kathaṁ katvā bhikkhū āmantesi
na bhikkhave vallikaṁ dhāretabbaṁ na pāmaṅgaṁ dhāretabbaṁ 2- na
kaṇṭhasuttakaṁ dhāretabbaṁ na kaṭisuttakaṁ dhāretabbaṁ na ovaṭṭikaṁ
dhāretabbaṁ na kāyuraṁ dhāretabbaṁ na hatthābharaṇaṁ dhāretabbaṁ na

footnote: 1 ma yu. tena kho pana samayena bhikkhū piṭṭhiparikammaṁ kātuṁ kukkuccāyanti. 2 ma. yu.
footnote: vallikā dhāretabbā na pāmaṅgo dhāretabbo.

page number: 006

aṅgulimuddikaṁ dhāretabbaṁ 1- yo dhāreyya āpatti dukkaṭassāti.

[13] tena kho pana samayena (pts. vin ii, 107) chabbaggiyā bhikkhū dīghe kese
dhārenti. manussā ujjhāyanti khīyanti vipācenti .pe. seyyathāpi
gihī kāmabhoginoti .pe. bhagavato etamatthaṁ ārocesuṁ .pe.
na bhikkhave dīghā kesā dhāretabbā yo dhāreyya āpatti
dukkaṭassa. anujānāmi bhikkhave dumāsikaṁ vā duvaṅgulaṁ vāti.

[14] tena kho pana samayena chabbaggiyā bhikkhū kocchena
kese osaṇhenti. phaṇakena kese osaṇhenti. hatthaphaṇakena
kese osaṇhenti. sitthatelakena kese osaṇhenti. udakatelakena
kese osaṇhenti. manussā ujjhāyanti khīyanti vipācenti
.pe. seyyathāpi gihī kāmabhoginoti .pe. bhagavato etamatthaṁ
ārocesuṁ .pe. na bhikkhave kocchena kesā osaṇhetabbā
na phaṇakena kesā osaṇhetabbā na hatthaphaṇakena kesā
osaṇhetabbā na sitthatelakena kesā osaṇhetabbā na udakatelakena
kesā osaṇhetabbā yo osaṇheyya āpatti dukkaṭassāti.

[15] tena kho pana samayena chabbaggiyā bhikkhū ādāsepi
udakapattepi mukhanimittaṁ olokenti. mamussā ujjhāyanti khīyanti
vipācenti .pe. seyyathāpi gihī kāmabhoginoti .pe. bhagavato
etamatthaṁ ārocesuṁ .pe. na bhikkhave ādāse vā udakapatte vā
mukhanimittaṁ oloketabbaṁ yo olokeyya āpatti dukkaṭassāti.

footnote: 1 ma. yu. na aṅgulimuddikā dhāretabbā.

page number: 007

[16] tena kho pana samayena aññatarassa bhikkhuno mukhe
vaṇo hoti. so bhikkhū pucchi kīdiso me āvuso vaṇoti.
bhikkhū evamāhaṁsu īdiso 1- te āvuso vaṇoti. so na
saddahati. bhagavato etamatthaṁ ārocesuṁ .pe. anujānāmi
bhikkhave ābādhappaccayā ādāse vā udakapatte vā mukhanimittaṁ
oloketunti.

[17] tena kho pana samayena chabbaggiyā bhikkhū mukhaṁ ālimpenti.
mukhaṁ ummaddenti. mukhaṁ cuṇṇenti. manosilakāya 2- mukhaṁ
lañcenti 3-. aṅgarāgaṁ karonti. mukharāgaṁ karonti. aṅgarāgamukharāgaṁ
karonti. manussā ujjhāyanti khīyanti vipācenti .pe. seyyathāpi
gihī kāmabhoginoti .pe. bhagavato etamatthaṁ ārocesuṁ .pe.
na bhikkhave mukhaṁ ālimpitabbaṁ na mukhaṁ ummadditabbaṁ na mukhaṁ
cuṇṇetabbaṁ na manosilakāya mukhaṁ lañcetabbaṁ na aṅgarāgo
kātabbo na mukharāgo kātabbo na aṅgarāgamukharāgo kātabbo
yo kareyya āpatti dukkaṭassāti.

[18] tena kho pana samayena aññatarassa bhikkhuno cakkhurogābādho
hoti. bhagavato etamatthaṁ ārocesuṁ .pe. anujānāmi bhikkhave
ābādhappaccayā mukhaṁ ālimpitunti.

footnote: 1 ma. ediso. 2 ma. yu. manosilikāya. 3 ma yu. lañchenti.

page number: 008

[19] tena kho pana samayena rājagahe giraggasamajjo hoti.
chabbaggiyā bhikkhū giraggasamajjaṁ dassanāya agamaṁsu. manussā
ujjhāyanti khīyanti vipācenti kathaṁ hi nāma samaṇā sakyaputtiyā
naccampi gītampi vāditampi (pts. vin ii, 108) dassanāya gacchissanti 1- seyyathāpi gihī
kāmabhoginoti .pe. bhagavato etamatthaṁ ārocesuṁ .pe. na
bhikkhave naccaṁ vā gītaṁ vā vāditaṁ vā dassanāya gantabbaṁ yo
gaccheyya āpatti dukkaṭassāti.

[20] tena kho pana samayena chabbaggiyā bhikkhū āyatakena
gītassarena dhammaṁ gāyanti. manussā ujjhāyanti khīyanti vipācenti
yatheva mayaṁ gāyāma evamevime nāma 2- samaṇā sakyaputtiyā
āyatakena gītassarena dhammaṁ gāyantīti. assosuṁ kho bhikkhū
tesaṁ manussānaṁ ujjhāyantānaṁ khīyantānaṁ vipācentānaṁ. ye te
bhikkhū appicchā .pe. te ujjhāyanti khīyanti vipācenti kathaṁ
hi nāma chabbaggiyā bhikkhū āyatakena gītassarena dhammaṁ gāyissantīti.
athakho te bhikkhū bhagavato etamatthaṁ ārocesuṁ .pe. saccaṁ kira
bhikkhave .pe. saccaṁ bhagavāti .pe. dhammiṁ kathaṁ katvā bhikkhū
āmantesi pañcime bhikkhave ādīnavā āyatakena gītassarena
dhammaṁ gāyantassa attanopi 3- tasmiṁ sare sārajjati parepi
tasmiṁ sare sārajjanti gahapatikāpi ujjhāyanti sarakuttiṁpi

footnote: 1 yu. āgacchissanti. 2 ma. yu. ayaṁ pāṭho natthi. 3 ma. yu. attanāpi.

page number: 009

nikāmayamānassa samādhissa bhaṅgo hoti pacchimā janatā diṭṭhānugatimāpajjati 1-
ime kho bhikkhave pañca ādīnavā āyatakena
gītassarena dhammaṁ gāyantassa na bhikkhave āyatakena gītassarena
dhammo gāyitabbo yo gāyeyya āpatti dukkaṭassāti.

[21] tena kho pana samayena bhikkhū sarabhaññe kukkuccāyanti.
athakho te bhikkhū bhagavato etamatthaṁ ārocesuṁ. anujānāmi
bhikkhave sarabhaññanti.

[22] tena kho pana samayena chabbaggiyā bhikkhū bāhiralomiṁ
uṇṇiṁ dhārenti. manussā ujjhāyanti khīyanti vipācenti .pe.
seyyathāpi gihī kāmabhoginoti. bhagavato etamatthaṁ ārocesuṁ.
.pe. na bhikkhave bāhiralomī uṇṇī dhāretabbā yo dhāreyya
āpatti dukkaṭassāti.

[23] tena kho pana samayena rañño māgadhassa seniyassa
bimbisārassa ārāme ambā phalino 2- honti. raññā ca 3- māgadhena
seniyena bimbisārena anuññātaṁ hoti yathāsukhaṁ ayyā ambaṁ
paribhuñjantūti. chabbaggiyā bhikkhū taruṇaññeva ambaṁ pātāpetvā
paribhuñjiṁsu. rañño ca (pts. vin ii, 109) māgadhassa seniyassa bimbisārassa ambena
attho hoti. athakho rājā māgadho seniyo bimbisāro
manusse āṇāpesi gacchatha bhaṇe ārāmaṁ gantvā ambaṁ

footnote: 1 ma. yu. diṭṭhānugatiṁ āpajjati. 2 yu. phalitā. 3 ma. ayaṁ pāṭho natthi.

page number: 010

āharathāti. evaṁ devāti kho te manussā rañño māgadhassa
seniyassa bimbisārassa paṭissutvā ārāmaṁ gantvā ārāmapālaṁ 1-
etadavocuṁ devassa bhaṇe ambena attho ambaṁ dethāti.
natthayyā ambaṁ taruṇaññeva ambaṁ pātāpetvā bhikkhū paribhuñjiṁsūti.
athakho te manussā rañño māgadhassa seniyassa bimbisārassa
etamatthaṁ ārocesuṁ. suparibhuttaṁ bhaṇe ayyehi ambaṁ apica
bhagavatā mattā vaṇṇitāti. manussā ujjhāyanti khīyanti vipācenti
kathaṁ hi nāma samaṇā sakyaputtiyā na mattaṁ jānitvā rañño
ambaṁ paribhuñjissantīti. assosuṁ kho bhikkhū tesaṁ manussānaṁ
ujjhāyantānaṁ khīyantānaṁ vipācentānaṁ .pe. athakho te bhikkhū
bhagavato etamatthaṁ ārocesuṁ .pe. na bhikkhave ambaṁ paribhuñjitabbaṁ
yo paribhuñjeyya āpatti dukkaṭassāti.

[24] tena kho pana samayena aññatarassa pūgassa saṅghabhattaṁ
hoti. sūpe ambapesikā 2- pakkhittā honti. bhikkhū kukkuccāyantā
na paṭiggaṇhanti .pe. paṭiggaṇhatha bhikkhave paribhuñjatha anujānāmi
bhikkhave ambapesikanti.

[25] tena kho pana samayena aññatarassa pūgassa saṅghabhattaṁ
hoti. tena pariyāpuṇiṁsu ambapesikaṁ 3- kātuṁ. bhattagge sakaleheva
ambehi caranti 4-. bhikkhū kukkuccāyantā na paṭiggaṇhanti .pe.

footnote: 1 yu. ārāmapāle. 2 ma. yu. abbapesikāyo. 3 yu. pesikaṁ. 4 ma. denti.

page number: 011

paṭiggaṇhatha bhikkhave paribhuñjatha anujānāmi bhikkhave pañcahi
samaṇakappehi phalaṁ paribhuñjituṁ aggiparicitaṁ satthaparicitaṁ nakhaparicitaṁ
abījaṁ nibbaṭṭabījaññeva 1- pañcamaṁ anujānāmi bhikkhave imehi
pañcahi samaṇakappehi phalaṁ paribhuñjitunti.

[26] tena kho pana samayena aññataro bhikkhu ahinā daṭṭho
kālakato hoti. bhagavato etamatthaṁ ārocesuṁ .pe. naha 2-
nūna so bhikkhave bhikkhu 

[3]- cattāri ahirājakulāni mettena cittena
phari. sace hi so bhikkhave bhikkhu 

[3]- cattāri ahirājakulāni mettena
cittena phareyya na hi so bhikkhave bhikkhu ahinā daṭṭho kālaṁ
kareyya. katamāni cattāri ahirājakulāni. virūpakkhaṁ ahirājakulaṁ
erāpathaṁ ahirājakulaṁ chabyāputtaṁ ahirājakulaṁ kaṇhāgotamakaṁ
ahirājakulaṁ naha 2- nūna so bhikkhave bhikkhu imāni cattāri ahirājakulāni
mettena cittena phari. sace hi so bhikkhave bhikkhu imāni
cattāri ahirājakulāni mettena cittena phareyya na hi so
bhikkhave bhikkhu ahinā daṭṭho kālaṁ kareyya. anujānāmi bhikkhave
imāni cattāri ahirājakulāni mettena cittena pharituṁ attaguttiyā
attarakkhāya attaparittāya 4-. evañca pana bhikkhave kātabbaṁ

[27] virūpakkhehi me mettaṁ mettaṁ erāpathehi me
chabyāputtehi me mettaṁ mettaṁ kaṇhāgotamakehi ca

footnote: 1 yu. nivaṭṭabījaññeva. 2 ma. na hi. 3 ma. imāni. 4 ma. yu. rā.
footnote: attaparittaṁ kātuṁ.

page number: 012

apādakehi me mettaṁ mettaṁ dipādakehi 1- me
catuppadehi me mettaṁ mettaṁ bahuppadehi me
mā maṁ apādako hiṁsi mā maṁ hiṁsi dipādako.
mā maṁ catuppado hiṁsi mā maṁ hiṁsi bahuppado.
sabbe sattā sabbe pāṇā sabbe bhūtā ca kevalā
sabbe bhadrāni passantu mā kiñci pāpamāgamā.
appamāṇo buddho appamāṇo dhammo appamāṇo saṅgho
pamāṇavantāni siriṁsapāni 2- ahi vicchikā satapadī uṇṇānābhī sarabū
mūsikā katā me rakkhā katā me parittā 4- paṭikkamantu
bhūtāni sohaṁ namo bhagavato namo sattannaṁ sammāsambuddhānanti 

[5]-.

[28] tena kho pana samayena aññataro bhikkhu anabhiratiyā pīḷito
attano aṅgajātaṁ chindi .pe. bhagavato etamatthaṁ ārocesuṁ.
.pe. aññamhi so bhikkhave moghapuriso chinditabbamhi 6- aññaṁ
chindi na hi 7- bhikkhave attano aṅgajātaṁ chinditabbaṁ 8- yo
chindeyya āpatti thullaccayassāti.

[29] tena kho pana samayena rājagahakassa seṭṭhissa mahagghassa
candanasārassa candanagaṇṭhī uppannā hoti. athakho rājagahakassa

footnote: 1 ma. yu. dvipādakehi. 2 ma. sirisapāni. 3 ma. yu. uṇṇanābhi.
footnote: 4 ma. kataṁ me parittaṁ. 5 yu. anujānāmi bhikkhave lohitaṁ mocetuṁ.
footnote: 6 yu. chetabbamhi. 7 ma. yu. ayaṁ pāṭho natthi. 8 ma. yu. chetabbaṁ.

page number: 013

seṭṭhissa etadahosi yannūnāhaṁ imāya candanagaṇṭhiyā pattaṁ
likhāpeyyaṁ 1- likhañca 2- me paribhogaṁ bhavissati pattañca dānaṁ
dassāmīti. athakho rājagahako seṭṭhī tāya candanagaṇṭhiyā pattaṁ
likhāpetvā sikkāyaṁ uḍḍitvā veḷugge 3- ālaggetvā veḷuparamparāya
vāhitvā 4- evamāha yo samaṇo vā brāhmaṇo vā arahā
ceva iddhimā ca dinnaṁyeva pattaṁ oharatūti.

[30] athakho (pts. vin ii, 111) pūraṇo kassapo yena rājagahako seṭṭhī
tenupasaṅkami upasaṅkamitvā rājagahakaṁ seṭṭhiṁ etadavoca ahaṁ hi
gahapati arahā ceva iddhimā ca dehi me pattanti. sace
bhante āyasmā arahā ceva iddhimā ca dinnaṁyeva pattaṁ
oharatūti. athakho makkhali gosālo ajito kesakambalo 5-
pakudho kaccāyano sañjayo veḷaṭṭhaputto 6- niggaṇṭho nāṭaputto
yena rājagahako seṭṭhī tenupasaṅkami upasaṅkamitvā
rājagahakaṁ seṭṭhiṁ etadavoca ahaṁ hi gahapati arahā ceva iddhimā
ca dehi me pattanti. sace bhante āyasmā arahā ceva
iddhimā ca dinnaṁyeva pattaṁ oharatūti.

[31] tena kho pana samayena āyasmā ca mahāmoggallāno

footnote: 1 ma. lekhāpeyyaṁ. 2 ma. yu. lekhañca. 3 yu. pakkhipitvā veḷagge.
footnote: 4 ma. yu. bandhitvā. 5 yu. kesakambalī. 6 yu. belaṭṭhiputto.

page number: 014

āyasmā ca piṇḍolabhāradvājo pubbaṇhasamayaṁ nivāsetvā pattacīvaramādāya
rājagahaṁ piṇḍāya pāvisiṁsu. āyasmāpi kho piṇḍolabhāradvājo
arahā ceva iddhimā ca. āyasmāpi kho mahāmoggallāno
arahā ceva iddhimā ca. athakho āyasmā piṇḍolabhāradvājo
āyasmantaṁ mahāmoggallānaṁ etadavoca gacchāvuso moggallāna
etaṁ pattaṁ ohara tuyheso pattoti. āyasmāpi kho
moggallāno āyasmantaṁ piṇḍolabhāradvājaṁ etadavoca gacchāvuso
bhāradvāja etaṁ pattaṁ ohara tuyheso pattoti 1-. athakho
āyasmā piṇḍolabhāradvājo vehāsaṁ abbhuggantvā taṁ pattaṁ
gahetvā tikkhattuṁ rājagahaṁ anupariyāyi 2-.

[32] tena kho pana samayena rājagahako seṭṭhī saputtadāro
sake nivesane ṭhito hoti pañjaliko namassamāno idheva bhante
ayyo bhāradvājo amhākaṁ nivesane patiṭṭhātūti. athakho āyasmā
piṇḍolabhāradvājo rājagahakassa seṭṭhissa nivesane patiṭṭhāti.

footnote: 1 ma. yu. rā. tena kho pana samayena āyasmā ca mahāmoggallāno .pe. pāvisiṁsu.
footnote: athakho āyasmā piṇḍolabhāradvājo āyasmantaṁ mahāmoggallānaṁ etadavoca āyasmā
footnote: kho moggallāno arahā ceva iddhimā ca gacchāvuso moggallāna etaṁ pattaṁ ohara

tuyheso pattoti. āyasmā kho piṇḍolabhāradvājo arahā ceva iddhimā ca gacchāvuso
bhāradvāja etaṁ pattaṁ ohara tuyheso pattoti. 2 yu. anupariyāsi.

page number: 015

athakho rājagahako seṭṭhī āyasmato piṇḍolabhāradvājassa hatthato
pattaṁ gahetvā mahagghassa khādanīyassa pūretvā āyasmato piṇḍolabhāradvājassa
adāsi 1-. athakho āyasmā piṇḍolabhāradvājo
taṁ pattaṁ gahetvā ārāmaṁ agamāsi. assosuṁ kho manussā
ayyena kira piṇḍolabhāradvājena rājagahakassa seṭṭhissa patto
ohāritoti. te ca manussā uccāsaddā mahāsaddā āyasmantaṁ
piṇḍolabhāradvājaṁ piṭṭhito piṭṭhito anubandhiṁsu. assosi kho
bhagavā uccāsaddaṁ mahāsaddaṁ sutvāna āyasmantaṁ ānandaṁ āmantesi
kiṁ nu kho so ānanda uccāsaddo mahāsaddoti. āyasmatā
bhante piṇḍolabhāradvājena rājagahakassa seṭṭhissa patto ohārito
assosuṁ kho bhante manussā ayyena kira piṇḍolabhāradvājena
rājagahakassa seṭṭhissa patto ohāritoti te ca bhante manussā
uccāsaddā mahāsaddā āyasmantaṁ piṇḍolabhāradvājaṁ piṭṭhito
piṭṭhito anubandhā 2- so eso bhagavā 3- uccāsaddo mahāsaddoti.

[33] athakho bhagavā etasmiṁ nidāne etasmiṁ pakaraṇe bhikkhusaṅghaṁ
sannipātāpetvā āyasmantaṁ (pts. vin ii, 112) piṇḍolabhāradvājaṁ paṭipucchi saccaṁ
kira tayā bhāradvāja rājagahakassa seṭṭhissa patto ohāritoti.

footnote: 1 yu. pādāsi. 2 yu. anubaddhā. 3 ma. yu. bhante bhagavā.

page number: 016

saccaṁ bhagavāti. vigarahi buddho bhagavā ananucchavikaṁ 1- bhāradvāja
ananulomikaṁ appaṭirūpaṁ assāmaṇakaṁ akappiyaṁ akaraṇīyaṁ kathaṁ hi
nāma tvaṁ bhāradvāja chavassa dārupattassa kāraṇā gihīnaṁ uttarimanussadhammaṁ
iddhipāṭihāriyaṁ dassessasi seyyathāpi nāma 2- bhāradvāja
mātugāmo chavassa māsakarūpassa kāraṇā kopinaṁ dasseti evameva
kho tayā bhāradvāja chavassa dārupattassa kāraṇā gihīnaṁ uttarimanussadhammaṁ
iddhipāṭihāriyaṁ dassitaṁ netaṁ bhāradvāja appasannānaṁ
vā pasādāya .pe. vigarahitvā dhammiṁ kathaṁ katvā bhikkhū āmantesi
na bhikkhave gihīnaṁ uttarimanussadhammaṁ iddhipāṭihāriyaṁ dassetabbaṁ
yo dasseyya āpatti dukkaṭassa bhindathetaṁ bhikkhave dārupattaṁ
sakalikaṁ sakalikaṁ karitvā 3- bhikkhūnaṁ añjanapiṁsanaṁ 4- detha na ca bhikkhave
dārupatto dhāretabbo yo dhāreyya āpatti dukkaṭassāti.

[34] tena kho pana samayena chabbaggiyā bhikkhū uccāvace
patte dhārenti sovaṇṇamayaṁ rūpiyamayaṁ. manussā ujjhāyanti
khīyanti vipācenti .pe. seyyathāpi gihī kāmabhoginoti .pe.
bhagavato etamatthaṁ ārocesuṁ .pe. na bhikkhave sovaṇṇamayo
patto dhāretabbo na rūpiyamayo patto dhāretabbo na
maṇimayo patto dhāretabbo na veḷuriyamayo patto dhāretabbo
na phalikamayo patto dhāretabbo na kaṁsamayo patto dhāretabbo

footnote: 1 yu. ananucchaviyaṁ. 2 ma. yu. ayaṁ saddo natthi. 3 ma. yu. katvā.
footnote: 4 ma. yu. añjanupapisanaṁ.

page number: 017

na kācamayo patto dhāretabbo na tipumayo patto dhāretabbo
na sīsamayo patto dhāretabbo na tambalohamayo patto
dhāretabbo yo dhāreyya āpatti dukkaṭassa anujānāmi bhikkhave
dve patte ayopattaṁ mattikāpattanti.

[35] tena kho pana samayena pattamūlaṁ ghaṁsiyati. bhagavato
etamatthaṁ ārocesuṁ. anujānāmi bhikkhave pattamaṇḍalanti.

[36] tena kho pana samayena chabbaggiyā bhikkhū uccāvacāni
pattamaṇḍalāni dhārenti sovaṇṇamayaṁ rūpiyamayaṁ. manussā ujjhāyanti
khīyanti vipācenti .pe. seyyathāpi gihī kāmabhoginoti .pe.
bhagavato etamatthaṁ ārocesuṁ .pe. na bhikkhave uccāvacāni
pattamaṇḍalāni dhāretabbāni yo dhāreyya āpatti dukkaṭassa
anujānāmi bhikkhave dve pattamaṇḍalāni tipumayaṁ sīsamayanti.
bahalāni pattamaṇḍalāni 1- na acchupiyanti. bhagavato etamatthaṁ
ārocesuṁ. anujānāmi bhikkhave likhitunti. valī 2- (pts. vin ii, 113) honti .pe.
anujānāmi bhikkhave makaradantakaṁ chinditunti.

[37] tena kho pana samayena chabbaggiyā bhikkhū citrāni
pattamaṇḍalāni dhārenti rūpakākiṇṇāni bhittikammakatāni 3- tāni
rathikāyapi dassentā āhiṇḍanti. manussā ujjhāyanti khīyanti
vipācenti .pe. seyyathāpi gihī kāmabhoginoti. bhagavato

footnote: 1 ma. yu. maṇḍalāni. 2 yu. valiṁ. 3 yu. rūpakokiṇṇāni bhatikammakatāni.

page number: 018

etamatthaṁ ārocesuṁ. na bhikkhave citrāni pattamaṇḍalāni
dhāretabbāni rūpakākiṇṇāni bhittikammakatāni yo dhāreyya
āpatti dukkaṭassa anujānāmi bhikkhave pakatimaṇḍalanti.

[38] tena kho pana samayena bhikkhū sodakaṁ 1- pattaṁ paṭisāmenti.
patto dussati. bhagavato etamatthaṁ ārocesuṁ .pe. na bhikkhave
sodako 1- patto paṭisāmetabbo yo paṭisāmeyya āpatti
dukkaṭassa anujānāmi bhikkhave otāpetvā pattaṁ paṭisāmetunti.

[39] tena kho pana samayena bhikkhū saudakaṁ pattaṁ otāpenti.
patto duggandho hoti. bhagavato etamatthaṁ ārocesuṁ .pe.
na bhikkhave saudako patto otāpetabbo yo otāpeyya
āpatti dukkaṭassa anujānāmi bhikkhave nirudakaṁ 2- katvā
otāpetvā pattaṁ paṭisāmetunti.

[40] tena kho pana samayena bhikkhū uṇhe pattaṁ nidahanti.
pattassa vaṇṇo dussati. bhagavato etamatthaṁ ārocesuṁ. na
bhikkhave uṇhe patto nidahitabbo yo nidaheyya āpatti
dukkaṭassa anujānāmi bhikkhave muhuttaṁ uṇhe otāpetvā
pattaṁ paṭisāmetunti.

[41] tena kho pana samayena sambahulā pattā ajjhokāse
anādhārā nikkhittā honti. vātamaṇḍalikāya āvaṭṭitvā 3- pattā

footnote: 1 yu. saudako. 2 ma. yu. vodakaṁ. 3 ma. āvaṭṭetvā.

page number: 019

bhijjiṁsu. bhagavato etamatthaṁ ārocesuṁ .pe. anujānāmi bhikkhave
pattādhārakanti.

[42] tena kho pana samayena bhikkhū miḍhante pattaṁ nikkhipanti.
parivaṭṭitvā patto bhijjati. bhagavato etamatthaṁ ārocesuṁ
.pe. na bhikkhave miḍhante patto nikkhipitabbo yo nikkhipeyya
āpatti dukkaṭassāti.

[43] tena kho pana samayena bhikkhū paribhaṇḍante pattaṁ
nikkhipanti. parivaṭṭitvā 1- patto bhijjati. bhagavato etamatthaṁ
ārocesuṁ .pe. na bhikkhave paribhaṇḍante patto nikkhipitabbo
yo nikkhipeyya āpatti dukkaṭassāti.

[44] tena kho pana samayena bhikkhū chamāyaṁ 2- pattaṁ nikkujjanti.
oṭṭho ghaṁsiyati. bhagavato etamatthaṁ ārocesuṁ .pe. anujānāmi
bhikkhave tiṇasanthārakanti. tiṇasanthārako upacikāhi khajjati.
bhagavato etamatthaṁ ārocesuṁ .pe. anujānāmi bhikkhave coḷakanti.
coḷakaṁ upacikāhi khajjati. (pts. vin ii, 114) bhagavato etamatthaṁ ārocesuṁ .pe.
anujānāmi bhikkhave pattamāḷakanti. pattamāḷakā paripatitvā
patto bhijjati. bhagavato etamatthaṁ ārocesuṁ .pe. anujānāmi
bhikkhave pattakuṇḍolikanti. pattakuṇḍolikāya patto ugghaṁsiyati 3-.
bhagavato etamatthaṁ ārocesuṁ .pe. anujānāmi bhikkhave

footnote: 1 ma. yu. paripatitvā. 2 ma. yu. chamāya. 3 ma. yu. ghaṁsiyati.

page number: 020

pattatthavikanti. aṁsavaddhako na hoti. bhagavato etamatthaṁ
ārocesuṁ .pe. anujānāmi bhikkhave aṁsavaddhakaṁ bandhanasuttakanti.

[45] tena kho pana samayena bhikkhū bhittikhīlepi nāgadantakepi
pattaṁ laggenti. paripatitvā patto bhijjati. bhagavato etamatthaṁ
ārocesuṁ .pe. na bhikkhave patto laggetabbo yo laggeyya
āpatti dukkaṭassāti.

[46] tena kho pana samayena bhikkhū mañce pattaṁ nikkhipanti.
satisammosā nisīdantā ottharitvā pattaṁ bhindanti. bhagavato
etamatthaṁ ārocesuṁ .pe. na bhikkhave mañce patto nikkhipitabbo
yo nikkhipeyya āpatti dukkaṭassāti.

[47] tena kho pana samayena bhikkhū pīṭhe pattaṁ nikkhipanti.
satisammosā nisīdantā ottharitvā pattaṁ bhindanti. bhagavato
etamatthaṁ ārocesuṁ .pe. na bhikkhave pīṭhe patto nikkhipitabbo
yo nikkhipeyya āpatti dukkaṭassāti.

[48] tena kho pana samayena bhikkhū aṅke pattaṁ nikkhipanti.
satisammosā uṭṭhahanti 1-. paripatitvā patto bhijjati. bhagavato
etamatthaṁ ārocesuṁ .pe. na bhikkhave aṅke patto nikkhipitabbo
yo nikkhipeyya āpatti dukkaṭassāti.

[49] tena kho pana samayena bhikkhū chatte pattaṁ nikkhipanti.
vātamaṇḍalikāya chattaṁ ukkhipiyati. paripatitvā patto bhijjati.

footnote: 1 yu. vuṭṭhahanti.

page number: 021

bhagavato etamatthaṁ ārocesuṁ .pe. na bhikkhave chatte patto
nikkhipitabbo yo nikkhipeyya āpatti dukkaṭassāti.

[50] tena kho pana samayena bhikkhū pattahatthā kavāṭaṁ
paṇāmenti. kavāṭe 1- āvaṭṭitvā patto bhijjati. bhagavato
etamatthaṁ ārocesuṁ .pe. na bhikkhave pattahatthena bhikkhunā
kavāṭaṁ paṇāmetabbaṁ yo paṇāmeyya āpatti dukkaṭassāti.

[51] tena kho pana samayena bhikkhū tumbakaṭāhena 2- piṇḍāya
caranti. manussā ujjhāyanti khīyanti vipācenti .pe. seyyathāpi
titthiyāti. bhagavato etamatthaṁ ārocesuṁ .pe. na bhikkhave
tumbakaṭāhena 2- piṇḍāya caritabbaṁ yo careyya āpatti
dukkaṭassāti.

[52] tena kho pana samayena bhikkhū (pts. vin ii, 115) ghaṭikaṭāhena 3- piṇḍāya
caranti. manussā ujjhāyanti khīyanti vipācenti .pe. seyyathāpi
titthiyāti. bhagavato etamatthaṁ ārocesuṁ .pe. na bhikkhave
ghaṭikaṭāhena 3- piṇḍāya caritabbaṁ yo careyya āpatti
dukkaṭassāti.

[53] tena kho pana samayena aññataro bhikkhu sabbapaṁsukūliko
hoti. so chavasīsassa pattaṁ dhāreti. aññatarā itthī

footnote: 1 ma. yu. kavāṭo. 2 ma. yu. tumbakaṭāhe. 3 yu. ghaṭikaṭāhe.

page number: 022

passitvā bhītā vissaramakāsi abbhumme pisāco vatāyanti 1-.
manussā ujjhāyanti khīyanti vipācenti kathaṁ hi nāma samaṇā
sakyaputtiyā chavasīsassa pattaṁ dhāressanti seyyathāpi pisācillikāti.
bhagavato etamatthaṁ ārocesuṁ .pe. na bhikkhave chavasīsassa patto
dhāretabbo yo dhāreyya āpatti dukkaṭassa na ca bhikkhave
sabbapaṁsukūlikena bhavitabbaṁ yo bhaveyya āpatti dukkaṭassāti.

[54] tena kho pana samayena bhikkhū calakānipi aṭṭhikānipi
ucchiṭṭhodakaṁpi pattena nīharanti. manussā ujjhāyanti khīyanti
vipācenti yasmiṁyevime samaṇā sakyaputtiyā bhuñjanti so
va nesaṁ paṭiggahoti. bhagavato etamatthaṁ ārocesuṁ .pe. na
bhikkhave calakāni vā aṭṭhikāni vā ucchiṭṭhodakaṁ vā pattena
nīharitabbaṁ yo nīhareyya āpatti dukkaṭassa anujānāmi
bhikkhave paṭiggahanti.

[55] tena kho pana samayena bhikkhū hatthena cīvaraṁ viphāletvā 2-
cīvaraṁ sibbenti. cīvaraṁ vilomaṁ 3- hoti. bhagavato etamatthaṁ
ārocesuṁ .pe. anujānāmi bhikkhave satthakaṁ namatakanti.

[56] tena kho pana samayena saṅghassa daṇḍasatthakaṁ uppannaṁ
hoti. bhagavato etamatthaṁ ārocesuṁ. anujānāmi bhikkhave

footnote: 1 yu. vatamanti. 2 ma. hatthena vipāletvā. yu. hatthena vipāṭetvā.
footnote: 3 ma. vilomikaṁ.

page number: 023

daṇḍasatthakanti.

[57] tena kho pana samayena chabbaggiyā bhikkhū uccāvace
satthakadaṇḍe dhārenti sovaṇṇamayaṁ rūpiyamayaṁ. manussā ujjhāyanti
khīyanti vipācenti .pe. seyyathāpi gihī kāmabhoginoti .pe.
bhagavato etamatthaṁ ārocesuṁ .pe. na bhikkhave uccāvacā
satthakadaṇḍā dhāretabbā yo dhāreyya āpatti dukkaṭassa
anujānāmi bhikkhave aṭṭhimayaṁ dantamayaṁ visāṇamayaṁ naḷamayaṁ veḷumayaṁ
kaṭṭhamayaṁ jatumayaṁ phalamayaṁ lohamayaṁ saṅkhanābhimayanti.

[58] tena kho pana samayena bhikkhū kukkuṭapattenapi
veḷupesikāyapi cīvaraṁ sibbanti. cīvaraṁ dussibbitaṁ hoti. bhagavato
etamatthaṁ ārocesuṁ .pe. anujānāmi bhikkhave sūcinti. sūciyo
kaṇṇakitāyo honti .pe. anujānāmi (pts. vin ii, 116) bhikkhave sūcināḷikanti.
nāḷikāyapi kaṇṇakitāyo honti .pe. anujānāmi bhikkhave
kiṇṇena pūretunti. kiṇṇepi kaṇṇakitāyo honti .pe.
anujānāmi bhikkhave sattuyā 1- pūretunti. sattuyāpi kaṇṇakitāyo
honti .pe. anujānāmi bhikkhave saritakanti. saritakepi kaṇṇakitāyo
honti .pe. anujānāmi bhikkhave madhusitthakena sāretunti.
saritakampi paribhijjati. anujānāmi bhikkhave saritasipāṭikanti 2-.

[59] tena kho pana samayena bhikkhū tattha tattha khīlaṁ nikhaṇitvā

footnote: 1 yu. rā. satthuyā. 2 ma. saritakasipāṭikanti.

page number: 024

sambandhitvā cīvaraṁ sibbenti. cīvaraṁ vikaṇṇaṁ hoti. bhagavato
etamatthaṁ ārocesuṁ .pe. anujānāmi bhikkhave kaṭhinaṁ kaṭhinarajjuṁ
tattha tattha obandhitvā cīvaraṁ sibbetunti. visame kaṭhinaṁ
pattharanti. kaṭhinaṁ paribhijjati .pe. na bhikkhave visame kaṭhinaṁ
pattharitabbaṁ yo patthareyya āpatti dukkaṭassāti. chamāyaṁ
kaṭhinaṁ pattharanti. kaṭhinaṁ paṁsukitaṁ hoti .pe. anujānāmi bhikkhave
tiṇasanthārakanti. kaṭhinassa anto jirati .pe. anujānāmi
bhikkhave anuvātaṁ paribhaṇḍaṁ āropetunti. kaṭhinaṁ nappahoti
.pe. anujānāmi bhikkhave daṇḍakaṭhinaṁ vidalakaṁ 1- salākaṁ vinaddhanarajjuṁ
vinaddhanasuttakaṁ vinaddhitvā 2- cīvaraṁ sibbetunti. suttantarikāyo
visamā honti .pe. anujānāmi bhikkhave kaḷimbakanti. suttā
vaṅkā honti .pe. anujānāmi bhikkhave moghasuttakanti.

[60] tena kho pana samayena bhikkhū adhotehi pādehi kaṭhinaṁ
akkamanti. kaṭhinaṁ dussati. bhagavato etamatthaṁ ārocesuṁ
.pe. na bhikkhave adhotehi pādehi kaṭhinaṁ akkamitabbaṁ yo
akkameyya āpatti dukkaṭassāti.

[61] tena kho pana samayena bhikkhū allehi pādehi kaṭhinaṁ
akkamanti. kaṭhinaṁ dussati. bhagavato etamatthaṁ ārocesuṁ

footnote: 1 ma. yu. pidalakaṁ. 2 yu. vinandharajjuṁ vinandhanasuttakaṁ vinandhitvā.

page number: 025

.pe. na bhikkhave allehi pādehi kaṭhinaṁ akkamitabbaṁ yo
akkameyya āpatti dukkaṭassāti.

[62] tena kho pana samayena bhikkhū saupāhanā kaṭhinaṁ akkamanti.
kaṭhinaṁ dussati. bhagavato etamatthaṁ ārocesuṁ .pe. na bhikkhave
saupāhanena kaṭhinaṁ akkamitabbaṁ yo akkameyya āpatti
dukkaṭassāti.

[63] tena kho pana samayena bhikkhū cīvaraṁ sibbentā aṅguliyā
paṭiggaṇhanti. aṅguliyo dukkhā honti. bhagavato etamatthaṁ
ārocesuṁ .pe. anujānāmi bhikkhave paṭiggahanti.

[64] tena kho pana samayena chabbaggiyā bhikkhū uccāvace
paṭiggahe dhārenti sovaṇṇamayaṁ rūpiyamayaṁ. manussā (pts. vin ii, 117) ujjhāyanti
khīyanti vipācenti .pe. seyyathāpi gihī kāmabhoginoti. bhagavato
etamatthaṁ ārocesuṁ .pe. na bhikkhave uccāvacā paṭiggahā
dhāretabbā yo dhāreyya āpatti dukkaṭassa anujānāmi
bhikkhave aṭṭhimayaṁ .pe. saṅkhanābhimayanti.

[65] tena kho pana samayena sūciyopi satthakāpi paṭiggahāpi nassanti.
bhagavato etamatthaṁ ārocesuṁ. anujānāmi bhikkhave āvesanavitthakanti.
āvesanavitthake samākulā honti. bhagavato etamatthaṁ ārocesuṁ.
anujānāmi bhikkhave paṭiggahatthavikanti. aṁsavaddhako na hoti
.pe. anujānāmi bhikkhave aṁsavaddhakaṁ bandhanasuttakanti.

page number: 026

[66] tena kho pana samayena bhikkhū ajjhokāse 1- cīvaraṁ
sibbentā sītenapi uṇhenapi kilamanti. bhagavato etamatthaṁ
ārocesuṁ. anujānāmi bhikkhave kaṭhinasālaṁ kaṭhinamaṇḍapanti.
kaṭhinasālā nīcavatthukā hoti. udakena otthariyanti. bhagavato
etamatthaṁ ārocesuṁ. anujānāmi bhikkhave uccavatthukaṁ kātunti.
cayo paripatati. anujānāmi bhikkhave cinituṁ tayo caye iṭṭhakācayaṁ
silācayaṁ dārucayanti. ārohantā vihaññanti .pe. anujānāmi
bhikkhave tayo sopāṇe iṭṭhakāsopāṇaṁ silāsopāṇaṁ
dārusopāṇanti. ārohantā paripatanti .pe. anujānāmi
bhikkhave ālambanabāhanti.

[67] tena kho pana samayena kaṭhinasālāya tiṇacuṇṇaṁ paripatati
.pe. anujānāmi bhikkhave ogumbetvā 2- ullittāvalittaṁ kātuṁ
setavaṇṇaṁ kāḷavaṇṇaṁ gerukaparikammaṁ mālākammaṁ latākammaṁ makaradantakaṁ
pañcapaṭṭhikaṁ cīvaravaṁsaṁ cīvararajjunti.

[68] tena kho pana samayena bhikkhū cīvaraṁ sibbetvā tattheva
kaṭhinaṁ ujjhitvā pakkamanti. undūrehipi upacikāhipi khajjati.
bhagavato etamatthaṁ ārocesuṁ. anujānāmi bhikkhave kaṭhinaṁ
saṅgharitunti. kaṭhinaṁ paribhijjati .pe. anujānāmi bhikkhave goghaṁsikāya
kaṭhinaṁ saṅgharitunti. kaṭhinaṁ viniveṭhiyati .pe. anujānāmi bhikkhave

footnote: 1 ma. yu. abbhokāse. 2 yu. ogumphetvā.

page number: 027

bandhanarajjunti.

[69] tena kho pana samayena bhikkhū kuḍḍepi thambhepi kaṭhinaṁ
ussāpetvā pakkamanti. paripatitvā kaṭhinaṁ bhijjati. bhagavato
etamatthaṁ ārocesuṁ. anujānāmi bhikkhave bhittikhīle vā nāgadantake
vā laggetunti.

[70] athakho bhagavā rājagahe yathābhirantaṁ viharitvā yena
vesālī tena cārikaṁ pakkāmi. tena kho pana samayena (pts. vin ii, 118) bhikkhū
sūcikampi satthakampi bhesajjampi pattena ādāya gacchanti.
bhagavato etamatthaṁ ārocesuṁ. anujānāmi bhikkhave bhesajjatthavikanti.
aṁsavaddhako 1- na hoti .pe. anujānāmi bhikkhave aṁsavaddhakaṁ 1-
bandhanasuttakanti.

[71] tena kho pana samayena aññataro bhikkhu upāhanāyo
kāyabandhanena 2- bandhitvā gāmaṁ piṇḍāya pāvisi. aññataro
upāsako taṁ bhikkhuṁ abhivādento upāhanāyo sīsena ghaṭṭesi.
so bhikkhu maṅku ahosi. athakho so bhikkhu ārāmaṁ gantvā
bhikkhūnaṁ etamatthaṁ ārocesi. bhikkhū bhagavato etamatthaṁ ārocesuṁ.
anujānāmi bhikkhave upāhanatthavikanti. aṁsavaddhako 1- na hoti .pe.
anujānāmi bhikkhave aṁsavaddhakaṁ 1- bandhanasuttakanti.

[72] tena kho pana samayena antarāmagge udakaṁ akappiyaṁ
hoti. parissāvanaṁ na hoti. bhagavato etamatthaṁ ārocesuṁ.

footnote: 1 ma. aṁsabaddha .... 2 yu. kāyabandhane.

page number: 028

anujānāmi bhikkhave parissāvananti. coḷakaṁ nappahoti .pe.
anujānāmi bhikkhave kaṭacchuparissāvananti. coḷakaṁ nappahoti.
bhagavato etamatthaṁ ārocesuṁ. anujānāmi bhikkhave dhammakarakanti.

[73] tena kho pana samayena dve bhikkhū kosalesu janapadesu
addhānamaggapaṭipannā honti. eko bhikkhu anācāraṁ ācarati.
dutiyo bhikkhu taṁ bhikkhuṁ etadavoca mā āvuso evarūpamakāsi
netaṁ kappatīti. so tasmiṁ upanaddhi 1-. athakho so bhikkhu
pipāsāya pīḷito upanaddhaṁ 2- bhikkhuṁ etadavoca dehi me āvuso
parissāvanaṁ pānīyaṁ pivissāmīti. upanaddho 3- bhikkhu na adāsi.
so bhikkhu pipāsāya pīḷito kālamakāsi. athakho so bhikkhu
ārāmaṁ gantvā bhikkhūnaṁ etamatthaṁ ārocesi. kiṁ pana tvaṁ
āvuso parissāvanaṁ yāciyamāno na adāsīti. evamāvusoti.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma bhikkhu parissāvanaṁ yāciyamāno na dassatīti. athakho
te bhikkhū bhagavato etamatthaṁ ārocesuṁ.

[74] athakho bhagavā etasmiṁ nidāne etasmiṁ pakaraṇe bhikkhusaṅghaṁ
sannipātāpetvā taṁ bhikkhuṁ paṭipucchi saccaṁ kira tvaṁ bhikkhu
parissāvanaṁ yāciyamāno na adāsīti. saccaṁ bhagavāti. vigarahi
buddho bhagavā ananucchavikaṁ 4- te moghapurisa ananulomikaṁ appaṭirūpaṁ

footnote: 1 ma. yu. rā. upanandhi. 2 ma. yu. rā. upanandhaṁ. 3 ma. yu. rā. upanandhī.
footnote: 4 yu. ananucchariyaṁ.

page number: 029

assāmaṇakaṁ akappiyaṁ akaraṇīyaṁ kathaṁ hi nāma tvaṁ moghapurisa
parissāvanaṁ yāciyamāno na dassasi netaṁ (pts. vin ii, 119) moghapurisa appasannānaṁ
vā pasādāya .pe. vigarahitvā dhammiṁ kathaṁ katvā bhikkhū āmantesi
na bhikkhave addhānamaggapaṭipannena bhikkhunā parissāvanaṁ yāciyamānena
na dātabbaṁ yo na dadeyya āpatti dukkaṭassa na ca bhikkhave
aparissāvanakena addhānamaggo 1- paṭipajjitabbo yo paṭipajjeyya
āpatti dukkaṭassa sace na hoti parissāvanaṁ vā dhammakarako vā
saṅghāṭikaṇṇopi adhiṭṭhātabbo iminā parissāvetvā pivissāmīti.

[75] athakho bhagavā anupubbena cārikañcaramāno yena
vesālī tadavasari. tatra sudaṁ bhagavā vesāliyaṁ viharati mahāvane
kūṭāgārasālāyaṁ.

[76] tena kho pana samayena bhikkhū navakammaṁ karonti.
parissāvanaṁ na sammati. bhagavato etamatthaṁ ārocesuṁ. anujānāmi
bhikkhave daṇḍaparissāvananti. daṇḍaparissāvanaṁ na sammati.
bhagavato etamatthaṁ ārocesuṁ. anujānāmi bhikkhave ottharikanti 2-

[77] tena kho pana samayena bhikkhū makasehi ubbāḷhā honti.
bhagavato etamatthaṁ ārocesuṁ. anujānāmi bhikkhave makasakuṭikanti.

[78] tena kho pana samayena vesāliyaṁ paṇītānaṁ bhattānaṁ
bhattapaṭipāṭi aṭṭhitā 3- hoti. bhikkhū paṇītāni bhojanāni bhuñjitvā

footnote: 1 ma. addhāno. 2 ma. yu. ottharakanti. 3 yu. adhiṭṭhitā. rā. paṭṭhitā.

page number: 030

abhisannakāyā honti bahvābādhā. athakho jīvako komārabhacco
vesāliṁ agamāsi kenacideva karaṇīyena. addasā kho jīvako
komārabhacco bhikkhū abhisannakāye bahvābādhe disvāna yena
bhagavā tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinno kho jīvako komārabhacco bhagavantaṁ
etadavoca etarahi bhante bhikkhū abhisannakāyā bahvābādhā
sādhu bhante bhagavā bhikkhūnaṁ caṅkamañca jantāgharañca anujānātu
evaṁ bhikkhū appābādhā bhavissantīti. athakho bhagavā jīvakaṁ
komārabhaccaṁ dhammiyā kathāya sandassesi samādapesi samuttejesi
sampahaṁsesi. athakho jīvako komārabhacco bhagavatā dhammiyā
kathāya sandassito samādapito samuttejito sampahaṁsito uṭṭhāyāsanā
bhagavantaṁ abhivādetvā padakkhiṇaṁ katvā pakkāmi.

[79] athakho bhagavā etasmiṁ nidāne etasmiṁ pakaraṇe dhammiṁ
kathaṁ katvā bhikkhū āmantesi anujānāmi bhikkhave caṅkamañca
jantāgharañcāti.

[80] tena kho pana samayena bhikkhū (pts. vin ii, 120) visame caṅkame caṅkamanti.
pādā dukkhā honti. bhagavato etamatthaṁ ārocesuṁ. anujānāmi
bhikkhave samaṁ kātunti.

[81] tena kho pana samayena caṅkamo nīcavatthuko hoti.
udakena otthariyati .pe. anujānāmi bhikkhave uccavatthukaṁ kātunti.

page number: 031

cayo paripatati .pe. anujānāmi bhikkhave cinituṁ tayo caye
iṭṭhakācayaṁ silācayaṁ dārucayanti. ārohantā vihaññanti .pe.
anujānāmi bhikkhave tayo sopāṇe iṭṭhakāsopāṇaṁ silāsopāṇaṁ
dārusopāṇanti. ārohantā paripatanti .pe. anujānāmi
bhikkhave ālambanabāhanti.

[82] tena kho pana samayena bhikkhū caṅkame caṅkamantā
paripatanti. bhagavato etamatthaṁ ārocesuṁ. anujānāmi bhikkhave
caṅkamanavedikanti.

[83] tena kho pana samayena bhikkhū ajjhokāse caṅkamantā
sītenapi uṇhenapi kilamanti. bhagavato etamatthaṁ ārocesuṁ.
anujānāmi bhikkhave caṅkamanasālanti. caṅkamanasālāyaṁ tiṇacuṇṇaṁ
paripatati .pe. anujānāmi bhikkhave ogumbetvā 2- ullittāvalittaṁ
kātuṁ setavaṇṇaṁ kāḷavaṇṇaṁ gerukaparikammaṁ mālākammaṁ latākammaṁ
makaradantakaṁ pañcapaṭṭhikaṁ cīvaravaṁsaṁ cīvararajjunti.

[84] tena kho pana samayena jantāgharaṁ nīcavatthukaṁ hoti.
udakena otthariyati .pe. anujānāmi bhikkhave uccavatthukaṁ kātunti.
cayo paripatati .pe. anujānāmi bhikkhave cinituṁ tayo caye
iṭṭhakācayaṁ silācayaṁ dārucayanti. ārohantā vihaññanti .pe.
anujānāmi bhikkhave tayo sopāṇe iṭṭhakāsopāṇaṁ silāsopāṇaṁ
dārusopāṇanti. ārohantā paripatanti .pe. anujānāmi bhikkhave

footnote: 1 ma. yu. ogumphetvā.

page number: 032

ālambanabāhanti. jantāgharassa kavāṭaṁ na hoti .pe. anujānāmi
bhikkhave kavāṭaṁ piṭṭhasaṅghāṭaṁ udukkhalikaṁ uttarapāsakaṁ aggaḷavaṭṭiṁ 1-
kapisīsakaṁ sūcikaṁ ghaṭikaṁ tālacchiddaṁ āviñchanacchiddaṁ āviñchanarajjunti.
jantāgharassa kuḍḍapādo jīrati. bhagavato etamatthaṁ ārocesuṁ.
anujānāmi bhikkhave maṇḍalikaṁ kātunti. jantāgharassa dhūmanettaṁ
na hoti .pe. anujānāmi bhikkhave dhūmanettanti.

[85] tena kho pana samayena bhikkhū khuddake jantāghare majjhe
aggiṭṭhānaṁ karonti. upacāro na hoti .pe. anujānāmi
bhikkhave khuddake jantāghare ekamantaṁ aggiṭṭhānaṁ kātuṁ mahallake
majjheti. jantāghare aggi mukhaṁ ḍahati .pe. anujānāmi bhikkhave
mukhamattikanti. hatthena mattikaṁ tementi .pe. anujānāmi
bhikkhave mattikādoṇikanti. mattikā duggandhā honti .pe.
anujānāmi bhikkhave vāsetunti.

[86] tena kho pana samayena jantāghare aggi kāyaṁ ḍahati
.pe. anujānāmi bhikkhave udakaṁ atiharitunti. pāṭiyāpi pattenapi
udakaṁ atiharanti .pe. anujānāmi bhikkhave udakanidhānaṁ 2- udakasarāvakanti.
jantāgharaṁ tiṇacchadanaṁ na sedeti .pe. anujānāmi bhikkhave
ogumbetvā 3- ullittāvalittaṁ kātunti. jantāgharaṁ cikkhallaṁ hoti
.pe. anujānāmi bhikkhave santharituṁ tayo santhāre 4- iṭṭhakāsanthāraṁ

footnote: 1 ma. aggaḷavaṭṭikaṁ. 2 yu. udakaṭṭhānaṁ. 3 ma. yu. ogumphetvā.
footnote: 4 ma. santhare.

page number: 033

silāsanthāraṁ dārusanthāranti. cikkhallaṁyeva hoti .pe. anujānāmi
bhikkhave dhovitunti. udakaṁ santiṭṭhati .pe. anujānāmi bhikkhave
udakaniddhamananti.

[87] tena kho pana samayena bhikkhū jantāghare (pts. vin ii, 121) chamāyaṁ nisīdanti
gattāni kaṇḍavanti 1- .pe. anujānāmi bhikkhave jantāgharapīṭhanti.

[88] tena kho pana samayena jantāgharaṁ aparikkhittaṁ hoti .pe.
anujānāmi bhikkhave parikkhipituṁ tayo pākāre iṭṭhakāpākāraṁ
silāpākāraṁ dārupākāranti. koṭṭhako na hoti .pe. anujānāmi
bhikkhave koṭṭhakanti. koṭṭhako nīcavatthuko hoti. udakena
otthariyati .pe. anujānāmi bhikkhave uccavatthukaṁ kātunti.
cayo paripatati .pe. anujānāmi bhikkhave cinituṁ tayo caye
iṭṭhakācayaṁ silācayaṁ dārucayanti. ārohantā vihaññanti .pe.
anujānāmi bhikkhave tayo sopāṇe iṭṭhakāsopāṇaṁ silāsopāṇaṁ
dārusopāṇanti. ārohantā paripatanti .pe. anujānāmi
bhikkhave ālambanabāhanti. koṭṭhakassa kavāṭaṁ na hoti .pe.
anujānāmi bhikkhave kavāṭaṁ piṭṭhasaṅghāṭaṁ udukkhalikaṁ uttarapāsakaṁ
aggaḷavaṭṭiṁ 2- kapisīsakaṁ sūcikaṁ ghaṭikaṁ tālacchiddaṁ āviñchanacchiddaṁ
āviñchanarajjunti.

[89] tena kho pana samayena koṭṭhake tiṇacuṇṇaṁ paripatati .pe.
anujānāmi bhikkhave ogumbetvā 3- ullittāvalittaṁ kātuṁ

footnote: 1 ma. kaṇḍūvanti. yu. kaṇḍuvanti. 2 ma. aggaḷavaṭṭikaṁ. 3 ma. yu. ogumphetvā.

page number: 034

setavaṇṇaṁ kāḷavaṇṇaṁ gerukaparikammaṁ mālākammaṁ latākammaṁ
makaradantakaṁ pañcapaṭṭhikanti. pariveṇaṁ cikkhallaṁ hoti .pe. anujānāmi
bhikkhave marumbaṁ upakiritunti. na pariyāpuṇanti .pe. anujānāmi
bhikkhave padarasilaṁ 1- nikkhipitunti. udakaṁ santiṭṭhati .pe. anujānāmi
bhikkhave udakaniddhamananti.

[90] tena kho pana samayena bhikkhū naggā naggaṁ abhivādenti.
naggā anaggaṁ abhivādenti. naggā naggaṁ abhivādāpenti. naggā
anaggaṁ abhivādāpenti 2-. naggā naggassa parikammaṁ karonti.
naggā naggassa parikammaṁ kārāpenti. naggā naggassa denti.
naggā paṭiggaṇhanti. naggā khādanti. naggā bhuñjanti.
naggā sāyanti. naggā pivanti. bhagavato etamatthaṁ ārocesuṁ .pe.
na bhikkhave naggena 3- naggo abhivādetabbo na naggena
abhivādetabbaṁ na naggena 4- naggo abhivādāpetabbo na naggena
abhivādāpetabbaṁ na naggena naggassa parikammaṁ kātabbaṁ na
naggena 

[5]- parikammaṁ kārāpetabbaṁ na naggena naggassa dātabbaṁ na
naggena paṭiggahetabbaṁ na naggena khāditabbaṁ na naggena bhuñjitabbaṁ

footnote: 1 yu. padasilaṁ. 2 ma. yu. naggā naggaṁ abhivādenti. naggā naggaṁ
footnote: abhivādāpentīti. 3-4 ma. yu. naggenāti padaṁ na paññāyati. 5 ma. yu. naggassa.

page number: 035

na naggena sāyitabbaṁ na naggena pātabbaṁ yo piveyya
āpatti dukkaṭassāti.

[91] tena kho pana samayena bhikkhū jantāghare chamāyaṁ cīvaraṁ
nikkhipanti. cīvaraṁ paṁsukitaṁ hoti. bhagavato etamatthaṁ ārocesuṁ .pe.
anujānāmi bhikkhave jantāghare 1- cīvaravaṁsaṁ cīvararajjunti. deve
vassante cīvaraṁ ovassati .pe. anujānāma (pts. vin ii, 122) bhikkhave jantāgharasālanti.
jantāgharasālā nīcavatthukā hoti. udakena otthariyati .pe.
anujānāmi bhikkhave uccavatthukaṁ kātunti. cayo paripatati .pe.
anujānāmi bhikkhave cinituṁ .pe. ārohantā vihaññanti .pe.
ārohantā paripatanti .pe. anujānāmi bhikkhave ālambanabāhanti.

[92] tena kho pana samayena jantāgharasālāyaṁ tiṇacuṇṇaṁ
paripatati .pe. anujānāmi bhikkhave ogumbetvā ullittāvalittaṁ
kātuṁ .pe. cīvaravaṁsaṁ cīvararajjunti.

[93] tena kho pana samayena bhikkhū jantāgharepi udakepi
piṭṭhiparikammaṁ 2- kātuṁ kukkuccāyanti. bhagavato etamatthaṁ
ārocesuṁ. anujānāmi bhikkhave tisso paṭicchādiyo jantāgharapaṭicchādiṁ
udakapaṭicchādiṁ vatthapaṭicchādinti.

[94] tena kho pana samayena jantāghare udakaṁ na hoti.

footnote: 1 ma. yu. ayaṁ pāṭho natthi. 2 ma. yu. parikammaṁ.

page number: 036

bhagavato etamatthaṁ ārocesuṁ. anujānāmi bhikkhave udapānanti.
udapānassa kūlaṁ lujjati .pe. anujānāmi bhikkhave cinituṁ tayo
caye iṭṭhakācayaṁ silācayaṁ dārucayanti. udapāno nīcavatthuko
hoti. udakena otthariyati. bhagavato etamatthaṁ ārocesuṁ.
anujānāmi bhikkhave uccavatthukaṁ kātunti. cayo paripatati .pe.
ārohantā vihaññanti .pe. ārohantā paripatanti .pe.
anujānāmi bhikkhave ālambanabāhanti.

[95] tena kho pana samayena bhikkhū valliyāpi 1- kāyabandhanenapi
udakaṁ vāhenti 2- .pe. anujānāmi bhikkhave udapānarajjunti 3-.
hatthā dukkhā honti .pe. anujānāmi bhikkhave tulaṁ karakaṭakaṁ
cakkavaṭṭakanti. bhājanā bahū 4- bhijjanti .pe. anujānāmi bhikkhave
tayo vārake lohavārakaṁ dāruvārakaṁ cammakhaṇḍanti.

[96] tena kho pana samayena bhikkhū ajjhokāse udakaṁ vāhentā
sītenapi uṇhenapi kilamanti. bhagavato etamatthaṁ ārocesuṁ.
anujānāmi bhikkhave udapānasālanti. udapānasālāya tiṇacuṇṇaṁ
paripatati .pe. anujānāmi bhikkhave ogumbetvā ullittāvalittaṁ
kātuṁ setavaṇṇaṁ kāḷavaṇṇaṁ gerukaparikammaṁ mālākammaṁ latākammaṁ
makaradantakaṁ pañcapaṭṭhikaṁ cīvaravaṁsaṁ cīvararajjunti.

[97] tena kho pana samayena udapāno apāruto hoti.

footnote: 1 ma. yu. vallikāyapi. 2 yu. vāhanti. 3 ma. yu. udakavāhanarajjunti.
footnote: 4 yu. bahuṁ.

page number: 037

tiṇacuṇṇehipi paṁsukehipi okiriyati .pe. anujānāmi bhikkhave
apidhānanti.

[98] tena kho pana samayena udakabhājanaṁ na saṁvijjati .pe.
anujānāmi bhikkhave udakadoṇiṁ udakakaṭāhanti.

[99] tena kho pana samayena bhikkhū ārāme tahaṁ tahaṁ
nahāyanti. ārāmo cikkhallo hoti. bhagavato etamatthaṁ
ārocesuṁ. anujānāmi bhikkhave udakacandanikanti 1-. candanikā
pākaṭā hoti. bhikkhū hiriyanti nahāyituṁ .pe. anujānāmi
bhikkhave parikkhipituṁ tayo pākāre iṭṭhakāpākāraṁ silāpākāraṁ
dārupākāranti. candanikā cikkhallā hoti .pe. anujānāmi
bhikkhave santharituṁ tayo santhāre 2- iṭṭhakāsanthāraṁ silāsanthāraṁ
dārusanthāranti. udakaṁ santiṭṭhati .pe. anujānāmi bhikkhave
udakaniddhamananti.

[100] tena kho pana samayena bhikkhūnaṁ gattāni sītikatāni
honti. bhagavato etamatthaṁ ārocesuṁ. anujānāmi bhikkhave
udakapuñchaniṁ coḷakenapi paccuddharitunti.

[101] tena kho pana (pts. vin ii, 123) samayena aññataro upāsako saṅghassa
atthāya pokkharaṇiṁ kāretukāmo hoti. bhagavato etamatthaṁ
ārocesuṁ. anujānāmi bhikkhave pokkharaṇinti. pokkharaṇiyā

footnote: 1 ma. yu. candanikanti. 2 ma. santhare.

page number: 038

kūlaṁ lujjati .pe. anujānāmi bhikkhave cinituṁ tayo caye iṭṭhakācayaṁ
silācayaṁ dārucayanti. ārohantā vihaññanti. anujānāmi
bhikkhave tayo sopāṇe iṭṭhakāsopāṇaṁ silāsopāṇaṁ
dārusopāṇanti. ārohantā paripatanti .pe. anujānāmi
bhikkhave ālambanabāhanti. pokkharaṇiyā udakaṁ purāṇaṁ hoti .pe.
anujānāmi bhikkhave udakamātikaṁ 1- udakaniddhamananti.

[102] tena kho pana samayena aññataro upāsako bhikkhusaṅghassa
atthāya nillekhaṁ jantāgharaṁ kattukāmo 2- hoti. bhagavato etamatthaṁ
ārocesuṁ. anujānāmi bhikkhave nillekhaṁ jantāgharanti.

[103] tena kho pana samayena chabbaggiyā bhikkhū cātumāsaṁ
nisīdanena vippavasanti. bhagavato etamatthaṁ ārocesuṁ. na
bhikkhave cātumāsaṁ nisīdanena vippavasitabbaṁ yo vippavaseyya
āpatti dukkaṭassāti.

[104] tena kho pana samayena chabbaggiyā bhikkhū pupphābhikiṇṇesu
sayanesu sayanti. manussā vihāracārikaṁ āhiṇḍantā passitvā
ujjhāyanti khīyanti vipācenti .pe. seyyathāpi gihī
kāmabhoginoti. bhagavato etamatthaṁ ārocesuṁ .pe. na bhikkhave
pupphābhikiṇṇesu sayanesu sayitabbaṁ yo sayeyya āpatti

footnote: 1 yu. udakāyatikaṁ. 2 ma. yu. aññataro bhikkhu saṅghassa atthāya nillekhaṁ
footnote: jantāgharaṁ kattukāmo.

page number: 039

dukkaṭassāti.

[105] tena kho pana samayena manussā gandhampi mālampi
ādāya ārāmaṁ āgacchanti. bhikkhū kukkuccāyantā na
paṭiggaṇhanti. bhagavato etamatthaṁ ārocesuṁ. anujānāmi bhikkhave
gandhaṁ gahetvā kavāṭe pañcaṅgulikaṁ dātuṁ pupphaṁ gahetvā
vihāre ekamantaṁ nikkhipitunti.

[106] tena kho pana samayena saṅghassa namatakaṁ uppannaṁ
hoti. bhagavato etamatthaṁ ārocesuṁ. anujānāmi bhikkhave
namatakanti. athakho bhikkhūnaṁ etadahosi namatakaṁ adhiṭṭhātabbaṁ nu kho
udāhu vikappetabbanti .pe. na bhikkhave namatakaṁ adhiṭṭhātabbaṁ
na vikappetabbanti.

[107] tena kho pana samayena chabbaggiyā bhikkhū āsittakupadhāne
bhuñjanti. manussā ujjhāyanti khīyanti vipācenti .pe.
seyyathāpi gihī kāmabhoginoti. bhagavato etamatthaṁ ārocesuṁ.
na bhikkhave āsittakupadhāne bhuñjitabbaṁ yo bhuñjeyya āpatti
dukkaṭassāti.

[108] tena kho pana samayena aññataro bhikkhu gilāno
hoti. so bhuñjamāno na sakkoti hatthena pattaṁ sandhāretuṁ.
bhagavato etamatthaṁ ārocesuṁ. anujānāmi bhikkhave maḷorikanti.

[109] tena kho pana samayena chabbaggiyā bhikkhū ekabhājanepi

page number: 040

bhuñjanti. ekathālakepi pivanti. ekamañcepi tuvaṭṭenti.
ekattharaṇepi tuvaṭṭenti. ekapāvuraṇepi tuvaṭṭenti. ekattharaṇapāvuraṇepi
tuvaṭṭenti 1-. manussā ujjhāyanti khīyanti vipācenti .pe.
seyyathāpi gihī kāmabhoginoti .pe. bhagavato etamatthaṁ
ārocesuṁ .pe. na bhikkhave ekabhājane bhuñjitabbaṁ na
ekathālake pātabbaṁ na ekamañce tuvaṭṭitabbaṁ na ekattharaṇe
tuvaṭṭitabbaṁ na ekapāvuraṇe tuvaṭṭitabbaṁ na ekattharaṇapāvuraṇe
tuvaṭṭitabbaṁ 2- yo tuvaṭṭeyya āpatti dukkaṭassāti.

[110] tena kho pana samayena vaḍḍho licchavi mettiyabhummajakānaṁ
bhikkhūnaṁ sahāyo hoti. athakho vaḍḍho licchavi 3- yena mettiyabhummajakā
bhikkhū tenupasaṅkami upasaṅkamitvā mettiyabhummajake
bhikkhū etadavoca vandāmi ayyāti. evaṁ vutte mettiyabhummajakā
bhikkhū nālapiṁsu. dutiyampi kho vaḍḍho licchavi 3- mettiyabhummajake
bhikkhū etadavoca vandāmi ayyāti. dutiyampi kho mettiyabhummajakā
bhikkhū nālapiṁsu. tatiyampi kho vaḍḍho licchavi mettiyabhummajake
bhikkhū etadavoca vandāmi ayyāti. tatiyampi kho

footnote: 1 ma. yu. ekattharaṇāpi tuvaṭṭenti. ekapāvuraṇāpi tuvaṭṭenti.
footnote: ekattharaṇapāvuraṇāpi tuvaṭṭenti. 2 ma. yu. na ekattharaṇā tuvaṭṭitabbaṁ.
footnote: na ekapāvuraṇā tuvaṭṭitabbaṁ. na ekattharaṇapāvuraṇā tuvaṭṭitabbaṁ.

3 ma. licchavī. evamupari.

page number: 041

mettiyabhummajakā bhikkhū nālapiṁsu. kyāhaṁ ayyānaṁ aparajjhāmi
kissa maṁ ayyā nālapantīti. tathā hi pana tvaṁ āvuso vaḍḍha
amhe dabbena mallaputtena viheṭhiyamāne ajjhupekkhasīti. kyāhaṁ
ayyā karomīti. sace kho tvaṁ āvuso vaḍḍha iccheyyāsi
ajjeva bhagavā āyasmantaṁ dabbaṁ mallaputtaṁ nāsāpeyyāti. kyāhaṁ
ayyā karomi kiṁ mayā sakkā kātunti. ehi tvaṁ āvuso
vaḍḍha yena bhagavā tenupasaṅkami upasaṅkamitvā bhagavantaṁ
evaṁ vadehi idaṁ bhante nacchannaṁ nappaṭirūpaṁ yāyaṁ bhante
disā abhayā anītikā anupaddavā sāyaṁ disā sabhayā saītikā
saupaddavā yato nīvātaṁ tato pavātaṁ udakaṁ maññe ādittaṁ
ayyena me dabbena mallaputtena pajāpati dūsitāti. evaṁ
ayyāti kho vaḍḍho licchavi mettiyabhummajakānaṁ bhikkhūnaṁ paṭissutvā
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinno kho vaḍḍho (pts. vin ii, 125) licchavi bhagavantaṁ
etadavoca idaṁ bhante nacchannaṁ nappaṭirūpaṁ yāyaṁ bhante disā
abhayā anītikā anupaddavā sāyaṁ disā sabhayā saītikā saupaddavā
yato nīvātaṁ tato pavātaṁ udakaṁ maññe ādittaṁ ayyena
me dabbena mallaputtena pajāpati dūsitāti.

[111] athakho bhagavā etasmiṁ nidāne etasmiṁ pakaraṇe
bhikkhusaṅghaṁ sannipātāpetvā āyasmantaṁ dabbaṁ mallaputtaṁ paṭipucchi

page number: 042

sarasi tvaṁ dabba evarūpaṁ kattā yathāyaṁ vaḍḍho āhāti.
yathā maṁ bhante bhagavā jānātīti. dutiyampi kho bhagavā .pe.
tatiyampi kho bhagavā āyasmantaṁ dabbaṁ mallaputtaṁ etadavoca
sarasi tvaṁ dabba evarūpaṁ kattā yathāyaṁ vaḍḍho āhāti.
yathā maṁ bhante bhagavā jānātīti. na kho dabba dabbā evaṁ
nibbeṭhenti sace tayā kataṁ katanti vadehi sace akataṁ
akatanti vadehīti. yatohaṁ 1- bhante jāto nābhijānāmi supinantenapi
methunaṁ dhammaṁ paṭisevitā pageva jāgaroti.

[112] athakho bhagavā bhikkhū āmantesi tenahi bhikkhave
saṅgho vaḍḍhassa licchavissa pattaṁ nikkujjatu asambhogaṁ saṅghena
karotu.

[113] aṭṭhahi bhikkhave aṅgehi samannāgatassa upāsakassa
patto nikkujjitabbo bhikkhūnaṁ alābhāya parisakkati bhikkhūnaṁ
anatthāya parisakkati bhikkhūnaṁ anāvāsāya 2- parisakkati bhikkhū
akkosati paribhāsati bhikkhū bhikkhūhi bhedeti buddhassa avaṇṇaṁ
bhāsati dhammassa avaṇṇaṁ bhāsati saṅghassa avaṇṇaṁ bhāsati
anujānāmi bhikkhave imehi aṭṭhahaṅgehi samannāgatassa upāsakassa
pattaṁ nikkujjituṁ.

[114] evañca pana bhikkhave nikkujjitabbo. byattena

footnote: 1 ma. yato ahaṁ. 2 ma. yu. avāsāya.

page number: 043

bhikkhunā paṭibalena saṅgho ñāpetabbo suṇātu me bhante
saṅgho vaḍḍho licchavi āyasmantaṁ dabbaṁ mallaputtaṁ amūlikāya
sīlavipattiyā anuddhaṁseti yadi saṅghassa pattakallaṁ saṅgho
vaḍḍhassa licchavissa pattaṁ nikkujjeyya asambhogaṁ saṅghena kareyya.
esā ñatti. suṇātu me bhante saṅgho vaḍḍho licchavi
āyasmantaṁ dabbaṁ mallaputtaṁ amūlikāya sīlavipattiyā anuddhaṁseti.
saṅgho vaḍḍhassa licchavissa pattaṁ nikkujjati asambhogaṁ saṅghena
karoti. yassāyasmato khamati vaḍḍhassa licchavissa pattassa
nikkujjanā asambhogaṁ saṅghena karaṇaṁ so tuṇhassa yassa
nakkhamati so bhāseyya. nikkujjito saṅghena vaḍḍhassa licchavissa
patto asambhogo saṅghena khamati saṅghassa tasmā tuṇhī.
evametaṁ dhārayāmīti 1-.

[115] athakho āyasmā ānando pubbaṇhasamayaṁ nivāsetvā
pattacīvaramādāya yena vaḍḍhassa licchavissa nivesanaṁ tenupasaṅkami
upasaṅkamitvā vaḍḍhaṁ licchaviṁ etadavoca saṅghena te āvuso
vaḍḍha patto nikkujjito asambhogosi saṅghenāti. (pts. vin ii, 126) athakho
vaḍḍho licchavi saṅghena kira me patto nikkujjito asambhogomhi
kira saṅghenāti tattheva mucchito papato. athakho vaḍḍhassa

footnote: 1 ito paraṁ athakho saṅgho vaḍḍhassa licchavissa pattaṁ nikkujji asambhogaṁ saṅghena
footnote: akāsīti pāṭho bhavituṁ arahatiyeva.

page number: 044

licchavissa mittāmaccā ñātisālohitā vaḍḍhaṁ licchaviṁ
etadavocuṁ alaṁ āvuso vaḍḍha mā soci mā paridevi mayaṁ
bhagavantaṁ pasādessāma bhikkhusaṅghañcāti. athakho vaḍḍho licchavi
saputtadāro samittāmacco sañātisālohito allavattho allakeso
yena bhagavā tenupasaṅkami upasaṅkamitvā bhagavato pādesu
sirasā nipatitvā bhagavantaṁ etadavoca accayo maṁ bhante accagamā
yathābālaṁ yathāmūḷhaṁ yathāakusalaṁ yohaṁ ayyaṁ dabbaṁ mallaputtaṁ
amūlikāya sīlavipattiyā anuddhaṁsesiṁ tassa me bhante bhagavā
accayaṁ accayato paṭiggaṇhātu āyatiṁ saṁvarāyāti. iṅgha 1- tvaṁ
āvuso vaḍḍha accayo accagamā yathābālaṁ yathāmūḷhaṁ yathāakusalaṁ
yaṁ tvaṁ dabbaṁ mallaputtaṁ amūlikāya sīlavipattiyā anuddhaṁsesi yato
ca kho tvaṁ āvuso vaḍḍha accayaṁ accayato disvā yathādhammaṁ
paṭikarosi tante mayaṁ paṭiggaṇhāma vuḍḍhi hesā āvuso
vaḍḍha ariyassa vinaye yo accayaṁ accayato disvā yathādhammaṁ
paṭikaroti āyatiṁ saṁvaraṁ āpajjatīti.

[116] athakho bhagavā bhikkhū āmantesi tenahi 2- bhikkhave
saṅgho vaḍḍhassa licchavissa pattaṁ ukkujjatu sambhogaṁ saṅghena
karotu. aṭṭhahi bhikkhave aṅgehi samannāgatassa upāsakassa
patto ukkujjitabbo na bhikkhūnaṁ alābhāya parisakkati na

footnote: 1 ma. yu. taggha. 2 ma. yu. tena hi.

page number: 045

bhikkhūnaṁ anatthāya parisakkati na bhikkhūnaṁ anāvāsāya 1- parisakkati
na bhikkhū akkosati paribhāsati na bhikkhū bhikkhūhi bhedeti na
buddhassa avaṇṇaṁ bhāsati na dhammassa avaṇṇaṁ bhāsati na
saṅghassa avaṇṇaṁ bhāsati anujānāmi bhikkhave imehi aṭṭhahaṅgehi
samannāgatassa upāsakassa pattaṁ ukkujjituṁ.

[117] evañca pana bhikkhave ukkujjitabbo. tena bhikkhave
vaḍḍhena licchavinā saṅghaṁ upasaṅkamitvā ekaṁsaṁ uttarāsaṅgaṁ karitvā
bhikkhūnaṁ pāde vanditvā ukkuṭikaṁ nisīditvā añjaliṁ paggahetvā
evamassa vacanīyo saṅghena me bhante patto nikkujjito
asambhogomhi saṅghena sohaṁ bhante sammā vattāmi lomaṁ
pātemi netthāraṁ vattāmi saṅghaṁ pattukkujjanaṁ yācāmīti. dutiyampi
yācitabbā 2- tatiyampi yācitabbā 2-.

[118] byattena bhikkhunā paṭibalena (pts. vin ii, 127) saṅgho ñāpetabbo
suṇātu me bhante saṅgho saṅghena vaḍḍhassa licchavissa patto
nikkujjito asambhogo saṅghena. so sammā vattati lomaṁ
pāteti netthāraṁ vattati saṅghaṁ pattukkujjanaṁ yācati. yadi
saṅghassa pattakallaṁ saṅgho vaḍḍhassa licchavissa pattaṁ ukkujjeyya
sambhogaṁ saṅghena kareyya. esā ñatti. suṇātu me bhante
saṅgho saṅghena vaḍḍhassa licchavissa patto nikkujjito
asambhogo saṅghena. so sammā vattati lomaṁ pāteti netthāraṁ

footnote: 1 ma. yu. avāsāya. 2 ma. yācitabbo.

page number: 046

vattati saṅghaṁ pattukkujjanaṁ yācati. saṅgho vaḍḍhassa licchavissa
pattaṁ ukkujjati sambhogaṁ saṅghena karoti. yassāyasmato khamati
vaḍḍhassa licchavissa pattassa ukkujjanā sambhogaṁ saṅghena karaṇaṁ
so tuṇhassa yassa nakkhamati so bhāseyya. ukkujjito
saṅghena vaḍḍhassa licchavissa patto sambhogo saṅghena khamati
saṅghassa tasmā tuṇhī. evametaṁ dhārayāmīti.

[119] athakho bhagavā vesāliyaṁ yathābhirantaṁ viharitvā yena
bhaggā tena cārikaṁ pakkāmi anupubbena cārikaṁ caramāno
yena bhaggā tadavasari. tatra sudaṁ bhagavā bhaggesu viharati
suṁsumāragire 1- bhesakaḷāvane migadāye.

[120] tena kho pana samayena bodhissa rājakumārassa kokanudo 2-
nāma pāsādo acirakārito hoti anajjhāvuttho samaṇena vā
brāhmaṇena vā kenaci vā manussabhūtena. athakho bodhi
rājakumāro sañjikāputtaṁ māṇavaṁ āmantesi ehi tvaṁ samma
sañjikāputta yena bhagavā tenupasaṅkami upasaṅkamitvā mama
vacanena bhagavato pāde sirasā vanda appābādhaṁ appātaṅkaṁ
lahuṭṭhānaṁ balaṁ phāsuvihāraṁ puccha bodhi bhante rājakumāro
bhagavato pāde sirasā vandati appābādhaṁ appātaṅkaṁ lahuṭṭhānaṁ
balaṁ phāsuvihāraṁ pucchatīti 3- evañca vadehi 4- adhivāsetu kira

footnote: 1 ma. susumāragire. 2 yu. kokanado. 3 yu. itisaddo na paññāyati.
footnote: 4 yu. evaṁ ca vadeti.

page number: 047

bhante bhagavā bodhissa rājakumārassa svātanāya bhattaṁ saddhiṁ
bhikkhusaṅghenāti. evaṁ bhoti kho sañjikāputto māṇavo bodhissa
rājakumārassa paṭissutvā yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ 1-
vītisāretvā ekamantaṁ nisīdi. ekamantaṁ nisinno kho sañjikāputto
māṇavo bhagavantaṁ etadavoca bodhi 

[2]- rājakumāro bhoto
gotamassa pāde sirasā vandati appābādhaṁ appātaṅkaṁ lahuṭṭhānaṁ
balaṁ phāsuvihāraṁ pucchati evañca vadeti adhivāsetu kira bhavaṁ
gotamo bodhissa rājakumārassa svātanāya bhattaṁ saddhiṁ bhikkhusaṅghenāti.
adhivāsesi bhagavā tuṇhībhāvena. athakho sañjikāputto
māṇavo bhagavato adhivāsanaṁ viditvā uṭṭhāyāsanā yena bodhi
rājakumāro tenupasaṅkami (pts. vin ii, 128) upasaṅkamitvā bodhiṁ rājakumāraṁ
etadavoca avocumha kho mayaṁ bhoto vacanena taṁ bhavantaṁ gotamaṁ
bodhi 

[2]- rājakumāro bhoto gotamassa pāde sirasā vandati
appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchati evañca
vadeti adhivāsetu kira bhavaṁ gotamo bodhissa rājakumārassa
svātanāya bhattaṁ saddhiṁ bhikkhusaṅghenāti adhivutthañca pana samaṇena
gotamenāti.

[121] athakho bodhi rājakumāro tassā rattiyā accayena

footnote: 1 ma. yu. sāraṇīyaṁ. 2 ma. yu. kho.

page number: 048

paṇītaṁ khādanīyaṁ bhojanīyaṁ paṭiyādāpetvā kokanudañca pāsādaṁ
odātehi dussehi santharāpetvā yāva pacchimā sopāṇakaḷevarā
sañjikāputtaṁ māṇavaṁ āmantesi ehi tvaṁ samma sañjikāputta
yena bhagavā tenupasaṅkami upasaṅkamitvā bhagavato kālaṁ ārocehi
kālo bhante niṭṭhitaṁ bhattanti. evaṁ bhoti kho sañjikāputto
māṇavo bodhissa rājakumārassa paṭissutvā yena bhagavā
tenupasaṅkami upasaṅkamitvā bhagavato kālaṁ āroceti kālo 1- kho
bhante niṭṭhitaṁ bhattanti.

[122] athakho bhagavā pubbaṇhasamayaṁ nivāsetvā pattacīvaramādāya
yena bodhissa rājakumārassa nivesanaṁ tenupasaṅkami.
tena kho pana samayena bodhi rājakumāro bahidvārakoṭṭhake ṭhito
hoti bhagavantaṁ āgamayamāno. addasā kho bodhi rājakumāro
bhagavantaṁ dūrato va āgacchantaṁ disvāna tato paccuggantvā
bhagavantaṁ abhivādetvā purakkhitvā 2- yena kokanudo pāsādo
tenupasaṅkami. athakho bhagavā pacchimaṁ sopāṇakaḷevaraṁ 3- nissāya
aṭṭhāsi. athakho bodhi rājakumāro bhagavantaṁ etadavoca akkamatu
bhante bhagavā dussāni akkamatu bhante 4- sugato dussāni yaṁ
mama assa dīgharattaṁ hitāya sukhāyāti. evaṁ vutte bhagavā
tuṇhī ahosi. dutiyampi kho .pe. tatiyampi kho bodhi
rājakumāro bhagavantaṁ etadavoca akkamatu bhante bhagavā dussāni

footnote: 1 ma. yu. kālo bho gotama. 2 ma. purekkhatvā. yu. purakkhatvā.
footnote: 3 ma. pacchimasopāṇakaḷevarā. yu. sopāṇakaliṅgarā. 4 ma. yu. bhanteti natthi.

page number: 049

akkamatu bhante 1- sugato dussāni yaṁ mama assa dīgharattaṁ hitāya
sukhāyāti. athakho bhagavā āyasmantaṁ ānandaṁ avalokesi 2-.
athakho āyasmā ānando bodhiṁ rājakumāraṁ etadavoca saṁharatu
rājakumāra dussāni na bhagavā ceḷapaṭikaṁ 3- akkamissati pacchimaṁ
janataṁ tathāgato anukampatīti. athakho bodhi rājakumāro dussāni
saṁharāpetvā upari kokanude pāsāde āsanaṁ paññāpesi 4-.
athakho bhagavā kokanudaṁ pāsādaṁ abhiruyhitvā paññatte āsane
nisīdi saddhiṁ bhikkhusaṅghena. athakho bodhi rājakumāro buddhappamukhaṁ
bhikkhusaṅghaṁ paṇītena khādanīyena bhojanīyena sahatthā santappetvā
sampavāretvā bhagavantaṁ bhuttāviṁ onītapattapāṇiṁ ekamantaṁ nisīdi.
ekamantaṁ nisinnaṁ kho bodhiṁ rājakumāraṁ bhagavā dhammiyā kathāya
sandassetvā samādapetvā samuttejetvā sampahaṁsetvā
uṭṭhāyāsanā pakkāmi.

[123] athakho bhagavā etasmiṁ nidāne etasmiṁ pakaraṇe
dhammiṁ kathaṁ katvā bhikkhū āmantesi na bhikkhave ceḷapaṭikā 3-
akkamitabbā yo akkameyya āpatti dukkaṭassāti.

[124] tena kho pana samayena aññatarā itthī apagatagabbhā
bhikkhū nimantetvā dussaṁ paññāpetvā etadavoca akkamatha

footnote: 1 ma. yu. bhanteti natthi. 2 ma. yu. rā apalokesi. 3 yu. ceḷapattikaṁ.
footnote: 4 ma. paññapesi.

page number: 050

bhante dussanti. bhikkhū kukkuccāyantā na akkamanti. akkamatha
bhante dussaṁ maṅgalatthāyāti. bhikkhū kukkuccāyantā na akkamiṁsu.
athakho sā itthī ujjhāyati khīyati vipāceti kathaṁ hi nāma
ayyā maṅgalatthāya yāciyamānā ceḷapaṭikaṁ na akkamissantīti.
assosuṁ kho bhikkhū tassā itthiyā ujjhāyantiyā khīyantiyā
vipācentiyā. athakho te bhikkhū bhagavato etamatthaṁ ārocesuṁ.
gihī bhikkhave maṅgalikā anujānāmi bhikkhave gihīnaṁ maṅgalatthāya
yāciyamānena ceḷapaṭikaṁ akkamitunti.

[125] tena kho pana samayena bhikkhū dhotapādakaṁ akkamituṁ
kukkuccāyanti. bhagavato etamatthaṁ ārocesuṁ. anujānāmi
bhikkhave dhotapādakaṁ akkamitunti.
dutiyabhāṇavāraṁ 1-.

[126] athakho bhagavā bhaggesu yathābhirantaṁ viharitvā yena
sāvatthī tena cārikaṁ pakkāmi anupubbena cārikañcaramāno
yena sāvatthī tadavasari. tatra sudaṁ bhagavā sāvatthiyaṁ viharati
jetavane anāthapiṇḍikassa ārāme. athakho visākhā migāramātā
ghaṭakañca katakañca sammajjaniñca ādāya yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinnā kho visākhā migāramātā bhagavantaṁ etadavoca
paṭiggaṇhātu me bhante bhagavā ghaṭakañca katakañca sammajjaniñca

footnote: 1 ma. dutiyabhāṇavāro niṭaṭhito.

page number: 051

yaṁ mama assa dīgharattaṁ hitāya sukhāyāti. paṭiggahesi bhagavā
ghaṭakañca sammajjaniñca. na bhagavā katakaṁ paṭiggahesi. athakho
bhagavā visākhaṁ migāramātaraṁ dhammiyā kathāya sandassesi samādapesi
samuttejesi sampahaṁsesi. athakho visākhā migāramātā bhagavatā
dhammiyā kathāya sandassitā samādapitā samuttejitā sampahaṁsitā
uṭṭhāyāsanā bhagavantaṁ abhivādetvā padakkhiṇaṁ katvā pakkāmi.

[127] athakho (pts. vin ii, 130) bhagavā etasmiṁ nidāne etasmiṁ pakaraṇe
dhammiṁ kathaṁ katvā bhikkhū āmantesi anujānāmi bhikkhave ghaṭakañca
sammajjaniñca na bhikkhave katakaṁ paribhuñjitabbaṁ yo paribhuñjeyya
āpatti dukkaṭassa anujānāmi bhikkhave tisso pādaghaṁsaniyo
sakkharaṁ kaṭhalaṁ samuddapheṇakanti.

[128] athakho visākhā migāramātā vidhūpanañca tālavaṇṭañca
ādāya yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi. ekamantaṁ nisinnā kho visākhā
migāramātā bhagavantaṁ etadavoca paṭiggaṇhātu me bhante
bhagavā vidhūpanañca tālavaṇṭañca yaṁ mama assa dīgharattaṁ hitāya
sukhāyāti. paṭiggahesi bhagavā vidhūpanañca tālavaṇṭañca. athakho
bhagavā visākhaṁ migāramātaraṁ dhammiyā kathāya sandassesi .pe.
padakkhiṇaṁ katvā pakkāmi.

[129] athakho bhagavā etasmiṁ nidāne etasmiṁ pakaraṇe

page number: 052

dhammiṁ kathaṁ katvā bhikkhū āmantesi anujānāmi bhikkhave vidhūpanañca
tālavaṇṭañcāti.

[130] tena kho pana samayena saṅghassa makasavījanī uppannā
hoti. bhagavato etamatthaṁ ārocesuṁ. anujānāmi bhikkhave
makasavījaninti. cāmarivījanī 1- uppannā hoti. bhagavato etamatthaṁ
ārocesuṁ. na bhikkhave cāmarivījanī 1- dhāretabbā yo dhāreyya
āpatti dukkaṭassa anujānāmi bhikkhave tisso vījaniyo vākamayaṁ
usiramayaṁ morapiñchamayanti.

[131] tena kho pana samayena saṅghassa chattaṁ uppannaṁ hoti.
bhagavato etamatthaṁ ārocesuṁ. anujānāmi bhikkhave chattanti.

[132] tena kho pana samayena chabbaggiyā bhikkhū chattapaggahitā 2-
āhiṇḍanti. tena kho pana samayena aññataro upāsako
sambahulehi ājīvakasāvakehi saddhiṁ uyyānaṁ agamāsi. addasaṁsu kho 3-
te ājīvakasāvakā chabbaggiye bhikkhū dūrato va chattapaggahite
āgacchante disvāna taṁ upāsakaṁ etadavocuṁ ete kho ayyā 4-
tumhākaṁ bhaddantā chattapaggahitā āgacchanti seyyathāpi gaṇakamahāmattāti.
na ayyā 5- ete bhikkhū paribbājakāti. bhikkhū
na bhikkhūti abbhutaṁ akaṁsu. athakho so upāsako upagato 6-
sañjānitvā ujjhāyati khīyati vipāceti kathaṁ hi nāma bhaddantā

footnote: 1 yu. camaravījanī. 2 yu. chattaṁ paggahetvā. 3 ma. yu. addasāsuṁ kho.
footnote: 4 ma. yu. ayyo. 5 ma. nāyyā. yu. nāyayo. 6 ma. yu. gupagate

page number: 053

chattapaggahitā āhiṇḍissantīti. assosuṁ kho bhikkhū tassa
upāsakassa ujjhāyantassa khīyantassa vipācentassa. athakho
te bhikkhū bhagavato etamatthaṁ ārocesuṁ. saccaṁ kira bhikkhave
.pe. saccaṁ bhagavāti .pe. vigarahitvā dhammiṁ kathaṁ katvā
bhikkhū āmantesi na bhikkhave chattaṁ dhāretabbaṁ yo dhāreyya
āpatti dukkaṭassāti.

[133] tena kho pana samayena aññataro bhikkhu gilāno
hoti. tassa vinā chattaṁ phāsu na hoti 1-. bhagavato etamatthaṁ
ārocesuṁ. anujānāmi bhikkhave gilānassa chattanti 2-.

[134] tena kho pana samayena bhikkhū gilānasseva bhagavatā
chattaṁ anuññātaṁ no agilānassāti ārāme ārāmūpacāre
chattaṁ dhāretuṁ kukkuccāyanti. bhagavato etamatthaṁ ārocesuṁ
.pe. anujānāmi bhikkhave agilānenapi 3- bhikkhunā 4- ārāme
ārāmūpacāre chattaṁ dhāretunti.

[135] tena kho pana samayena aññataro bhikkhu sikkāya pattaṁ
uḍḍitvā 5- daṇḍe ālaggetvā vikāle aññatarena gāmadvārena
atikkamati. manussā esayyā 6- coro gacchati asissa vijotalatīti

footnote: 1 ma. na phāsu hoti. yu. chattena na phāsu hoti. 2 ma. chattaṁ dhāretunti.
footnote: 3 yu. gilānenapi atilānenapi. 4 ma. yu. ayaṁ pāṭho natthi. 5 yu. uṭṭitvā.
footnote: 6 ma. yu. esayyo.

page number: 054

anupatitvā gahetvā sañjānitvā muñciṁsu. athakho so bhikkhu
ārāmaṁ gantvā bhikkhūnaṁ etamatthaṁ ārocesi. kiṁ pana tvaṁ
āvuso daṇḍasikkaṁ dhāresīti. evamāvusoti. ye te bhikkhū
appicchā .pe. te ujjhāyanti khīyanti vipācenti kathaṁ hi
nāma bhikkhu daṇḍasikkaṁ dhāressatīti. athakho te bhikkhū bhagavato
etamatthaṁ ārocesuṁ .pe. vigarahitvā dhammiṁ kathaṁ katvā bhikkhū
āmantesi na bhikkhave daṇḍasikkā dhāretabbā yo dhāreyya
āpatti dukkaṭassāti.

[136] tena kho pana samayena aññataro bhikkhu gilāno
hoti na sakkoti vinā daṇḍena āhiṇḍituṁ. bhagavato etamatthaṁ
ārocesuṁ. anujānāmi bhikkhave gilānassa bhikkhuno daṇḍasammatiṁ 1-
dātuṁ.

[137] evañca pana bhikkhave dātabbā. tena gilānena
bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ
bhikkhūnaṁ pāde vanditvā ukkuṭikaṁ nisīditvā añjaliṁ paggahetvā
evamassa vacanīyo ahaṁ bhante gilāno na sakkomi vinā daṇḍena
āhiṇḍituṁ sohaṁ bhante saṅghaṁ daṇḍasammatiṁ 1- yācāmīti 2-. dutiyampi
yācitabbā tatiyampi yācitabbā.

[138] byattena bhikkhunā paṭibalena (pts. vin ii, 132) saṅgho ñāpetabbo
suṇātu me bhante saṅgho ayaṁ itthannāmo bhikkhu gilāno na

footnote: 1 ma. yu. daṇḍasammutiṁ. 2 yu. itisaddo natthi.

page number: 055

sakkoti vinā daṇḍena āhiṇḍituṁ so saṅghaṁ daṇḍasammatiṁ
yācati. yadi saṅghassa pattakallaṁ saṅgho itthannāmassa bhikkhuno
daṇḍasammatiṁ dadeyya. esā ñatti. suṇātu me bhante
saṅgho ayaṁ itthannāmo bhikkhu gilāno na sakkoti vinā
daṇḍena āhiṇḍituṁ so saṅghaṁ daṇḍasammatiṁ yācati. saṅgho
itthannāmassa bhikkhuno daṇḍasammatiṁ deti. yassāyasmato khamati
itthannāmassa bhikkhuno daṇḍasammatiyā dānaṁ so tuṇhassa yassa
nakkhamati so bhāseyya. dinnā saṅghena itthannāmassa bhikkhuno
daṇḍasammati khamati saṅghassa tasmā tuṇhī. evametaṁ dhārayāmīti.

[139] tena kho pana samayena aññataro bhikkhu gilāno
hoti na sakkoti vinā sikkāya pattaṁ pariharituṁ. bhagavato
etamatthaṁ ārocesuṁ. anujānāmi bhikkhave gilānassa bhikkhuno
sikkāsammatiṁ dātuṁ.

[140] evañca pana bhikkhave dātabbā. tena gilānena
bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ
bhikkhūnaṁ pāde vanditvā ukkuṭikaṁ nisīditvā añjaliṁ paggahetvā
evamassa vacanīyo ahaṁ bhante gilāno na sakkomi vinā
sikkāya pattaṁ pariharituṁ sohaṁ bhante saṅghaṁ sikkāsammatiṁ yācāmīti.
dutiyampi yācitabbā tatiyampi yācitabbā.

[141] byattena bhikkhunā paṭibalena saṅgho ñāpetabbo

page number: 056

suṇātu me bhante saṅgho ayaṁ itthannāmo bhikkhu gilāno na
sakkoti vinā sikkāya pattaṁ pariharituṁ so saṅghaṁ sikkāsammatiṁ
yācati. yadi saṅghassa pattakallaṁ saṅgho itthannāmassa bhikkhuno
sikkāsammatiṁ dadeyya. esā ñatti. suṇātu me bhante
saṅgho ayaṁ itthannāmo bhikkhu gilāno na sakkoti vinā sikkāya
pattaṁ pariharituṁ so saṅghaṁ sikkāsammatiṁ yācati. saṅgho itthannāmassa
bhikkhuno sikkāsammatiṁ deti. yassāyasmato khamati
itthannāmassa bhikkhuno sikkāsammatiyā dānaṁ so tuṇhassa
yassa nakkhamati so bhāseyya. dinnā saṅghena itthannāmassa
bhikkhuno sikkāsammati khamati saṅghassa tasmā tuṇhī.
evametaṁ dhārayāmīti.

[142] tena kho pana samayena aññataro bhikkhu gilāno
hoti na sakkoti vinā daṇḍena āhiṇḍituṁ na sakkoti vinā
sikkāya pattaṁ pariharituṁ. bhagavato etamatthaṁ ārocesuṁ. anujānāmi
bhikkhave gilānassa bhikkhuno daṇḍasikkāsammatiṁ dātuṁ. evañca
pana bhikkhave dātabbā. tena gilānena bhikkhunā saṅghaṁ upasaṅkamitvā
ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde vanditvā
ukkuṭikaṁ nisīditvā añjaliṁ paggahetvā evamassa vacanīyo ahaṁ
bhante gilāno na sakkomi vinā daṇḍena āhiṇḍituṁ na sakkomi
vinā sikkāya pattaṁ pariharituṁ sohaṁ bhante saṅghaṁ daṇḍasikkāsammatiṁ

page number: 057

yācāmīti. dutiyampi yācitabbā tatiyampi yācitabbā.

[143] byattena bhikkhunā paṭibalena saṅgho ñāpetabbo
suṇātu me bhante saṅgho ayaṁ itthannāmo bhikkhu gilāno na
sakkoti vinā daṇḍena āhiṇḍituṁ na sakkoti vinā sikkāya
pattaṁ pariharituṁ so saṅghaṁ daṇḍasikkāsammatiṁ yācati. yadi
saṅghassa pattakallaṁ saṅgho itthannāmassa bhikkhuno daṇḍasikkāsammatiṁ
dadeyya. esā ñatti. suṇātu me bhante saṅgho ayaṁ
itthannāmo bhikkhu gilāno na sakkoti vinā daṇḍena āhiṇḍituṁ
na sakkoti vinā sikkāya pattaṁ pariharituṁ so saṅghaṁ daṇḍasikkāsammatiṁ
yācati. saṅgho itthannāmassa bhikkhuno daṇḍasikkāsammatiṁ
deti. yassāyasmato khamati itthannāmassa bhikkhuno daṇḍasikkāsammatiyā
dānaṁ so tuṇhassa yassa nakkhamati so bhāseyya.
dinnā saṅghena itthannāmassa bhikkhuno daṇḍasikkāsammati khamati
saṅghassa tasmā tuṇhī. evametaṁ dhārayāmīti.

[144] tena kho pana samayena aññataro bhikkhu romaṭṭhako
ahosi 1-. so romaṭṭhitvā romaṭṭhitvā 2- ajjhoharati. bhikkhū
ujjhāyanti khīyanti vipācenti vikālāyaṁ 3- bhikkhu bhojanaṁ bhuñjatīti.
bhagavato etamatthaṁ ārocesuṁ. eso bhikkhave bhikkhu aciraṁ

footnote: 1 ma. yu. romandhako hoti. 2 ma. yu. romandhitvā romandhitvā. 3 yu. vikāle yaṁ.

page number: 058

goyoniyā cuto anujānāmi bhikkhave romaṭṭhakassa romaṭṭhaṁ 1- na
ca bhikkhave bahimukhadvāraṁ nīharitvā ajjhoharitabbaṁ yo ajjhohareyya
yathādhammo kāretabboti.

[145] tena kho pana samayena aññatarassa pūgassa saṅghabhattaṁ
hoti. bhattagge bahū sitthāni parikiriṁsu 2-. manussā ujjhāyanti
khīyanti vipācenti kathaṁ hi nāma samaṇā sakyaputtiyā odane
diyyamāne na sakkaccaṁ paṭiggahessanti ekamekaṁ sitthaṁ kammasatena
niṭṭhāyatīti. assosuṁ kho (pts. vin ii, 133) bhikkhū tesaṁ manussānaṁ ujjhāyantānaṁ
khīyantānaṁ vipācentānaṁ. athakho te bhikkhū bhagavato etamatthaṁ
ārocesuṁ .pe. anujānāmi bhikkhave yaṁ diyyamānaṁ patati taṁ
sāmaṁ gahetvā paribhuñjituṁ taṁ kissa hetu 3- pariccattaṁ taṁ
bhikkhave dāyakehīti.

[146] tena kho pana samayena aññataro bhikkhu dīghehi
nakhehi piṇḍāya carati. aññatarā itthī passitvā taṁ bhikkhuṁ
etadavoca ehi bhante methunaṁ dhammaṁ paṭisevāti. alaṁ bhagini
netaṁ kappatīti. sace kho tvaṁ bhante na paṭisevissasi idānāhaṁ
attano nakhehi gattāni vilikhitvā kuppaṁ karissāmi ayaṁ maṁ
bhikkhu vippakarotīti. pajānāhi 4- tvaṁ bhaginīti. athakho sā

footnote: 1 ma. yu. romandha .... 2 ma. yu. bahu sitthāni pakiriyiṁsu. 3 ma. yu. rā. idaṁ
footnote: pāṭhattayaṁ na dissati. 4 ma. yu. rā. pajānāsi.

page number: 059

itthī attano nakhehi gattāni vilikhitvā kuppaṁ akāsi ayaṁ maṁ
bhikkhu vippakarotīti. manussā upadhāvitvā taṁ bhikkhuṁ aggahesuṁ.
addasaṁsu kho te manussā tassā itthiyā nakhe chavimpi lohitampi
disvā imissāyeva itthiyā idaṁ kammaṁ akārako bhikkhūti
taṁ bhikkhuṁ muñciṁsu. athakho so bhikkhu ārāmaṁ gantvā bhikkhūnaṁ
etamatthaṁ ārocesi. kiṁ pana tvaṁ āvuso dīghe nakhe dhāresīti.
evamāvusoti. ye te bhikkhū appicchā .pe. te ujjhāyanti
khīyanti vipācenti kathaṁ hi nāma bhikkhu dīghe nakhe dhāressatīti.
athakho te bhikkhū bhagavato etamatthaṁ ārocesuṁ .pe. na bhikkhave
dīghā nakhā dhāretabbā yo dhāreyya āpatti dukkaṭassāti.

[147] tena kho pana samayena bhikkhū nakhenapi nakhaṁ chindanti.
mukhenapi nakhaṁ chindanti. kuḍḍepi nakhaṁ ghaṁsenti. aṅguliyo
dukkhā honti. bhagavato etamatthaṁ ārocesuṁ .pe. anujānāmi
bhikkhave nakhacchedananti. salohitaṁ nakhaṁ chindanti. aṅguliyo
dukkhā honti .pe. anujānāmi bhikkhave maṁsappamāṇena nakhaṁ
chinditunti.

[148] tena kho pana samayena chabbaggiyā bhikkhū vīsatimaṭṭhaṁ 1-
kārāpenti. manussā ujjhāyanti khīyanti vipācenti .pe.
seyyathāpi gihī kāmabhoginoti .pe. bhagavato etamatthaṁ ārocesuṁ

footnote: 1 ma. yu. vīsatimaṭṭaṁ.

page number: 060

.pe. na bhikkhave vīsatimaṭṭhaṁ kārāpetabbaṁ yo kārāpeyya
āpatti dukkaṭassa anujānāmi bhikkhave malamattaṁ apakaḍḍhitunti.

[149] tena kho pana samayena bhikkhūnaṁ kesā dīghā honti.
bhagavato etamatthaṁ ārocesuṁ. ussahanti pana bhikkhave bhikkhū
aññamaññaṁ kese oropetunti. ussahanti bhagavāti. (pts. vin ii, 134) athakho
bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā
.pe. bhikkhū āmantesi anujānāmi bhikkhave khuraṁ khurasilaṁ khurasipāṭikaṁ
namatakaṁ sabbaṁ khurabhaṇḍanti.

[150] tena kho pana samayena chabbaggiyā bhikkhū massuṁ
kappāpenti. massuṁ vaḍḍhāpenti golomikaṁ kārāpenti.
caturassakaṁ kārāpenti. parimukhaṁ kārāpenti. aḍḍharukaṁ 1- kārāpenti.
dāṭhikaṁ ṭhapenti. sambādhe lomaṁ saṁharāpenti. manussā ujjhāyanti
khīyanti vipācenti .pe. seyyathāpi gihī kāmabhoginoti .pe.
bhagavato etamatthaṁ ārocesuṁ .pe. na bhikkhave massu 2- kappāpetabbaṁ
na massu 2- vaḍḍhāpetabbaṁ na golomikaṁ kārāpetabbaṁ na caturassakaṁ
kārāpetabbaṁ na parimukhaṁ kārāpetabbaṁ na aḍḍharukaṁ 1- kārāpetabbaṁ
na dāṭhikā ṭhapetabbā na sambādhe lomaṁ saṁharāpetabbaṁ yo
saṁharāpeyya āpatti dukkaṭassāti.

[151] tena kho pana samayena aññatarassa bhikkhuno sambādhe
vaṇo hoti. bhesajjaṁ na santiṭṭhati .pe. bhagavato etamatthaṁ

footnote: 1 ma. yu. aḍḍhadukaṁ. 2 massuṁ.

page number: 061

ārocesuṁ. anujānāmi bhikkhave ābādhappaccayā sambādhe lomaṁ
saṁharāpetunti.

[152] tena kho pana samayena chabbaggiyā bhikkhū kattarikāya
kese chedāpenti. manussā ujjhāyanti khīyanti vipācenti
.pe. seyyathāpi gihī kāmabhoginoti .pe. bhagavato etamatthaṁ
ārocesuṁ .pe. na bhikkhave kattarikāya kesā chedāpetabbā
yo chedāpeyya āpatti dukkaṭassāti.

[153] tena kho pana samayena aññatarassa bhikkhuno sīse
vaṇo hoti. na sakkoti khurena kese oropetuṁ. bhagavato
etamatthaṁ ārocesuṁ. anujānāmi bhikkhave ābādhappaccayā
kattarikāya kese chedāpetunti.

[154] tena kho pana samayena bhikkhū dīghāni nāsikālomāni
dhārenti. manussā ujjhāyanti khīyanti vipācenti .pe.
seyyathāpi pisācillikāti .pe. bhagavato etamatthaṁ ārocesuṁ.
na bhikkhave dīghaṁ nāsikālomaṁ dhāretabbaṁ yo dhāreyya āpatti
dukkaṭassāti.

[155] tena kho pana samayena bhikkhū sakkharikāyapi madhusitthakenapi
nāsikālomaṁ gāhāpenti. nāsikā dukkhā honti .pe. anujānāmi
bhikkhave saṇḍāsanti.

[156] tena kho pana samayena chabbaggiyā bhikkhū palitaṁ

page number: 062

gāhāpenti. manussā ujjhāyanti khīyanti vipācenti .pe. seyyathāpi
gihī kāmabhoginoti .pe. bhagavato etamatthaṁ ārocesuṁ .pe. na
bhikkhave palitaṁ gāhāpetabbaṁ yo gāhāpeyya āpatti dukkaṭassāti.

[157] tena kho pana samayena aññatarassa bhikkhuno kaṇṇagūthakehi
kaṇṇā thakitā (pts. vin ii, 135) honti .pe. bhagavato etamatthaṁ ārocesuṁ
.pe. anujānāmi bhikkhave kaṇṇamalaharaṇinti.

[158] tena kho pana samayena chabbaggiyā bhikkhū uccāvacā
kaṇṇamalaharaṇiyo dhārenti sovaṇṇamayaṁ rūpiyamayaṁ. manussā
ujjhāyanti khīyanti vipācenti .pe. seyyathāpi gihī kāmabhoginoti
.pe. bhagavato etamatthaṁ ārocesuṁ .pe. na bhikkhave uccāvacā
kaṇṇamalaharaṇiyo dhāretabbā yo dhāreyya āpatti dukkaṭassa
anujānāmi bhikkhave kaṇṇamalaharaṇiyo 1- aṭṭhimayaṁ dantamayaṁ
visāṇamayaṁ naḷamayaṁ veḷumayaṁ kaṭṭhamayaṁ jatumayaṁ phalamayaṁ lohamayaṁ
saṅkhanābhimayanti.

[159] tena kho pana samayena chabbaggiyā bhikkhū bahuṁ
lohabhaṇḍaṁ kaṁsabhaṇḍaṁ sannicayaṁ karonti. manussā vihāracārikaṁ
āhiṇḍantā passitvā ujjhāyanti khīyanti vipācenti kathaṁ hi
nāma samaṇā sakyaputtiyā bahuṁ lohabhaṇḍaṁ kaṁsabhaṇḍaṁ sannicayaṁ

footnote: 1 ma. yu. potthakesu ayaṁ kaṇṇamalaharaṇiyoti pāṭho na dissati.

page number: 063

karissanti seyyathāpi kaṁsapattharikāti .pe. bhagavato etamatthaṁ
ārocesuṁ .pe. na bhikkhave lohabhaṇḍaṁ kaṁsabhaṇḍaṁ sannicayo
kātabbo yo kareyya āpatti dukkaṭassāti.

[160] tena kho pana samayena bhikkhū añjanimpi añjanisalākampi
kaṇṇamalaharaṇimpi bandhanamattaṁ kukkuccāyanti. bhagavato etamatthaṁ
ārocesuṁ .pe. anujānāmi bhikkhave añjaniṁ añjanisalākaṁ kaṇṇamalaharaṇiṁ
bandhanamattanti.

[161] tena kho pana samayena chabbaggiyā bhikkhū saṅghāṭipallatthikāya
nisīdanti. saṅghāṭiyā pattā lujjanti. bhagavato
etamatthaṁ ārocesuṁ .pe. na bhikkhave saṅghāṭipallatthikāya
nisīditabbaṁ yo nisīdeyya āpatti dukkaṭassāti.

[162] tena kho pana samayena aññataro bhikkhu gilāno
hoti. tassa vinā āyogā 1- na phāsu hoti .pe. bhagavato
etamatthaṁ ārocesuṁ .pe. anujānāmi bhikkhave āyoganti.
athakho bhikkhūnaṁ etadahosi kathaṁ nu kho āyogo veditabboti 2-.
bhagavato etamatthaṁ ārocesuṁ .pe. anujānāmi bhikkhave tantakaṁ
vemakaṁ vaṭaṁ salākaṁ sabbaṁ tantabhaṇḍakanti.

[163] tena kho pana samayena aññataro bhikkhu akāyabandhano
gāmaṁ piṇḍāya pāvisi. tassa rathiyā 3- antaravāsako pabhassittha.

footnote: 1 ma. yu. āyogena. 2 ma. yu. kātabboti. 3 ma. yu. rathiyāya.

page number: 064

manussā passitvā 1- ukkuṭṭhimakaṁsu. so bhikkhu maṅku (pts. vin ii, 136) ahosi.
athakho so bhikkhu ārāmaṁ gantvā bhikkhūnaṁ etamatthaṁ ārocesi.
bhikkhū bhagavato etamatthaṁ ārocesuṁ .pe. na bhikkhave akāyabandhanena
gāmo pavisitabbo yo paviseyya āpatti dukkaṭassa anujānāmi
bhikkhave kāyabandhananti.

[164] tena kho pana samayena chabbaggiyā bhikkhū uccāvacāni
kāyabandhanāni dhārenti kalābukaṁ deḍḍubhakaṁ 2- murajjaṁ maddaviṇaṁ 3-.
manussā ujjhāyanti khīyanti vipācenti .pe. seyyathāpi gihī
kāmabhoginoti .pe. bhagavato etamatthaṁ ārocesuṁ .pe. na
bhikkhave uccāvacāni kāyabandhanāni dhāretabbāni kalābukaṁ deḍḍubhakaṁ
murajjaṁ maddaviṇaṁ yo dhāreyya āpatti dukkaṭassa anujānāmi
bhikkhave dve kāyabandhanāni paṭṭikaṁ sūkarantakanti .pe.
kāyabandhanassa dasā jiranti 4- .pe. anujānāmi bhikkhave murajjaṁ
maddaviṇanti 3-. kāyabandhanassa anto jirati 4- .pe. anujānāmi
bhikkhave sobhakaṁ gaṇakanti 5-. kāyabandhanassa pavananto jirati .pe.
anujānāmi bhikkhave vithanti 6-.

[165] tena kho pana samayena chabbaggiyā bhikkhū uccāvace
vithe dhārenti sovaṇṇamayaṁ rūpiyamayaṁ. manussā ujjhāyanti

footnote: 1 ma. yu. rā. passitvāti pāṭho na dissati. 2 ma. deṭṭhbhakaṁ. 3 ma. maddavīṇaṁ.
footnote: 4 ma. yu. jīranti. 5 ma. yu. sobhaṇaṁ guṇakanti. 6 ma. yu. vidhanati.

page number: 065

khīyanti vipācenti .pe. seyyathāpi gihī kāmabhoginoti .pe.
bhagavato etamatthaṁ ārocesuṁ .pe. na bhikkhave uccāvacā vithā 1-
dhāretabbā yo dhāreyya āpatti dukkaṭassa anujānāmi
bhikkhave vithe 2- aṭṭhimayaṁ dantamayaṁ visāṇamayaṁ naḷamayaṁ veḷumayaṁ
.pe. saṅkhanābhimayaṁ suttamayanti.

[166] tena kho pana samayena āyasmā ānando lahukā
saṅghāṭiyo pārupitvā gāmaṁ piṇḍāya pāvisi. tassa 3- vātamaṇḍalikāya
saṅghāṭiyo ukkhipiyiṁsu. athakho āyasmā ānando ārāmaṁ
gantvā bhikkhūnaṁ etamatthaṁ ārocesi. bhikkhū bhagavato etamatthaṁ
ārocesuṁ .pe. anujānāmi bhikkhave gaṇṭhikaṁ pāsakanti.

[167] tena kho pana samayena chabbaggiyā bhikkhū uccāvacā
gaṇṭhikāyo dhārenti sovaṇṇamayaṁ rūpiyamayaṁ. manussā ujjhāyanti
khīyanti vipācenti .pe. seyyathāpi gihī kāmabhoginoti .pe.
bhagavato etamatthaṁ ārocesuṁ .pe. na bhikkhave uccāvacā
gaṇṭhikā dhāretabbā yo dhāreyya āpatti dukkaṭassa anujānāmi
bhikkhave gaṇṭhikaṁ 4- aṭṭhimayaṁ dantamayaṁ visāṇamayaṁ naḷamayaṁ veḷumayaṁ
kaṭṭhamayaṁ jatumayaṁ phalamayaṁ lohamayaṁ saṅkhanābhimayaṁ suttamayanti.

[168] tena kho pana samayena bhikkhū gaṇṭhikampi pāsakampi

footnote: 1 ma. yu. vidhā. 2 ma. yu. vitheti saddo natthi. 3 ma. yu. tassāti saddo natthi.
footnote: 4 ma. yu. ayaṁ pāṭho natthi.

page number: 066

cīvare appenti. cīvaraṁ jīrati. bhagavato etamatthaṁ ārocesuṁ
.pe. anujānāmi bhikkhave gaṇṭhikaphalakaṁ pāsakaphalakanti. (pts. vin ii, 137) gaṇṭhikaphalakampi
pāsakaphalakampi ante appenti. koṇo 1- vivariyati. bhagavato
etamatthaṁ ārocesuṁ .pe. anujānāmi bhikkhave gaṇṭhikaphalakaṁ
ante appetuṁ pāsakaphalakaṁ sattaṅgulaṁ vā aṭṭhaṅgulaṁ vā ogāhetvā
appetunti.

[169] tena kho pana samayena chabbaggiyā bhikkhū gihinivatthaṁ
nivāsenti hatthisoṇḍikaṁ 2- macchavāḷakaṁ catukkaṇṇakaṁ tālavaṇṭakaṁ
satavallikaṁ. manussā ujjhāyanti khīyanti vipācenti .pe.
seyyathāpi gihī kāmabhoginoti .pe. bhagavato etamatthaṁ ārocesuṁ
.pe. na bhikkhave gihinivatthaṁ nivāsetabbaṁ hatthisoṇḍikaṁ 2- macchavāḷakaṁ
catukkaṇṇakaṁ tālavaṇṭakaṁ satavallikaṁ yo nivāseyya āpatti
dukkaṭassāti.

[170] tena kho pana samayena chabbaggiyā bhikkhū gihipārutaṁ
pārupanti. manussā ujjhāyanti khīyanti vipācenti .pe.
seyyathāpi gihī kāmabhoginoti .pe. bhagavato etamatthaṁ ārocesuṁ
.pe. na bhikkhave gihipārutaṁ pārupitabbaṁ yo pārupeyya āpatti
dukkaṭassāti.

[171] tena kho samayena chabbaggiyā bhikkhū saṁvelliyaṁ
nivāsenti. manussā ujjhāyanti khīyanti vipācenti .pe.

footnote: 1 ma. koco 2 ma. yu. hatthisoṇḍakaṁ.

page number: 067

seyyathāpi rañño muṇḍavaṭṭīti .pe. bhagavato etamatthaṁ
ārocesuṁ .pe. na bhikkhave saṁvelliyaṁ nivāsetabbaṁ yo nivāseyya
āpatti dukkaṭassāti.

[172] tena kho pana samayena chabbaggiyā bhikkhū ubhatokājaṁ
haranti. manussā ujjhāyanti khīyanti vipācenti .pe. seyyathāpi
rañño muṇḍavaṭṭīti .pe. bhagavato etamatthaṁ ārocesuṁ .pe.
na bhikkhave ubhatokājaṁ haritabbaṁ yo hareyya āpatti
dukkaṭassa anujānāmi bhikkhave ekatokājaṁ antarākājaṁ sīsabhāraṁ
khandhabhāraṁ kaṭibhāraṁ olambakanti.

[173] tena kho pana samayena bhikkhū dantakaṭṭhaṁ na khādanti.
mukhaṁ duggandhaṁ hoti. bhagavato etamatthaṁ ārocesuṁ .pe.
pañcime bhikkhave ādīnavā dantakaṭṭhassa akhādane acakkhussaṁ
mukhaṁ duggandhaṁ hoti rasaharaṇiyo na visujjhanti pittaṁpi semhaṁpi
bhattaṁ pariyonaddhati 1- bhattamassa na chādeti ime kho bhikkhave
pañca ādīnavā dantakaṭṭhassa akhādane. pañcime bhikkhave
ānisaṁsā dantakaṭṭhassa khādane cakkhussaṁ mukhaṁ na duggandhaṁ hoti
rasaharaṇiyo visujjhanti pittaṁpi semhaṁpi bhattaṁ na pariyonaddhati 1-
bhattamassa (pts. vin ii, 138) chādeti ime kho bhikkhave pañca ānisaṁsā dantakaṭṭhassa
khādane. anujānāmi bhikkhave dantakaṭṭhanti.

footnote: 1 ma. yu. pittaṁ semhaṁ bhattaṁ pariyonandhati.

page number: 068

[174] tena kho pana samayena chabbaggiyā bhikkhū dīghāni
dantakaṭṭhāni khādanti teheva sāmaṇere 1- ākoṭenti. bhagavato
etamatthaṁ ārocesuṁ .pe. na bhikkhave dīghaṁ dantakaṭṭhaṁ khāditabbaṁ
yo khādeyya āpatti dukkaṭassa anujānāmi bhikkhave aṭṭhaṅgulaparamaṁ
dantakaṭṭhaṁ na ca teneva 2- sāmaṇero ākoṭetabbo yo
ākoṭeyya āpatti dukkaṭassāti.

[175] tena kho pana samayena aññatarassa bhikkhuno
atimandāhakaṁ 3- dantakaṭṭhaṁ khādantassa kaṇṭhe vilaggaṁ hoti. bhagavato
etamatthaṁ ārocesuṁ .pe. na bhikkhave atimandāhakaṁ 3- dantakaṭṭhaṁ
khāditabbaṁ yo khādeyya āpatti dukkaṭassa anujānāmi
bhikkhave caturaṅgulaṁ pacchimaṁ dantakaṭṭhanti.

[176] tena kho pana samayena chabbaggiyā bhikkhū dāyaṁ
āḷepenti 4-. manussā ujjhāyanti khīyanti vipācenti .pe.
seyyathāpi davaḍāhakāti .pe. bhagavato etamatthaṁ ārocesuṁ .pe.
na bhikkhave dāyo āḷepetabbo yo āḷepeyya āpatti
dukkaṭassāti.

[177] tena kho pana samayena vihārā tiṇagahaṇā honti.
davaḍāhe ḍayhamāne vihārā ḍayhanti. bhikkhū kukkuccāyanti

footnote: 1 ma. yu. sāmaṇeraṁ. 2 ma. yu. tena. 3 ma. yu. atimaṭāhakaṁ. 4 ma. yu.
footnote: ālimpenti.

page number: 069

paṭaggiṁ dātuṁ parittaṁ kātuṁ. bhagavato etamatthaṁ ārocesuṁ.
anujānāmi bhikkhave davaḍāhe ḍayhamāne paṭaggiṁ dātuṁ parittaṁ
kātunti.

[178] tena kho pana samayena chabbaggiyā bhikkhū rukkhaṁ
abhirūhanti rukkhā rukkhaṁ saṅkamanti. manussā ujjhāyanti khīyanti
vipācenti .pe. seyyathāpi makkaṭāti .pe. bhagavato etamatthaṁ
ārocesuṁ .pe. na bhikkhave rukkho abhirūhitabbo yo abhirūheyya
āpatti dukkaṭassāti.

[179] tena kho pana samayena aññatarassa bhikkhuno kosalesu
janapadesu sāvatthiṁ gacchantassa antarāmagge hatthī pariyuṭṭhāsi.
athakho so bhikkhu rukkhamūlaṁ upadhāvitvā kukkuccāyanto rukkhaṁ
nābhirūhi 1-. so hatthī aññena agamāsi. athakho so bhikkhu
sāvatthiṁ gantvā bhikkhūnaṁ etamatthaṁ ārocesi. bhikkhū bhagavato
etamatthaṁ ārocesuṁ. anujānāmi bhikkhave sati karaṇīye porisiyaṁ 2-
rukkhaṁ abhirūhituṁ āpadāsu yāvadatthanti.

[180] (pts. vin ii, 139) tena kho pana samayena meṭṭhakokuṭṭhā 3- nāma bhikkhū
dve bhātikā honti brāhmaṇajātikā kalyāṇavācā kalyāṇavākkaraṇā.
te yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu. ekamantaṁ nisinnā

footnote: 1 yu. na abhirūhati. 2 ma. porisaṁ. 3 ma. yameḷakekuḷā. yu. yameḷutekulā.

page number: 070

kho te bhikkhū bhagavantaṁ etadavocuṁ etarahi bhante bhikkhū
nānānāmā nānāgottā nānājaccā nānākulā pabbajitā te
sakāya niruttiyā buddhavacanaṁ dūsenti handa mayaṁ bhante buddhavacanaṁ
chandaso āropemāti. vigarahi buddho bhagavā kathaṁ hi nāma
tumhe moghapurisā evaṁ vakkhatha handa mayaṁ bhante buddhavacanaṁ
chandaso āropemāti netaṁ moghapurisā appasannānaṁ vā pasādāya
.pe. vigarahitvā dhammiṁ kathaṁ katvā bhikkhū āmantesi na
bhikkhave buddhavacanaṁ chandaso āropetabbaṁ yo āropeyya
āpatti dukkaṭassa anujānāmi bhikkhave sakāya niruttiyā buddhavacanaṁ
pariyāpuṇitunti.

[181] tena kho pana samayena chabbaggiyā bhikkhū lokāyataṁ
pariyāpuṇanti. manussā ujjhāyanti khīyanti vipācenti .pe.
seyyathāpi gihī kāmabhoginoti. assosuṁ kho bhikkhū tesaṁ manussānaṁ
ujjhāyantānaṁ khīyantānaṁ vipācentānaṁ .pe. athakho te bhikkhū
bhagavato etamatthaṁ ārocesuṁ .pe. api nu kho bhikkhave lokāyate
sāradassāvī imasmiṁ dhammavinaye vuḍḍhiṁ virūḷhiṁ vepullaṁ āpajjeyyāti.
no hetaṁ bhanteti 1-. imasmiṁ vā pana dhammavinaye sāradassāvī
lokāyataṁ pariyāpuṇeyyāti. no hetaṁ bhanteti 1-. na bhikkhave lokāyataṁ
pariyāpuṇitabbaṁ yo pariyāpuṇeyya āpatti dukkaṭassāti.

footnote: 1 ma. yu. itisaddo na dissati.

page number: 071

[182] tena kho pana samayena chabbaggiyā bhikkhū lokāyataṁ
vācenti. manussā ujjhāyanti khīyanti vipācenti .pe.
seyyathāpi gihī kāmabhoginoti .pe. bhagavato etamatthaṁ ārocesuṁ
.pe. na bhikkhave lokāyataṁ vācetabbaṁ yo vāceyya āpatti
dukkaṭassāti.

[183] tena kho pana samayena chabbaggiyā bhikkhū tiracchānavijjaṁ
pariyāpuṇanti .pe. bhagavato etamatthaṁ ārocesuṁ .pe. na
bhikkhave tiracchānavijjā pariyāpuṇitabbā yo pariyāpuṇeyya
āpatti dukkaṭassāti.

[184] tena kho pana samayena chabbaggiyā bhikkhū tiracchānavijjaṁ
vācenti. manussā ujjhāyanti khīyanti vipācenti .pe.
seyyathāpi gihī kāmabhoginoti .pe. bhagavato etamatthaṁ ārocesuṁ
.pe. na bhikkhave tiracchānavijjā vācetabbā yo vāceyya
āpatti dukkaṭassāti.

[185] tena kho pana samayena buddho 1- bhagavā mahatiyā parisāya
parivuto dhammaṁ desento khipi. bhikkhū jīvatu bhante bhagavā
jīvatu sugatoti uccāsaddaṁ mahāsaddaṁ akaṁsu. tena saddena
dhammakathā antarā ahosi. athakho bhagavā bhikkhū āmantesi
api nu kho bhikkhave khipite jīvāti vutto 2- tappaccayā jīveyya

footnote: 1 ma. yu. ayaṁ pāṭho natthi. 2 yu. vutte.

page number: 072

vā mareyya vāti. no hetaṁ bhanteti 1-. na bhikkhave khipite
jīvāti vattabbo yo vadeyya āpatti dukkaṭassāti.

[186] tena kho pana samayena manussā bhikkhūnaṁ khipite jīvatha
bhanteti vadanti. bhikkhū kukkuccāyantā nālapanti. manussā
ujjhāyanti khīyanti vipācenti kathaṁ hi nāma samaṇā sakyaputtiyā
jīvatha bhanteti vuccamānā nālapissantīti. bhagavato etamatthaṁ
ārocesuṁ .pe. gihī bhikkhave maṅgalikā anujānāmi bhikkhave
gihīnaṁ jīvatha bhanteti vuccamānena ciraṁ jīvāti vattunti.

[187] tena kho (pts. vin ii, 140) pana samayena bhagavā mahatiyā parisāya parivuto
dhammaṁ desento nisinno hoti. aññatarena bhikkhunā lasuṇaṁ
khāyitaṁ hoti. so ca 2- mā bhikkhū byābāhiṁsūti 3- ekamantaṁ nisīdi.
addasā kho bhagavā taṁ bhikkhuṁ ekamantaṁ nisinnaṁ disvāna bhikkhū
āmantesi kinnu kho so bhikkhave bhikkhu ekamantaṁ nisinnoti.
etena bhante bhikkhunā lasuṇaṁ khāyitaṁ so ca 2- mā bhikkhū byābāhiṁsūti 3-
ekamantaṁ nisinnoti. api nu kho bhikkhave bhikkhunā 4- taṁ khāditabbaṁ
yaṁ khāditvā evarūpāya dhammakathāya paribāhiro assāti. no
hetaṁ bhanteti. na bhikkhave lasuṇaṁ khāditabbaṁ yo khādeyya
āpatti dukkaṭassāti.

footnote: 1 ma. yu. itisaddo na paññāyati. 2 ma. yu. casaddo natthi. 3 ma. byābādhiṁsūti.
footnote: yu. vyābāhiṁsūti 4 ma. yu. ayaṁ pāṭho natthi.

page number: 073

[188] tena kho pana samayena āyasmato sārīputtassa
udaravātābādho hoti. athakho āyasmā mahāmoggallāno
yenāyasmā sārīputto tenupasaṅkami upasaṅkamitvā āyasmantaṁ
sārīputtaṁ etadavoca pubbe te āvuso sārīputta udaravātābādho
kena phāsu hotīti. lasuṇena me āvusoti. bhagavato etamatthaṁ
ārocesuṁ. anujānāmi bhikkhave ābādhappaccayā lasuṇaṁ khāditunti.

[189] tena kho pana samayena bhikkhū ārāme tahaṁ tahaṁ
passāvaṁ karonti. ārāmo dussati. bhagavato etamatthaṁ
ārocesuṁ .pe. anujānāmi bhikkhave ekamantaṁ passāvaṁ (pts. vin ii, 141) kātunti.
ārāmo duggandho hoti .pe. anujānāmi bhikkhave passāvakumbhinti.
dukkhaṁ nisinnā passāvaṁ karonti .pe. anujānāmi
bhikkhave passāvapādukanti. passāvapādukā pākaṭā honti.
bhikkhū hiriyanti passāvaṁ kātuṁ .pe. anujānāmi bhikkhave parikkhipituṁ
tayo pākāre iṭṭhakāpākāraṁ silāpākāraṁ dārupākāranti.
passāvakumbhī apārutā duggandhā hoti .pe. anujānāmi bhikkhave
apidhānanti.

[190] tena kho pana samayena bhikkhū ārāme tahaṁ tahaṁ vaccaṁ
karonti. ārāmo dussati .pe. bhagavato etamatthaṁ ārocesuṁ

page number: 074

.pe. anujānāmi bhikkhave ekamantaṁ vaccaṁ kātunti. ārāmo
duggandho hoti .pe. anujānāmi bhikkhave vaccakūpanti. vaccakūpassa
kūlaṁ lujjati .pe. anujānāmi bhikkhave cinituṁ tayo caye iṭṭhakācayaṁ
silācayaṁ dārucayanti. vaccakūpo nīcavatthuko hoti. udakena
otthariyati .pe. anujānāmi bhikkhave uccavatthukaṁ kātunti.
cayo paripatati .pe. anujānāmi bhikkhave cinituṁ tayo caye
iṭṭhakācayaṁ silācayaṁ dārucayanti. ārohantā vihaññanti .pe.
anujānāmi bhikkhave tayo sopāṇe iṭṭhakāsopāṇaṁ silāsopāṇaṁ
dārusopāṇanti. ārohantā paripatanti .pe. anujānāmi
bhikkhave ālambanabāhanti. ante nisinnā vaccaṁ karontā
paripatanti .pe. anujānāmi bhikkhave santharitvā majjhe chiddaṁ
katvā vaccaṁ kātunti. dukkhaṁ nisinnā vaccaṁ karonti .pe.
anujānāmi bhikkhave vaccapādukanti. bahiddhā passāvaṁ karonti .pe.
anujānāmi bhikkhave passāvadoṇikanti. avalekhanakaṭṭhaṁ na hoti
.pe. anujānāmi bhikkhave avalekhanakaṭṭhanti. avalekhanapiṭharo 1- na
hoti .pe. anujānāmi bhikkhave avalekhanapiṭharanti. vaccakūpo
apāruto duggandho hoti .pe. anujānāmi bhikkhave apidhānanti.

[191] tena kho pana samayena bhikkhū ajjhokāse vaccaṁ
karontā sītenapi uṇhenapi kilamanti. te bhikkhū bhagavato

footnote: 1 yu. pidharo

page number: 075

etamatthaṁ ārocesuṁ .pe. anujānāmi bhikkhave vaccakuṭinti.
vaccakuṭiyā kavāṭaṁ na hoti .pe. anujānāmi bhikkhave kavāṭaṁ
piṭṭhasaṅghāṭaṁ udukkhalikaṁ uttarapāsakaṁ aggaḷavaṭṭiṁ kapisīsakaṁ sūcikaṁ
ghaṭikaṁ tālacchiddaṁ āviñchanacchiddaṁ āviñchanarajjunti. vaccakuṭiyā
tiṇacuṇṇaṁ paripatati .pe. anujānāmi bhikkhave ogumbetvā 1-
ullittāvalittaṁ kātuṁ setavaṇṇaṁ kāḷavaṇṇaṁ gerukaparikammaṁ mālākammaṁ
latākammaṁ makaradantakaṁ pañcapaṭṭhikaṁ cīvaravaṁsaṁ cīvararajjunti.

[192] tena kho pana samayena aññataro bhikkhu jarādubbalo
vaccaṁ katvā (pts. vin ii, 142) vuṭṭhahanto paripatati. te bhikkhū 2- bhagavato etamatthaṁ
ārocesuṁ .pe. anujānāmi bhikkhave olambakanti.

[193] tena kho pana samayena vaccakuṭī 3- aparikkhittā hoti.
te bhikkhū bhagavato etamatthaṁ ārocesuṁ. anujānāmi bhikkhave parikkhipituṁ
tayo pākāre iṭṭhakāpākāraṁ silāpākāraṁ dārupākāranti.

[194] koṭṭhako na hoti .pe. anujānāmi bhikkhave
koṭṭhakanti. koṭṭhako nīcavatthuko hoti .pe. anujānāmi bhikkhave
uccavatthukaṁ kātunti. cayo paripatati .pe. anujānāmi bhikkhave
cinituṁ tayo caye iṭṭhakācayaṁ silācayaṁ dārucayanti. ārohantā
vihaññanti .pe. anujānāmi bhikkhave tayo posāṇe iṭṭhakāsopāṇaṁ
silāsopāṇaṁ dārusopāṇanti. ārohantā paripatanti .pe.
anujānāmi bhikkhave ālambanabāhanti. koṭṭhakassa kavāṭaṁ

footnote: 1 ma. yu. ogumphetvā 2 ma. yu. te bhikkhūti pāṭhadvayaṁ na dissati.
footnote: 3 ma. vaccakuṭi.

page number: 076

na hoti .pe. anujānāmi bhikkhave kavāṭaṁ piṭṭhasaṅghāṭaṁ udukkhalikaṁ
uttarapāsakaṁ aggaḷavaṭṭiṁ kapisīsakaṁ sūcikaṁ ghaṭikaṁ tālacchiddaṁ āviñchanacchiddaṁ
āviñchanarajjunti. koṭṭhake tiṇacuṇṇaṁ paripatati .pe.
anujānāmi bhikkhave ogumbetvā ullitāvalittaṁ kātuṁ setavaṇṇaṁ
kāḷavaṇṇaṁ gerukaparikammaṁ mālākammaṁ latākammaṁ makaradantakaṁ
pañcapaṭṭhikanti. pariveṇaṁ cikkhallaṁ hoti .pe. anujānāmi bhikkhave
marumbaṁ pakiritunti. na pariyāpuṇanti .pe. anujānāmi bhikkhave
padarasilaṁ 1- nikkhipitunti. udakaṁ santiṭṭhati .pe. anujānāmi bhikkhave
udakaniddhamananti. ācamanakumbhī na hoti .pe. anujānāmi bhikkhave
ācamanakumbhinti. ācamanasarāvako na hoti .pe. anujānāmi
bhikkhave ācamanasarāvakanti. dukkhaṁ nisinnā ācamenti .pe.
anujānāmi bhikkhave ācamanapādukanti. ācamanapādukā pākaṭā
hoti. bhikkhū hiriyanti ācametuṁ .pe. anujānāmi bhikkhave
parikkhipituṁ tayo pākāre iṭṭhakāpākāraṁ silāpākāraṁ dārupākāranti.
ācamanakumbhī apārutā hoti. tiṇacuṇṇehipi paṁsukehipi
okiriyati .pe. anujānāmi bhikkhave apidhānanti.

[195] tena kho pana samayena chabbaggiyā bhikkhū evarūpaṁ
anācāraṁ ācaranti mālāvacchaṁ ropentipi ropāpentipi siñcantipi
siñcāpentipi ocinantipi ocināpentipi ganthentipi ganthāpentipi
ekatovaṇṭikamālaṁ karontipi kārāpentipi ubhatovaṇṭikamālaṁ

footnote: 1 yu. padasilaṁ.

page number: 077

karontipi kārāpentipi mañjarikaṁ karontipi kārāpentipi vidhutikaṁ 1-
karontipi kārāpentipi vaṭaṁsakaṁ karontipi kārāpentipi āveḷaṁ
karontipi kārāpentipi uracchadaṁ karontipi kārāpentipi te kulitthīnaṁ
kuladhītānaṁ kulakumārīnaṁ kulasuṇhānaṁ kuladāsīnaṁ ekatovaṇṭikamālaṁ
harantipi harāpentipi ubhatovaṇṭikamālaṁ harantipi harāpentipi mañjarikaṁ
harantipi harāpentipi vidhutikaṁ 1- harantipi harāpentipi vaṭaṁsakaṁ harantipi
harāpentipi āveḷaṁ harantipi harāpentipi uracchadaṁ harantipi
harāpentipi te kulitthīhi kuladhītāhi kulakumārīhi kulasuṇhāhi
kuladāsīhi saddhiṁ ekabhājanepi bhuñjanti ekathālakepi pivanti ekāsanepi
nisīdanti ekamañcepi tuvaṭṭenti ekattharaṇāpi tuvaṭṭenti
ekapāvuraṇāpi tuvaṭṭenti ekattharaṇapāvuraṇāpi tuvaṭṭenti vikālepi
bhuñjanti majjampi pivanti mālāgandhavilepanampi dhārenti naccantipi
gāyantipi vādentipi lāsentipi naccantiyāpi naccanti naccantiyāpi
gāyanti naccantiyāpi vādenti naccantiyāpi lāsenti .pe.
lāsentiyāpi naccanti lāsentiyāpi gāyanti lāsentiyāpi vādenti
lāsentiyāpi lāsenti aṭṭhapadepi kīḷanti dasapadepi kīḷanti ākāsepi
kīḷanti parihārapathepi kīḷanti santikāyapi kīḷanti khalikāyapi kīḷanti
ghaṭikāyapi kīḷanti salākahatthenapi kīḷanti akkhenapi kīḷanti
paṅkacirenapi kīḷanti vaṅkakenapi kīḷanti mokkhacikāyapi kīḷanti
ciṅgulakenapi kīḷanti pattāḷhakenapi kīḷanti rathakenapi kīḷanti dhanukenapi

footnote: 1 ma. vidhūtikaṁ.

page number: 078

kīḷanti akkharikāyapi kīḷanti manesikāyapi kīḷanti yathāvajjenapi kīḷanti
hatthismimpi sikkhanti assasmimpi sikkhanti rathasmimpi sikkhanti
dhanusmimpi sikkhanti tharusmimpi sikkhanti hatthissapi purato dhāvanti
assassapi purato dhāvanti rathassapi purato dhāvanti dhāvantipi
ādhāvantipi usseḷhentipi apphoṭentipi nibbajjhantipi 1- muṭṭhīhipi
yujjhanti raṅgamajjhepi saṅghāṭiṁ pattharitvā naccantiṁ 2- evaṁ vadenti
idha bhagini naccassūti nalāṭikampi denti vividhampi anācāraṁ ācaranti.
bhagavato etamatthaṁ ārocesuṁ .pe. na bhikkhave vividhaṁ anācāraṁ
ācaritabbaṁ yo ācareyya yathādhammo kāretabboti.

[196] tena kho pana samayena āyasmante uruvelakassape
pabbajite saṅghassa bahuṁ lohabhaṇḍaṁ dārubhaṇḍaṁ mattikābhaṇḍaṁ
uppannaṁ hoti. athakho bhikkhūnaṁ etadahosi kinnu kho bhagavatā
lohabhaṇḍaṁ anuññātaṁ kiṁ ananuññātaṁ kiṁ dārubhaṇḍaṁ anuññātaṁ
kiṁ ananuññātaṁ kiṁ mattikābhaṇḍaṁ anuññātaṁ kiṁ ananuññātanti.
bhagavato etamatthaṁ ārocesuṁ. athakho bhagavā etasmiṁ nidāne
etasmiṁ pakaraṇe dhammiṁ kathaṁ katvā bhikkhū āmantesi anujānāmi
bhikkhave ṭhapetvā paharaṇiṁ sabbaṁ lohabhaṇḍaṁ ṭhapetvā āsandiṁ
pallaṅkaṁ dārupattaṁ dārupādukaṁ sabbaṁ dārubhaṇḍaṁ ṭhapetvā katakañca
kumbhakārikañca sabbaṁ mattikābhaṇḍanti.
khuddakavatthukkhandhakaṁ niṭṭhitaṁ pañcamaṁ 3-.
----------------

footnote: 1 ma. nibbujjhanti. 2 ma. naccagiṁ. 3 ma. khuddakavatthukkhandhako pañcamo.

page number: 079

tassuddānaṁ.

[197] rukkhe thambhe ca kuḍḍe ca aṭṭhāne 1- gandhasuttiyā
viggayha mallako kacchu jarā ca puthupāṇikā
vallikāpica pāmaṅgo kaṇṭhasuttaṁ 2- na dhāraye
kaṭi ovaṭṭi kāyuraṁ hatthābharaṇamuddikā
dīghe kocche phaṇe hatthe sitthā udakatelake
ādāsudapattavaṇā ālepo maddacuṇṇanā
lañcenti aṅgarāgañca mukharāgaṁ tadūbhayaṁ
cakkhurogaṁ giraggañca āyataṁ sara bāhiraṁ
ambapesisakalehi ahi chindi 3- ca candanaṁ
uccāvacā pattamūlā suvaṇṇā 4- bahalā valī
citradussati 5- duggandho uṇhe bhijjiṁsu miḍhiyā
paribhaṇḍaṁ tiṇaṁ coḷaṁ māḷo 6- kuṇḍolikāya ca
thavikā aṁsavaddhañca tathā bandhanasuttakā
khīlaṁ mañce ca pīṭhe ca aṅge chatte paṇāmanā 7-
tumbaghaṭichavasisaṁ calakāni paṭiggaho
viphālidaṇḍasovaṇṇaṁ 8- patte pesi ca nāḷikā
kiṇṇā sattu 9- saritañca madhusitthaṁ 10- sipāṭikaṁ
vikaṇṇaṁ bandhi visamaṁ chamā jirappahoti 11- ca

footnote: 1 yu. aṭṭāne. 2 yu. kaṇṇasuttaṁ. 3 ma. yu. ahicchindi. 4 ma. yu. suvaṇṇo.
footnote: 5 ma. citrādussati. yu. citradussanti. 6 ma. māḷaṁ. yu. colaṁ mālaṁ.
footnote: 7 yu. paṇāmitā. 8 yu. vippāri.... 9 ma. kaṇṇasattu.... yu. kiṇṇasatthu

sarikañca. 10 yu. madhusittha.... 11 yu. jirapatoti ca.

page number: 080

kaḷimbaṁ 1- moghasuttañca adhotallaṁ upāhanā
aṅgule paṭiggahañca āvesanañca vitthakaṁ
paṭiggahatthavikañca aṁsasuttaṁ ca bandhakā 2-
ajjhokāse nīcavatthu cayo cāpi vihaññare
paripataṁ tiṇacuṇṇaṁ ullittañcāvalittakaṁ 3-
setaṁ kāḷakavaṇṇañca parikammañca gerukaṁ
mālākammaṁ latākammaṁ makaradantapāṭikaṁ 4-
cīvaravaṁsaṁ rajjuñca anuññāsi vināyako.
ujjhitvā pakkamanti ca kaṭhinaṁ paribhijjati
viniveṭhiyati kuḍḍe 5- pattenādāya gacchare
thavikā bandhasuttantaṁ 6- bandhitvā ca upāhanā
upāhanatthavikañca aṁsavaddhañca suttakaṁ 7-
udakākappiyaṁ magge parissāvanacoḷakaṁ
dhammakarakaṁ 8- dve bhikkhū vesāliṁ agamā muni
daṇḍaṁ ottharikaṁ 9- tattha- nuññāsi parissāvanaṁ.
makasehi paṇītena bahvādādhā ca jīvako
caṅkamanajantāgharaṁ visame nīcavatthuko 10-

footnote: 1 ma. yu. kaḷimbhaṁ. 2 ma. yu. aṅgule paṭiggahañca vithatkaṁ thavikabandhakā.
footnote: 3 ma. ullittāvalittakaṁ. yu. ullittāvalittakaṁ. 4 ma. yu. makaradantakaṁ paṭikā.
footnote: 5 ma. yu. viniveṭhiya kuḍḍepi. 6 ma. yu. bandhasuttañca. 7 ma. yu. ayaṁ pāṭho na

dissati. 8 yu. dhammakarake. 9 ma. ottharakaṁ. yu. daṇḍaottarakaṁ.
10 yu. nīcavatthukā.

page number: 081

tayo caye vihaññanti sopāṇālambavedikaṁ
ajjhokāse tiṇacuṇṇaṁ ullittañcāvalittakaṁ
setakaṁ kāḷavaṇṇañca parikammañca gerukaṁ
mālākammaṁ latākammaṁ makaradantapāṭikaṁ
vaṁsaṁ cīvararajjuñca uccaṁ va 1- vatthukaṁ kare
cayo sopāṇabāhañca kavāṭaṁ piṭṭhasaṅghāṭaṁ
udukkhaluttarapāsakaṁ vaṭṭiñca kapisīsakaṁ
sūcighaṭitālachiddaṁ āviñchanañca rajjukaṁ
maṇḍalaṁ dhūmanettañca majjhe ca mukhamattikā
doṇi duggandhā ca ḍahati udadhānaṁ sarāvakaṁ 2-
na sedeti ca cikkhallaṁ dhovi niddhamanaṁ kare
pīṭhañca 3- koṭṭhake kammaṁ marumbā silaniddhamaṁ 4-
naggā chamāyaṁ vassante paṭicchādī tayo tahiṁ
udapānaṁ lujjati ca 5- valliyā kāyabandhane
tulaṁ karakaṭaṁ cakkaṁ bahū bhijjanti bhājanā
lohadārucammakhaṇḍaṁ sālā tiṇāpidhāni ca
doṇi candani pākārā 6- cikkhallaṁ niddhamena ca
sītikataṁ pokkharaṇī purāṇañca nillekhakaṁ
catumāsaṁ sayanti ca gandhapupphaṁ nadhiṭṭhahe 7-

footnote: 1 ma. uccaṁ ca. yu. uccā ca. 2 yu. duggandho ca dahatica uddakātala sarāvakaṁ.
footnote: 3 yu. piṭheca. 4 ma. silāniddhamanaṁ. yu. silāniddhamanā. 5 yu. lujjati nīca.
footnote: 6 ma. yu. pākāraṁ. 7 ma. yu. namatakañca nadhiṭṭhahe.

page number: 082

āsittakamaḷorikaṁ 1- bhuñjantekaṁ tuvaṭṭayuṁ 2-
vaḍḍho bodhi ca akkami 3- ghaṭaṁ katakasammajjanī
sakkharaṁ 4- kaṭhalañceva pheṇakaṁ pādaghaṁsanī
vidhūpanaṁ tālavaṇṭaṁ makasañcāpi cāmarī
chattaṁ vinā ca ārāme tayo sikkāya sammati
romā sitthā 5- nakhā dīghā chindantaṅgulikā dukkhā
salohitaṁ pamāṇañca vīsati dīghakesatā
khuraṁ silaṁ sipāṭikaṁ namataṁ 6- khurabhaṇḍakaṁ
massuṁ kappenti vaḍḍhenti golomi caturassakaṁ
parimukhaṁ aḍḍharukañca dāṭhi sambādhasaṁhare
ābādhā kattari vaṇo dīghaṁ sakkharikāya ca
palitaṁ thakitaṁ uccā lohabhaṇḍañjanī saha
pallatthikañca āyogo vaṭaṁ ca kāyabandhanaṁ 7-
kalābukaṁ deḍḍubhakaṁ murajjaṁ maddavīṇakaṁ
paṭṭikā sūkarantañca dasā murajjaveṇikā
anto sobhaguṇakañca pavanantopi jīrati
gaṇṭhikā uccāvacañca phalakantepi ogahe
gihivatthaṁ soṇḍaṁ macchavāḷakaṁ catukkaṇṇakaṁ 8-
tālavaṇṭaṁ satavallī gihipārutapārupaṁ

footnote: 1 ma. āsittakaṁ maḷorikaṁ. yu. āsittakā maḷorathaṁ. 2 yu. bhñjantoka tuvaṭṭeyyuṁ.
footnote: 3 ma. na akkami. 4 yu. sakkhara.... 5 ma. romasitthā. 6 ma. yu. namatakaṁ.
footnote: 7 yu. paṭaṁ salākabandhanaṁ. 8 yu. paṭṭikā...catukkaṇṇakanti ime pāṭhā na

dissanti.

page number: 083

saṁvelli ubhatokājaṁ dantakaṭṭhābhikoṭane 1-
kaṇṭhe vilaggaṁ dāyañca paṭaggi rukkhahatthinā
sakaṭe 2- lokāyatakaṁ pariyāpuṇiṁsu vācayuṁ 3-
tiracchānakathā vijjā khipi maṅgalaṁ khādi ca
vātābādho dussati ca duggandho dukkhapādukā
hiriyanti 4- pāruduggandho tahaṁ tahaṁ karonti ca
duggandho kūpaṁ lujjati 5- uccavatthu cayena ca
sopāṇālambanabāhā ante dukkhañca pādukā
bahiddhā doṇi kaṭṭhañca piṭharo 6- ca apāruto
vaccakuṭi 7- kavāṭañca piṭṭhasaṅghāṭameva ca
udukkhaluttarapāso vaṭṭiñca kapisīsakaṁ
sūcighaṭitālachiddaṁ āviñchanachiddameva ca
rajju ullittāvalittaṁ setavaṇṇañca kāḷakaṁ
mālākammaṁ latākammaṁ makaraṁ pañcapaṭikaṁ
cīvaravaṁsaṁ rajjuñca jarādubbalapākāraṁ
koṭaṭhake cāpi tatheva marumbapadarāsilā 8-
santiṭṭhati niddhamanaṁ kumbhiñcāpi sarāvakaṁ
dukkhaṁ hirī apidhānaṁ anācārañca ācaruṁ.

footnote: 1 ma. yu. dantakaṭṭhaṁ ākoṭane. 2 ma. yu. yameḷe. 3 yu. vācesuṁ.
footnote: 4 yu. hirīyanti. 5 ma. kūpaṁ lujjanati. 6 yu. pidhāro. 7 ma. yu. vaccakuṭiṁ.
footnote: 8 ma. marumbaṁ padarasīlā. yu. marumbañca padāsilā.

page number: 084

lohabhaṇḍaṁ anuññāsi ṭhapayitvā paharaṇiṁ.
ßēhapayitvāsandiṁ pallaṅkaṁ 1- dārupattañca pādukaṁ
sabbaṁ dārumayaṁ bhaṇḍaṁ anuññāsi mahāmuni.
katakaṁ kumbhakārañca ṭhapayitvā tathāgato
sabbampi mattikābhaṇḍaṁ anuññāsi anukampako.
yassa vatthussa niddeso purimena yadi samaṁ
tampi saṅkhittaṁ uddāne nayato taṁ vijāniyā.
evaṁ dasasatā vatthū vinaye khuddakavatthuke
saddhammaṭṭhitiko 2- ceva pesalānañcanuggaho
susikkhito vinayadharo hitacitto supesalo
padīpakaraṇo dhīro pūjāraho bahussutoti.
khuddakavatthukkhandhako niṭṭhito
---------

footnote: 1 ma. yu. ṭhapayitvāsandipallaṅkaṁ. 2 yu. saddhammaṭhiṭtikā.

page number: 085

senāsanakkhandhakaṁ

[198] (pts. vin ii, 146) tena samayena buddho bhagavā rājagahe viharati veḷuvane
kalandakanivāpe. tena kho pana samayena bhagavatā bhikkhūnaṁ senāsanaṁ
appaññattaṁ hoti. te ca 1- bhikkhū tahaṁ tahaṁ viharanti araññe
rukkhamūle pabbate kandarāyaṁ giriguhāyaṁ susāne vanapatthe ajjhokāse
palālapuñje. te kālasseva tato tato upanikkhamanti araññā
rukkhamūlā pabbatā kandarā giriguhā susānā vanapatthā ajjhokāsā
palālapuñjā pāsādikena abhikkantena paṭikkantena ālokitena
vilokitena sammiñjitena pasāritena okkhittacakkhū iriyāpathasampannā.

[199] tena kho pana samayena rājagahako seṭṭhī kālasseva
uyyānaṁ agamāsi. addasā kho rājagahako seṭṭhī te bhikkhū
kālasseva tato tato upanikkhamante araññā rukkhamūlā pabbatā
kandarā giriguhā susānā vanapatthā ajjhokāsā palālapuñjā
pāsādikena abhikkantena paṭikkantena ālokitena vilokitena
sammiñjitena pasāritena okkhittacakkhū iriyāpathasampanne. disvānassa
cittaṁ pasīdi. athakho rājagahako seṭṭhī yena te bhikkhū
tenupasaṅkami upasaṅkamitvā te bhikkhū etadavoca sacāhaṁ bhante
vihāre kāreyyaṁ 2- vaseyyātha me vihāresūti. na kho gahapati bhagavatā

footnote: 1 yu. tedha. 2 ma. kārāpeyyaṁ. yu. kārāpeyya.

page number: 086

vihārā anuññātāti. tenahi bhante bhagavantaṁ paṭipucchitvā
mama āroceyyāthāti. evaṁ gahapatīti kho te bhikkhū rājagahakassa
seṭṭhissa paṭissutvā yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu. ekamantaṁ nisinnā
kho te bhikkhū bhagavantaṁ etadavocuṁ rājagahako bhante seṭṭhī vihāre
kārāpetukāmo kathaṁ nu kho bhante amhehi 1- paṭipajjitabbanti.

[200] athakho bhagavā etasmiṁ nidāne etasmiṁ pakaraṇe 2- dhammiṁ
kathaṁ katvā bhikkhū āmantesi anujānāmi bhikkhave pañca senāsanāni 3-
vihāraṁ aḍḍhayogaṁ pāsādaṁ hammiyaṁ guhanti.

[201] athakho (pts. vin ii, 147) te bhikkhū yena rājagahako seṭṭhī
tenupasaṅkamiṁsu upasaṅkamitvā rājagahakaṁ seṭṭhiṁ etadavocuṁ anuññātā
kho gahapati bhagavatā vihārā yassidāni kālaṁ maññasīti.
athakho rājagahako seṭṭhī ekāheneva saṭṭhī vihāre patiṭṭhāpesi.
athakho rājagahako seṭṭhī te saṭṭhī vihāre pariyosāpetvā
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinno kho rājagahako seṭṭhī
bhagavantaṁ etadavoca adhivāsetu me bhante bhagavā svātanāya
bhattaṁ saddhiṁ bhikkhusaṅghenāti. adhivāsesi bhagavā tuṇhībhāvena.

footnote: 1 ma. yu. ayaṁ pāṭho na dissati. 2 yu. etasmiṁ pakaraṇeti pāṭhadvayaṁ natthi.
footnote: 3 ma. leṇāni. yu. lenāni.

page number: 087

athakho rājagahako seṭṭhī bhagavato adhivāsanaṁ viditvā uṭṭhāyāsanā
bhagavantaṁ abhivādetvā padakkhiṇaṁ katvā pakkāmi. athakho
rājagahako seṭṭhī tassā rattiyā accayena paṇītaṁ khādanīyaṁ
bhojanīyaṁ paṭiyādāpetvā bhagavato kālaṁ ārocāpesi kālo
bhante niṭṭhitaṁ bhattanti.

[202] athakho bhagavā pubbaṇhasamayaṁ nivāsetvā pattacīvaramādāya
yena rājagahakassa seṭṭhissa nivesanaṁ tenupasaṅkami upasaṅkamitvā
paññatte āsane nisīdi saddhiṁ bhikkhusaṅghena. athakho rājagahako
seṭṭhī buddhappamukhaṁ bhikkhusaṅghaṁ paṇītena khādanīyena bhojanīyena
sahatthā santappetvā sampavāretvā bhagavantaṁ bhuttāviṁ onītapattapāṇiṁ
ekamantaṁ nisīdi. ekamantaṁ nisinno kho rājagahako
seṭṭhī bhagavantaṁ etadavoca ete me bhante saṭṭhī vihārā
puññatthikena saggatthikena kārāpitā kathāhaṁ bhante tesu vihāresu
paṭipajjāmīti. tenahi tvaṁ gahapati te saṭṭhī vihāre āgatānāgatassa
cātuddisassa saṅghassa patiṭṭhāpehīti. evaṁ bhanteti
kho rājagahako seṭṭhī bhagavato paṭissutvā te saṭṭhī vihāre
āgatānāgatassa cātuddisassa saṅghassa patiṭṭhāpesi. athakho
bhagavā rājagahakaṁ seṭṭhiṁ imāhi gāthāhi anumodi

[203] sītaṁ uṇhaṁ paṭihanti tato bāḷamigāni ca
siriṁsape ca makase sisire cāpi vuṭṭhiyo

page number: 088

tato vātātapo ghoro sañjāto paṭihaññati.
leṇatthañca sukhatthañca jhāyituñca vipassituṁ
vihāradānaṁ saṅghassa aggaṁ buddhehi 1- vaṇṇitaṁ.
tasmā hi paṇḍito poso sampassaṁ atthamattano
vihāre kāraye ramme vāsayettha bahussute
tesaṁ annañca pānañca vatthasenāsanāni ca
dadeyya ujubhūtesu vippasannena cetasā.
te tassa dhammaṁ desenti sabbadukkhā panūdanaṁ
yaṁ so dhammaṁ idhaññāya parinibbāti anāsavoti.
athakho bhagavā rājagahakaṁ seṭṭhiṁ imāhi gāthāhi anumoditvā
uṭṭhāyāsanā pakkāmi.

[204] assosuṁ kho manussā bhagavatā kira vihārā anuññātāti.
te 2- sakkaccaṁ vihāre kārāpenti. te vihārā akavāṭakā
honti. ahivicchikāpi satapadiyopi pavisanti. bhagavato etamatthaṁ
ārocesuṁ. anujānāmi bhikkhave kavāṭanti. bhitticchiddaṁ karitvā
valliyāpi rajjuyāpi kavāṭaṁ bandhanti. undūrehipi upacikāhipi
khajjanti. khāyitabandhanāni 3- kavāṭāni patanti. bhagavato etamatthaṁ
ārocesuṁ. anujānāmi bhikkhave piṭṭhasaṅghāṭaṁ udukkhalikaṁ

footnote: 1 ma. yu. buddhena. 2 ma. yu. tesaddo na dissati. 3 ma. khayitabandhanāni.

page number: 089

uttarapāsakanti. kavāṭā na phusiyanti 1- .pe. anujānāmi bhikkhave
āviñchanacchiddaṁ āviñchanarajjunti. kavāṭā na thakiyanti .pe.
anujānāmi bhikkhave aggaḷavaṭṭiṁ kapisīsakaṁ sūcikaṁ ghaṭikanti.

[205] tena kho pana samayena bhikkhū na sakkonti kavāṭaṁ
apāpurituṁ. bhagavato etamatthaṁ ārocesuṁ. anujānāmi bhikkhave
tālacchiddaṁ tīṇi tālāni lohatālaṁ kaṭṭhatālaṁ visāṇatālanti.
yepi 2- te ugghāṭetvā pavisanti. vihārā aguttā honti.
bhagavato etamatthaṁ ārocesuṁ. anujānāmi bhikkhave yantakaṁ sūcikanti.

[206] tena kho pana samayena vihārā tiṇacchadanā honti
sītakāle sītā uṇhakāle uṇhā. bhagavato etamatthaṁ ārocesuṁ.
anujānāmi bhikkhave ogumbetvā ullittāvalittaṁ kātunti.

[207] tena kho pana samayena vihārā avātapānakā honti
acakkhussā duggandhā. bhagavato etamatthaṁ ārocesuṁ. anujānāmi
bhikkhave tīṇi vātapānāni vedikāvātapānaṁ jālavātapānaṁ salākavātapānanti.
vātapānantarikāya kālakāpi 3- vagguliyopi pavisanti.
bhagavato etamatthaṁ ārocesuṁ. anujānāmi bhikkhave vātapānacakkalikanti.
cakkalikantarikāya 4- kālakāpi 3- vagguliyopi pavisanti .pe.
anujānāmi bhikkhave vātapānakavāṭaṁ vātapānabhisikanti.

[208] tena kho pana samayena bhikkhū chamāyaṁ sayanti.

footnote: 1 yu. phassīyanti. 2 ma. yehi. 3 ma. kāḷakāpi. 4 ma. yu. cakkalikantarikāyapi.

page number: 090

gattānipi cīvarānipi paṁsukitāni honti. bhagavato etamatthaṁ
ārocesuṁ. anujānāmi bhikkhave tiṇasantharikanti. tiṇasantharikā 1-
undūrehipi upacikāhipi khajjati .pe. anujānāmi bhikkhave miḍhinti.
miḍhiyā gattāni dukkhāni 2- honti .pe. anujānāmi bhikkhave
vidalamañcakanti 3-.

[209] tena kho pana samayena saṅghassa sosāniko masārako
mañco uppanno hoti. bhagavato etamatthaṁ ārocesuṁ.
anujānāmi bhikkhave masārakaṁ mañcanti. masārakaṁ pīṭhaṁ uppannaṁ
hoti. bhagavato etamatthaṁ ārocesuṁ. anujānāmi bhikkhave
masārakaṁ pīṭhanti.

[210] tena kho pana samayena saṅghassa sosāniko bundikābaddho
mañco uppanno hoti. bhagavato etamatthaṁ ārocesuṁ.
anujānāmi bhikkhave bundikābaddhaṁ mañcanti. bundikābaddhaṁ pīṭhaṁ
uppannaṁ hoti. bhagavato etamatthaṁ ārocesuṁ. anujānāmi
bhikkhave bundikābaddhaṁ pīṭhanti.

[211] tena kho pana samayena saṅghassa sosāniko kuḷirapādako 4-
mañco uppanno hoti. bhagavato etamatthaṁ ārocesuṁ.
anujānāmi bhikkhave kuḷirapādakaṁ 4- mañcanti. kuḷirapādakaṁ 4- pīṭhaṁ
uppannaṁ hoti. bhagavato etamatthaṁ ārocesuṁ. anujānāmi

footnote: 1 ma. yu. tiṇasanthārako. 2 ma. yu. dukkhā. 3 ma. yu. bidalamañcakanti.
footnote: 4 ma. kuḷīra .... yu. kulīra ...

page number: 091

bhikkhave kuḷirapādakaṁ pīṭhanti.

[212] tena kho pana samayena saṅghassa sosāniko āhaccapādako
mañco uppanno hoti. bhagavato etamatthaṁ ārocesuṁ.
anujānāmi bhikkhave āhaccapādakaṁ mañcanti. āhaccapādakaṁ pīṭhaṁ
uppannaṁ hoti. bhagavato etamatthaṁ ārocesuṁ. anujānāmi
bhikkhave āhaccapādakaṁ pīṭhanti.

[213] tena kho pana samayena saṅghassa āsandiko uppanno
hoti. bhagavato etamatthaṁ ārocesuṁ. anujānāmi bhikkhave
āsandikanti. uccako āsandiko uppanno hoti. bhagavato
etamatthaṁ ārocesuṁ. anujānāmi bhikkhave uccakampi āsandikanti.
sattaṅgo uppanno hoti. bhagavato etamatthaṁ ārocesuṁ.
anujānāmi bhikkhave sattaṅganti. uccako sattaṅgo uppanno
hoti. bhagavato etamatthaṁ ārocesuṁ. anujānāmi bhikkhave
uccakampi sattaṅganti. bhaddapīṭhaṁ uppannaṁ hoti .pe. anujānāmi
bhikkhave bhaddapīṭhanti. pīṭhikā uppannā hoti. bhagavato
etamatthaṁ ārocesuṁ. anujānāmi bhikkhave pīṭhikanti. eḷakapādakaṁ
pīṭhaṁ uppannaṁ hoti. bhagavato etamatthaṁ ārocesuṁ. anujānāmi
bhikkhave eḷakapādakaṁ pīṭhanti. āmalakavaṇṭikaṁ pīṭhaṁ uppannaṁ
hoti. bhagavato etamatthaṁ ārocesuṁ. anujānāmi bhikkhave
āmalakavaṇṭikaṁ pīṭhanti. phalakaṁ uppannaṁ hoti. bhagavato etamatthaṁ

page number: 092

ārocesuṁ. anujānāmi bhikkhave phalakanti. kocchaṁ uppannaṁ
hoti. bhagavato etamatthaṁ ārocesuṁ. anujānāmi bhikkhave
kocchanti. palālapīṭhaṁ uppannaṁ hoti. bhagavato etamatthaṁ
ārocesuṁ. anujānāmi bhikkhave palālapīṭhanti.

[214] tena kho pana samayena chabbaggiyā bhikkhū ucce
mañce sayanti. manussā vihāracārikaṁ āhiṇḍantā passitvā
ujjhāyanti khīyanti vipācenti .pe. seyyathāpi gihī kāmabhoginoti
.pe. bhagavato etamatthaṁ ārocesuṁ. na bhikkhave ucce mañce
sayitabbaṁ yo sayeyya (pts. vin ii, 150) āpatti dukkaṭassāti.

[215] tena kho pana samayena aññataro bhikkhu nīce mañce
sayanto ahinā daṭṭho hoti. bhagavato etamatthaṁ ārocesuṁ.
anujānāmi bhikkhave mañcapaṭipādakanti.

[216] tena kho pana samayena chabbaggiyā bhikkhū ucce
mañcapaṭipādake dhārenti. saha mañcapaṭipādakehi pavedhenti.
manussā vihāracārikaṁ āhiṇḍantā passitvā ujjhāyanti khīyanti
vipācenati .pe. seyyathāpi gihī kāmabhoginoti .pe. bhagavato
etamatthaṁ ārocesuṁ .pe. na bhikkhave uccā mañcapaṭipādakā
dhāretabbā yo dhāreyya āpatti dukkaṭassa anujānāmi
bhikkhave aṭṭhaṅgulaparamaṁ mañcapaṭipādakanti.

[217] tena kho pana samayena saṅghassa suttaṁ uppannaṁ

page number: 093

hoti. bhagavato etamatthaṁ ārocesuṁ. anujānāmi bhikkhave suttaṁ 1-
mañcaṁ veṭhetunti 2-. aṅgāni bahuṁ suttaṁ pariyādiyanti .pe.
anujānāmi bhikkhave aṅge vijjhitvā aṭṭhapadakaṁ veṭhetunti 2-. coḷakaṁ
uppannaṁ hoti. bhagavato etamatthaṁ ārocesuṁ. anujānāmi
bhikkhave cimilikaṁ kātunti. tūlikā uppannā hoti .pe. anujānāmi
bhikkhave vijaṭetvā bimbohanaṁ kātuṁ tīṇi tūlāni rukkhatūlaṁ
latātūlaṁ poṭakītūlanti.

[218] tena kho pana samayena chabbaggiyā bhikkhū aḍḍhakāyikāni
bimbohanāni dhārenti. manussā vihāracārikaṁ āhiṇḍantā passitvā
ujjhāyanti khīyanti vipācenti .pe. seyyathāpi gihī kāmabhoginoti
.pe. bhagavato etamatthaṁ ārocesuṁ. na bhikkhave aḍḍhakāyikāni
bimbohanāni dhāretabbāni yo dhāreyya āpatti dukkaṭassa
anujānāmi bhikkhave sīsappamāṇaṁ bimbohanaṁ kātunti.

[219] tena kho pana samayena rājagahe giraggasamajjo hoti.
manussā mahāmattānaṁ atthāya bhisiyo paṭiyādenti uṇṇabhisiṁ
coḷabhisiṁ vākabhisiṁ tiṇabhisiṁ paṇṇabhisiṁ. te vītivatte samajje
chaviṁ uppāṭetvā 3- haranti. addasaṁsu 4- kho bhikkhū samajjaṭṭhāne
bahuṁ uṇṇampi coḷampi 5- vākampi tiṇampi paṇṇampi chaḍḍitaṁ 6-.

footnote: 1 ma. yu. ayaṁ pāṭho na dissati. 2 ma. vedhetunti. yu. vetunti. 3 ma. yu.
footnote: opāṭetvā. 4 ma. yu. addasāsuṁ. 5 ma. coḷakampi. 6 yu. chaḍḍitāni.

page number: 094

disvāna bhagavato etamatthaṁ ārocesuṁ. anujānāmi bhikkhave pañca
bhisiyo uṇṇabhisiṁ coḷabhisiṁ vākabhisiṁ tiṇabhisiṁ paṇṇabhisinti.

[220] tena kho pana samayena saṅghassa senāsanaparikkhārikaṁ 1-
dussaṁ uppannaṁ hoti. bhagavato etamatthaṁ ārocesuṁ. anujānāmi
bhikkhave bhisiṁ onaddhitunti 2-.

[221] tena kho pana samayena bhikkhū mañcabhisiṁ pīṭhe saṁharanti 3-
pīṭhabhisiṁ mañce saṁharanti. bhisiyo paribhijjanti. bhagavato etamatthaṁ
ārocesuṁ. anujānāmi bhikkhave onaddhamañcaṁ onaddhapīṭhanti.
ullokaṁ (pts. vin ii, 151) akaritvā santharanti 4-. heṭṭhato nippāṭenti 5- .pe.
anujānāmi bhikkhave ullokaṁ karitvā santharitvā bhisiṁ onaddhitunti.
chaviṁ uppāṭetvā haranti .pe. anujānāmi bhikkhave phositunti 6-.
harantiyeva .pe. anujānāmi bhikkhave bhittikammanti. harantiyeva
.pe. anujānāmi bhikkhave hatthabhittinti 7-.

[222] tena kho pana samayena titthiyānaṁ seyyāyo setavaṇṇāyo
honti. kāḷavaṇṇakatā bhūmi. gerukaparikammakatā bhitti.
bahū manussā seyyāpekkhakā gacchanti. bhagavato etamatthaṁ
ārocesuṁ. anujānāmi bhikkhave vihāre setavaṇṇaṁ kāḷavaṇṇaṁ

footnote: 1 yu. senāsanaparikkhāradussaṁ. 2 ma. yu. onandhitunti. 3 ma. santharanti.
footnote: 4 yu. saṁharanti. 5 ma. yu. nipphaṭanti. 6 ma. posetunti. yu. positunti.
footnote: 7 ma. yu. bhattikammanti.

page number: 095

gerukaparikammanti.

[223] tena kho pana samayena pharusāya bhittiyā setavaṇṇo
na nipatati. bhagavato etamatthaṁ ārocesuṁ. anujānāmi bhikkhave
thusapiṇḍaṁ datvā pāṇikāya paṭibāhetvā 1- setavaṇṇaṁ nipātetunti.
setavaṇṇo anibandhanīyo hoti. bhagavato etamatthaṁ ārocesuṁ.
anujānāmi bhikkhave saṇhamattikaṁ datvā pāṇikāya paṭibāhetvā
setavaṇṇaṁ nipātetunti. setavaṇṇo anibandhanīyo hoti .pe.
anujānāmi bhikkhave ikkāsaṁ piṭṭhamaddanti.

[224] tena kho pana samayena pharusāya bhittiyā gerukā na
nipatati. bhagavato etamatthaṁ ārocesuṁ. anujānāmi bhikkhave
thusapiṇḍaṁ datvā pāṇikāya paṭibāhetvā gerukaṁ nipātetunti.
gerukā anibandhanīyā hoti .pe. anujānāmi bhikkhave kuṇḍakamattikaṁ
datvā pāṇikāya paṭibāhetvā gerukaṁ nipātetunti. gerukā
anibandhanīyā hoti. bhagavato etamatthaṁ ārocesuṁ. anujānāmi
bhikkhave sāsapakuṭaṁ 2- sitthatelakanti. accussannaṁ hoti. bhagavato
etamatthaṁ ārocesuṁ. anujānāmi bhikkhave coḷakena paccuddharitunti.

[225] tena kho pana samayena pharusāya bhūmiyā kāḷavaṇṇo
na nipatati .pe. anujānāmi bhikkhave thusapiṇḍaṁ datvā pāṇikāya
paṭibāhetvā kāḷavaṇṇaṁ nipātetunti. kāḷavaṇṇo anibandhanīyo

footnote: 1 ma. yu. paṭibāhitvā. 2 ma. sāsapakuṭṭaṁ. yu. sāsapakuḍḍaṁ.

page number: 096

hoti. bhagavato etamatthaṁ ārocesuṁ. anujānāmi bhikkhave
laṇḍumattikaṁ 1- datvā pāṇikāya paṭibāhetvā kāḷavaṇṇaṁ
nipātetunti. kāḷavaṇṇo anibandhanīyo hoti. bhagavato
etamatthaṁ ārocesuṁ. anujānāmi bhikkhave ikkāsaṁ kasāvanti.

[226] tena kho pana samayena chabbaggiyā bhikkhū vihāre
paṭibhāṇacittaṁ 2- kārāpenti itthīrūpakaṁ purisarūpakaṁ. manussā vihāracārikaṁ
āhiṇḍantā passitvā ujjhāyanti khīyanti vipācenti .pe.
seyyathāpi (pts. vin ii, 152) gihī kāmabhoginoti .pe. bhagavato etamatthaṁ ārocesuṁ.
na bhikkhave paṭibhāṇacittaṁ kārāpetabbaṁ itthīrūpakaṁ purisarūpakaṁ yo
kārāpeyya āpatti dukkaṭassa anujānāmi bhikkhave mālākammaṁ
latākammaṁ makaradantakaṁ pañcapaṭikanti.

[227] tena kho pana samayena vihārā nīcavatthukā honti.
udakena otthariyanti. bhagavato etamatthaṁ ārocesuṁ .pe.
anujānāmi bhikkhave uccavatthukaṁ kātunti. cayo paripatati .pe.
anujānāmi bhikkhave cinituṁ tayo caye iṭṭhakācayaṁ silācayaṁ dārucayanti.
ārohantā vihaññanti .pe. anujānāmi bhikkhave
tayo sopāṇe iṭṭhakāsopāṇaṁ silāsopāṇaṁ dārusopāṇanti.
ārohantā paripatanti .pe. anujānāmi bhikkhave ālambanabāhanti.

[228] tena kho pana samayena vihārā āḷakamandā pākaṭā 3-

footnote: 1 ma. yu. gaṇḍumattikaṁ. 2 ma. yu. paṭibhānacittaṁ. 3 ayaṁ pāṭho na dissati.

page number: 097

honti. bhikkhū hiriyanti nipajjituṁ. bhagavato etamatthaṁ ārocesuṁ.
anujānāmi bhikkhave tirokaraṇinti. tirokaraṇiṁ ukkhipitvā
olokenti. bhagavato etamatthaṁ ārocesuṁ. anujānāmi
bhikkhave aḍḍhakuḍḍakanti. aḍḍhakuḍḍakā uparito olokenti.
bhagavato etamatthaṁ ārocesuṁ. anujānāmi bhikkhave tayo gabbhe
sivikāgabbhaṁ nāḷikāgabbhaṁ hammiyagabbhanti.

[229] tena kho pana samayena bhikkhū khuddake vihāre majjhe
gabbhaṁ karonti. upacāro na hoti. bhagavato etamatthaṁ
ārocesuṁ. anujānāmi bhikkhave khuddake vihāre ekamantaṁ
gabbhaṁ kātuṁ mahallake majjheti.

[230] tena kho pana samayena vihārassa kuḍḍapādo
jirati. bhagavato etamatthaṁ ārocesuṁ. anujānāmi bhikkhave
kulaṅkapādakanti. vihārassa kuḍḍo ovassati .pe. anujānāmi
bhikkhave parittāṇakiṭikaṁ uddhāsudhanti 1-.

[231] tena kho pana samayena aññatarassa bhikkhuno tiṇacchadanā
ahi khandhe papati. so bhiṁto vissaramakāsi. bhikkhū upadhāvitvā
taṁ bhikkhuṁ etadavocuṁ kissa tvaṁ āvuso vissaramakāsīti. athakho
so bhikkhūnaṁ 2- etamatthaṁ ārocesi. bhikkhū bhagavato etamatthaṁ
ārocesuṁ. anujānāmi bhikkhave vitānanti.

footnote: 1 ma. yu. uddhasudhanti. 2 yu. so bhikkhu bhikkhūnaṁ.

page number: 098

[232] tena kho pana samayena bhikkhū mañcapādepi pīṭhapādepi
thavikāyo laggenti. undūrehipi upacikāhipi khajjanti. bhagavato
etamatthaṁ ārocesuṁ. anujānāmi bhikkhave bhittikhīlaṁ nāgadantakanti.

[233] tena kho pana samayena bhikkhū mañcepi pīṭhepi cīvaraṁ
nikkhipanti. cīvaraṁ paribhijjati 1-. bhagavato etamatthaṁ ārocesuṁ.
anujānāmi bhikkhave vihāre 2- cīvaravaṁsaṁ cīvararajjunti.

[234] (pts. vin ii, 153) tena kho pana samayena vihārā anālindakā honti
appaṭisaraṇā. bhagavato etamatthaṁ ārocesuṁ. anujānāmi
bhikkhave ālindaṁ paghanaṁ pakuṭṭaṁ 3- osārakinti 4-. ālindā
pākaṭā honti. bhikkhū hiriyanti nipajjituṁ .pe. anujānāmi
bhikkhave saṁsaraṇakiṭikaṁ ugghāṭanakiṭikanti.

[235] tena kho pana samayena bhikkhū ajjhokāse bhattavissaggaṁ
karontā sītenapi uṇhenapi kilamanti. bhagavato etamatthaṁ
ārocesuṁ. anujānāmi bhikkhave upaṭṭhānasālanti. upaṭṭhānasālā
nīcavatthukā hoti. udakena otthariyati .pe. anujānāmi
bhikkhave uccavatthukaṁ kātunti. cayo paripatati .pe. anujānāmi
bhikkhave cinituṁ tayo caye iṭṭhakācayaṁ silācayaṁ dārucayanti.
ārohantā vihaññanti .pe. anujānāmi bhikkhave tayo sopāṇe
iṭṭhakāsopāṇaṁ silāsopāṇaṁ dārusopāṇanti. ārohantā

footnote: 1 ma. yu. paribhijjiti. 2 yu. ayaṁ pāṭho na dissati. 3 ma. yu. pakuṭaṁ.
footnote: 4 ma. osārakanti. yu. osarakanti.

page number: 099

paripatanti .pe. anujānāmi bhikkhave ālambanabāhanti.
upaṭṭhānasālāya tiṇacuṇṇaṁ paripatati .pe. anujānāmi bhikkhave
ogumbetvā ullittāvalittaṁ kātuṁ setavaṇṇaṁ kāḷavaṇṇaṁ
gerukaparikammaṁ mālākammaṁ latākammaṁ makaradantakaṁ pañcapaṭikaṁ cīvaravaṁsaṁ
cīvararajjunti.

[236] tena kho pana samayena bhikkhū ajjhokāse chamāyaṁ
cīvaraṁ pattharanti. cīvaraṁ paṁsukitaṁ hoti .pe. anujānāmi
bhikkhave ajjhokāse cīvaravaṁsaṁ cīvararajjunti .pe. pānīyaṁ
otappati .pe. anujānāmi bhikkhave pānīyasālaṁ pānīyamaṇḍapanti.
pānīyasālā nīcavatthukā hoti. udakena otthariyati .pe.
anujānāmi bhikkhave uccavatthukaṁ kātunti. cayo paripatati .pe.
anujānāmi bhikkhave cinituṁ tayo caye iṭṭhakācayaṁ silācayaṁ
dārucayanti. ārohantā vihaññanti .pe. anujānāmi bhikkhave
tayo sopāṇe iṭṭhakāsopāṇaṁ silāsopāṇaṁ dārusopāṇanti.
ārohantā paripatanti .pe. anujānāmi bhikkhave ālambanabāhanti.
pānīyasālāya tiṇacuṇṇaṁ paripatati .pe. anujānāmi bhikkhave
ogumbetvā ullittāvalittaṁ kātuṁ setavaṇṇaṁ kāḷavaṇṇaṁ
gerukaparikammaṁ mālākammaṁ latākammaṁ makaradantakaṁ pañcapaṭikaṁ cīvaravaṁsaṁ
cīvararajjunti. pānīyabhājanaṁ na saṁvijjati .pe. anujānāmi
bhikkhave pānīyasaṅkhaṁ pānīyasarāvakanti.

page number: 100

[237] tena kho pana samayena vihārā aparikkhittā
honti .pe. anujānāmi bhikkhave parikkhipituṁ tayo pākāre
iṭṭhakāpākāraṁ silāpākāraṁ dārupākāranti. koṭṭhako na
hoti .pe. anujānāmi bhikkhave koṭṭhakanti. koṭṭhako nīcavatthuko
hoti. udakena otthariyati .pe. anujānāmi bhikkhave uccavatthukaṁ
kātunti. koṭṭhakassa kavāṭaṁ na hoti .pe. anujānāmi bhikkhave
kavāṭaṁ piṭṭhasaṅghāṭaṁ udukkhalikaṁ uttarapāsakaṁ aggaḷavaṭṭiṁ kapisīsakaṁ
sūcikaṁ ghaṭikaṁ tālacchiddaṁ āviñchanacchiddaṁ āviñchanarajjunti.
koṭṭhake 1- tiṇacuṇṇaṁ paripatati .pe. anujānāmi bhikkhave ogumbetvā
ullittāvalittaṁ kātuṁ setavaṇṇaṁ kāḷavaṇṇaṁ gerukaparikammaṁ
mālākammaṁ latākammaṁ makaradantakaṁ pañcapaṭikanti.

[238] tena kho pana samayena pariveṇaṁ cikkhallaṁ hoti.
bhagavato etamatthaṁ ārocesuṁ. anujānāmi bhikkhave marumbaṁ
upakiritunti. na pariyāpuṇanti .pe. anujānāmi bhikkhave
padarasilaṁ nikkhipitunti. udakaṁ santiṭṭhati .pe. anujānāmi
bhikkhave udakaniddhamananti.

[239] tena kho pana samayena bhikkhū pariveṇe tahaṁ tahaṁ
aggiṭṭhānaṁ karonti. pariveṇaṁ uklāpaṁ 2- hoti. bhagavato
etamatthaṁ ārocesuṁ. anujānāmi bhikkhave ekamantaṁ aggisālaṁ

footnote: 1 yu. koṭṭhakā. 2 ma. yu. ukkalāpaṁ.

page number: 101

kātunti. aggisālā nīcavatthukā hoti. udakena otthariyati .pe.
anujānāmi bhikkhave uccavatthukaṁ kātunti. cayo paripatati .pe.
anujānāmi bhikkhave cinituṁ tayo caye iṭṭhakācayaṁ silācayaṁ
dārucayanti. ārohantā vihaññanti .pe. anujānāmi bhikkhave
tayo sopāṇe iṭṭhakāsopāṇaṁ silāsopāṇaṁ dārusopāṇanti.
ārohantā paripatanti .pe. anujānāmi bhikkhave ālambanabāhanti.
aggisālāya kavāṭaṁ na hoti .pe. anujānāmi bhikkhave kavāṭaṁ
piṭṭhasaṅghāṭaṁ udukkhalikaṁ uttarapāsakaṁ aggaḷavaṭṭiṁ kapisīsakaṁ sūcikaṁ
ghaṭikaṁ tālacchiddaṁ āviñchanacchiddaṁ āviñchanarajjunti. aggisālāya
tiṇacuṇṇaṁ paripatati .pe. anujānāmi bhikkhave ogumbetvā
ullittāvalittaṁ kātuṁ setavaṇṇaṁ kāḷavaṇṇaṁ gerukaparikammaṁ
mālākammaṁ latākammaṁ makaradantakaṁ pañcapaṭikaṁ cīvaravaṁsaṁ cīvarajjunti.
ārāmo aparikkhitto hoti. ajakāpi pasukāpi uparope
viheṭhenti. bhagavato etamatthaṁ ārocesuṁ. anujānāmi bhikkhave
parikkhipituṁ tayo vaṭe veḷuvaṭaṁ kaṇṭakavaṭaṁ 1- parikhanti. koṭṭhako na
hoti. tatheva ajakāpi pasukāpi uparope viheṭhenti. anujānāmi
bhikkhave koṭṭhakaṁ apesiṁ yamakakavāṭaṁ toraṇaṁ palighanti. koṭṭhake 2-
tiṇacuṇṇaṁ paripatati .pe. anujānāmi bhikkhave ogumbetvā
ullittāvalittaṁ kātuṁ setavaṇṇaṁ kāḷavaṇṇaṁ gerukaparikammaṁ

footnote: 1 ma. yu. vāṭe veḷuvāṭaṁ kaṇṭakāvāṭaṁ. ma. kaṇṭakavāṭaṁ. 2 yu. koṭṭhakā.

page number: 102

mālākammaṁ latākammaṁ makaradantakaṁ pañcapaṭikanti. ārāmo
cikkhallo hoti .pe. anujānāmi bhikkhave marumbaṁ upakiritunti.
na pariyāpuṇanti .pe. anujānāmi bhikkhave padarasilaṁ nikkhipitunti.
udakaṁ santiṭṭhati .pe. anujānāmi bhikkhave udakaniddhamananti.

[240] tena kho pana samayena rājā māgadho seniyo bimbisāro
saṅghassa atthāya sudhāmattikālepanaṁ pāsādaṁ kārāpetukāmo
hoti. athakho bhikkhūnaṁ etadahosi kiṁ nu kho bhagavatā chadanaṁ
anuññātanti 1-. bhagavato etamatthaṁ ārocesuṁ. anujānāmi
bhikkhave pañca chadanāni iṭṭhakāchadanaṁ silāchadanaṁ sudhāchadanaṁ
tiṇacchadanaṁ paṇṇacchadananti.
bhāṇavāraṁ niṭṭhitaṁ paṭhamaṁ. 2-

[241] tena kho pana samayena anāthapiṇḍiko gahapati
rājagahakassa seṭṭhissa bhaginīpatiko hoti. athakho anāthapiṇḍiko
gahapati rājagahaṁ agamāsi kenacideva karaṇīyena.

[242] tena kho pana samayena rājagahakena seṭṭhinā svātanāya
buddhappamukho saṅgho nimantito hoti. athakho rājagahako
seṭṭhī dāse ca kammakare ca āṇāpesi tenahi bhaṇe kālasseva
uṭṭhāya yāguyo pacatha bhattāni pacatha sūpāni sampādetha
uttaribhaṅgāni sampādethāti.

[243] athakho anāthapiṇḍikassa gahapatissa etadahosi pubbe

footnote: 1 ma. yu. anuññātaṁ kiṁ ananuññātaṁ. 2 ma. paṭhamabhāṇavāro niṭṭhito. ito paraṁ
footnote: īdisameva yojetabbaṁ.

page number: 103

khvāyaṁ gahapati mayi āgate sabbakiccāni nikkhipitvā mamaññeva
saddhiṁ paṭisammodi sodānāyaṁ vikkhittarūpo dāse ca kammakare
ca āṇāpesi 1- tenahi bhaṇe kālasseva uṭṭhāya yāguyo pacatha
bhattāni pacatha sūpāni sampādetha (pts. vin ii, 155) uttaribhaṅgāni sampādethāti
kinnu kho imassa gahapatissa āvāho vā bhavissati vivāho vā
bhavissati mahāyañño vā paccupaṭṭhito rājā vā māgadho seniyo
bimbisāro nimantito svātanāya saddhiṁ balanikāyenāti 2-.

[244] athakho rājagahako seṭṭhī dāse ca kammakare ca
āṇāpetvā yena anāthapiṇḍiko gahapati tenupasaṅkami
upasaṅkamitvā anāthapiṇḍikena gahapatinā saddhiṁ paṭisammoditvā
ekamantaṁ nisīdi. ekamantaṁ nisinnaṁ kho rājagahakaṁ seṭṭhiṁ
anāthapiṇḍiko gahapati etadavoca pubbe kho tvaṁ gahapati mayi
āgate sabbakiccāni nikkhipitvā mamaññeva saddhiṁ paṭisammodasi
sodāni tvaṁ vikkhittarūpo dāse ca kammakare ca āṇāpesi
tenahi bhaṇe kālasseva uṭṭhāya yāguyo pacatha bhattāni pacatha
sūpāni sampādetha uttaribhaṅgāni sampādethāti kinnu kho te
gahapati āvāho vā bhavissati vivāho vā bhavissati mahāyañño
vā paccupaṭṭhito rājā vā māgadho seniyo bimbisāro
nimantito svātanāya saddhiṁ balanikāyenāti 2-. na me kho 3- gahapati

footnote: 1 yu. āṇāpeti. 2 ma. yu. balakāyenāti. 3 ma. yu. khosaddo na dissati.

page number: 104

āvāho vā 1- bhavissati napi 2- vivāho vā 1- bhavissati napi 2- rājā
māgadho seniyo bimbisāro nimantito svātanāya saddhiṁ balanikāyena 3-
apica me mahāyañño paccupaṭṭhito svātanāya buddhappamukho
saṅgho nimantitoti. buddhoti tvaṁ gahapati vadesīti.
buddhotāhaṁ 4- gahapati vadāmīti. buddhoti tvaṁ gahapati vadesīti.
buddhotāhaṁ 4- gahapati vadāmīti. buddhoti tvaṁ gahapati vadesīti.
buddhotāhaṁ 4- gahapati vadāmīti. ghosopi kho eso gahapati dullabho
lokasmiṁ yadidaṁ buddhoti 5-. sakkā nu kho gahapati imaṁ kālaṁ
taṁ bhagavantaṁ dassanāya upasaṅkamituṁ arahantaṁ sammāsambuddhanti.
akālo kho gahapati imaṁ kālaṁ taṁ bhagavantaṁ dassanāya upasaṅkamituṁ
arahantaṁ sammāsambuddhaṁ svedāni tvaṁ kālena taṁ bhagavantaṁ
dassanāya upasaṅkamissasi arahantaṁ sammāsambuddhanti.

[245] athakho anāthapiṇḍiko gahapati svedānāhaṁ kālena
taṁ bhagavantaṁ dassanāya upasaṅkamissāmi arahantaṁ sammāsambuddhanti
buddhagatāya satiyā nipajji 6- rattiyā sudaṁ tikkhattuṁ uṭṭhāsi pabhātaṁ
maññamāno. athakho anāthapiṇḍiko gahapati yena sītavanadvāraṁ 7-
tenupasaṅkami. amanussā dvāraṁ vivariṁsu. athakho anāthapiṇḍikassa
gahapatissa nagaramhā nikkhamantassa āloko antaradhāyi.

footnote: 1 ma. yu. vāsaddo sabbattha na dissati. 2 ma. yu. nāpi. 3 ma. yu. balakāyena.
footnote: 4 ma. buddhotyāhaṁ. 5 ma. yu. yadidaṁ buddho buddhoti. 6 ma. yu. nipajjitvā.
footnote: 7 ma. sīvagadvāraṁ.

page number: 105

andhakāro pāturahosi. bhayaṁ chambhitattaṁ lomahaṁso (pts. vin ii, 156) udapādi.
tato va nivattitukāmo ahosi.

[246] athakho sīvako yakkho antarahito saddamanussāvesi
sataṁ hatthī sataṁ assā sataṁ assatarīrathā
sataṁ kaññā sahassāni āmuttamaṇikuṇḍalā 1-
ekassa padavītihārassa kalaṁ nāgghanti soḷasiṁ 2-.
abhikkama gahapati abhikkama gahapati abhikkantante seyyo no
paṭikkantanti.

[247] athakho anāthapiṇḍikassa gahapatissa andhakāro
antaradhāyi. āloko pāturahosi. yaṁ ahosi bhayaṁ chambhitattaṁ
lomahaṁso so paṭippassambhi. dutiyampi kho .pe. tatiyampi
kho anāthapiṇḍikassa gahapatissa āloko antaradhāyi. andhakāro
pāturahosi. bhayaṁ chambhitattaṁ lomahaṁso udapādi. tato va
puna nivattitukāmo ahosi. tatiyampi kho sīvako yakkho
antarahito saddamanussāvesi
sataṁ hatthī sataṁ assā sataṁ assatarīrathā
sataṁ kaññā sahassāni āmuttamaṇikuṇḍalā 1-
ekassa padavītihārassa kalaṁ nāgghanti soḷasiṁ 2-.
abhikkama gahapati abhikkama gahapati abhikkantante seyyo no
paṭikkantanti. tatiyampi kho anāthapiṇḍikassa gahapatissa andhakāro

footnote: 1 ma. āmukkamaṇikuṇḍalā. 2 ma. soḷasinti.

page number: 106

antaradhāyi. āloko pāturahosi. yaṁ ahosi bhayaṁ chambhitattaṁ
lomahaṁso so paṭippassambhi. athakho anāthapiṇḍiko gahapati
yena sītavanaṁ tenupasaṅkami.

[248] tena kho pana samayena bhagavā rattiyā paccūsasamayaṁ
paccuṭṭhāya ajjhokāse caṅkamati. addasā kho bhagavā taṁ 1-
anāthapiṇḍikaṁ gahapatiṁ dūrato va āgacchantaṁ disvāna caṅkamā
orohitvā paññatte āsane nisīdi. nisajja kho bhagavā
anāthapiṇḍikaṁ gahapatiṁ etadavoca ehi sudattāti. athakho
anāthapiṇḍiko gahapati nāmena maṁ bhagavā ālapatīti haṭṭho
udaggo yena bhagavā tenupasaṅkami upasaṅkamitvā bhagavato
pādesu sirasā nipatitvā bhagavantaṁ etadavoca kacci bhante bhagavā
sukhaṁ sayitthāti.

[249] sabbadā ve sukhaṁ seti brāhmaṇo parinibbuto
yo na limpati kāmesu sītibhūto nirūpadhi.
sabbā āsattiyo chetvā vineyya hadaye daraṁ
upasanto sukhaṁ seti santiṁ pappuyya 2- cetasoti.

[250] athakho bhagavā anāthapiṇḍikassa gahapatissa anupubbīkathaṁ
kathesi. seyyathīdaṁ. dānakathaṁ sīlakathaṁ saggakathaṁ kāmānaṁ
ādīnavaṁ okāraṁ saṅkilesaṁ nekkhamme ānisaṁsaṁ pakāsesi.

footnote: 1 ma. yu. ayaṁ taṁsaddo na dissati. 2 yu. appuyya.

page number: 107

yadā bhagavā aññāsi anāthapiṇḍikaṁ gahapatiṁ kallacittaṁ muducittaṁ
vinīvaraṇacittaṁ udaggacittaṁ pasannacittaṁ atha yā buddhānaṁ sāmukkaṁsikā
dhammadesanā taṁ pakāsesi dukkhaṁ samudayaṁ nirodhaṁ maggaṁ.
seyyathāpi nāma suddhaṁ (pts. vin ii, 157) vatthaṁ apagatakāḷakaṁ sammadeva rajanaṁ
paṭiggaṇheyya evameva anāthapiṇḍikassa gahapatissa tasmiṁyeva
āsane virajaṁ vītamalaṁ dhammacakkhuṁ udapādi yaṅkiñci samudayadhammaṁ
sabbantaṁ nirodhadhammanti.

[251] athakho anāthapiṇḍiko gahapati diṭṭhadhammo pattadhammo
viditadhammo pariyogāḷhadhammo tiṇṇavicikiccho vigatakathaṁkatho
vesārajjappatto aparappaccayo satthu sāsane bhagavantaṁ etadavoca
abhikkantaṁ bhante abhikkantaṁ bhante seyyathāpi bhante nikkujjitaṁ
vā ukkujjeyya paṭicchannaṁ vā vivareyya mūḷhassa vā maggaṁ
ācikkheyya andhakāre vā telappajjotaṁ dhāreyya cakkhumanto
rūpāni dakkhantīti evametaṁ bhagavatā anekapariyāyena dhammo pakāsito
esāhaṁ bhante bhagavantaṁ saraṇaṁ gacchāmi dhammañca bhikkhusaṅghañca
upāsakaṁ maṁ bhagavā dhāretu ajjatagge pāṇupetaṁ saraṇaṁ gataṁ
adhivāsetu ca me bhante bhagavā svātanāya bhattaṁ saddhiṁ
bhikkhusaṅghenāti. adhivāsesi bhagavā tuṇhībhāvena. athakho
anāthapiṇḍiko gahapati bhagavato adhivāsanaṁ viditvā uṭṭhāyāsanā
bhagavantaṁ abhivādetvā padakkhiṇaṁ katvā pakkāmi.

page number: 108

[252] assosi kho rājagahako seṭṭhī anāthapiṇḍikena kira
gahapatinā svātanāya buddhappamukho saṅgho nimantitoti. athakho
rājagahako seṭṭhī anāthapiṇḍikaṁ gahapatiṁ etadavoca tayā kira
gahapati svātanāya buddhappamukho saṅgho nimantito tvañcāsi
āgantuko demi te gahapati veyyāyikaṁ yena tvaṁ buddhappamukhassa
saṅghassa bhattaṁ kareyyāsīti. alaṁ gahapati atthi me veyyāyikaṁ
yenāhaṁ buddhappamukhassa saṅghassa bhattaṁ karissāmīti.

[253] assosi kho rājagahako negamo anāthapiṇḍikena
kira gahapatinā svātanāya buddhappamukho saṅgho nimantitoti.
athakho rājagahako negamo anāthapiṇḍikaṁ gahapatiṁ etadavoca tayā
kira gahapati svātanāya buddhappamukho saṅgho nimantito tvañcāsi
āgantuko demi te gahapati veyyāyikaṁ yena tvaṁ buddhappamukhassa
saṅghassa bhattaṁ kareyyāsīti. alaṁ ayya atthi me veyyāyikaṁ
yenāhaṁ buddhappamukhassa saṅghassa bhattaṁ karissāmīti.

[254] assosi kho rājā māgadho seniyo bimbisāro
anāthapiṇḍikena kira gahapatinā svātanāya buddhappamukho saṅgho
nimantitoti. athakho rājā māgadho seniyo bimbisāro anāthapiṇḍikaṁ
gahapatiṁ etadavoca tayā kira gahapati svātanāya buddhappamukho
saṅgho nimantito tvañcāsi āgantuko demi te gahapati
veyyāyikaṁ yena tvaṁ buddhappamukhassa saṅghassa bhattaṁ kareyyāsīti.

page number: 109

alaṁ deva atthi me veyyāyikaṁ yenāhaṁ buddhappamukhassa saṅghassa
bhattaṁ karissāmīti.

[255] athakho anāthapiṇḍiko gahapati tassā rattiyā accayena
rājagahakassa seṭṭhissa nivesane paṇītaṁ khādanīyaṁ bhojanīyaṁ
paṭiyādāpetvā (pts. vin ii, 158) bhagavato kālaṁ ārocāpesi kālo bhante niṭṭhitaṁ
bhattanti. athakho bhagavā pubbaṇhasamayaṁ nivāsetvā pattacīvaramādāya
yena rājagahakassa seṭṭhissa nivesanaṁ tenupasaṅkami upasaṅkamitvā
paññatte āsane nisīdi saddhiṁ bhikkhusaṅghena. athakho anāthapiṇḍiko
gahapati buddhappamukhaṁ bhikkhusaṅghaṁ paṇītena khādanīyena bhojanīyena
sahatthā santappetvā sampavāretvā bhagavantaṁ bhuttāviṁ
onītapattapāṇiṁ ekamantaṁ nisīdi. ekamantaṁ nisinno kho anāthapiṇḍiko
gahapati bhagavantaṁ etadavoca adhivāsetu me bhante bhagavā sāvatthiyaṁ
vassāvāsaṁ saddhiṁ bhikkhusaṅghenāti. suññāgāre kho gahapati tathāgatā
abhiramantīti. aññātaṁ bhagavā aññātaṁ sugatāti. athakho bhagavā
anāthapiṇḍikaṁ gahapatiṁ dhammiyā kathāya saddassetvā samādapetvā
samuttejetvā sampahaṁsetvā uṭṭhāyāsanā pakkāmi.

[256] tena kho pana samayena anāthapiṇḍiko gahapati bahumitto
hoti bahusahāyo ādeyyavāco. athakho anāthapiṇḍiko gahapati
rājagahe taṁ karaṇīyaṁ tīretvā yena sāvatthī tena pakkāmi.
athakho anāthapiṇḍiko gahapati antarāmagge manusse āṇāpeli

page number: 110

ārāme ayyā karotha vihāre patiṭṭhāpetha dānāni paṭṭhapetha
idāni buddho loke uppanno so ca mayā bhagavā nimantito
iminā maggena āgacchissatīti. athakho te manussā anāthapiṇḍikena
gahapatinā uyyojitā ārāme akaṁsu vihāre patiṭṭhāpesuṁ
dānāni paṭṭhapesuṁ. athakho anāthapiṇḍiko gahapati sāvatthiṁ
gantvā samantā sāvatthiṁ anuvilokesi kattha nu kho bhagavā
vihareyya yaṁ assa gāmato neva atidūre na accāsanne
gamanāgamanasampannaṁ atthikānaṁ atthikānaṁ manussānaṁ abhikkamanīyaṁ
divā appākiṇṇaṁ rattiṁ appasaddaṁ appanigghosaṁ vijanavātaṁ
manussarāhaseyyakaṁ paṭisallānasāruppanti. addasā kho anāthapiṇḍiko
gahapati jetassa rājakumārassa uyyānaṁ gāmato neva atidūre na
accāsanne gamanāgamanasampannaṁ atthikānaṁ atthikānaṁ manussānaṁ
abhikkamanīyaṁ divā appākiṇṇaṁ rattiṁ appasaddaṁ appanigghosaṁ
vijanavātaṁ manussarāhaseyyakaṁ paṭisallānasāruppaṁ disvāna yena
jeto rājakumāro tenupasaṅkami upasaṅkamitvā jetaṁ rājakumāraṁ
etadavoca dehi me ayyaputta uyyānaṁ ārāmaṁ kātunti.
adeyyo gahapati ārāmo api koṭisantharenāti. gahito
ayyaputta ārāmoti. na gahapati gahito ārāmoti. gahito
na gahitoti vohārike mahāmatte pucchiṁsu. mahāmattā evamāhaṁsu
yato (pts. vin ii, 159) tayā ayyaputta aggho kato gahito ārāmoti. athakho

page number: 111

anāthapiṇḍiko gahapati sakaṭehi hiraññaṁ nibbāhāpetvā jetavane 1-
koṭisantharaṁ santharāpesi. sakiṁ nīhaṭaṁ hiraññaṁ thokassa okāsassa
koṭṭhakasāmantā 2- nappahoti. athakho anāthapiṇḍiko gahapati
manusse āṇāpesi gacchatha bhaṇe hiraññaṁ āharatha imaṁ okāsaṁ
santharissāmāti 3-. athakho jetassa rājakumārassa etadahosi na
kho idaṁ orakaṁ bhavissati yathāyaṁ gahapati tāvabahuṁ hiraññaṁ
pariccajatīti. athakho jeto rājakumāro 4- anāthapiṇḍikaṁ gahapatiṁ
etadavoca alaṁ gahapati mātaṁ 5- okāsaṁ santharāpesi dehi
metaṁ okāsaṁ mametaṁ dānaṁ bhavissatīti. athakho anāthapiṇḍiko
gahapati ayaṁ kho jeto rājakumāro abhiññāto ñātamanusso
mahiddhiko kho pana evarūpānaṁ ñātamanussānaṁ imasmiṁ dhammavinaye
pasādoti taṁ okāsaṁ jetassa rājakumārassa adāsi 6-. athakho
jeto rājakumāro tasmiṁ okāse koṭṭhakaṁ māpesi. athakho
anāthapiṇḍiko gahapati jetavane vihāre kārāpesi pariveṇāni
kārāpesi koṭṭhake kārāpesi upaṭṭhānasālāyo kārāpesi
aggisālāyo kārāpesi kappiyakuṭiyo kārāpesi vaccakuṭiyo
kārāpesi caṅkame kārāpesi caṅkamanasālāyo kārāpesi
udapāne kārāpesi udapānasālāyo kārāpesi jantāghare
kārāpesi jantāgharasālāyo kārāpesi pokkharaṇiyo kārāpesi

footnote: 1 ma. yu. jetavanaṁ. 2 yu. koṭṭhakaṁ sāmantā. 3 yu. santharissāmīti.
footnote: 4 ma. yu. athakho jeto rājakumāroti ime pāṭhā na dissati. 5 yu. metaṁ.
footnote: 6 ma. yu. pādāsi.

page number: 112

maṇḍape kārāpesi.

[257] athakho bhagavā rājagahe yathābhirantaṁ viharitvā yena
vesālī tena cārikaṁ pakkāmi anupubbena cārikañcaramāno
yena vesālī tadavasari. tatra sudaṁ bhagavā vesāliyaṁ viharati
mahāvane kūṭāgārasālāyaṁ.

[258] tena kho pana samayena manussā sakkaccaṁ navakammaṁ
karonti yepi bhikkhū navakammaṁ adhiṭṭhenti tepi sakkaccaṁ
upaṭṭhenti cīvarapiṇḍapātasenāsanagilānapaccayabhesajjaparikkhārena.

[259] athakho aññatarassa daḷiddassa tunnavāyassa etadahosi
na kho idaṁ orakaṁ bhavissati yathāyime 1- manussā sakkaccaṁ navakammaṁ
karonti yannūnāhaṁpi navakammaṁ kareyyanti. athakho so daḷiddo
tunnavāyo sāmaṁ cikkhallaṁ madditvā iṭṭhāyo cinitvā kuḍḍaṁ 2-
uṭṭhāpesi. tena akusalena citā vaṅkā bhitti paripatati.
dutiyampi kho .pe. tatiyampi kho so daḷiddo tunnavāyo sāmaṁ
cikkhallaṁ madditvā iṭṭhakāyo cinitvā kuḍḍaṁ uṭṭhāpesi. tena
akusalena citā vaṅkā bhitti paripatati. athakho so daḷiddo
tunnavāyo ujjhāyati khīyati vipāceti ye imesaṁ 3- samaṇānaṁ
sakyaputtiyānaṁ denti cīvarapiṇḍapātasenāsanagilānapaccayabhesajjaparikkhāraṁ
te ime ovadanti anusāsanti tesañca navakammaṁ adhiṭṭhenti

footnote: 1 ma. yathayime. 2 yu. kuḍḍe. 3 yu. ime.

page number: 113

ahaṁ panamhi daḷiddo na maṁ koci ovadati vā anusāsati vā
navakammaṁ vā adhiṭṭhetīti. assosuṁ kho bhikkhū tassa daḷiddassa
tunnavāyassa ujjhāyantassa khīyantassa vipācentassa. athakho
te bhikkhū bhagavato etamatthaṁ ārocesuṁ. athakho bhagavā etasmiṁ
nidāne etasmiṁ pakaraṇe dhammiṁ kathaṁ katvā bhikkhū āmantesi
anujānāmi bhikkhave navakammaṁ dātuṁ navakammiko bhikkhave bhikkhu
ussukkaṁ āpajjissati kinti nu kho vihāro khippaṁ pariyosānaṁ
gaccheyyāti khaṇḍaphullaṁ paṭisaṅkharissati. evañca pana bhikkhave
dātabbaṁ. paṭhamaṁ bhikkhu yācitabbo. yācitvā byattena bhikkhunā
paṭibalena saṅgho ñāpetabbo suṇātu me bhante saṅgho yadi
saṅghassa pattakallaṁ saṅgho itthannāmassa gahapatino vihāraṁ
itthannāmassa bhikkhuno navakammaṁ dadeyya. esā ñatti.
suṇātu me bhante saṅgho saṅgho itthannāmassa gahapatino
vihāraṁ itthannāmassa bhikkhuno navakammaṁ deti. yassāyasmato khamati
itthannāmassa gahapatino vihārassa 1- itthannāmassa bhikkhuno navakammassa
dānaṁ so tuṇhassa yassa nakkhamati so bhāseyya. dinno
saṅghena itthannāmassa gahapatino vihāro itthannāmassa bhikkhuno
navakammaṁ khamati saṅghassa tasmā tuṇhī. evametaṁ dhārayāmīti.

[260] athakho bhagavā vesāliyaṁ yathābhirantaṁ viharitvā yena
sāvatthī tena cārikaṁ pakkāmi. tena kho pana samayena chabbaggiyānaṁ

footnote: 1 ma. yu. vihāraṁ.

page number: 114

bhikkhūnaṁ antevāsikā bhikkhū buddhappamukhassa saṅghassa purato purato
gantvā vihāre pariggaṇhanti seyyāyo pariggaṇhanti idaṁ
amhākaṁ upajjhāyānaṁ bhavissati idaṁ amhākaṁ ācariyānaṁ bhavissati
idaṁ amhākaṁ bhavissatīti. athakho āyasmā sārīputto buddhappamukhassa
saṅghassa piṭṭhito piṭṭhito gantvā vihāresu pariggahitesu seyyāsu
pariggahitāsu seyyaṁ alabhamāno aññatarasmiṁ rukkhamūle nisīdi.
athakho bhagavā rattiyā paccūsasamayaṁ paccuṭṭhāya ukkāsi. āyasmāpi
sārīputto ukkāsi. ko etthāti. ahaṁ bhagavā sārīputtoti.
kissa tvaṁ sārīputta idha nisinnoti. athakho āyasmā sārīputto
bhagavato etamatthaṁ ārocesi.

[261] athakho bhagavā etasmiṁ nidāne etasmiṁ pakaraṇe
bhikkhusaṅghaṁ sannipātāpetvā bhikkhū paṭipucchi saccaṁ kira bhikkhave
chabbaggiyānaṁ bhikkhūnaṁ antevāsikā bhikkhū buddhappamukhassa saṅghassa
purato purato gantvā vihāre pariggaṇhanti seyyāyo pariggaṇhanti
idaṁ amhākaṁ upajjhāyānaṁ bhavissati idaṁ amhākaṁ ācariyānaṁ
bhavissati idaṁ amhākaṁ bhavissatīti. saccaṁ bhagavāti. vigarahi
buddho bhagavā kathaṁ hi nāma te bhikkhave moghapurisā buddhappamukhassa
saṅghassa purato purato gantvā vihāre pariggahessanti seyyāyo
pariggahessanti idaṁ amhākaṁ upajjhāyānaṁ bhavissati idaṁ amhākaṁ
ācariyānaṁ bhavissati idaṁ amhākaṁ bhavissatīti netaṁ bhikkhave

page number: 115

appasannānaṁ vā pasādāya .pe. vigarahitvā dhammiṁ kathaṁ katvā
bhikkhū āmantesi ko bhikkhave arahati aggāsanaṁ aggodakaṁ
aggapiṇḍanti. ekacce bhikkhū evamāhaṁsu yo bhagavā khattiyakulā
pabbajito so arahati aggāsanaṁ aggodakaṁ aggapiṇḍanti.
ekacce bhikkhū evamāhaṁsu yo bhagavā brāhmaṇakulā pabbajito
so arahati aggāsanaṁ aggodakaṁ aggapiṇḍanti. ekacce bhikkhū
evamāhaṁsu yo bhagavā gahapatikulā pabbajito so arahati aggāsanaṁ
aggodakaṁ aggapiṇḍanti. ekacce bhikkhū evamāhaṁsu yo bhagavā
suttantiko so arahati aggāsanaṁ aggodakaṁ aggapiṇḍanti.
ekacce bhikkhū evamāhaṁsu yo bhagavā vinayadharo .pe. yo
bhagavā dhammakathiko so arahati aggāsanaṁ aggodakaṁ aggapiṇḍanti.
ekacce bhikkhū evamāhaṁsu yo bhagavā paṭhamassa jhānassa lābhī
so arahati aggāsanaṁ aggodakaṁ aggapiṇḍanti. ekacce bhikkhū
evamāhaṁsu yo bhagavā dutiyassa jhānassa lābhī so arahati
aggāsanaṁ aggodakaṁ aggapiṇḍanti. ekacce bhikkhū evamāhaṁsu
yo bhagavā tatiyassa jhānassa lābhī .pe. yo bhagavā catutthassa
jhānassa lābhī so arahati aggāsanaṁ aggodakaṁ aggapiṇḍanti.
ekacce bhikkhū evamāhaṁsu yo bhagavā sotāpanno so arahati
aggāsanaṁ aggodakaṁ aggapiṇḍanti. ekacce bhikkhū evamāhaṁsu
yo bhagavā sakidāgāmī 1- .pe. yo bhagavā anāgāmī .pe. yo

footnote: 1 ma. yu. sakadāgāmī.

page number: 116

bhagavā arahā so arahati aggāsanaṁ aggodakaṁ aggapiṇḍanti.
ekacce bhikkhū evamāhaṁsu yo bhagavā tevijjo so arahati
aggāsanaṁ aggodakaṁ aggapiṇḍanti. ekacce bhikkhū evamāhaṁsu
yo bhagavā chaḷabhiñño so arahati aggāsanaṁ aggodakaṁ
aggapiṇḍanti.

[262] athakho bhagavā bhikkhū āmantesi bhūtapubbaṁ bhikkhave
himavantapasse 1- mahānigrodho ahosi. taṁ tayo sahāyā upanissāya
vihariṁsu tittiro ca makkaṭo ca hatthināgo ca. te aññamaññaṁ
agāravā appatissā asabhāgavuttikā vihariṁsu 2-. athakho bhikkhave
tesaṁ sahāyānaṁ etadahosi aho nūna mayaṁ jāneyyāma yaṁ
amhākaṁ jātiyā mahantataraṁ taṁ mayaṁ sakkareyyāma garukareyyāma 3-
māneyyāma pūjeyyāma tassa ca mayaṁ ovāde tiṭṭheyyāmāti.
athakho bhikkhave tittiro ca makkaṭo ca hatthināgaṁ pucchiṁsu tvaṁ
samma kiṁ porāṇaṁ sarasīti. yadāhaṁ sammā potako 4- homi imaṁ
nigrodhaṁ antarā satthīnaṁ karitvā atikkamāmi aggaṅkurakaṁ me
udaraṁ chupati imāhaṁ sammā porāṇaṁ sarāmīti. athakho bhikkhave
tittiro ca hatthināgo ca makkaṭaṁ pucchiṁsu tvaṁ samma kiṁ porāṇaṁ
sarasīti. yadāhaṁ sammā chāpo homi chamāyaṁ nisīditvā imassa
nigrodhassa aggaṅkurakaṁ khādāmi imāhaṁ sammā porāṇaṁ sarāmīti.

footnote: 1 ma. yu. himavantapadese. 2 ma. yu. viharanti. 3 ma. garuṁ kareyyāma.
footnote: 4 yu. chāpo.

page number: 117

athakho bhikkhave makkaṭo ca hatthināgo ca tittiraṁ pucchiṁsu tvaṁ
samma kiṁ porāṇaṁ sarasīti. amukasmiṁ sammā okāse mahānigrodho
ahosi tato ahaṁ phalaṁ 1- bhakkhitvā imasmiṁ okāse vaccaṁ
akāsiṁ tassāyaṁ nigrodho jāto tadāhaṁ 2- sammā jātiyā
mahantataroti. (pts. vin ii, 162) athakho bhikkhave makkaṭo ca hatthināgo ca tittiraṁ
etadavocuṁ tvaṁ samma amhākaṁ jātiyā mahantataro taṁ mayaṁ
sakkarissāma garukarissāma mānessāma pūjessāma tuyhañca mayaṁ
ovāde tiṭṭheyyāmāti 3-. athakho bhikkhave tittiro makkaṭañca
hatthināgañca pañcasu sīlesu samādapesi attanā ca pañcasu sīlesu
samādāya vattati. te aññamaññaṁ sagāravā sappatissā sabhāgavuttikā
viharitvā kāyassa bhedā parammaraṇā sugatiṁ saggaṁ lokaṁ
upapajjiṁsu. etaṁ kho bhikkhave tittiriyaṁ nāma brahmacariyaṁ ahosīti.

[263] ye vuḍḍhamapacāyanti narā dhammassa kovidā
diṭṭhe dhamme ca pāsaṁsā 4- samparāyo 5- ca suggatīti.
te hi nāma bhikkhave tiracchānagatā pāṇā aññamaññaṁ sagāravā
sappatissā sabhāgavuttikā viharissanti idha khvetaṁ 6- bhikkhave
sobhetha yaṁ tumhe evaṁsvākkhāte dhammavinaye pabbajitā samānā
aññamaññaṁ sagāravā sappatissā sabhāgavuttikā 7- vihareyyātha netaṁ

footnote: 1 yu. ekaṁ phalaṁ. 2 yu. tadāpahaṁ. 3 yu. tiṭṭhissāmāti. ma. patiṭṭhiyāmāti.
footnote: 4 yu. diṭṭhe va dhamme pāsaṁsā. 5 ma. yu. samparāye. 6 ma. yu. khotaṁ.
footnote: 7 ma. agāravā apatissā asabhāgavuttikā.

page number: 118

bhikkhave appasannānaṁ vā pasādāya .pe. vigarahitvā dhammiṁ
kathaṁ katvā bhikkhū āmantesi anujānāmi bhikkhave yathāvuḍḍhaṁ
abhivādanaṁ paccuṭṭhānaṁ añjalikammaṁ sāmīcikammaṁ aggāsanaṁ aggodakaṁ
aggapiṇḍaṁ na ca bhikkhave saṅghikaṁ yathāvuḍḍhaṁ paṭibāhitabbaṁ yo
paṭibāheyya āpatti dukkaṭassāti.

[264] dasayime bhikkhave avandiyā pure upasampannena pacchā
upasampanno avandiyo anupasampanno avandiyo nānāsaṁvāsako
vuḍḍhataro adhammavādī avandiyo mātugāmo avandiyo paṇḍako
avandiyo pārivāsiko 1- avandiyo mūlāyapaṭikassanāraho avandiyo
mānattāraho avandiyo mānattacāriko avandiyo abbhānāraho
avandiyo ime kho bhikkhave dasa avandiyā. tayome bhikkhave
vandiyā pacchā upasampannena pure upasampanno vandiyo
nānāsaṁvāsako vuḍḍhataro dhammavādī vandiyo sadevake loke
bhikkhave 2- samārake sabrahmake sassamaṇabrāhmaṇiyā pajāya sadevamanussāya
tathāgato arahaṁ sammāsambuddho vandiyo ime kho
bhikkhave tayo vandiyāti.

[265] tena kho pana samayena manussā saṅghaṁ uddissa maṇḍape
paṭiyādenti santhare paṭiyādenti okāse paṭiyādenti. (pts. vin ii, 163) chabbaggiyānaṁ
bhikkhūnaṁ antevāsikā bhikkhū saṅghikaññeva bhagavatā yathāvuḍḍhaṁ

footnote: 1 yu. parivāsiko. 2 yu. sadevake bhikkhave loke.

page number: 119

anuññātaṁ no uddissakatanti buddhappamukhassa saṅghassa purato
purato gantvā maṇḍape 1- pariggaṇhanti santhare 2- pariggaṇhanti
okāse 3- pariggaṇhanti idaṁ amhākaṁ upajjhāyānaṁ bhavissati idaṁ
amhākaṁ ācariyānaṁ bhavissati idaṁ amhākaṁ bhavissatīti. athakho
āyasmā sārīputto buddhappamukhassa saṅghassa piṭṭhito piṭṭhito
gantvā maṇḍapesu pariggahitesu santharesu pariggahitesu okāsesu
pariggahitesu okāsaṁ alabhamāno aññatarasmiṁ rukkhamūle nisīdi.
athakho bhagavā rattiyā paccūsasamayaṁ paccuṭṭhāya ukkāsi.
āyasmāpi sārīputto ukkāsi. ko etthāti. ahaṁ bhagavā
sārīputtoti. kissa tvaṁ sārīputta idha nisinnoti. athakho
āyasmā sārīputto bhagavato etamatthaṁ ārocesi.

[266] athakho bhagavā etasmiṁ nidāne etasmiṁ pakaraṇe
bhikkhusaṅghaṁ sannipātāpetvā bhikkhū paṭipucchi saccaṁ kira bhikkhave
chabbaggiyānaṁ bhikkhūnaṁ antevāsikā bhikkhū saṅghikaññeva bhagavatā
yathāvuḍḍhaṁ anuññātaṁ no uddissakatanti buddhappamukhassa saṅghassa
purato purato gantvā maṇḍape pariggaṇhanti santhare pariggaṇhanti
okāse pariggaṇhanti idaṁ amhākaṁ upajjhāyānaṁ bhavissati
idaṁ amhākaṁ ācariyānaṁ bhavissati idaṁ amhākaṁ bhavissatīti.
saccaṁ bhagavāti .pe. vigarahitvā dhammiṁ kathaṁ katvā bhikkhū
āmantesi na bhikkhave uddissakatampi yathāvuḍḍhaṁ paṭibāhitabbaṁ

footnote: 1 ma. maṇḍapepi. 2 ma. santharepi. 3 ma. okāsepi.

page number: 120

yo paṭibāheyya āpatti dukkaṭassāti.

[267] tena kho pana samayena manussā bhattagge antaraghare
uccāsayanamahāsayanāni paññāpenti 1- seyyathīdaṁ āsandiṁ pallaṅkaṁ
goṇakaṁ cittakaṁ paṭikaṁ paṭalikaṁ tūlikaṁ vikaṭikaṁ uddhalomiṁ ekantalomiṁ
kaṭissaṁ 2- koseyyaṁ kambalaṁ 3- kuttakaṁ hatthattharaṁ assattharaṁ rathattharaṁ
ajinappaveṇiṁ kadalimigapavarapaccattharaṇaṁ sauttaracchadaṁ ubhatolohitakupadhānaṁ.
bhikkhū kukkuccāyantā nābhinisīdanti. bhagavato etamatthaṁ
ārocesuṁ. anujānāmi bhikkhave ṭhapetvā tīṇi āsandiṁ pallaṅkaṁ
tūlikaṁ avasesaṁ 4- gihivikaṭaṁ abhinisīdituṁ na tveva abhinipajjitunti.

[268] tena kho pana samayena manussā bhattagge antaraghare
tūlonaddhaṁ mañcampi piṭhampi paññāpenti 1-. bhikkhū kukkuccāyantā
na abhinisīdanti. bhagavato etamatthaṁ ārocesuṁ. anujānāmi
bhikkhave gihivikaṭaṁ abhinisīdituṁ na tveva abhinipajjitunti.

[269] athakho bhagavā anupubbena cārikañcaramāno yena
sāvatthī tadavasari. tatra sudaṁ bhagavā sāvatthiyaṁ (pts. vin ii, 164) viharati jetavane
anāthapiṇḍikassa ārāme. athakho anāthapiṇḍiko gahapati yena
bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinno kho anāthapiṇḍiko gahapati

footnote: 1 ma. paññapenti. 2 yu. kaṭṭhissaṁ. 3 ma. yu. ayaṁ pāṭho na dissati.
footnote: 4 ma. yu. ayaṁ pāṭho na dissati.

page number: 121

bhagavantaṁ etadavoca adhivāsetu me bhante bhagavā svātanāya
bhattaṁ saddhiṁ bhikkhusaṅghenāti. adhivāsesi bhagavā tuṇhībhāvena.
athakho anāthapiṇḍiko gahapati bhagavato adhivāsanaṁ viditvā
uṭṭhāyāsanā bhagavantaṁ abhivādetvā padakkhiṇaṁ katvā pakkāmi.

[270] athakho anāthapiṇḍiko gahapati tassā rattiyā accayena
paṇītaṁ khādanīyaṁ bhojanīyaṁ paṭiyādāpetvā bhagavato kālaṁ ārocāpesi
kālo bhante niṭṭhitaṁ bhattanti. athakho bhagavā pubbaṇhasamayaṁ
nivāsetvā pattacīvaramādāya yena anāthapiṇḍikassa gahapatissa
nivesanaṁ tenupasaṅkami upasaṅkamitvā paññatte āsane nisīdi
saddhiṁ bhikkhusaṅghena. athakho anāthapiṇḍiko gahapati buddhappamukhaṁ
bhikkhusaṅghaṁ paṇītena khādanīyena bhojanīyena sahatthā santappetvā
sampavāretvā bhagavantaṁ bhuttāviṁ onītapattapāṇiṁ ekamantaṁ
nisīdi. ekamantaṁ nisinno kho anāthapiṇḍiko gahapati bhagavantaṁ
etadavoca kathāhaṁ bhante jetavane paṭipajjāmīti. tenahi
tvaṁ gahapati jetavanaṁ āgatānāgatassa cātuddisassa saṅghassa
patiṭṭhāpehīti. evaṁ bhanteti kho anāthapiṇḍiko gahapati
bhagavato paṭissutvā jetavanaṁ āgatānāgatassa cātuddisassa saṅghassa
patiṭṭhāpesi. athakho bhagavā anāthapiṇḍikaṁ gahapatiṁ imāhi
gāthāhi anumodi

[271] sītaṁ uṇhaṁ paṭihanti tato vāḷamigāni ca

page number: 122

siriṁsape ca makase sisire cāpi vuṭṭhiyo
tato vātātapo ghoro sañjāto paṭihaññati.
leṇatthañca sukhatthañca jhāyituñca vipassituṁ
vihāradānaṁ saṅghassa aggaṁ buddhehi vaṇṇitaṁ.
tasmā hi paṇḍito poso sampassaṁ atthamattano
vihāre kāraye ramme vāsayettha bahussute
tesaṁ annañca pānañca vatthasenāsanāni ca
dadeyya ujubhūtesu vippasannena cetasā.
te tassa dhammaṁ desenti sabbadukkhā panūdanaṁ
yaṁ so dhammaṁ idhaññāya parinibbāti anāsavoti.
athakho bhagavā anāthapiṇḍikaṁ gahapatiṁ imāhi gāthāhi anumoditvā
uṭṭhāyāsanā pakkāmi.

[272] tena kho pana samayena aññatarassa ājīvakasāvakassa
mahāmattassa saṅghabhattaṁ hoti. āyasmā upanando sakyaputto
pacchā āgantvā vippakatabhojane 1- anantarikaṁ bhikkhuṁ vuṭṭhāpesi.
bhattaggaṁ kolāhalaṁ ahosi. athakho so mahāmatto ujjhāyati
khīyati vipāceti kathaṁ hi nāma samaṇā sakyaputtiyā pacchā
āgantvā vippakatabhojane anantarikaṁ bhikkhuṁ 2- vuṭṭhāpessanti
bhattaggaṁ kolāhalaṁ ahosi nanu nāma labbhā aññatrāpi nisinnena

footnote: 1 ma. vippakatabhojanaṁ. 2 yu. vippatabhojane bhikkhū.

page number: 123

yāvadatthaṁ bhuñjitunti. assosuṁ kho bhikkhū tassa mahāmattassa
ujjhāyantassa khīyantassa vipācentassa. ye te bhikkhū appicchā
.pe. te ujjhāyanti khīyanti vipācenti kathaṁ hi nāma āyasmā
upanando sakyaputto pacchā āgantvā vippakatabhojane 1- anantarikaṁ
bhikkhuṁ vuṭṭhāpessati bhattaggaṁ kolāhalaṁ ahosīti. athakho
te bhikkhū bhagavato etamatthaṁ ārocesuṁ .pe. saccaṁ kira tvaṁ
upananda pacchā āgantvā vippakatabhojane anantarikaṁ bhikkhuṁ vuṭṭhāpesi
bhattaggaṁ kolāhalaṁ ahosīti. saccaṁ bhagavāti. vigarahi buddho
bhagavā kathaṁ hi nāma tvaṁ moghapurisa pacchā āgantvā vippakatabhojane
anantarikaṁ bhikkhuṁ vuṭṭhāpessasi bhattaggaṁ kolāhalaṁ ahosi
netaṁ moghapurisa appasannānaṁ vā pasādāya .pe. vigarahitvā
dhammiṁ kathaṁ katvā bhikkhū āmantesi na bhikkhave vippakatabhojane 1-
anantariko 2- bhikkhu vuṭṭhāpetabbo yo vuṭṭhāpeyya āpatti
dukkaṭassa sace vuṭṭhāpeti pavārito ca hoti gaccha udakaṁ
āharāti vattabbo evañce taṁ labhetha iccetaṁ kusalaṁ no
ce labhetha sādhukaṁ sitthāni gilitvā vuḍḍhatarassa bhikkhuno 3- āsanaṁ
dātabbaṁ na tvevāhaṁ bhikkhave kenaci pariyāyena vuḍḍhatarassa
bhikkhuno āsanaṁ paṭibāhitabbanti vadāmi yo paṭibāheyya āpatti
dukkaṭassāti.

footnote: 1 ma. vippakatabhojano. 2 ma. yu. ayaṁ pāṭho na dissati. 3 yu. ayaṁ pāṭho na dissati.

page number: 124

[273] tena kho pana samayena chabbaggiyā bhikkhū gilāne bhikkhū
vuṭṭhāpenti. gilānā evaṁ vadenti na mayaṁ āvuso sakkoma vuṭṭhātuṁ
gilānamhāti. mayaṁ āyasmante vuṭṭhāpessāmāti pariggahetvā
vuṭṭhāpetvā ṭhitake muñcanti. gilānā mucchitā papatanti
.pe. bhagavato etamatthaṁ ārocesuṁ .pe. na bhikkhave gilāno
vuṭṭhāpetabbo yo vuṭṭhāpeyya āpatti dukkaṭassāti.

[274] tena kho pana samayena chabbaggiyā (pts. vin ii, 166) bhikkhū gilānā
mayamhā avuṭṭhāpanīyāti varaseyyāyo palibuddhanti 1- .pe. bhagavato
etamatthaṁ ārocesuṁ .pe. anujānāmi bhikkhave gilānassa paṭirūpaṁ
seyyaṁ dātunti.

[275] tena kho pana samayena chabbaggiyā bhikkhū lesakappena
senāsanaṁ paṭibāhanti .pe. bhagavato etamatthaṁ ārocesuṁ .pe.
na bhikkhave lesakappena senāsanaṁ paṭibāhitabbaṁ yo paṭibāheyya
āpatti dukkaṭassāti.

[276] tena kho pana samayena sattarasavaggiyā bhikkhū aññataraṁ
paccantimaṁ mahāvihāraṁ paṭisaṅkharonti idha mayaṁ vassaṁ vasissāmāti.
addasaṁsu kho chabbaggiyā bhikkhū sattarasavaggiye bhikkhū vihāraṁ
paṭisaṅkharonte disvāna evamāhaṁsu ime āvuso sattarasavaggiyā
bhikkhū vihāraṁ paṭisaṅkharonti handa ne vuṭṭhāpessāmāti 2-

footnote: 1 ma. paribuddhenti. 2 yu. vuṭṭhāpemāti.

page number: 125

ekacce evamāhaṁsu āgamethāvuso yāva paṭisaṅkharonti paṭisaṅkhate
vuṭṭhāpessāmāti. athakho chabbaggiyā bhikkhū sattarasavaggiye
bhikkhū etadavocuṁ uṭṭhethāvuso amhākaṁ vihāro
pāpuṇātīti. nanu āvuso paṭikacceva 1- ācikkhitabbaṁ mayañca
aññaṁ paṭisaṅkhareyyāmāti. nanu āvuso saṅghiko vihāroti.
āmāvuso saṅghiko vihāroti. uṭṭhethāvuso amhākaṁ vihāro
pāpuṇātīti. mahallako āvuso vihāro tumhepi vasatha
mayaṁpi vasissāmāti. uṭṭhethāvuso amhākaṁ vihāro pāpuṇātīti
kupitā anattamanā gīvāyaṁ gahetvā nikkaḍḍhanti. te tehi 2-
nikkaḍḍhiyamānā rodanti. bhikkhū evamāhaṁsu kissa tumhe
āvuso rodathāti. ime āvuso chabbaggiyā bhikkhū kupitā
anattamanā amhe saṅghikā vihārā nikkaḍḍhantīti. ye te
bhikkhū appicchā .pe. te ujjhāyanti khīyanti vipācenti kathaṁ
hi nāma chabbaggiyā bhikkhū kupitā anattamanā bhikkhū saṅghikā
vihārā nikkaḍḍhissantīti. athakho te bhikkhū bhagavato etamatthaṁ
ārocesuṁ .pe. saccaṁ kira bhikkhave chabbaggiyā bhikkhū kupitā
anattamanā bhikkhū saṅghikā vihārā nikkaḍḍhantīti. saccaṁ bhagavāti
.pe. vigarahitvā dhammiṁ kathaṁ katvā bhikkhū āmantesi na bhikkhave

footnote: 1 yu. paṭigacceva. 2 ma. yu. tehisaddo na paññāyati.

page number: 126

kupitena anattamanena bhikkhū saṅghikā vihārā nikkaḍḍhitabbā 1- yo
nikkaḍḍheyya yathādhammo kāretabbo anujānāmi bhikkhave
senāsanaṁ gāhetunti.

[277] athakho bhikkhūnaṁ etadahosi kena nu kho senāsanaṁ
gāhetabbanti. bhagavato etamatthaṁ ārocesuṁ .pe. (pts. vin ii, 167) anujānāmi
bhikkhave pañcahaṅgehi samannāgataṁ bhikkhuṁ senāsanagāhāpakaṁ sammannituṁ
yo na chandāgatiṁ gaccheyya na dosāgatiṁ gaccheyya na mohāgatiṁ
gaccheyya na bhayāgatiṁ gaccheyya gāhitāgāhitañca 2- jāneyya.

[278] evañca pana bhikkhave sammannitabbo. paṭhamaṁ bhikkhu
yācitabbo. yācitvā byattena bhikkhunā paṭibalena saṅgho
ñāpetabbo suṇātu me bhante saṅgho yadi saṅghassa pattakallaṁ
saṅgho itthannāmaṁ bhikkhuṁ senāsanagāhāpakaṁ sammanneyya. esā
ñatti. suṇātu me bhante saṅgho saṅgho itthannāmaṁ bhikkhuṁ
senāsanagāhāpakaṁ sammannati. yassāyasmato khamati itthannāmassa
bhikkhuno senāsanagāhāpakassa sammati so tuṇhassa yassa
nakkhamati so bhāseyya. sammato saṅghena itthannāmo bhikkhu
senāsanagāhāpako khamati saṅghassa tasmā tuṇhī. evametaṁ

footnote: 1 ma. yu. na bhikkhave kupitena anattamanena bhikkhu saṅghikā vihārā nikkaḍḍhitabbo.
footnote: 2 yu. ma. gahitāgahitañca.

page number: 127

dhārayāmīti.

[279] athakho senāsanagāhāpakānaṁ bhikkhūnaṁ etadahosi kathaṁ
nu kho senāsanaṁ gāhāpetabbanti 1-. bhagavato etamatthaṁ
ārocesuṁ. anujānāmi bhikkhave paṭhamaṁ bhikkhū gaṇetuṁ bhikkhū gaṇetvā
seyyā gaṇetuṁ seyyā gaṇetvā seyyaggena gāhetunti.
seyyaggena gāhentā seyyā ussādiyiṁsu 2- .pe. anujānāmi
bhikkhave vihāraggena gāhetunti. vihāraggena gāhentā vihārā
ussādiyiṁsu .pe. anujānāmi bhikkhave pariveṇaggena gāhetunti.
pariveṇaggena gāhentā pariveṇā ussādiyiṁsu. anujānāmi
bhikkhave anubhāgampi dātuṁ gahite anubhāge añño bhikkhu āgacchati
na akāmā dātabboti.

[280] tena kho pana samayena bhikkhū nissīme ṭhitassa senāsanaṁ
gāhenti. bhagavato etamatthaṁ ārocesuṁ .pe. na bhikkhave
nissīme ṭhitassa senāsanaṁ gāhetabbaṁ yo gāheyya āpatti
dukkaṭassāti.

[281] tena kho pana samayena bhikkhū senāsanaṁ gahetvā
sabbakālaṁ paṭibāhanti. bhagavato etamatthaṁ ārocesuṁ .pe.
na bhikkhave senāsanaṁ gahetvā 3- sabbakālaṁ paṭibāhitabbaṁ yo
paṭibāheyya āpatti dukkaṭassa anujānāmi bhikkhave vassānaṁ

footnote: 1 ma. yu. gāhetabbanti. 2 ma. ussārayiṁsu. 3 ma. gāhetvā.

page number: 128

temāsaṁ paṭibāhituṁ utukālaṁ 1- na paṭibāhitunti.

[282] athakho bhikkhūnaṁ etadahosi katī nu kho senāsanagāhāti.
bhagavato etamatthaṁ ārocesuṁ. tayome bhikkhave senāsanagāhā
purimako pacchimako antarāmuttako aparajjugatāya āsāḷhiyā
purimako gāhetabbo māsagatāya āsāḷhiyā pacchimako gāhetabbo
aparajjugatāya pavāraṇāya āyatiṁ vassāvāsatthāya antarāmuttako
gāhetabbo ime kho bhikkhave tayo senāsanagāhāti.
dutiyabhāṇavāraṁ.

[283] (pts. vin ii, 168) tena kho pana samayena āyasmā upanando sakyaputto
sāvatthiyaṁ senāsanaṁ gahetvā aññataraṁ gāmakāvāsaṁ agamāsi tatrapi 2-
senāsanaṁ agahesi. athakho tesaṁ bhikkhūnaṁ etadahosi ayaṁ kho
āvuso āyasmā upanando sakyaputto bhaṇḍanakārako kalahakārako
vivādakārako bhassakārako saṅghe adhikaraṇakārako sacāyaṁ idha
vassaṁ vasissati sabbe va mayaṁ na phāsu vasissāma handa naṁ
pucchāmāti. athakho te bhikkhū āyasmantaṁ upanandaṁ sakyaputtaṁ
etadavocuṁ nanu tayā āvuso upananda sāvatthiyaṁ senāsanaṁ
gahitanti. evamāvusoti. kiṁ pana tvaṁ āvuso upananda eko
dve paṭibāhasīti. idhadānāhaṁ āvuso muñcāmi tattha
te gaṇhāmīti. ye te bhikkhū appicchā santuṭṭhā .pe. te

footnote: 1 ma. pana. 2 ma. yu. tatthapi.

page number: 129

ujjhāyanti khīyanti vipācenti kathaṁ hi nāma āyasmā upanando
sakyaputto eko dve paṭibāhessatīti. bhagavato etamatthaṁ
ārocesuṁ .pe. saccaṁ kira tvaṁ upananda eko dve paṭibāhasīti.
saccaṁ bhagavāti. vigarahi buddho bhagavā kathaṁ hi nāma tvaṁ moghapurisa
eko dve paṭibāhessasi tattha tayā moghapurisa gahitaṁ idha mukkaṁ 1-
idha gahitaṁ 2- tatra mukkaṁ 1- evaṁ kho tvaṁ moghapurisa ubhayattha
paribāhiro 3- netaṁ moghapurisa appasannānaṁ vā pasādāya .pe.
vigarahitvā dhammiṁ kathaṁ katvā bhikkhū āmantesi na bhikkhave ekena
dve paṭibāhitabbā yo paṭibāheyya āpatti dukkaṭassāti.

[284] tena kho pana samayena bhagavā bhikkhūnaṁ anekapariyāyena
vinayakathaṁ katheti vinayassa vaṇṇaṁ bhāsati vinayapariyattiyā vaṇṇaṁ
bhāsati ādissa ādissa āyasmato upālissa vaṇṇaṁ bhāsati.
bhikkhūnaṁ etadahosi 4- bhagavā kho bhikkhūnaṁ anekapariyāyena vinayakathaṁ
katheti vinayassa vaṇṇaṁ bhāsati vinayapariyattiyā vaṇṇaṁ bhāsati
ādissa ādissa āyasmato upālissa vaṇṇaṁ bhāsati handa
mayaṁ āvuso āyasmato upālissa santike vinayaṁ pariyāpuṇāmāti.
te ca 5- bahū bhikkhū therā ca navā ca majjhimā ca āyasmato

footnote: 1 ma. muttaṁ. 2 ma. idha tayā gahitaṁ. yu. idha gahitaṁ kho. 3 yu. paṭibāhiro.
footnote: 4 ma. yu. bhikkhūnaṁ etadahosīti ime pāṭhā natthi. tattha bhikkhū bhagavā kho
footnote: bhikkhūnaṁ anekapariyāyena vinayakathaṁ kathetītiādivacanaṁyeva āgataṁ. 5 yu. tedha.

page number: 130

upālissa santike vinayaṁ pariyāpuṇanti. āyasmā upāli ṭhitako
va 1- uddisati therānaṁ bhikkhūnaṁ gāravena. therāpi bhikkhū ṭhitakā va 1-
uddisāpenti dhammagāravena. tatra 2- therā ceva bhikkhū kilamanti
āyasmā ca upāli 3-. bhagavato etamatthaṁ ārocesuṁ. anujānāmi
bhikkhave navakena bhikkhunā (pts. vin ii, 169) uddisantena samake vā āsane nisīdituṁ
uccatarake 4- vā dhammagāravena therena bhikkhunā uddisāpentena
samake vā āsane nisīdituṁ nīcatarake 5- vā dhammagāravenāti.

[285] tena kho pana samayena bahū bhikkhū āyasmato upālissa
santike ṭhitakā va uddesaṁ paṭimānentā kilamanti. bhagavato
etamatthaṁ ārocesuṁ. anujānāmi bhikkhave samānāsanikehi saha
nisīditunti.

[286] athakho bhikkhūnaṁ etadahosi kittāvatā nu kho
samānāsaniko hotīti. bhagavato etamatthaṁ ārocesuṁ. anujānāmi
bhikkhave tivassantarena saha nisīditunti.

[287] tena kho pana samayena sambahulā bhikkhū 6- samānāsanikā
ekamañce 7- nisīditvā mañcaṁ bhindiṁsu. ekapīṭhe 8- nisīditvā pīṭhaṁ
bhindiṁsu. bhagavato etamatthaṁ ārocesuṁ. anujānāmi bhikkhave

footnote: 1 yu. vasaddo na dissati. 2 ma. yu. tattha. 3 ma. kilamati. 4 ma. yu. uttare.
footnote: 5 ma. yu. nīcatare. 6 yu. bhikkhūti na dissati. 7 ma. yu. mañce. 8 ma. yu. pīṭhe.

page number: 131

tivaggassa mañcaṁ tivaggassa pīṭhanti. tivaggopi mañce nisīditvā
mañcaṁ bhindi. pīṭhe nisīditvā piṭhaṁ bhindi. te bhikkhū bhagavato
etamatthaṁ ārocesuṁ. anujānāmi bhikkhave duvaggassa mañcaṁ
duvaggassa pīṭhanti.

[288] tena kho pana samayena bhikkhū asamānāsanikehi saha
dīghāsane nisīdituṁ kukkuccāyanti. bhagavato etamatthaṁ ārocesuṁ.
anujānāmi bhikkhave ṭhapetvā paṇḍakaṁ mātugāmaṁ ubhatobyañjanaṁ
asamānāsanikehi saha dīghāsane nisīditunti.

[289] athakho bhikkhūnaṁ etadahosi kittakaṁ pacchimaṁ 1- nu kho
dīghāsanaṁ hotīti .pe. anujānāmi bhikkhave yaṁ tiṇṇannaṁ 2-
pahoti ettakaṁ pacchimaṁ 3- dīghāsananti.

[290] tena kho pana samayena visākhā migāramātā saṅghassa
atthāya sālindaṁ pāsādaṁ kārāpetukāmā hoti hatthinakhakaṁ.
athakho bhikkhūnaṁ etadahosi kinnu kho bhagavatā pāsādaparibhogo
anuññāto kiṁ ananuññātoti. bhagavato etamatthaṁ ārocesuṁ.
anujānāmi bhikkhave sabbaṁ pāsādaparibhoganti.

[291] tena kho pana samayena rañño pasenadissa kosalassa
ayyikā 4- kālakatā hoti. tassā kālakiriyāya saṅghassa bahuṁ
akappiyabhaṇḍaṁ uppannaṁ hoti seyyathīdaṁ āsandi pallaṅko

footnote: 1 yu. kittakapacchimaṁ. 2 ma. yu. tiṇṇaṁ. 3 yu. ettakapacchimaṁ. 4 yu. ayyakā.

page number: 132

goṇako cittakā paṭikā paṭalikā tūlikā vikaṭikā uddhalomī
ekantalomī kaṭissaṁ koseyyaṁ kuttakaṁ hatthattharaṁ assattharaṁ rathattharaṁ
ajinappaveṇi kadalimigapavarapaccattharaṇaṁ sauttaracchadaṁ ubhatolohitakupadhānaṁ.
bhagavato etamatthaṁ ārocesuṁ. anujānāmi bhikkhave
āsandiyā pāde (pts. vin ii, 170) chinditvā paribhuñjituṁ pallaṅkassa vāḷe bhinditvā
paribhuñjituṁ tūlikaṁ vijaṭetvā bimbohanaṁ kātuṁ avasesaṁ bhummattharaṇaṁ
kātunti.

[292] tena kho pana samayena sāvatthiyā avidūre aññatarasmiṁ
gāmakāvāse āvāsikā bhikkhū upaddutā honti āgantukagamikānaṁ
bhikkhūnaṁ senāsanaṁ paññāpentā. athakho tesaṁ bhikkhūnaṁ etadahosi
etarahi kho mayaṁ āvuso upaddutā āgantukagamikānaṁ bhikkhūnaṁ
senāsanaṁ paññāpentā handa mayaṁ āvuso sabbaṁ saṅghikaṁ senāsanaṁ
ekassa dema tassa santakaṁ paribhuñjissāmāti. te sabbaṁ 1-
saṅghikaṁ senāsanaṁ ekassa adaṁsu. āgantukā 2- te āvāsike 3-
bhikkhū etadavocuṁ amhākaṁ āvuso senāsanaṁ paññāpethāti.
natthāvuso saṅghikaṁ senāsanaṁ sabbaṁ amhehi ekassa dinnanti. kiṁ
pana tumhe āvuso saṅghikaṁ senāsanaṁ vissajjethāti. evamāvusoti.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma bhikkhū saṅghikaṁ senāsanaṁ vissajjessantīti. bhagavato

footnote: 1 yu. sabbaṁpi. 2 ma. yu. āgantukā bhikkhū. 3 ma. yu. ayaṁ pāṭho na dissati.

page number: 133

etamatthaṁ ārocesuṁ. saccaṁ kira bhikkhave bhikkhū saṅghikaṁ senāsanaṁ
vissajjentīti. saccaṁ bhagavāti. vigarahi buddho bhagavā kathaṁ
hi nāma te bhikkhave moghapurisā saṅghikaṁ senāsanaṁ vissajjessanti
netaṁ bhikkhave appasannānaṁ vā pasādāya .pe. vigarahitvā
dhammiṁ kathaṁ katvā bhikkhū āmantesi pañcimāni bhikkhave avissajjiyāni
na vissajjetabbāni saṅghena vā gaṇena vā puggalena vā
vissajjitānipi avissajjitāni honti yo vissajjeyya āpatti
thullaccayassa. katamāni pañca. ārāmo ārāmavatthu idaṁ paṭhamaṁ
avissajjiyaṁ na vissajjetabbaṁ saṅghena vā gaṇena vā puggalena
vā vissajjitampi avissajjitaṁ hoti yo vissajjeyya āpatti
thullaccayassa vihāro vihāravatthu idaṁ dutiyaṁ avissajjiyaṁ na
vissajjetabbaṁ saṅghena vā gaṇena vā puggalena vā vissajjitampi
avissajjitaṁ hoti yo vissajjeyya āpatti thullaccayassa
mañco pīṭhaṁ bhisī 1- bimbohanaṁ idaṁ tatiyaṁ avissajjiyaṁ na vissajjetabbaṁ
saṅghena vā gaṇena vā puggalena vā vissajjitampi avissajjitaṁ
hoti yo vissajjeyya āpatti thullaccayassa lohakumbhī
lohabhāṇakaṁ lohavārako lohakaṭāhaṁ vāsī pharasu kuṭhārī kuddālo
nikhādanaṁ idaṁ catutthaṁ avissajjiyaṁ na vissajjetabbaṁ saṅghena vā
gaṇena vā puggalena vā vissajjitampi avissajjitaṁ hoti
yo vissajjeyya āpatti thullaccayassa vallī veḷu muñjaṁ

footnote: 1 ma. bhisi.

page number: 134

pabbajaṁ 1- tiṇaṁ mattikā dārubhaṇḍaṁ mattikābhaṇḍaṁ idaṁ pañcamaṁ
avissajjiyaṁ na vissajjetabbaṁ saṅghena vā gaṇena vā puggalena vā
vissajjitampi avissajjitaṁ hoti yo vissajjeyya āpatti
thullaccayassa imāni kho bhikkhave pañca avissajjiyāni na vissajjetabbāni
saṅghena vā gaṇena vā puggalena vā vissajjitānipi
avissajjitāni honti yo vissajjeyya āpatti thullaccayassāti.

[293] athakho bhagavā sāvatthiyaṁ yathābhirantaṁ viharitvā (pts. vin ii, 171) yena
kiṭāgiri tena cārikaṁ pakkāmi mahatā bhikkhusaṅghena saddhiṁ
pañcamattehi bhikkhusatehi sārīputtamoggallānehi ca. assosuṁ
kho assajipunabbasukā bhikkhū bhagavā kira kiṭāgiriṁ āgacchati
mahatā bhikkhusaṅghena saddhiṁ pañcamattehi bhikkhusatehi sārīputtamoggallānehi
ca handa mayaṁ āvuso sabbaṁ saṅghikaṁ senāsanaṁ bhājema
pāpicchā sārīputtamoggallānā pāpikānaṁ icchānaṁ vasaṁ gatā
na mayaṁ tesaṁ senāsanaṁ paññāpessāmāti. te sabbaṁ saṅghikaṁ
senāsanaṁ bhājesuṁ. athakho bhagavā anupubbena cārikañcaramāno
yena kiṭāgiri tadavasari. athakho bhagavā sambahule bhikkhū
āmantesi gacchatha tumhe bhikkhave assajipunabbasuke bhikkhū
upasaṅkamitvā evaṁ vadetha bhagavā āvuso āgacchati mahatā
bhikkhusaṅghena saddhiṁ pañcamattehi bhikkhusatehi sārīputtamoggallānehi

footnote: 1 yu. muñjapabbajaṁ.

page number: 135

ca bhagavato ca āvuso senāsanaṁ paññāpetha bhikkhusaṅghassa ca
sārīputtamoggallānānañcāti. evambhanteti kho te bhikkhū
bhagavato paṭissutvā yena assajipunabbasukā bhikkhū tenupasaṅkamiṁsu
upasaṅkamitvā assajipunabbasuke bhikkhū etadavocuṁ bhagavā āvuso
āgacchati mahatā bhikkhusaṅghena saddhiṁ pañcamattehi bhikkhusatehi
sārīputtamoggallānehi ca bhagavato ca āvuso senāsanaṁ paññāpetha
bhikkhusaṅghassa ca sārīputtamoggallānānañcāti. natthāvuso saṅghikaṁ
senāsanaṁ sabbaṁ amhehi bhājitaṁ svāgataṁ āvuso bhagavato
yasmiṁ vihāre bhagavā icchissati tasmiṁ vihāre vasissati pāpicchā
sārīputtamoggallānā pāpikānaṁ icchānaṁ vasaṁ gatā na mayaṁ tesaṁ
senāsanaṁ paññāpessāmāti. kimpana tumhe āvuso saṅghikaṁ
senāsanaṁ bhājitthāti. evamāvusoti. ye te bhikkhū appicchā
.pe. te ujjhāyanti khīyanti vipācenti kathaṁ hi nāma
assajipunabbasukā bhikkhū saṅghikaṁ senāsanaṁ bhājessantīti. athakho
te bhikkhū bhagavato etamatthaṁ ārocesuṁ .pe. saccaṁ kira
bhikkhave assajipunabbasukā bhikkhū saṅghikaṁ senāsanaṁ bhājentīti.
saccaṁ bhagavāti. kathaṁ hi nāma te bhikkhave moghapurisā saṅghikaṁ
senāsanaṁ bhājessanti netaṁ bhikkhave appasannānaṁ vā pasādāya
.pe. vigarahitvā dhammiṁ kathaṁ katvā bhikkhū āmantesi pañcimāni
bhikkhave avebhaṅgiyāni na vibhajitabbāni saṅghena vā gaṇena vā

page number: 136

puggalena vā vibhattānipi avibhattāni honti yo vibhajeyya
āpatti thullaccayassa. katamāni pañca. ārāmo ārāmavatthu
idaṁ paṭhamaṁ avebhaṅgiyaṁ na vibhajitabbaṁ saṅghena vā gaṇena vā
puggalena vā vibhattampi avibhattaṁ hoti yo vibhajeyya
āpatti thullaccayassa vihāro vihāravatthu idaṁ dutiyaṁ avebhaṅgiyaṁ
na vibhajitabbaṁ saṅghena vā gaṇena vā puggalena vā vibhattampi
avibhattaṁ hoti yo vibhajeyya āpatti thullaccayassa mañco
pīṭhaṁ bhisī bimbohanaṁ idaṁ tatiyaṁ avebhaṅgiyaṁ na vibhajitabbaṁ saṅghena
vā gaṇena vā puggalena vā vibhattampi avibhattaṁ hoti yo
vibhajeyya āpatti thullaccayassa lohakumbhī lohabhāṇakaṁ lohavārako
lohakaṭāhaṁ vāsī pharasu kuṭhārī kuddālo nikhādanaṁ idaṁ catutthaṁ
avebhaṅgiyaṁ na vibhajitabbaṁ saṅghena vā gaṇena vā puggalena
vā vibhattampi avibhattaṁ hoti yo vibhajeyya āpatti
thullaccayassa vallī veḷu muñjaṁ pabbajaṁ tiṇaṁ mattikā dārubhaṇḍaṁ
mattikābhaṇḍaṁ idaṁ pañcamaṁ avebhaṅgiyaṁ na vibhajitabbaṁ saṅghena
vā gaṇena vā puggalena vā vibhattampi avibhattaṁ hoti
yo vibhajeyya āpatti thullaccayassa imāni kho bhikkhave
pañca avebhaṅgiyāni na vibhajitabbāni saṅghena vā gaṇena vā
puggalena vā vibhattānipi avibhattāni honti yo vibhajeyya
āpatti thullaccayassāti.

page number: 137

[294] (pts. vin ii, 172) athakho bhagavā kiṭāgirismiṁ yathābhirantaṁ viharitvā yena
āḷavī tena cārikaṁ pakkāmi anupubbena cārikañcaramāno
yena āḷavī tadavasari. tatra sudaṁ bhagavā āḷaviyaṁ viharati
aggāḷave cetiye.

[295] tena kho pana samayena āḷavikā 1- bhikkhū evarūpāni
navakammāni denti piṇḍanikkhepanamattenapi navakammaṁ denti
kuḍḍalepanamattenapi navakammaṁ denti dvāraṭṭhapanamattenapi navakammaṁ
denti aggaḷavaṭṭikaraṇamattenapi navakammaṁ denti ālokasandhikaraṇamattenapi
navakammaṁ denti setavaṇṇakaraṇamattenapi navakammaṁ denti
kāḷavaṇṇakaraṇamattenapi navakammaṁ denti gerukaparikammakaraṇamattenapi
navakammaṁ denti chādanamattenapi navakammaṁ denti bandhanamattenapi
navakammaṁ denti bhaṇḍikādhānamattenapi 2- navakammaṁ denti
khaṇḍaphullapaṭisaṅkharaṇamattenapi navakammaṁ denti paribhaṇḍakaraṇamattenapi navakammaṁ
denti vīsativassikampi navakammaṁ denti tiṁsavassikampi navakammaṁ
denti yāvajīvikampi navakammaṁ denti dhūmakālikampi pariyositaṁ vihāraṁ
navakammaṁ denti. ye te bhikkhū appicchā .pe. te ujjhāyanti
khīyanti vipācenti kathaṁ hi nāma āḷavikā bhikkhū evarūpāni
navakammaṁ dassanti piṇḍanikkhepanamattenapi navakammaṁ dassanti
kuḍḍalepanamattenapi navakammaṁ dassanti dvāraṭṭhapanamattenapi navakammaṁ

footnote: 1 ma. yu. āḷavakā. 2 yu. gaṇḍikādhānamattenapi. ma. bhaṇḍikāṭhapanamattenapi.

page number: 138

dassanti aggaḷavaṭṭikaraṇamattenapi navakammaṁ dassanti ālokasandhikaraṇamattenapi
navakammaṁ dassanti setavaṇṇakaraṇamattenapi navakammaṁ
dassanti kāḷavaṇṇakaraṇamattenapi navakammaṁ dassanti gerukaparikammakaraṇamattenapi
navakammaṁ dassanti chādanamattenapi navakammaṁ
dassanti bandhanamattenapi navakammaṁ dassanti bhaṇḍikādhānamattenapi
navakammaṁ dassanti khaṇḍaphullapaṭisaṅkharaṇamattenapi navakammaṁ dassanti
paribhaṇḍakaraṇamattenapi navakammaṁ dassanti vīsativassikampi navakammaṁ
dassanti tiṁsavassikampi navakammaṁ dassanti yāvajīvikampi navakammaṁ
dassanti dhūmakālikampi pariyositaṁ vihāraṁ navakammaṁ dassantīti.
athakho te bhikkhū bhagavato etamatthaṁ ārocesuṁ .pe. saccaṁ
kira bhikkhave .pe. saccaṁ bhagavāti .pe. vigarahitvā dhammiṁ
kathaṁ katvā bhikkhū āmantesi na bhikkhave piṇḍanikkhepanamattena
navakammaṁ dātabbaṁ na kuḍḍalepanamattena navakammaṁ dātabbaṁ na
dvāraṭṭhapanamattena navakammaṁ dātabbaṁ na aggaḷavaṭṭikaraṇamattena
navakammaṁ dātabbaṁ na ālokasandhikaraṇamattena navakammaṁ dātabbaṁ
na setavaṇṇakaraṇamattena navakammaṁ dātabbaṁ na kāḷavaṇṇakaraṇamattena
navakammaṁ dātabbaṁ na gerukaparikammakaraṇamattena navakammaṁ
dātabbaṁ na chādanamattena navakammaṁ dātabbaṁ na bandhanamattena
navakammaṁ dātabbaṁ na bhaṇḍikādhānamattena navakammaṁ dātabbaṁ
na khaṇḍaphullapaṭisaṅkharaṇamattena navakammaṁ dātabbaṁ na paribhaṇḍakaraṇamattena

page number: 139

navakammaṁ dātabbaṁ na vīsativassikaṁ navakammaṁ dātabbaṁ
na tiṁsavassikaṁ navakammaṁ dātabbaṁ na yāvajīvikaṁ navakammaṁ dātabbaṁ
na dhūmakālikaṁ pariyositaṁ vihāraṁ navakammaṁ dātabbaṁ yo dadeyya
āpatti dukkaṭassa anujānāmi bhikkhave akataṁ vā vihāraṁ
vippakataṁ vā navakammaṁ dātuṁ khuddake vihāre kammaṁ oloketvā
chappañcavassikaṁ navakammaṁ dātuṁ aḍḍhayoge kammaṁ oloketvā
sattaṭṭhavassikaṁ navakammaṁ dātuṁ mahallake vihāre pāsāde vā
kammaṁ oloketvā dasadvādasavassikaṁ navakammaṁ dātunti.

[296] tena kho pana samayena bhikkhū sabbaṁ vihāraṁ 1- navakammaṁ
denti. bhagavato etamatthaṁ ārocesuṁ. na bhikkhave sabbe
vihāre navakammaṁ dātabbaṁ 2- yo dadeyya āpatti dukkaṭassāti.

[297] tena kho pana samayena bhikkhū ekassa dve navakamme 3-
denti. bhagavato etamatthaṁ ārocesuṁ. na bhikkhave ekassa
dve dātabbā yo dadeyya āpatti dukkaṭassāti.

[298] tena kho pana samayena bhikkhū navakammaṁ gahetvā aññaṁ
vāsenti. bhagavato etamatthaṁ ārocesuṁ. na bhikkhave navakammaṁ
gahetvā añño vāsetabbo yo vāseyya āpatti dukkaṭassāti.

[299] tena kho pana samayena bhikkhū navakammaṁ gahetvā

footnote: 1 ma. sabbe vihāre. 2 yu. na bhikkhave sabbo vihāro navakammaṁ dātabbo.
footnote: 3 ma. yu. ayaṁ pāṭho na dissati.

page number: 140

saṅghikaṁ paṭibāhanti. bhagavato etamatthaṁ ārocesuṁ. na bhikkhave
navakammaṁ gahetvā saṅghikaṁ paṭibāhitabbaṁ yo paṭibāheyya āpatti
dukkaṭassa anujānāmi bhikkhave ekaṁ varaseyyaṁ gahetunti.

[300] tena kho pana samayena bhikkhū nissīme ṭhitassa navakammaṁ
denti. bhagavato etamatthaṁ ārocesuṁ. na bhikkhave nissīme
ṭhitassa navakammaṁ dātabbaṁ yo dadeyya āpatti dukkaṭassāti.

[301] tena kho pana samayena bhikkhū navakammaṁ gahetvā
sabbakālaṁ paṭibāhanti. bhagavato etamatthaṁ ārocesuṁ. na bhikkhave
navakammaṁ gahetvā sabbakālaṁ paṭibāhitabbaṁ yo paṭibāheyya
āpatti dukkaṭassa anujānāmi bhikkhave vassānaṁ temāsaṁ paṭibāhituṁ
utukālaṁ na paṭibāhitunti.

[302] tena kho pana samayena bhikkhū navakammaṁ gahetvā
pakkamantipi vibbhamantipi kālaṁpi karonti sāmaṇerāpi paṭijānanti
sikkhaṁ paccakkhātakāpi paṭijānanti antimavatthuṁ ajjhāpannakāpi
paṭijānanti ummattakāpi paṭijānanti khittacittāpi paṭijānanti
vedanaṭṭāpi paṭijānanti āpattiyā adassane ukkhittakāpi paṭijānanti
āpattiyā appaṭikamme ukkhittakāpi paṭijānanti pāpikāya diṭṭhiyā
appaṭinissagge ukkhittakāpi paṭijānanti paṇḍakāpi paṭijānanti
theyyasaṁvāsakāpi paṭijānanti titthiyapakkantakāpi paṭijānanti
tiracchānagatāpi paṭijānanti mātughātakāpi paṭijānanti pitughātakāpi

page number: 141

paṭijānanti arahantaghātakāpi paṭijānanti bhikkhunīdūsakāpi paṭijānanti
saṅghabhedakāpi paṭijānanti lohituppādakāpi paṭijānanti
ubhatobyañjanakāpi paṭijānanti. bhagavato etamatthaṁ ārocesuṁ.

[303] idha pana bhikkhave bhikkhu navakammaṁ gahetvā pakkamati.
mā saṅghassa hāyīti aññassa dātabbaṁ. idha pana bhikkhave
bhikkhu navakammaṁ gahetvā vibbhamati kālaṁ karoti sāmaṇero paṭijānāti
sikkhaṁ paccakkhātako paṭijānāti antimavatthuṁ ajjhāpannako paṭijānāti
ummattako paṭijānāti khittacitto paṭijānāti vedanaṭṭo
paṭijānāti āpattiyā adassane ukkhittako paṭijānāti āpattiyā
appaṭikamme ukkhittako paṭijānāti pāpikāya diṭṭhiyā appaṭinissagge
ukkhittako paṭijānāti paṇḍako paṭijānāti theyyasaṁvāsako
paṭijānāti titthiyapakkantako paṭijānāti tiracchānagato paṭijānāti
mātughātako paṭijānāti pitughātako paṭijānāti arahantaghātako
paṭijānāti bhikkhunīdūsako paṭijānāti saṅghabhedako paṭijānāti
lohituppādako paṭijānāti ubhatobyañjanako paṭijānāti. mā
saṅghassa hāyīti aññassa dātabbaṁ.

[304] idha pana bhikkhave bhikkhu navakammaṁ gahetvā vippakate
pakkamati. mā saṅghassa hāyīti aññassa dātabbaṁ. idha pana
bhikkhave bhikkhu navakammaṁ gahetvā vippakate vibbhamati. kālaṁ
karoti .pe. ubhatobyañjanako paṭijānāti. mā saṅghassa

page number: 142

hāyīti aññassa dātabbaṁ.

[305] idha pana bhikkhave bhikkhu navakammaṁ gahetvā pariyosite
pakkamati tassevetaṁ.

[306] idha pana bhikkhave bhikkhu navakammaṁ gahetvā pariyosite
vibbhamati kālaṁ karoti sāmaṇero paṭijānāti sikkhaṁ paccakkhātako
paṭijānāti antimavatthuṁ ajjhāpannako paṭijānāti. saṅgho sāmī.

[307] idha pana bhikkhave bhikkhu navakammaṁ gahetvā pariyosite
ummattako paṭijānāti khittacitto paṭijānāti vedanaṭṭo paṭijānāti
āpattiyā adassane ukkhittako paṭijānāti āpattiyā appaṭikamme
ukkhittako paṭijānāti pāpikāya diṭṭhiyā (pts. vin ii, 174) appaṭinissagge ukkhittako
paṭijānāti tassevetaṁ.

[308] idha pana bhikkhave bhikkhu navakammaṁ gahetvā pariyosite
paṇḍako paṭijānāti theyyasaṁvāsako paṭijānāti titthiyapakkantako
paṭijānāti tiracchānagato paṭijānāti mātughātako paṭijānāti
pitughātako paṭijānāti arahantaghātako paṭijānāti bhikkhunīdūsako
paṭijānāti saṅghabhedako paṭijānāti lohituppādako paṭijānāti
ubhatobyañjanako paṭijānāti. saṅgho sāmīti.

[309] tena kho pana samayena bhikkhū aññatarassa upāsakassa
vihāraparibhogaṁ senāsanaṁ aññatra paribhuñjanti. athakho so
upāsako ujjhāyati khīyati vipāceti kathaṁ hi nāma bhaddantā

page number: 143

aññatra paribhogaṁ aññatra paribhuñjissantīti. bhagavato etamatthaṁ
ārocesuṁ. na bhikkhave aññatra paribhogo aññatra
paribhuñjitabbo yo paribhuñjeyya āpatti dukkaṭassāti.

[310] tena kho pana samayena bhikkhū uposathaggaṁpi sannisajjaṁpi
pariharituṁ 1- kukkuccāyantā chamāyaṁ nisīdanti. gattānipi cīvarānipi
paṁsukitāni honti. bhagavato etamatthaṁ ārocesuṁ. anujānāmi
bhikkhave tāvakālikaṁ haritunti.

[311] tena kho pana samayena saṅghassa mahāvihāro udriyati 2-.
bhikkhū kukkuccāyantā senāsanaṁ nābhiharanti 3-. bhagavato etamatthaṁ
ārocesuṁ. anujānāmi bhikkhave guttatthāya haritunti.

[312] tena kho pana samayena saṅghassa senāsanaparikkhāriko
mahaggho kambalo uppanno hoti. bhagavato etamatthaṁ ārocesuṁ.
anujānāmi bhikkhave phātikammatthāya parivattetunti.

[313] tena kho pana samayena saṅghassa senāsanaparikkhārikaṁ
mahagghaṁ dussaṁ uppannaṁ hoti. bhagavato etamatthaṁ ārocesuṁ.
anujānāmi bhikkhave phātikammatthāya parivattetunti.

[314] tena kho samayena saṅghassa acchacammaṁ uppannaṁ
hoti. bhagavato etamatthaṁ ārocesuṁ. anujānāmi bhikkhave
pādapuñchaniṁ kātunti.

[315] tena kho samayena saṅghassa cakkalī uppannā 4-

footnote: 1 ma. yu. harituṁ. 2 ma. undriyati. 3 ma. yu. nātiharanti.
footnote: 4 ma. cakkalikaṁ uppannaṁ.

page number: 144

hoti. bhagavato etamatthaṁ ārocesuṁ. anujānāmi bhikkhave
pādapuñchaniṁ kātunti.

[316] tena kho pana samayena saṅghassa coḷakaṁ uppannaṁ hoti.
bhagavato etamatthaṁ ārocesuṁ. anujānāmi bhikkhave pādapuñchaniṁ
kātunti.

[317] tena kho pana samayena bhikkhū adhotehi pādehi senāsanaṁ
akkamanti. senāsanaṁ dussati. bhagavato etamatthaṁ ārocesuṁ.
na bhikkhave adhotehi pādehi senāsanaṁ akkamitabbaṁ yo akkameyya
āpatti dukkaṭassāti.

[318] tena kho pana samayena bhikkhū allehi pādehi senāsanaṁ
akkamanti. senāsanaṁ dussati. bhagavato etamatthaṁ (pts. vin ii, 175) ārocesuṁ.
na bhikkhave allehi pādehi senāsanaṁ akkamitabbaṁ yo akkameyya
āpatti dukkaṭassāti.

[319] tena kho pana samayena bhikkhū saupāhanā senāsanaṁ
akkamanti. senāsanaṁ dussati. bhagavato etamatthaṁ ārocesuṁ.
na bhikkhave saupāhanena senāsanaṁ akkamitabbaṁ yo akkameyya
āpatti dukkaṭassāti.

[320] tena kho pana samayena bhikkhū parikammakatāya bhūmiyā
nuṭṭhahanti 1-. vaṇṇo dussati. bhagavato etamatthaṁ ārocesuṁ.

footnote: 1 yu. nuṭṭhuhanti. ma. niṭṭhabhanti.

page number: 145

na bhikkhave parikammakatāya bhūmiyā nuṭṭhahitabbaṁ 1- yo nuṭṭhaheyya 2-
āpatti dukkaṭassa anujānāmi bhikkhave kheḷamallakanti.

[321] tena kho pana samayena mañcapādāpi pīṭhapādāpi
parikammakataṁ bhūmiṁ vilikhanti. bhagavato etamatthaṁ ārocesuṁ.
anujānāmi bhikkhave coḷakena paliveṭhetunti.

[322] tena kho pana samayena bhikkhū parikammakataṁ bhittiṁ
apassenti. vaṇṇo dussati. bhagavato etamatthaṁ ārocesuṁ.
na bhikkhave parikammakatā bhitti apassetabbā yo apasseyya
āpatti dukkaṭassa anujānāmi bhikkhave apassenaphalakanti.
apassenaphalakaṁ heṭṭhato bhūmiṁ vilikhati uparito bhittiñca 3-. bhagavato
etamatthaṁ ārocesuṁ. anujānāmi bhikkhave heṭṭhato ca uparito
ca coḷakena paliveṭhetunti.

[323] tena kho pana samayena bhikkhū dhotapādakā nipajjituṁ
kukkuccāyanti. bhagavato etamatthaṁ ārocesuṁ. anujānāmi
bhikkhave paccattharitvā nipajjitunti.

[324] athakho bhagavā āḷaviyaṁ yathābhirantaṁ viharitvā yena
rājagahaṁ tena cārikaṁ pakkāmi anupubbena cārikaṁ caramāno
yena rājagahaṁ tadavasari. tatra sudaṁ bhagavā rājagahe viharati
veḷuvane kalandakanivāpe.

footnote: 1 ma. niṭṭhubhitabbaṁ. 2 ma. niṭṭhubheyya. 3 yu. uparito bhittiṁ hanti.

page number: 146

[325] tena kho pana samayena rājagahaṁ dubbhikkhaṁ hoti.
manussā na sakkonti saṅghabhattaṁ kātuṁ icchanti uddesabhattaṁ
nimantanaṁ salākabhattaṁ pakkhikaṁ uposathikaṁ pāṭipadikaṁ kātuṁ. bhagavato
etamatthaṁ ārocesuṁ. anujānāmi bhikkhave saṅghabhattaṁ uddesabhattaṁ
nimantanaṁ salākabhattaṁ pakkhikaṁ uposathikaṁ pāṭipadikanti.

[326] tena kho pana samayena chabbaggiyā bhikkhū attano
varabhattāni 1- gahetvā lāmakāni bhattāni bhikkhūnaṁ denti. bhagavato
etamatthaṁ ārocesuṁ. anujānāmi bhikkhave pañcahaṅgehi samannāgataṁ
bhikkhuṁ bhattuddesakaṁ (pts. vin ii, 176) sammannituṁ yo na chandāgatiṁ gaccheyya na
dosāgatiṁ gaccheyya na mohāgatiṁ gaccheyya na bhayāgatiṁ gaccheyya
uddiṭṭhānuddiṭṭhañca jāneyya.

[327] evañca pana bhikkhave sammannitabbo. paṭhamaṁ bhikkhu
yācitabbo. yācitvā byattena bhikkhunā paṭibalena saṅgho
ñāpetabbo suṇātu me bhante saṅgho yadi saṅghassa pattakallaṁ
saṅgho itthannāmaṁ bhikkhuṁ bhattuddesakaṁ sammanneyya. esā
ñatti. suṇātu me bhante saṅgho saṅgho itthannāmaṁ bhikkhuṁ
bhattuddesakaṁ sammannati. yassāyasmato khamati itthannāmassa bhikkhuno
bhattuddesakassa sammati so tuṇhassa yassa nakkhamati so
bhāseyya. sammato saṅghena itthannāmo bhikkhu bhattuddesako

footnote: 1 yu. madhurabhattāni.

page number: 147

khamati saṅghassa tasmā tuṇhī. evametaṁ dhārayāmīti.

[328] athakho bhattuddesakānaṁ bhikkhūnaṁ etadahosi kathaṁ nu
kho bhattaṁ uddisitabbanti. bhagavato etamatthaṁ ārocesuṁ.
anujānāmi bhikkhave salākāya vā paṭikāya 1- vā upanibandhitvā
omuñcitvā bhattaṁ 2- uddisitunti.

[329] tena kho pana samayena saṅghassa senāsanapaññāpako
na hoti .pe. bhaṇḍāgāriko na hoti .pe. cīvarapaṭiggāhako
na hoti .pe. cīvarabhājako na hoti .pe. yāgubhājako na
hoti .pe. phalabhājako na hoti .pe. khajjakabhājako na
hoti. khajjakaṁ abhājiyamānaṁ nassati. bhagavato etamatthaṁ
ārocesuṁ. anujānāmi bhikkhave pañcahaṅgehi samannāgataṁ bhikkhuṁ
khajjakabhājakaṁ sammannituṁ yo na chandāgatiṁ gaccheyya na dosāgatiṁ
gaccheyya na mohāgatiṁ gaccheyya na bhayāgatiṁ gaccheyya
bhājitābhājitañca jāneyya.

[330] evañca pana bhikkhave sammannitabbo. paṭhamaṁ bhikkhu
yācitabbo. yācitvā byattena bhikkhunā paṭibalena saṅgho
ñāpetabbo suṇātu me bhante saṅgho yadi saṅghassa pattakallaṁ
saṅgho itthannāmaṁ bhikkhuṁ khajjakabhājakaṁ sammanneyya. esā ñatti.
suṇātu me bhante saṅgho saṅgho itthannāmaṁ bhikkhuṁ khajjakabhājakaṁ

footnote: 1 ma. yu. paṭṭikāya. 2 ma. yu. ayaṁ pāṭho natthi.

page number: 148

sammannati. yassāyasmato khamati itthannāmassa bhikkhuno
khajjakabhājakassa sammati so tuṇhassa yassa nakkhamati so bhāseyya.
sammato saṅghena itthannāmo bhikkhu khajjakabhājako khamati saṅghassa
tasmā tuṇhī. evametaṁ dhārayāmīti.

[331] tena kho pana samayena saṅghassa bhaṇḍāgāre appamattako
parikkhāro ussanno 1- hoti. bhagavato etamatthaṁ ārocesuṁ.
anujānāmi bhikkhave pañcahaṅgehi (pts. vin ii, 177) samannāgataṁ bhikkhuṁ appamattakavissajjakaṁ
sammannituṁ yo na chandāgatiṁ gaccheyya na dosāgatiṁ
gaccheyya na mohāgatiṁ gaccheyya na bhayāgatiṁ gaccheyya
vissajjitāvissajjitañca jāneyya.

[332] evañca pana bhikkhave sammannitabbo. paṭhamaṁ bhikkhu
yācitabbo. yācitvā byattena bhikkhunā paṭibalena saṅgho
ñāpetabbo suṇātu me bhante saṅgho yadi saṅghassa pattakallaṁ
saṅgho itthannāmaṁ bhikkhuṁ appamattakavissajjakaṁ sammanneyya.
esā ñatti. suṇātu me bhante saṅgho saṅgho itthannāmaṁ
bhikkhuṁ appamattakavissajjakaṁ sammannati. yassāyasmato khamati
itthannāmassa bhikkhuno appamattakavissajjakassa sammati so
tuṇhassa yassa nakkhamati so bhāseyya. sammato saṅghena
itthannāmo bhikkhu appamattakavissajjako khamati saṅghassa tasmā

footnote: 1 ma. yu. uppanno.

page number: 149

tuṇhī. evametaṁ dhārayāmīti.

[333] tena appamattakavissajjakena bhikkhunā ekā 1- sūci
dātabbā. satthakaṁ dātabbaṁ. upāhanā dātabbā. kāyabandhanaṁ
dātabbaṁ. aṁsavaddhako dātabbo. parissāvanaṁ dātabbaṁ.
dhammakarako dātabbo. kusi dātabbā. aḍḍhakusi dātabbā.
maṇḍalaṁ dātabbaṁ. aḍḍhamaṇḍalaṁ dātabbaṁ. anuvāto dātabbo.
paribhaṇḍaṁ dātabbaṁ. sace hoti saṅghassa sappi vā telaṁ vā madhu vā
phāṇitaṁ vā sakiṁ paṭisāyituṁ dātabbaṁ. sace punapi attho hoti
punapi dātabbaṁ. sace punapi attho hoti punapi dātabbanti 2-.

[334] tena kho pana samayena saṅghassa sāṭiyagāhāpako na
hoti .pe. pattagāhāpako na hoti .pe. ārāmikapesako
na hoti .pe. sāmaṇerapesako na hoti. sāmaṇerā apesiyamānā
kammaṁ na karonti. bhagavato etamatthaṁ ārocesuṁ. anujānāmi
bhikkhave pañcahaṅgehi samannāgataṁ bhikkhuṁ sāmaṇerapesakaṁ sammannituṁ
yo na chandāgatiṁ gaccheyya na dosāgatiṁ gaccheyya na mohāgatiṁ
gaccheyya na bhayāgatiṁ gaccheyya pesitāpesitañca jāneyya.

[335] evañca pana bhikkhave sammannitabbo. paṭhamaṁ bhikkhu
yācitabbo. yācitvā byattena bhikkhunā paṭibalena saṅgho
ñāpetabbo suṇātu me bhante saṅgho yadi saṅghassa pattakallaṁ

footnote: 1 yu. ekekā. 2 ma. āmeḍitaṁ natthi.

page number: 150

saṅgho itthannāmaṁ bhikkhuṁ sāmaṇerapesakaṁ sammanneyya. esā
ñatti. suṇātu me bhante saṅgho saṅgho itthannāmaṁ bhikkhuṁ
sāmaṇerapesakaṁ sammannati. yassāyasmato khamati itthannāmassa
bhikkhuno sāmaṇerapesakassa sammati so tuṇhassa yassa nakkhamati
so bhāseyya. sammato saṅghena itthannāmo bhikkhu sāmaṇerapesako
khamati saṅghassa tasmā tuṇhī. evametaṁ dhārayāmīti.
bhāṇavāraṁ niṭṭhitaṁ tatiyaṁ.
senāsanakkhandhakaṁ niṭṭhitaṁ chaṭṭhaṁ.
---------
tassuddānaṁ

[336] vihāraṁ buddhaseṭṭhena apaññattaṁ tadā ahu.
tahaṁ tahaṁ nikkhamanti vāsā te jinasāvakā 1-.
te 2- seṭṭhī gahapati disvā bhikkhūnaṁ idamabravi
kārāpeyyaṁ vaseyyātha paṭipucchiṁsu nāyakaṁ.
vihāraṁ aḍḍhayogañca pāsādaṁ hammiyaṁ guhaṁ
pañcaleṇaṁ anuññāsi vihāre seṭṭhi kārayi.
jano vihāraṁ kāreti akavāṭaṁ asaṁvutaṁ.
kavāṭaṁ piṭṭhasaṅghāṭaṁ udukkhalañca uttari

footnote: 1 yu. āvāsā tamhā te jinasāvakā. 2 ayaṁ saddo natuthi.

page number: 151

āviñchanachiddaṁ rajjuṁ vaṭṭiñca kapisīsakaṁ
sūci ghaṭi tālachiddaṁ lohakaṭṭhavisāṇakaṁ.
yantakaṁ sūcikañceva chadanaṁ ullittena 1- ca
vedikaṁ jālasalākañca cakkali santharena ca
miḍhi vidalamañcañca 2- sosānikamasārako
bundi kuḷirapādañca āhaccāsandi uccako 3-
sattaṅgā 4- ca bhaddapīṭhaṁ pīṭhikeḷakapādakaṁ
āmalā phalakā kocchā 5- palālapīṭhameva ca
ucce ca ahi pādāni aṭṭhaṅgulakapādakā 6-
suttaṁ aṭṭhapadaṁ coḷaṁ tūlikaṁ aḍḍhakāyikaṁ
giraggo bhisiyo cāpi dussaṁ senāsane ca yaṁ 7-
onaddhaṁ heṭṭhā patati uppāṭetvā haranti ca
bhittiṁ ca hatthabhittiṁ ca anuññāsi ca titthiyā 8-
setakāḷavihāre cāpi 9- thusaṁ saṇhañca mattikaṁ
ikkāsaṁ pāṇikaṁ kuṇḍaṁ 10- sāsapaṁ sitthatelakaṁ
ussanne paccuddharituṁ pharusaṁ laṇḍumattikaṁ 11-

footnote: 1 ma. yu. ullittāvalittaṁ. 2 yu. miḍḍhi pidalamañcañca. 3 ma. yu. uccake.
footnote: 4 ma. sattaṅgo. 5 yu. āmaṭā malakakocchā. 6 ma. yu. uccāhi atipādakā
footnote: aṭṭhaṅguli ca pādakā. 7 ma. yu. senāsanañcāpi. 8 yu. bhattiṁ ca hatthabhittiṁ

ca anuññāsi tathāgato. 9 ma. yu. titthiyā vihāre cāpi. 10 yu. kuḍḍaṁ.
11 ma. yu. gaṇḍumattikaṁ.

page number: 152

ikkāsaṁ paṭibhāṇañca nīcā cayo ca āruhaṁ
paripatanti āḷakā aḍḍhakuḍḍaṁ tayo puna
khuddake kuḍḍapādo ca ovassati ca vissaraṁ 1-
khīlaṁ cīvaravaṁsā ca 2- ālindaṁ kiṭikena 3- ca
ālambanaṁ tiṇacuṇṇaṁ heṭṭhāmagge nayaṁ kare
ajjhokāse otappati sālaṁ heṭṭhā ca bhājanaṁ
vihāro koṭṭhako ceva pariveṇaggisālakaṁ
ārāme ca puna koṭṭhe heṭṭhā ceva 4- nayaṁ kare
sudhaṁ 5- anāthapiṇḍi ca saddho sītavanaṁ agā
diṭṭhadhammo nimantesi saha saṅghena nāyakaṁ
āṇāpesantarāmagge ārāmaṁ kārayi gaṇo
vesāliyaṁ navakammaṁ purato ca pariggahuṁ 6-
ko arahati bhattaggaṁ 7- tittirañca avandiyā
pariggahitantaraghare 8- tūlo sāvatthi osari
patiṭṭhāpesi 9- ārāmaṁ bhattagge ca kolāhalaṁ
gilānā varaseyyā ca lesā sattarasā tahiṁ
kena nu kho kathaṁ nu kho vihāraggena bhājayi 10-

footnote: 1 ma. yu. ovassati saraṁ khilaṁ. 2 ma. yu. cīvaravaṁsaṁ rajjuñca. 3 yu. kiṭkena.
footnote: 4 ma. yu. heṭṭhaññeva. 5 ma. yu. suddhaṁ. 6 yu. paṭiggahaṁ. ma. pariggahi.
footnote: 7 ma. yu. bhattagge. 8 ma. yu. pariggahitantaragharā. 9 yu. patiṭṭhapesi.

10 yu. bhājasi.

page number: 153

pariveṇānubhāgañca akāmā bhāga no dade
nissīmaṁ sabbakālañca gāhā senāsane tayo
upanando ca vaṇṇesi ṭhitakā samāasanā
samānāsanikā bhindiṁsu tivaggā ca duvaggikā 1-
asamānāsanikā 2- dīghaṁ sālindaṁ 3- paribhuñjituṁ
ayyikā 4- ca avidūre bhājitañca kiṭāgiri
vāḷavī 5- piṇḍakakuḍḍehi dvārāggaḷavaṭṭikā
ālokasetakāḷañca gerucchādanabandhanā
bhaṇḍikhaṇḍaparibhaṇḍaṁ vīsa tiṁsā ca kālikā
osite akataṁ vippaṁ 6- khudde chappañcavassikaṁ
aḍḍhayoge ca sattaṭṭha mahallake 7- dasa dvādasa
sabbaṁ vihāraṁ ekassa aññaṁ vāsenti saṅghikaṁ
nissīmaṁ sabbakālañca pakkama 8- vibbhamanti ca
kālañca sāmaṇerañca sikkhāpaccakkhāntimaṁ
ummattakā khittacittā vedanāpattidassanā
appaṭikammaṁ diṭṭhiyā 9- paṇḍakā theyyatitthiyā
tiracchānamātupitu arahantā ca dūsakā
bhedakā lohituppādā ubhato cāpi byañjanā
mā saṅghassa parihāyi kammaṁ aññassa dātave
vippakate ca aññassa kate tasseva pakkame

footnote: 1 ma. ... vaggikaṁ. yu. catuvaggikā. 2 yu. ... sanikaṁ. 3 yu. taṁ dvinanaṁ.
footnote: 4 yu. ayyā. 5 ma. yu. āḷavī. 6 yu. sabbaṁ. 7 ma. mahalle. yu. mahallena.
footnote: 8 ma. yu. pakkami. 9 ma. yu. appaṭikammadiṭṭhiyā.

page number: 154

vibbhamati kālakato sāmaṇero ca jāyati
paccakkhāto ca sikkhāya antimajjhāpanno yadi
saṅgho va sāmiko hoti ummattakhittavedanā
adassanāppaṭikamme diṭṭhi tasseva hoti taṁ
paṇḍako theyyatitthī ca tiracchānamātupetikaṁ
ghātako dūsako cāpi bhedalohitabyañjanā
paṭijānāti yadi so saṅgho va hoti sāmiko
harantaññatra kukkuccaṁ udriyati ca kambalaṁ
dussā ca cammacakkali coḷakaṁ akkamanti ca
allā upāhanā nuṭṭha 1- likhanti 2- apassenti ca.
apassenaṁ likhateva 3- dhotaṁ paccattharena ca
rājagahe na sakkonti lāmakaṁ bhattuddesakaṁ
kathaṁ nu kho paññāpakaṁ bhaṇḍāgārikasammati
paṭiggāhabhājako cāpi yāgu ca phalabhājako
khajjakabhājako ceva appamattakavissaje
sāṭiyagāhāpako ceva tathā pattagāhāpako 4-
ārāmikasāmaṇerapesakassa ca sammati
sabbābhibhū lokavidū hitacitto vināyako
leṇatthañca sukhatthañca jhāyituñca vipassitunti.

footnote: 1 ma. niṭṭhuṁ. yu. nuṭṭhu. 2 yu. khīlanti. 3 yu. khaliteva.
footnote: 4 ma. yu. tatheva pattagāhāko.

page number: 155

saṅghabhedakkhandhakaṁ

[337] (pts. vin ii, 180) tena samayena buddho bhagavā anupiyāyaṁ viharati anupiyaṁ
nāma mallānaṁ nigamo. tena kho pana samayena abhiññātā
abhiññātā sakyakumārā bhagavantaṁ pabbajitaṁ anupabbajanti.

[338] tena kho pana samayena mahānāmo ca sakko anuruddho
ca sakko dve bhātukā 1- honti. anuruddho sakko sukhumālo
hoti. tassa tayo pāsādā honti eko hemantiko eko
gimhiko eko vassiko. so vassike pāsāde cattāro
māse nippurisehi turiyehi paricāriyamāno na heṭṭhā pāsādā 2-
orohati. athakho mahānāmassa sakkassa etadahosi etarahi
kho abhiññātā abhiññātā sakyakumārā bhagavantaṁ pabbajitaṁ
anupabbajanti amhākañca pana 3- kulā natthi koci agārasmā
anagāriyaṁ pabbajito yannūnāhaṁ vā pabbajeyyaṁ anuruddho vāti.
athakho mahānāmo sakko yena anuruddho sakko tenupasaṅkami
upasaṅkamitvā anuruddhaṁ sakkaṁ etadavoca etarahi tāta anuruddha
abhiññātā abhiññātā sakyakumārā bhagavantaṁ pabbajitaṁ anupabbajanti
amhākañca pana kulā natthi koci agārasmā anagāriyaṁ pabbajito

footnote: 1 ma. bhātikā. 2 ma. heṭṭhāpāsādaṁ. 3 ma. yu. rā. panasaddo na dissati.

page number: 156

tenahi tvaṁ vā pabbaja ahaṁ vā pabbajissāmīti. ahaṁ kho
sukhumālo nāhaṁ sakkomi agārasmā anagāriyaṁ pabbajituṁ tvaṁ
pabbajāhīti. ehi kho te tāta anuruddha gharāvāsatthaṁ
anusāsissāmi paṭhamaṁ khettaṁ kasāpetabbaṁ kasāpetvā vapāpetabbaṁ
vapāpetvā udakaṁ atinetabbaṁ udakaṁ atinetvā udakaṁ ninnetabbaṁ
udakaṁ ninnetvā niddāpetabbaṁ 1- niddāpetvā lavāpetabbaṁ
lavāpetvā ubbāhāpetabbaṁ 2- ubbāhāpetvā puñjaṁ
kārāpetabbaṁ puñjaṁ kārāpetvā maddāpetabbaṁ maddāpetvā
palālāni uddharāpetabbāni palālāni (pts. vin ii, 181) uddharāpetvā bhusikā
uddharāpetabbā bhusikaṁ 3- uddharāpetvā ophunāpetabbaṁ 4-
ophunāpetvā atiharāpetabbaṁ atiharāpetvā āyatimpi vassaṁ evameva
kātabbaṁ āyatimpi vassaṁ evameva kātabbanti. na kammā
khīyanti na kammānaṁ anto paññāyati kadā kammā
khīyissanti kadā kammānaṁ anto paññāyissati kadā mayaṁ
apposukkā 5- pañcahi kāmaguṇehi samappitā samaṅgībhūtā paricārissāmāti.
na hi tāta anuruddha kammā khīyanti na kammānaṁ
anto paññāyati akhīṇe va 6- kamme mātāpitaro 7- ca pitāmahā

footnote: 1 ma. niddhā .... yu. niḍḍā .... 2 yu. ubbahā .... 3 yu. bhusikā.
footnote: 4 ma. yu. opunā .... 5 yu. appossukkā. 6 yu. akhīṇeyeva. 7 ma. yu. pitaro.

page number: 157

ca kālakatāti. tenahi tvaññeva gharāvāsatthena upajānāhi ahaṁ
agārasmā anagāriyaṁ pabbajissāmīti.

[339] athakho anuruddho sakko yena mātā tenupasaṅkami
upasaṅkamitvā mātaraṁ etadavoca icchāmahaṁ amma agārasmā
anagāriyaṁ pabbajituṁ anujānāhi maṁ amma 1- agārasmā anagāriyaṁ
pabbajjāyāti. evaṁ vutte anuruddhassa sakkassa mātā anuruddhaṁ
sakkaṁ etadavoca tumhe kho me tāta anuruddha dve puttā
piyā manāpā appaṭikūlā maraṇenapi vo akāmakā vinā bhavissāmi
kiṁ panāhaṁ tumhe jīvante anujānissāmi agārasmā anagāriyaṁ
pabbajjāyāti. dutiyampi kho .pe. tatiyampi kho anuruddho
sakko mātaraṁ etadavoca icchāmahaṁ amma agārasmā anagāriyaṁ
pabbajituṁ anujānāhi maṁ amma agārasmā anagāriyaṁ pabbajjāyāti.

[340] tena kho pana samayena bhaddiyo sakyarājā sakyānaṁ
rajjaṁ kāreti 2-. so ca 3- anuruddhassa sakkassa sahāyo hoti.
athakho anuruddhassa sakkassa mātā ayaṁ kho bhaddiyo sakyarājā
sakyānaṁ rajjaṁ kāreti anuruddhassa sakkassa sahāyo so na
ussahati agārasmā anagāriyaṁ pabbajitunti anuruddhaṁ sakkaṁ etadavoca
sace tāta anuruddha bhaddiyo sakyarājā agārasmā anagāriyaṁ
pabbajati evaṁ tvampi pabbajāhīti. athakho anuruddho sakko

footnote: 1 ma. yu. rā. ammāti na dissati. 2 ma. kāresi. 3 yu. so cāti natthi.

page number: 158

yena bhaddiyo sakyarājā tenupasaṅkami upasaṅkamitvā bhaddiyaṁ
sakyarājānaṁ etadavoca mama kho samma pabbajjā tava paṭibaddhāti.
sace te samma pabbajjā mama paṭibaddhā vā 1- appaṭibaddhā
vā 1- sā hotu ahaṁ tayā yathāsukhaṁ pabbajāhīti. ehi samma
ubho agārasmā anagāriyaṁ pabbajissāmāti. nāhaṁ samma sakkomi
agārasmā anagāriyaṁ (pts. vin ii, 182) pabbajituṁ 2- yaṁ te sakkā aññaṁ mayā
kātuṁ tyāhaṁ karissāmi tvaṁ pabbajāhīti. mātā kho maṁ
samma evamāha sace tāta anuruddha bhaddiyo sakyarājā
agārasmā anagāriyaṁ pabbajati evaṁ tvaṁpi pabbajāhīti. bhāsitā
kho pana te samma esā vācā sace te samma pabbajjā
mama paṭibaddhā vā 1- appaṭibaddhā vā 1- sā hotu ahaṁ tayā
yathāsukhaṁ pabbajāhīti. ehi samma ubho agārasmā anagāriyaṁ
pabbajissāmāti. tena kho pana samayena manussā saccavādino
honti saccapaṭiññātā 3-. athakho bhaddiyo sakyarājā anuruddhaṁ
sakkaṁ etadavoca āgamehi samma satta vassāni sattannaṁ
vassānaṁ accayena ubhopi 4- agārasmā anagāriyaṁ pabbajissāmāti.
aticiraṁ samma satta vassāni nāhaṁ sakkomi satta vassāni
āgametunti. āgamehi samma cha vassāni .pe. pañca vassāni
cattāri vassāni tīṇi vassāni dve vassāni ekaṁ vassaṁ ekassa

footnote: 1 yu. rā. vāsaddo na dissati. 2 ma. pabbajitunti. 3 ma. yu. saccapaṭiññā.
footnote: 4 ma. yu. ubho.

page number: 159

vassassa accayena ubhopi agārasmā anagāriyaṁ pabbajissāmāti.
aticiraṁ samma ekaṁ vassaṁ nāhaṁ sakkomi ekaṁ vassaṁ āgametunti.
āgamehi samma satta māse sattannaṁ māsānaṁ accayena ubhopi
agārasmā anagāriyaṁ pabbajissāmāti. aticiraṁ samma satta
māsā nāhaṁ sakkomi satta māse āgametunti. āgamehi
samma cha māse .pe. pañca māse cattāro māse tayo māse
dve māse ekaṁ māsaṁ aḍḍhamāsaṁ aḍḍhamāsassa accayena
ubhopi agārasmā anagāriyaṁ pabbajissāmāti. aticiraṁ samma
aḍḍhamāso nāhaṁ sakkomi aḍḍhamāsaṁ āgametunti. āgamehi
samma sattāhaṁ yāvāhaṁ putte ca bhātaro ca rajjaṁ
niyyādessāmīti 1-. na ciraṁ samma sattāho āgamessāmīti.

[341] athakho bhaddiyo ca sakyarājā anuruddho ca ānando
ca bhaggu ca kimilo ca 2- devadatto ca upālikappakena sattamā
yathā pure ca 3- caturaṅginiyā senāya uyyānabhūmiṁ niyyanti evameva
caturaṅginiyā senāya niyyiṁsu. te dūraṁ gantvā senaṁ nivattāpetvā
paravisayaṁ okkamitvā ābharaṇaṁ omuñcitvā uttarāsaṅgena 4- bhaṇḍikaṁ
bandhitvā upāliṁ kappakaṁ etadavocuṁ handa bhaṇe upāli
nivattassu alante ettakaṁ jīvikāyāti.

[342] athakho upālissa kappakassa nivattantassa etadahosi

footnote: 1 ma. yu. niyyādemīti. 2 yu. bhagu ca kimbilo ca. 3 ma. casaddo
footnote: natthi. yu. āmeḍitaṁ. 4 yu. uttarāsaṅge.

page number: 160

caṇḍā kho sākiyā iminā kumārā nippātitāti ghātāpeyyuṁpi
maṁ ime hi nāma sakyakumārā agārasmā anagāriyaṁ pabbajissanti
kimaṅgaṁ panāhanti. so bhaṇḍikaṁ muñcitvā taṁ bhaṇḍaṁ rukkhe
ālaggetvā yo passati dinnaṁyeva (pts. vin ii, 183) haratūti vatvā yena
te sakyakumārā tenupasaṅkami. addasaṁsu kho te sakyakumārā
upāliṁ kappakaṁ dūrato va āgacchantaṁ disvāna upāliṁ kappakaṁ
etadavocuṁ kissa bhaṇe upāli nivattosīti. idha me ayyaputtā
nivattantassa etadahosi caṇḍā kho sākiyā iminā kumārā
nippātitāti ghātāpeyyuṁpi maṁ ime hi nāma sakyakumārā
agārasmā anagāriyaṁ pabbajissanti kimaṅgaṁ panāhanti so kho
ahaṁ ayyaputtā bhaṇḍikaṁ muñcitvā taṁ bhaṇḍaṁ rukkhe ālaggetvā
yo passati dinnaṁyeva haratūti vatvā tatomhi paṭinivattoti.
suṭṭhu bhaṇe upāli akāsi yaṁ pana nivatto 1- caṇḍā kho 2-
sākiyā iminā kumārā nippātitāti ghātāpeyyuṁpi tanti.

[343] athakho te sakyakumārā upāliṁ kappakaṁ ādāya yena
bhagavā tenupasaṅkamiṁsu upasaṅkamitvā bhagavantaṁ abhivādetvā
ekamantaṁ nisīdiṁsu. ekamantaṁ nisinnā kho te sakyakumārā
bhagavantaṁ etadavocuṁ mayaṁ bhante sākiyā nāma mānassino

footnote: 1 ma. yu. yaṁpi na nivatto. 2 yu. khosaddo na dissati.

page number: 161

ayaṁ bhante upāli kappako amhākaṁ dīgharattaṁ paricārako imaṁ
bhagavā paṭhamaṁ pabbājetu imassa mayaṁ abhivādanaṁ paccuṭṭhānaṁ
añjalikammaṁ sāmīcikammaṁ karissāma evaṁ amhākaṁ sākiyānaṁ
sākiyamāno nimmādayissatīti 1-. athakho bhagavā upāliṁ kappakaṁ
paṭhamaṁ pabbājesi pacchā te sakyakumāre.

[344] athakho āyasmā bhaddiyo teneva antaravassena tisso
vijjā sacchākāsi. āyasmā anuruddho dibbacakkhuṁ uppādesi.
āyasmā ānando sotāpattiphalaṁ sacchākāsi. devadatto
pothujjanikaṁ iddhiṁ abhinipphādeti 2-.

[345] tena kho pana samayena āyasmā bhaddiyo araññagatopi
rukkhamūlagatopi suññāgāragatopi abhikkhaṇaṁ udānaṁ udāneti 3- aho
sukhaṁ aho sukhanti. athakho sambahulā bhikkhū yena bhagavā
tenupasaṅkamiṁsu upasaṅkamitvā bhagavantaṁ abhivādetvā ekamantaṁ
nisīdiṁsu. ekamantaṁ nisinnā kho te bhikkhū bhagavantaṁ etadavocuṁ
āyasmā bhante bhaddiyo araññagatopi rukkhamūlagatopi suññāgāragatopi
abhikkhaṇaṁ udānaṁ udānesi 4- aho sukhaṁ aho
sukhanti nissaṁsayaṁ kho bhante āyasmā bhaddiyo anabhirato va
brahmacariyaṁ carati taṁyeva vā purimaṁ rajjasukhaṁ samanussaranto
araññagatopi rukkhamūlagatopi suññāgāragatopi abhikkhaṇaṁ udānaṁ

footnote: 1 ma. nimmānāyissatīti yu. nimmāniyissati. 2 ma. abhinipphādesi.
footnote: 3 ma. udānesi. 4 yu. udāneti.

page number: 162

udānesi 1- aho sukhaṁ aho sukhanti. athakho bhagavā aññataraṁ
bhikkhuṁ āmantesi ehi tvaṁ bhikkhu mama vacanena bhaddiyaṁ bhikkhuṁ
āmantehi satthā taṁ āvuso bhaddiya (pts. vin ii, 184) āmantetīti. evaṁ
bhanteti kho so bhikkhu bhagavato paṭissutvā yenāyasmā bhaddiyo
tenupasaṅkami upasaṅkamitvā āyasmantaṁ bhaddiyaṁ etadavoca satthā
taṁ āvuso bhaddiya āmantetīti.

[346] evamāvusoti kho āyasmā bhaddiyo tassa bhikkhuno
paṭissutvā yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi. ekamantaṁ nisinnaṁ kho āyasmantaṁ
bhaddiyaṁ bhagavā etadavoca saccaṁ kira tvaṁ bhaddiya araññagatopi
rukkhamūlagatopi suññāgāragatopi abhikkhaṇaṁ udānaṁ udānesi aho
sukhaṁ aho sukhanti. evambhanteti. kiṁ pana tvaṁ bhaddiya
atthavasaṁ sampassamāno araññagatopi rukkhamūlagatopi suññāgāragatopi
abhikkhaṇaṁ udānaṁ udānesi aho sukhaṁ aho sukhanti.
pubbe me bhante rañño satopi 2- antopi antepure rakkhā
susaṁvihitā hoti bahipi antepure rakkhā susaṁvihitā hoti
antopi nagare rakkhā susaṁvihitā hoti bahipi nagare rakkhā
susaṁvihitā hoti antopi janapade rakkhā susaṁvihitā hoti
bahipi janapade rakkhā susaṁvihitā hoti so kho ahaṁ bhante

footnote: 1 yu. udāneti. 2 yu. rā. rañño sato.

page number: 163

evaṁ rakkhitopi 1- gopitopi santo bhīto ubbiggo ussaṅkī utrasto
viharāmi etarahi kho panāhaṁ eko 2- bhante araññagatopi
rukkhamūlagatopi suññāgāragatopi abhīto anubbiggo anussaṅkī
anutrasto apposukko pannalomo paradattavutto migabhūtena
cetasā viharāmīti imaṁ kho ahaṁ bhante atthavasaṁ sampassamāno
araññagatopi .pe. abhikkhaṇaṁ udānaṁ udānemi aho sukhaṁ
aho sukhanti. athakho bhagavā etamatthaṁ viditvā tāyaṁ velāyaṁ
imaṁ udānaṁ udānesi

[347] yassantarato na santi kopā
itibhavābhavatañca vītivatto
taṁ vigatabhayaṁ sukhaṁ 4- asokaṁ
devā nānubhavanti dassanāyāti.

[348] athakho bhagavā anupiyāyaṁ yathābhirantaṁ viharitvā yena
kosambī tena cārikaṁ pakkāmi anupubbena cārikaṁ caramāno
yena kosambī tadavasari. tatra sudaṁ bhagavā kosambiyaṁ viharati
ghositārāme.

[349] athakho devadattassa rahogatassa paṭisallīnassa evañcetaso
parivitakko udapādi kaṁ 5- nu kho ahaṁ pasādeyyaṁ yasmiṁ

footnote: 1 yu. rakkhito. 2 yu. ayaṁ pāṭho natthi. 3 yu. itisaddo natthi.
footnote: 4 ma. yu. sukhiṁ. 5 yu. kiṁ.

page number: 164

me pasanne bahu lābhasakkāro uppajjeyyāti. athakho devadattassa
etadahosi ayaṁ kho ajātasattu kumāro taruṇo (pts. vin ii, 185) ceva āyatiṁ
bhaddo ca yannūnāhaṁ ajātasattuṁ kumāraṁ pasādeyyaṁ tasmiṁ
me pasanne bahu lābhasakkāro uppajjissatīti. athakho devadatto
senāsanaṁ saṁsāmetvā pattacīvaramādāya yena rājagahaṁ tena
pakkāmi anupubbena yena rājagahaṁ tadavasari. athakho
devadatto sakavaṇṇaṁ paṭisaṁharitvā kumārakavaṇṇaṁ abhinimmitvā 1-
ahimekhalikāya ajātasattussa kumārassa uccaṅke 2- pāturahosi.
athakho ajātasattu kumāro bhīto ahosi ubbiggo ussaṅkī
utrasto. athakho devadatto ajātasattuṁ kumāraṁ etadavoca
bhāyasi maṁ tvaṁ kumārāti. āma bhāyāmi kosi tvanti.
ahaṁ devadattoti. sace kho tvaṁ bhante ayyo devadatto
iṅgha sakeneva vaṇṇena pātubhavassūti. athakho devadatto
kumārakavaṇṇaṁ paṭisaṁharitvā saṅghāṭipattacīvaradharo ajātasattussa
kumārassa purato aṭṭhāsi. athakho ajātasattu kumāro devadattassa
iminā iddhipāṭihāriyena abhippasanno pañcahi rathasatehi sāyaṁ
pātaṁ upaṭṭhānaṁ gacchati. pañca ca thālipākasatāni bhattābhihāro
abhihariyyati. athakho devadattassa lābhasakkārasilokena abhibhūtassa
pariyādinnacittassa evarūpaṁ icchāgataṁ uppajji ahaṁ bhikkhusaṅghaṁ

footnote: 1 ma. yu. abhinimminitvā. 2 ma. yu. ucchaṅge. rā. uccaṅge.

page number: 165

pariharissāmīti saha cittuppādā va devadatto tassā iddhiyā
parihāyi.

[350] tena kho samayena kakkudho 1- nāma koḷiyaputto
āyasmato mahāmoggallānassa upaṭṭhāko adhunā kālakato aññataraṁ
manomayaṁ kāyaṁ upapanno. tassa evarūpo attabhāvapaṭilābho
hoti seyyathāpi nāma dve vā tīṇi vā māgadhikāni 2- gāmakkhettāni.
so tena attabhāvapaṭilābhena neva attānaṁ na
paraṁ byābādheti. athakho kakkudho devaputto yenāyasmā
mahāmoggallāno tenupasaṅkami upasaṅkamitvā āyasmantaṁ
mahāmoggalānaṁ abhivādetvā ekamantaṁ aṭṭhāsi. ekamantaṁ ṭhito
kho kakkudho devaputto āyasmantaṁ mahāmoggallānaṁ etadavoca
devadattassa bhante lābhasakkārasilokena abhibhūtassa pariyādinnacittassa
evarūpaṁ icchāgataṁ uppajji ahaṁ bhikkhusaṅghaṁ pariharissāmīti
saha cittuppādā va bhante devadatto tassā iddhiyā parihīnoti.
idamavoca kakkudho devaputto idaṁ vatvā āyasmantaṁ
mahāmoggallānaṁ abhivādetvā padakkhiṇaṁ katvā tattheva
antaradhāyi.

[351] athakho āyasmā mahāmoggallāno yena bhagavā
tenupasaṅkami (pts. vin ii, 186) upasaṅkamitvā bhagavantaṁ abhivādetvā ekamantaṁ

footnote: 1 ma. yu. rā. kakudho. 2 ma. yu. māgadhakāni.

page number: 166

nisīdi. ekamantaṁ nisinno kho āyasmā mahāmoggallāno
bhagavantaṁ etadavoca kakkudho nāma bhante koḷiyaputto mama
upaṭṭhāko adhunā kālakato aññataraṁ manomayaṁ kāyaṁ upapanno
tassa evarūpo attabhāvapaṭilābho seyyathāpi nāma dve vā
tīṇi vā māgadhikāni gāmakkhettāni so tena attabhāvapaṭilābhena
neva attānaṁ na paraṁ byābādheti athakho bhante kakkudho
devaputto yenāhaṁ tenupasaṅkami upasaṅkamitvā maṁ abhivādetvā
ekamantaṁ aṭṭhāsi ekamantaṁ ṭhito kho bhante kakkudho devaputto
maṁ etadavoca devadattassa bhante lābhasakkārasilokena abhibhūtassa
pariyādinnacittassa evarūpaṁ icchāgataṁ uppajji ahaṁ bhikkhusaṅghaṁ
pariharissāmīti saha cittuppādā va bhante devadatto tassā
iddhiyā parihīnoti idamavoca bhante kakkudho devaputto idaṁ
vatvā maṁ abhivādetvā padakkhiṇaṁ katvā tattheva antaradhāyīti.
kiṁ pana te moggallāna kakkudho devaputto cetasā ceto
paricca vidito yaṅkiñci kakkudho devaputto bhāsati sabbantaṁ
tatheva hoti no aññathāti. cetasā ceto paricca vidito
va me bhante kakkudho devaputto yaṅkiñci kakkudho devaputto
bhāsati sabbantaṁ tatheva hoti no aññathāti. rakkhassetaṁ
moggallāna vācaṁ rakkhassetaṁ moggallāna vācaṁ idāni so
moghapuriso attanā va attānaṁ pātukarissati.

page number: 167

[352] pañcime moggallāna satthāro santo saṁvijjamānā
lokasmiṁ. katame pañca. idha moggallāna ekacco satthā
aparisuddhasīlo samāno parisuddhasīlomhīti paṭijānāti parisuddhaṁ
me sīlaṁ pariyodātaṁ asaṅkiliṭṭhanti ca 1-. tamenaṁ sāvakā evaṁ
jānanti ayaṁ kho bhavaṁ satthā aparisuddhasīlo samāno parisuddhasīlomhīti
paṭijānāti parisuddhaṁ me sīlaṁ pariyodātaṁ asaṅkiliṭṭhanti
ca mayaṁ ceva kho pana gihīnaṁ āroceyyāma nāssassa manāpaṁ
yaṁ kho panassa amanāpaṁ kathantaṁ 2- mayaṁ tena samudācareyyāma
sammannati kho pana cīvarapiṇḍapātasenāsanagilānapaccayabhesajjaparikkhārena
yaṁ tumo karissati tumo va tena paññāyissatīti.
evarūpaṁ kho moggallāna satthāraṁ sāvakā sīlato rakkhanti.
evarūpo ca pana satthā sāvakehi sīlato rakkhaṁ paccāsiṁsati.

[353] puna caparaṁ moggalāna idhekacco satthā aparisuddhājīvo
samāno parisuddhājīvomhīti paṭijānāti parisuddho me ājīvo
pariyodāto asaṅkiliṭṭhoti ca. tamenaṁ sāvakā evaṁ jānanti
ayaṁ kho bhavaṁ satthā aparisuddhājīvo samāno parisuddhājīvomhīti
paṭijānāti parisuddho me ājīvo pariyodāto (pts. vin ii, 187) asaṅkiliṭṭhoti
ca mayaṁ ceva kho pana gihīnaṁ āroceyyāma nāssassa manāpaṁ
yaṁ kho panassa amanāpaṁ kathantaṁ mayaṁ tena samudācareyyāma

footnote: 1 yu. casaddo na paññāyati. 2 ma. yu. kathaṁ naṁ.

page number: 168

sammannati kho pana cīvarapiṇḍapātasenāsanagilānapaccayabhesajjaparikkhārena
yaṁ tumo karissati tumo va tena paññāyissatīti.
evarūpaṁ kho moggallāna satthāraṁ sāvakā ājīvato rakkhanti.
evarūpo ca pana satthā sāvakehi ājīvato rakkhaṁ paccāsiṁsati.

[354] puna caparaṁ moggallāna idhekacco satthā aparisuddhadhammadesano
samāno parisuddhadhammadesanomhīti paṭijānāti parisuddhā
me dhammadesanā pariyodātā asaṅkiliṭṭhāti ca. tamenaṁ sāvakā
evaṁ jānanti ayaṁ kho bhavaṁ satthā aparisuddhadhammadesano samāno
parisuddhadhammadesanomhīti paṭijānāti parisuddhā me dhammadesanā
pariyodātā asaṅkiliṭṭhāti ca mayaṁ ceva kho pana gihīnaṁ āroceyyāma
nāssassa manāpaṁ yaṁ kho panassa amanāpaṁ kathantaṁ mayaṁ tena
samudācareyyāma sammannati kho pana cīvarapiṇḍapātasenāsanagilāna-
paccayabhesajjaparikkhārena yaṁ tumo karissati tumo va tena
paññāyissatīti. evarūpaṁ kho moggallāna satthāraṁ sāvakā
dhammadesanato rakkhanti. evarūpo ca pana satthā sāvakehi
dhammadesanato rakkhaṁ paccāsiṁsati.

[355] puna caparaṁ moggallāna idhekacco satthā aparisuddhaveyyākaraṇo
samāno parisuddhaveyyākaraṇomhīti paṭijānāti
parisuddhaṁ me veyyākaraṇaṁ pariyodātaṁ asaṅkiliṭṭhanti ca. tamenaṁ
sāvakā evaṁ jānanti ayaṁ kho bhavaṁ satthā aparisuddhaveyyākaraṇo

page number: 169

samāno parisuddhaveyyākaraṇomhīti paṭijānāti parisuddhaṁ me
veyyākaraṇaṁ pariyodātaṁ asaṅkiliṭṭhanti ca mayaṁ ceva kho pana
gihīnaṁ āroceyyāma nāssassa manāpaṁ yaṁ kho panassa amanāpaṁ
kathantaṁ mayaṁ tena samudācareyyāma sammannati kho pana
cīvarapiṇḍapātasenāsanagilānapaccayabhesajjaparikkhārena yaṁ tumo karissati tumo
va tena paññāyissatīti. evarūpaṁ kho 1- moggallāna satthāraṁ
sāvakā veyyākaraṇato rakkhanti. evarūpo ca pana satthā sāvakehi
veyyākaraṇato rakkhaṁ paccāsiṁsati.

[356] puna caparaṁ moggallāna idhekacco satthā aparisuddhañāṇadassano
samāno parisuddhañāṇadassanomhīti paṭijānāti
parisuddhaṁ me ñāṇadassanaṁ pariyodātaṁ asaṅkiliṭṭhanti ca. tamenaṁ
sāvakā evaṁ jānanti ayaṁ kho bhavaṁ satthā aparisuddhañāṇadassano
samāno parisuddhañāṇadassanomhīti paṭijānāti parisuddhaṁ me
ñāṇadassanaṁ pariyodātaṁ asaṅkiliṭṭhanti ca mayaṁ ceva kho pana
gihīnaṁ āroceyyāma nāssassa manāpaṁ yaṁ kho panassa amanāpaṁ
kathantaṁ mayaṁ tena samudācareyyāma sammannati kho pana
cīvarapiṇḍapātasenāsanagilānapaccayabhesajjaparikkhārena yaṁ tumo karissati
tumo va tena paññāyissatīti. evarūpaṁ kho 1- moggallāna satthāraṁ
sāvakā ñāṇadassanato rakkhanti. evarūpo ca pana satthā
sāvakehi ñāṇadassanato rakkhaṁ paccāsiṁsati. ime kho moggalāna

footnote: 1 ma. kho pana.

page number: 170

pañca satthāro santo saṁvijjamānā lokasmiṁ.

[357] ahaṁ kho pana moggallāna parisuddhasīlo samāno
parisuddhasīlomhīti paṭijānāmi parisuddhaṁ me sīlaṁ pariyodātaṁ
asaṅkiliṭṭhanti ca 1- na ca maṁ sāvakā sīlato rakkhanti na
cāhaṁ sāvakehi sīlato rakkhaṁ paccāsiṁsāmi. parisuddhājīvo samāno
.pe. parisuddhadhammadesano samāno .pe. parisuddhaveyyākaraṇo
.pe. parisuddhañāṇadassano samāno parisuddhañāṇadassanomhīti
paṭijānāmi parisuddhaṁ me ñāṇadassanaṁ pariyodātaṁ asaṅkiliṭṭhanti
ca 1- na ca maṁ sāvakā ñāṇadassanato rakkhanti na cāhaṁ
sāvakehi ñāṇadassanato rakkhaṁ paccāsiṁsāmīti.

[358] athakho bhagavā kosambiyaṁ yathābhirantaṁ viharitvā yena
rājagahaṁ tena cārikaṁ pakkāmi anupubbena cārikañcaramāno
yena rājagahaṁ tadavasari. tatra sudaṁ bhagavā rājagahe viharati
veḷuvane kalandakanivāpe.

[359] athakho sambahulā bhikkhū yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu. ekamantaṁ
nisinnā kho te bhikkhū bhagavantaṁ etadavocuṁ devadattassa bhante
ajātasattu kumāro pañcahi rathasatehi sāyaṁ pātaṁ upaṭṭhānaṁ
gacchati pañca ca thālipākasatāni bhattābhihāro abhihariyyatīti.
mā bhikkhave devadattassa lābhasakkārasilokaṁ pihayittha yāvakīvañca

footnote: 1 yu. casaddo natthi.

page number: 171

bhikkhave devadattassa ajātasattu kumāro pañcahi rathasatehi sāyaṁ
pātaṁ upaṭṭhānaṁ (pts. vin ii, 188) gamissati pañca ca thālipākasatāni bhattābhihāro
abhihariyyissati hāniyeva bhikkhave devadattassa pāṭikaṅkhā kusalesu
dhammesu no vuḍḍhi seyyathāpi bhikkhave caṇḍassa kukkurassa
nāsāya pittaṁ bhindeyyuṁ evaṁ hi so bhikkhave kukkuro bhiyyoso
mattāya caṇḍataro assa evameva kho bhikkhave yāvakīvañca
devadattassa ajātasattu kumāro pañcahi rathasatehi sāyaṁ pātaṁ
upaṭṭhānaṁ gamissati pañca ca thālipākasatāni bhattābhihāro
abhihariyyissati hāniyeva bhikkhave devadattassa pāṭikaṅkhā kusalesu
dhammesu no vuḍḍhi. attavadhāya bhikkhave devadattassa lābhasakkārasiloko
udapādi parābhavāya devadattassa lābhasakkārasiloko
udapādi seyyathāpi bhikkhave kadalī attavadhāya phalaṁ deti parābhavāya
phalaṁ deti evameva kho bhikkhave attavadhāya devadattassa
lābhasakkārasiloko udapādi parābhavāya devadattassa lābhasakkārasiloko
udapādi seyyathāpi bhikkhave veḷu attavadhāya phalaṁ deti parābhavāya
phalaṁ deti evameva kho bhikkhave attavadhāya devadattassa
lābhasakkārasiloko udapādi parābhavāya devadattassa lābhasakkārasiloko
udapādi seyyathāpi bhikkhave naḷo attavadhāya phalaṁ deti parābhavāya
phalaṁ deti evameva kho bhikkhave attavadhāya devadattassa
lābhasakkārasiloko udapādi parābhavāya devadattassa lābhasakkārasiloko

page number: 172

udapādi seyyathāpi bhikkhave assatarī attavadhāya gabbhaṁ gaṇhāti
parābhavāya gabbhaṁ gaṇhāti evameva kho bhikkhave attavadhāya
devadattassa lābhasakkārasiloko udapādi parābhavāya devadattassa
lābhasakkārasiloko udapādīti.

[360] phalaṁ ve kadaliṁ hanti phalaṁ veḷuṁ phalaṁ naḷaṁ
sakkāro kāpurisaṁ hanti gabbho assatariṁ yathāti.
paṭhamabhāṇavāraṁ niṭṭhitaṁ.

[361] tena kho pana samayena bhagavā mahatiyā parisāya
parivuto dhammaṁ desento nisinno hoti sarājikāya 1-. athakho
devadatto uṭṭhāyāsanā ekaṁsaṁ uttarāsaṅgaṁ karitvā yena bhagavā
tenañjaliṁ paṇāmetvā bhagavantaṁ etadavoca jiṇṇodāni bhante
bhagavā vuḍḍho mahallako addhagato vayoanuppatto apposukkodāni
bhante bhagavā diṭṭhadhammasukhavihāramanuyutto viharatu mama
bhikkhusaṅghaṁ nissajjatu ahaṁ bhikkhusaṅghaṁ pariharissāmīti. alaṁ devadatta
mā te rucci bhikkhusaṅghaṁ pariharitunti. dutiyampi kho .pe.
tatiyampi kho devadatto bhagavantaṁ etadavoca jiṇṇodāni bhante
bhagavā vuḍḍho mahallako addhagato vayoanuppatto apposukkodāni
bhante bhagavā diṭṭhadhammasukhavihāramanuyutto viharatu mama bhikkhusaṅghaṁ
nissajjatu ahaṁ bhikkhusaṅghaṁ pariharissāmīti. sārīputtamoggallānānaṁpi

footnote: 1 ma. yu. parisāya.

page number: 173

kho ahaṁ devadatta bhikkhusaṅghaṁ na nissajjeyyaṁ
kiṁ pana tuyhaṁ chavassa kheḷāsakassāti 1-. athakho devadatto
sarājikāyapi (pts. vin ii, 189) maṁ bhagavā parisāya kheḷāsakavādena 2- apasādeti
sārīputtamoggallāne va ukkaṁsatīti kupito anattamano bhagavantaṁ
abhivādetvā padakkhiṇaṁ katvā pakkāmi. ayañca carahi 3- devadattassa
bhagavati paṭhamo āghāto ahosi.

[362] athakho bhagavā bhikkhū āmantesi tenahi bhikkhave
saṅgho devadattassa rājagahe pakāsanīyakammaṁ karotu pubbe
devadattassa aññā pakati ahosi idāni aññā pakati yaṁ
devadatto kareyya kāyena vācāya na tena buddho vā dhammo
vā saṅgho vā daṭṭhabbo devadatto va tena daṭṭhabboti.
evañca pana bhikkhave kātabbaṁ. byattena bhikkhunā paṭibalena
saṅgho ñāpetabbo suṇātu me bhante saṅgho yadi saṅghassa
pattakallaṁ saṅgho devadattassa rājagahe pakāsanīyakammaṁ kareyya
pubbe devadattassa aññā pakati ahosi idāni aññā pakati
yaṁ devadatto kareyya kāyena vācāya na tena buddho vā
dhammo vā saṅgho vā daṭṭhabbo devadatto va tena daṭṭhabboti.
esā ñatti. suṇātu me bhante saṅgho saṅgho devadattassa

footnote: 1 yu. kheḷāpakassāti. 2 yu. kheḷāpakavādena. 3 yu. tarahi.

page number: 174

rājagahe pakāsanīyakammaṁ karoti pubbe devadattassa aññā
pakati ahosi idāni aññā pakati yaṁ devadatto kareyya
kāyena vācāya na tena buddho vā dhammo vā saṅgho vā
daṭṭhabbo devadatto va tena daṭṭhabboti. yassāyasmato
khamati devadattassa rājagahe pakāsanīyakammassa karaṇaṁ pubbe
devadattassa aññā pakati ahosi idāni aññā pakati yaṁ
devadatto kareyya kāyena vācāya na tena buddho vā dhammo
vā saṅgho vā daṭṭhabbo devadatto va tena daṭṭhabboti
so tuṇhassa yassa nakkhamati so bhāseyya. kataṁ saṅghena
devadattassa rājagahe pakāsanīyakammaṁ pubbe devadattassa aññā
pakati ahosi idāni aññā pakati yaṁ devadatto kareyya
kāyena vācāya na tena buddho vā dhammo vā saṅgho vā
daṭṭhabbo devadatto va tena daṭṭhabboti khamati saṅghassa
tasmā tuṇhī. evametaṁ dhārayāmīti.

[363] athakho bhagavā āyasmantaṁ sārīputtaṁ āmantesi tenahi
tvaṁ sārīputta devadattaṁ rājagahe pakāsehīti. pubbe mayā
bhante devadattassa rājagahe vaṇṇo bhāsito mahiddhiko godhiputto
mahānubhāvo godhiputtoti kathāhaṁ bhante devadattaṁ rājagahe
pakāsemīti. nanu tayā sārīputta bhūtoyeva devadattassa rājagahe
vaṇṇo bhāsito mahiddhiko godhiputto mahānubhāvo godhiputtoti.

page number: 175

evaṁ bhanteti. evameva kho tvaṁ sārīputta bhūtaññeva devadattaṁ
rājagahe pakāsehīti. evaṁ bhanteti kho āyasmā sāriputto
bhagavato paccassosi.

[364] athakho bhagavā bhikkhū āmantesi tenahi bhikkhave saṅgho
sāriputtaṁ sammannatu devadattaṁ rājagahe pakāsetuṁ pubbe devadattassa
aññā pakati ahosi idāni aññā pakati yaṁ devadatto kareyya
kāyena vācāya na tena buddho vā dhammo vā saṅgho vā daṭṭhabbo
devadatto va tena daṭṭhabboti. evañca pana bhikkhave
sammannitabbo. paṭhamaṁ sārīputto yācitabbo. yācitvā byattena
bhikkhunā paṭibalena saṅgho ñāpetabbo suṇātu me bhante saṅgho yadi
saṅghassa pattakallaṁ saṅgho āyasmantaṁ sārīputtaṁ (pts. vin ii, 190) sammanneyya
devadattaṁ rājagahe pakāsetuṁ pubbe devadattassa aññā pakati
ahosi idāni aññā pakati yaṁ devadatto kareyya kāyena
vācāya na tena buddho vā dhammo vā saṅgho vā daṭṭhabbo
devadatto va tena daṭṭhabboti. esā ñatti. suṇātu me
bhante saṅgho saṅgho āyasmantaṁ sārīputtaṁ sammannati devadattaṁ
rājagahe pakāsetuṁ pubbe devadattassa aññā pakati ahosi
idāni aññā pakati yaṁ devadatto kareyya kāyena vācāya
na tena buddho vā dhammo vā saṅgho vā daṭṭhabbo devadatto
va tena daṭṭhabboti. yassāyasmato khamati āyasmato sārīputtassa

page number: 176

sammati devadattaṁ rājagahe pakāsetuṁ pubbe devadattassa aññā
pakati ahosi idāni aññā pakati yaṁ devadatto kareyya
kāyena vācāya na tena buddho vā dhammo vā saṅgho vā
daṭṭhabbo devadatto va tena daṭṭhabboti so tuṇhassa yassa
nakkhamati so bhāseyya. sammato saṅghena āyasmā sārīputto
devadattaṁ rājagahe pakāsetuṁ pubbe devadattassa aññā pakati
ahosi idāni aññā pakati yaṁ devadatto kareyya kāyena
vācāya na tena buddho vā dhammo vā saṅgho vā daṭṭhabbo
devadatto va tena daṭṭhabboti khamati saṅghassa tasmā tuṇhī.
evametaṁ dhārayāmīti.

[365] sammato cāyasmā sārīputto sambahulehi bhikkhūhi
saddhiṁ rājagahaṁ pavisitvā devadattaṁ rājagahe pakāsesi pubbe
devadattassa aññā pakati ahosi idāni aññā pakati yaṁ
devadatto kareyya kāyena vācāya na tena buddho vā dhammo
vā saṅgho vā daṭṭhabbo devadatto va tena daṭṭhabboti.
tattha ye te manussā assaddhā appasannā dubbuddhino te
evamāhaṁsu ussuyyakā ime samaṇā sakyaputtiyā devadattassa
lābhasakkāraṁ ussuyyantīti. ye pana te manussā saddhā pasannā
paṇḍitā subuddhimanto te evamāhaṁsu na kho idaṁ orakaṁ
bhavissati yathā bhagavā devadattaṁ rājagahe pakāsāpetīti.

page number: 177

[366] athakho devadatto yena ajātasattu kumāro
tenupasaṅkami upasaṅkamitvā ajātasattuṁ kumāraṁ etadavoca pubbe
kho kumāra manussā dīghāyukā etarahi appāyukā ṭhānaṁ kho
panetaṁ vijjati yaṁ tvaṁ kumāro va samāno kālaṁ kareyyāsi tenahi
tvaṁ kumāra pitaraṁ hantvā rājā hohi ahaṁ bhagavantaṁ hantvā buddho
bhavissāmīti. athakho ajātasattu kumāro ayyo kho devadatto
mahiddhiko mahānubhāvo jāneyyāpi 1- ayyo devadattoti ūruyā
potthanikaṁ bandhitvā divā divassa bhīto ubbiggo ussaṅkī
utrasto sahasā antepuraṁ pāvisi. addasaṁsu kho antepurapālakā 2-
mahāmattā ajātasattuṁ kumāraṁ divā divassa bhītaṁ ubbiggaṁ ussaṅkiṁ
utrastaṁ sahasā antepuraṁ pavisantaṁ disvāna aggahesuṁ. te
vicinantā ūruyā potthanikaṁ baddhaṁ disvā ajātasattuṁ kumāraṁ
etadavocuṁ kiṁ tvaṁ kumāra kattukāmosīti. pitaraṁ 3- hantukāmomhīti.
kenāsi ussāhitoti. ayyena devadattenāti. ekacce
mahāmattā evaṁ matiṁ akaṁsu kumāro ca hantabbo devadatto
ca sabbe ca bhikkhū hantabbāti. ekacce mahāmattā evaṁ
matiṁ akaṁsu na bhikkhū hantabbā na bhikkhū kiñci aparajjhanti
kumāro ca hantabbo devadatto cāti. ekacce mahāmattā
evaṁ matiṁ akaṁsu na kumāro hantabbo na devadatto na

footnote: 1 ma. jāneyyāsi. 2 ma. yu. addasāsuṁ kho antepure upacārakā. 3 ma. yu. hi.

page number: 178

bhikkhū hantabbā rañño ārocetabbaṁ yathā rājā vakkhati
tathā karissāmāti.

[367] athakho te mahāmattā ajātasattuṁ kumāraṁ ādāya yena
rājā māgadho seniyo bimbisāro (pts. vin ii, 191) tenupasaṅkamiṁsu upasaṅkamitvā
rañño māgadhassa seniyassa bimbisārassa etamatthaṁ ārocesuṁ.
kathaṁ bhaṇe mahāmattehi mati katāti. ekacce deva mahāmattā
evaṁ matiṁ akaṁsu kumāro ca hantabbo devadatto ca sabbe
ca bhikkhū hantabbāti ekacce mahāmattā evaṁ matiṁ akaṁsu na
bhikkhū hantabbā na bhikkhū kiñci aparajjhanti kumāro ca
hantabbo devadatto cāti ekacce mahāmattā evaṁ matiṁ akaṁsu
na kumāro hantabbo na devadatto na bhikkhū hantabbā
rañño ārocetabbaṁ yathā rājā vakkhati tathā karissāmāti.
kiṁ bhaṇe karissati buddho vā dhammo vā saṅgho vā nanu
bhagavatā paṭikacceva devadatto rājagahe pakāsāpito pubbe
devadattassa aññā pakati ahosi idāni aññā pakati yaṁ
devadatto kareyya kāyena vācāya na tena buddho vā dhammo
vā saṅgho vā daṭṭhabbo devadatto va tena daṭṭhabboti.
tattha ye te mahāmattā evaṁ matiṁ akaṁsu kumāro ca hantabbo
devadatto ca sabbe ca bhikkhū hantabbāti te aṭṭhāne 1- akāsi.

footnote: 1 yu. abhabbe.

page number: 179

ye te mahāmattā evaṁ matiṁ akaṁsu na bhikkhū hantabbā na
bhikkhū kiñci aparajjhanti kumāro ca hantabbo devadatto
cāti te nīce ṭhāne ṭhapesi. ye te mahāmattā evaṁ matiṁ
akaṁsu na kumāro hantabbo na devadatto na bhikkhū hantabbā
rañño ārocetabbaṁ yathā rājā vakkhati tathā karissāmāti
te ucce ṭhāne ṭhapesi. athakho rājā māgadho seniyo
bimbisāro ajātasattuṁ kumāraṁ etadavoca kissa maṁ tvaṁ kumāra
hantukāmosīti. rajjenamhi deva atthikoti. sace kho tvaṁ
kumāra rajjena atthiko etaṁ te rajjanti ajātasattussa kumārassa
rajjaṁ niyyādesi.

[368] athakho devadatto yena ajātasattu kumāro
tenupasaṅkami upasaṅkamitvā ajātasattuṁ kumāraṁ etadavoca purise
mahārāja āṇāpehi ye samaṇaṁ gotamaṁ jīvitā voropessantīti.
athakho ajātasattu kumāro manusse āṇāpesi yathā bhaṇe
ayyo devadatto āha tathā karothāti 1-. athakho devadatto
ekaṁ purisaṁ āṇāpesi gacchāvuso amukasmiṁ okāse samaṇo
gotamo viharati taṁ jīvitā voropetvā iminā maggena āgacchāti
tasmiṁ magge dve purise ṭhapesi yo iminā maggena eko
puriso āgacchati taṁ jīvitā voropetvā iminā maggena
āgacchathāti tasmiṁ magge cattāro purise ṭhapesi ye iminā

footnote: 1 ma. kareyyāthāti.

page number: 180

maggena dve purisā āgacchanti te jīvitā voropetvā iminā
maggena āgacchathāti tasmiṁ magge aṭṭha purise ṭhapesi ye
iminā maggena cattāro purisā āgacchanti te (pts. vin ii, 192) jīvitā
voropetvā iminā maggena āgacchathāti tasmiṁ magge soḷasa
purise ṭhapesi ye iminā maggena aṭṭha purisā āgacchanti
te jīvitā voropetvā āgacchathāti.

[369] athakho so eko puriso asicammaṁ gahetvā dhanukalāpaṁ
sannayhitvā yena bhagavā tenupasaṅkami upasaṅkamitvā bhagavato
avidūre bhīto ubbiggo ussaṅkī utrasto patthaddhena kāyena
aṭṭhāsi. addasā kho bhagavā taṁ purisaṁ bhītaṁ ubbiggaṁ ussaṅkiṁ
utrastaṁ patthaddhena kāyena ṭhitaṁ disvāna taṁ purisaṁ etadavoca
ehāvuso mā bhāyīti. athakho so puriso asicammaṁ ekamantaṁ
karitvā dhanukalāpaṁ nikkhipitvā yena bhagavā tenupasaṅkami upasaṅkamitvā
bhagavato pādesu sirasā nipatitvā bhagavantaṁ etadavoca
accayo maṁ bhante accagamā yathābālaṁ yathāmūḷhaṁ yathāakusalaṁ yvāhaṁ
duṭṭhacitto vadhakacitto idhupasaṅkanto tassa me bhante bhagavā
accayaṁ accayato paṭiggaṇhātu āyatiṁ saṁvarāyāti. iṅgha 1- tvaṁ
āvuso accayo accagamā yathābālaṁ yathāmūḷhaṁ yathāakusalaṁ yaṁ
tvaṁ duṭṭhacitto vadhakacitto idhupasaṅkanto yato ca kho tvaṁ

footnote: 1 ma. yu. taggha.

page number: 181

āvuso accayaṁ accayato disvā yathādhammaṁ paṭikarosi tante mayaṁ
paṭiggaṇhāma vuḍḍhi hesā āvuso ariyassa vinaye yo
accayaṁ accayato disvā yathādhammaṁ paṭikaroti āyatiṁ saṁvaraṁ
āpajjatīti. athakho bhagavā tassa purisassa anupubbikathaṁ kathesi
seyyathīdaṁ dānakathaṁ sīlakathaṁ saggakathaṁ kāmānaṁ ādīnavaṁ okāraṁ
saṅkilesaṁ nekkhamme ānisaṁsaṁ pakāsesi. yadā taṁ bhagavā
aññāsi kallacittaṁ muducittaṁ vinīvaraṇacittaṁ udaggacittaṁ pasannacittaṁ
atha yā buddhānaṁ sāmukkaṁsikā dhammadesanā taṁ pakāsesi dukkhaṁ
samudayaṁ nirodhaṁ maggaṁ. seyyathāpi nāma suddhaṁ vatthaṁ apagatakāḷakaṁ
sammadeva rajanaṁ paṭiggaṇheyya evameva tassa purisassa tasmiṁyeva
āsane virajaṁ vītamalaṁ dhammacakkhuṁ udapādi yaṅkiñci samudayadhammaṁ
sabbantaṁ nirodhadhammanti. athakho so puriso diṭṭhadhammo pattadhammo
viditadhammo pariyogāḷhadhammo tiṇṇavicikiccho vigatakathaṁkatho
vesārajjappatto aparappaccayo satthusāsane bhagavantaṁ etadavoca
abhikkantaṁ bhante abhikkantaṁ bhante seyyathāpi bhante nikkujjitaṁ
vā ukkujjeyya paṭicchannaṁ vā vivareyya mūḷhassa vā maggaṁ
ācikkheyya andhakāre vā telappajjotaṁ dhāreyya cakkhumanto
rūpāni dakkhantīti evamevaṁ bhagavatā anekapariyāyena dhammo
pakāsito esāhaṁ bhante bhagavantaṁ (pts. vin ii, 193) saraṇaṁ gacchāmi dhammañca
bhikkhusaṅghañca upāsakaṁ maṁ bhagavā dhāretu ajjatagge pāṇupetaṁ

page number: 182

saraṇaṁ gatanti. athakho bhagavā taṁ purisaṁ etadavoca mā kho
tvaṁ āvuso iminā maggena gaccha iminā maggena gacchāhīti
aññena maggena uyyojesi.

[370] athakho te dve purisā kiṁ nu kho so eko
puriso cirena āgacchatīti paṭipathaṁ gacchantā addasaṁsu bhagavantaṁ
aññatarasmiṁ rukkhamūle nisinnaṁ disvāna yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu. tesaṁ
bhagavā anupubbikathaṁ kathesi .pe. aparappaccayā satthusāsane
bhagavantaṁ etadavocuṁ abhikkantaṁ bhante abhikkantaṁ bhante .pe.
upāsake no bhagavā dhāretu ajjatagge pāṇupete saraṇaṁ gateti.
athakho bhagavā te purise etadavoca mā kho tumhe āvuso
iminā maggena gacchatha iminā maggena gacchathāti aññena
maggena uyyojesi.

[371] athakho te cattāro purisā .pe. athakho te aṭṭha
purisā .pe. athakho te soḷasa purisā kiṁ nu kho te aṭṭha
purisā cirena āgacchantīti paṭipathaṁ gacchantā addasaṁsu bhagavantaṁ
aññatarasmiṁ rukkhamūle nisinnaṁ disvāna yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu. tesaṁ
bhagavā anupubbikathaṁ kathesi seyyathīdaṁ dānakathaṁ sīlakathaṁ .pe.
aparappaccayā satthusāsane bhagavantaṁ etadavocuṁ abhikkantaṁ bhante

page number: 183

abhikkantaṁ bhante .pe. upāsake no bhagavā dhāretu ajjatagge
pāṇupete saraṇaṁ gateti 1-. athakho so eko puriso yena
devadatto tenupasaṅkami upasaṅkamitvā devadattaṁ etadavoca
nāhaṁ bhante sakkomi taṁ bhagavantaṁ jīvitā voropetuṁ mahiddhiko
so bhagavā mahānubhāvoti. alaṁ āvuso mā tvaṁ samaṇaṁ gotamaṁ
jīvitā voropesi ahameva samaṇaṁ gotamaṁ jīvitā voropessāmīti.

[372] tena kho pana samayena bhagavā gijjhakūṭassa pabbatassa
chāyāyaṁ 2- caṅkamati. athakho devadatto gijjhakūṭaṁ pabbataṁ
abhirūyhitvā 3- mahatiṁ silaṁ pavijjhi imāya samaṇaṁ gotamaṁ jīvitā
voropessāmīti. dve pabbatakūṭā samāgantvā taṁ silaṁ sampaṭicchiṁsu.
tato papaṭikā uppatitvā bhagavato pāde ruhiraṁ uppādesi.
athakho bhagavā uddhaṁ ulloketvā devadattaṁ etadavoca bahuṁ tayā
moghapurisa apuññaṁ pasutaṁ yaṁ tvaṁ duṭṭhacitto vadhakacitto
tathāgatassa ruhiraṁ uppādesīti. athakho bhagavā bhikkhū āmantesi
idaṁ bhikkhave devadattena paṭhamaṁ anantarikakammaṁ upacitaṁ yaṁ duṭṭhacittena
vadhakacittena tathāgatassa ruhiraṁ uppāditanti. assosuṁ (pts. vin ii, 194) kho bhikkhū
devadattena kira bhagavato vadho payuttoti. te ca 4- bhikkhū
bhagavato vihārassa parito parito caṅkamanti uccāsaddā mahāsaddā

footnote: 1 ma. pāṇupetaṁ saraṇaṁ gateti. 2 ma. chāyāya. yu. pacchāyāyaṁ.
footnote: 3 ma. ārūhitvā. yu. abhirūhitvā. 4 yu. tedha.

page number: 184

sajjhāyaṁ karontā bhagavato rakkhāvaraṇaguttiyā. assosi kho
bhagavā uccāsaddaṁ mahāsaddaṁ sajjhāyasaddaṁ sutvāna āyasmantaṁ
ānandaṁ āmantesi kinnu kho so ānanda uccāsaddo mahāsaddo
sajjhāyasaddoti. assosuṁ kho bhante bhikkhū devadattena kira
bhagavato vadho payuttoti te ca bhante bhikkhū bhagavato vihārassa
parito parito caṅkamanti uccāsaddā mahāsaddā sajjhāyaṁ karontā
bhagavato rakkhāvaraṇaguttiyā so eso bhagavā uccāsaddo
mahāsaddo sajjhāyasaddoti. tenahānanda mama vacanena te bhikkhū
āmantehi satthā āyasmante āmantetīti. evaṁ bhanteti
kho āyasmā ānando bhagavato paṭissutvā yena te bhikkhū
tenupasaṅkami upasaṅkamitvā te bhikkhū etadavoca satthā
āyasmante āmantetīti. evamāvusoti kho te bhikkhū āyasmato
ānandassa paṭissutvā yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu. ekamantaṁ nisinne
kho te bhikkhū bhagavā etadavoca aṭṭhānametaṁ bhikkhave anavakāso
yo parupakkamena tathāgataṁ jīvitā voropeyya na parupakkamena
bhikkhave tathāgatā parinibbāyanti 1-. pañcime bhikkhave satthāro
santo saṁvijjamānā lokasmiṁ katame pañca idha bhikkhave
ekacco satthā aparisuddhasīlo samāno parisuddhasīlomhīti paṭijānāti

footnote: 1 ma. yu. rā. anupakkamena bhikkhave tathāgatā parinibbāyanti.

page number: 185

parisuddhaṁ me sīlaṁ pariyodātaṁ asaṅkiliṭṭhanti ca.
tamenaṁ sāvakā evaṁ jānanti ayaṁ kho bhavaṁ satthā aparisuddhasīlo
samāno parisuddhasīlomhīti paṭijānāti parisuddhaṁ me sīlaṁ pariyodātaṁ
asaṅkiliṭṭhanti ca mayañceva kho pana gihīnaṁ āroceyyāma
nāssassa manāpaṁ yaṁ kho panassa amanāpaṁ kathantaṁ mayantena
samudācareyyāma sammannati kho pana cīvarapiṇḍapātasenāsanagilāna-
paccayabhesajjaparikkhārena yaṁ tumo karissati tumo va tena
paññāyissatīti. evarūpaṁ kho bhikkhave satthāraṁ sāvakā sīlato
rakkhanti. evarūpo ca pana satthā sāvakehi sīlato rakkhaṁ
paccāsiṁsati.

[373] puna caparaṁ bhikkhave idhekacco satthā aparisuddhājīvo
samāno parisuddhājīvomhīti paṭijānāti .pe. evarūpaṁ kho
bhikkhave satthāraṁ sāvakā ājīvato rakkhanti. evarūpo ca pana
satthā sāvakehi ājīvato rakkhaṁ paccāsiṁsati.

[374] puna caparaṁ bhikkhave idhekacco satthā aparisuddhadhammadesano
samāno parisuddhadhammadesanomhīti paṭijānāti .pe.
evarūpaṁ kho bhikkhave satthāraṁ sāvakā dhammadesanato rakkhanti.
evarūpo ca pana satthā sāvakehi dhammadesanato rakkhaṁ paccāsiṁsati.

[375] puna caparaṁ bhikkhave idhekacco satthā aparisuddhaveyyākaraṇo
samāno parisuddhaveyyākaraṇomhīti paṭijānāti

page number: 186

.pe. evarūpaṁ kho bhikkhave satthāraṁ sāvakā veyyākaraṇato
rakkhanti. evarūpo ca pana satthā sāvakehi veyyākaraṇato rakkhaṁ
paccāsiṁsati.

[376] puna caparaṁ bhikkhave idhekacco satthā aparisuddhañāṇadassano
samāno parisuddhañāṇadassanomhīti paṭijānāti parisuddhaṁ
me ñāṇadassanaṁ pariyodātaṁ asaṅkiliṭṭhanti ca. tamenaṁ
sāvakā evaṁ jānanti ayaṁ kho bhavaṁ satthā aparisuddhañāṇadassano
parisuddhañāṇadassanomhīti paṭijānāti parisuddhaṁ me
ñāṇadassanaṁ pariyodātaṁ asaṅkiliṭṭhanti ca mayañceva kho pana
gihīnaṁ āroceyyāma nāssassa manāpaṁ yaṁ kho panassa amanāpaṁ
kathantaṁ mayantena samudācareyyāma sammannati kho pana
cīvarapiṇḍapātasenāsanagilānapaccayabhesajjaparikkhārena yaṁ tumo karissati
tumo va tena paññāyissatīti. evarūpaṁ kho bhikkhave satthāraṁ
sāvakā ñāṇadassanato rakkhanti. evarūpo ca pana satthā
sāvakehi ñāṇadassanato rakkhaṁ paccāsiṁsati. ime kho bhikkhave
pañca satthāro santo saṁvijjamānā lokasmiṁ. ahaṁ kho pana
bhikkhave parisuddhasīlo samāno parisuddhasīlomhīti paṭijānāmi
parisuddhaṁ me sīlaṁ pariyodātaṁ asaṅkiliṭṭhanti ca. na ca maṁ
sāvakā sīlato rakkhanti. na cāhaṁ sāvakehi sīlato rakkhaṁ
paccāsiṁsāmi. ahaṁ kho pana bhikkhave parisuddhājīvo samāno

page number: 187

.pe. parisuddhadhammadesano samāno .pe. parisuddhaveyyākaraṇo
.pe. parisuddhañāṇadassano samāno parisuddhañāṇadassanomhīti
paṭijānāmi parisuddhaṁ me ñāṇadassanaṁ pariyodātaṁ asaṅkiliṭṭhanti
ca. na ca maṁ sāvakā ñāṇadassanato rakkhanti. na cāhaṁ
sāvakehi ñāṇadassanato rakkhaṁ paccāsiṁsāmi. aṭṭhānametaṁ
bhikkhave anavakāso yo parupakkamena tathāgataṁ jīvitā voropeyya
na parupakkamena bhikkhave tathāgatā parinibbāyanti. gacchatha
tumhe bhikkhave yathāvihāraṁ arakkhiyā bhikkhave tathāgatāti.

[377] tena kho pana samayena rājagahe nāḷāgiri nāma hatthī
caṇḍo hoti manussaghātako. athakho devadatto rājagahaṁ
pavisitvā hatthisālaṁ gantvā hatthibhaṇḍe etadavoca mayaṁ kho
bhaṇe rājañātakā nāma paṭibalā nīcaṭṭhāniyaṁ uccaṭṭhāne ṭhapetuṁ
bhattaṁpi vetanaṁpi vaḍḍhāpetuṁ tenahi bhaṇe yadā samaṇo gotamo
imaṁ racchaṁ paṭipanno hoti tadā imaṁ nāḷāgiriṁ hatthiṁ muñcitvā
imaṁ racchaṁ paṭipādethāti. evaṁ bhanteti kho te hatthibhaṇḍā
devadattassa paccassosuṁ. athakho bhagavā pubbaṇhasamayaṁ nivāsetvā
pattacīvaramādāya sambahulehi (pts. vin ii, 195) bhikkhūhi saddhiṁ rājagahaṁ 1- pāvisi.
athakho bhagavā taṁ racchaṁ paṭipajji. addasaṁsu kho te hatthibhaṇḍā
bhagavantaṁ taṁ racchaṁ paṭipannaṁ disvāna nāḷāgiriṁ hatthiṁ 2- muñcitvā
taṁ racchaṁ paṭipādesuṁ. addasā kho nāḷāgiri hatthī bhagavantaṁ

footnote: 1 ma. yu. piṇḍāya. 2 ma. ayaṁ pāṭho natthi.

page number: 188

dūrato va āgacchantaṁ disvāna soṇḍaṁ ussāpetvā pahaṭṭhakaṇṇavālo
yena bhagavā tena abhidhāvi. addasaṁsu kho te bhikkhū
nāḷāgiriṁ hatthiṁ dūrato va āgacchantaṁ disvāna bhagavantaṁ etadavocuṁ
ayaṁ bhante nāḷāgiri hatthī caṇḍo pharuso 1- manussaghātako
imaṁ racchaṁ paṭipanno paṭikkamatu bhante bhagavā paṭikkamatu
sugatoti. āgacchatha bhikkhave mā bhāyittha aṭṭhānametaṁ
bhikkhave anavakāso yo parupakkamena tathāgataṁ jīvitā voropeyya
na parupakkamena bhikkhave tathāgatā parinibbāyantīti. dutiyampi
kho te bhikkhū .pe. tatiyampi kho te bhikkhū bhagavantaṁ etadavocuṁ
ayaṁ bhante nāḷāgiri hatthī caṇḍo pharuso manussaghātako imaṁ
racchaṁ paṭipanno paṭikkamatu bhante bhagavā paṭikkamatu sugatoti.
āgacchatha bhikkhave mā bhāyittha aṭṭhānametaṁ bhikkhave anavakāso
yo parupakkamena tathāgataṁ jīvitā voropeyya na parupakkamena
bhikkhave tathāgatā parinibbāyantīti.

[378] tena kho pana samayena manussā pāsādesupi hammiyesupi
chadanesupi ārūḷhā acchanti. tattha ye te manussā assaddhā
appasannā dubbuddhino te evamāhaṁsu abhirūpo vata bho
gotamo 2- mahāsamaṇo nāgena viheṭhiyissatīti. ye pana te

footnote: 1 ma. yu. ayaṁ pāṭho na paññāyati. 2 ma. yu. ayaṁ pāṭho natthi.

page number: 189

manussā saddhā pasannā paṇḍitā buddhimanto te evamāhaṁsu
nacirassaṁ 1- vata bho nāgo nāgena saṅgāmessatīti. athakho bhagavā
nāḷāgiriṁ hatthiṁ mettena cittena phari. athakho nāḷāgiri hatthī
bhagavato mettena cittena phuṭṭho soṇḍaṁ oropetvā yena
bhagavā tenupasaṅkami upasaṅkamitvā bhagavato purato aṭṭhāsi.
athakho bhagavā dakkhiṇena hatthena nāḷāgirissa hatthissa kumbhaṁ
parāmasanto nāḷāgiriṁ hatthiṁ gāthāhi ajjhabhāsi

[379] mā kuñjara nāgamāsado 2-
dukkhaṁ hi kuñjara nāgamāsado.
na hi nāgahatassa kuñjara
sugati hoti ito paraṁ yato.
mā ca mado mā ca pamādo
na hi pamattā sugatiṁ vajanti te.
tvaññeva tathā karissasi
yena tvaṁ sugatiṁ gamissasīti.

[380] athakho nāḷāgiri hatthī soṇḍāya bhagavato pādapaṁsūni
gahetvā uparimuddhani ākiritvā paṭikuṭito paṭisakki yāva bhagavantaṁ
adakkhi. athakho nāḷāgiri hatthī hatthisālaṁ gantvā sakaṭṭhāne
aṭṭhāsi. tathādanto ca pana (pts. vin ii, 196) nāḷāgiri hatthiṁ ahosi.

footnote: 1 yu. nasaddo natthi. 2 yu. nāgama āsado.

page number: 190

[381] tena kho pana samayena manussā imaṁ gāthaṁ gāyanti
daṇḍeneke damayanti aṅkusehi kasāhi ca.
adaṇḍena asatthena nāgo danto mahesināti.
manussā ujjhāyanti khīyanti vipācenti yāva pāpo ayaṁ
devadatto alakkhiko yatra hi nāma samaṇassa gotamassa
evaṁmahiddhikassa evaṁmahānubhāvassa vadhāya parakkamissatīti. devadattassa
lābhasakkāro parihāyi. bhagavato ca lābhasakkāro abhivaḍḍhi.

[382] tena kho pana samayena devadatto parihīnalābhasakkāro
sapariso kulesu viññāpetvā viññāpetvā bhuñjati. manussā
ujjhāyanti khīyanti vipācenti kathaṁ hi nāma samaṇā sakyaputtiyā
kulesu viññāpetvā viññāpetvā bhuñjissanti kassa sampannaṁ
na manāpaṁ kassa sāduṁ na ruccatīti. assosuṁ kho bhikkhū tesaṁ
manussānaṁ ujjhāyantānaṁ khīyantānaṁ vipācentānaṁ. ye te bhikkhū
appicchā .pe. te ujjhāyanti khīyanti vipācenti kathaṁ hi
nāma devadatto sapariso kulesu viññāpetvā viññāpetvā
bhuñjissatīti. bhagavato etamatthaṁ ārocesuṁ .pe. saccaṁ kira
tvaṁ devadatta sapariso kulesu viññāpetvā viññāpetvā
bhuñjasīti. saccaṁ bhagavāti .pe. vigarahitvā dhammiṁ kathaṁ katvā
bhikkhū āmantesi tenahi bhikkhave bhikkhūnaṁ kulesu tikabhojanaṁ
paññāpessāmi tayo atthavase paṭicca dummaṅkūnaṁ puggalānaṁ

page number: 191

niggahāya pesalānaṁ bhikkhūnaṁ phāsuvihārāya mā bhikkhū 1- pāpicchā
pakkhaṁ nissāya saṅghaṁ bhindeyyunti kulānudayatāya 2- ca gaṇabhojane
yathādhammo kāretabboti.

[383] athakho devadatto yena kokāliko kaṭamorakatissako 3-
khaṇḍadeviyāputto samuddadatto tenupasaṅkami upasaṅkamitvā
kokālikaṁ kaṭamorakatissakaṁ 3- khaṇḍadeviyāputtaṁ samuddadattaṁ etadavoca
etha mayaṁ āvuso samaṇassa gotamassa saṅghabhedaṁ karissāma
cakkabhedanti. evaṁ vutte kokāliko devadattaṁ etadavoca
samaṇo kho āvuso gotamo mahiddhiko mahānubhāvo kathaṁ mayaṁ
samaṇassa gotamassa saṅghabhedaṁ karissāma cakkabhedanti. etha
mayaṁ āvuso samaṇaṁ gotamaṁ upasaṅkamitvā pañca vatthūni yācissāma
bhagavā bhante anekapariyāyena appicchassa santuṭṭhassa
sallekhassa dhūtassa pāsādikassa apacayassa viriyārambhassa vaṇṇavādī
imāni bhante pañca vatthūni anekapariyāyena appicchatāya santuṭṭhatāya 4-
sallekhāya dhūtāya 5- pāsādikatāya apacayāya viriyārambhāya
saṁvattanti sādhu bhante bhikkhū yāvajīvaṁ āraññakā 6- assu yo
gāmantaṁ osareyya vajjaṁ naṁ phuseyya yāvajīvaṁ piṇḍapātikā
assu yo nimantanaṁ sādiyeyya vajjaṁ naṁ phuseyya yāvajīvaṁ

footnote: 1 ma. yu. ayaṁ pāṭho na dissati. 2 ma. yu. kulānuddayāya. 3 ma. kaṭamodakatissako.
footnote: 4 ma. yu. santuṭṭhiyā. 5 ma. yu. dhutatāya. 6 ma. āraññikā.

page number: 192

paṁsukūlikā assu yo gahapaticīvaraṁ sādiyeyya vajjaṁ naṁ phuseyya
yāvajīvaṁ rukkhamūlikā assu yo channaṁ upagaccheyya vajjaṁ naṁ
phuseyya yāvajīvaṁ macchamaṁsaṁ na khādeyyuṁ yo macchamaṁsaṁ khādeyya
vajjaṁ naṁ phuseyyāti imāni pañca vatthūni 1- samaṇo gotamo
nānujānissati te ca 2- mayaṁ imehi pañcahi vatthūhi janaṁ
saññāpessāmāti. sakkā kho āvuso imehi pañcahi vatthūhi
samaṇassa gotamassa saṅghabhedo kātuṁ cakkabhedo lūkhappasannā hi
āvuso manussāti.

[384] athakho devadatto sapariso yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho devadatto bhagavantaṁ etadavoca bhagavā bhante
anekapariyāyena appicchassa santuṭṭhassa sallekhassa dhūtassa pāsādikassa
apacayassa viriyārambhassa vaṇṇavādī imāni bhante pañca
vatthūni anekapariyāyena appicchatāya santuṭṭhatāya sallekhāya dhūtāya
pāsādikatāya apacayāya viriyārambhāya saṁvattanti sādhu bhante
bhikkhū yāvajīvaṁ āraññakā assu yo gāmantaṁ osareyya
vajjaṁ naṁ phuseyya yāvajīvaṁ piṇḍapātikā assu yo nimantanaṁ
sādiyeyya vajjaṁ naṁ phuseyya yāvajīvaṁ paṁsukūlikā assu yo

footnote: 1 yu. idaṁ pāṭhadvayaṁ na dissati. 2 ma. yu. casaddo na dissati.

page number: 193

gahapaticīvaraṁ sādiyeyya vajjaṁ naṁ phuseyya yāvajīvaṁ rukkhamūlikā
assu yo channaṁ upagaccheyya vajjaṁ naṁ phuseyya yāvajīvaṁ
macchamaṁsaṁ na khādeyyuṁ yo macchamaṁsaṁ khādeyya vajjaṁ naṁ
phuseyyāti. alaṁ devadatta yo icchati āraññako hotu yo
icchati gāmante viharatu yo icchati piṇḍapātiko hotu
yo icchati nimantanaṁ sādiyatu yo icchati paṁsukūliko hotu
yo icchati gahapaticīvaraṁ sādiyatu aṭṭha māse kho mayā devadatta
rukkhamūlasenāsanaṁ anuññātaṁ tikoṭiparisuddhaṁ macchamaṁsaṁ adiṭṭhaṁ
assutaṁ aparisaṅkitanti. athakho devadatto na bhagavā imāni
pañca vatthūni anujānātīti haṭṭho udaggo sapariso uṭṭhāyāsanā
bhagavantaṁ abhivādetvā padakkhiṇaṁ katvā pakkāmi.

[385] athakho devadatto sapariso rājagahaṁ pavisitvā pañcahi
vatthūhi janaṁ saññāpesi mayaṁ āvuso samaṇaṁ gotamaṁ upasaṅkamitvā
pañca vatthūni yācimhā bhagavā bhante anekapariyāyena
appicchassa .pe. viriyārambhassa vaṇṇavādī imāni bhante
pañca vatthūni anekapariyāyena appicchatāya .pe. viriyārambhāya
saṁvattanti sādhu bhante bhikkhū yāvajīvaṁ āraññakā assu yo gāmantaṁ
osareyya vajjaṁ naṁ phuseyya .pe. yāvajīvaṁ macchamaṁsaṁ na khādeyyuṁ
yo macchamaṁsaṁ khādeyya vajjaṁ naṁ phuseyyāti imāni pañca
vatthūni samaṇo gotamo nānujānāti te ca mayaṁ imehi pañcahi

page number: 194

vatthūhi samādāya vattāmāti.

[386] tattha ye te manussā assaddhā appasannā dubbuddhino
te evamāhaṁsu ime kho samaṇā sakyaputtiyā dhūtā 1- sallekhavuttino
samaṇo pana gotamo bāhulliko bāhullāya cetetīti. ye
pana te manussā (pts. vin ii, 198) saddhā pasannā paṇḍitā buddhimanto te
ujjhāyanti khīyanti vipācenti kathaṁ hi nāma devadatto 2- saṅghabhedāya
parakkamissati cakkabhedāyāti. assosuṁ kho bhikkhū tesaṁ manussānaṁ
ujjhāyantānaṁ khīyantānaṁ vipācentānaṁ. ye te bhikkhū appicchā
.pe. te ujjhāyanti khīyanti vipācenti kathaṁ hi nāma devadatto
saṅghabhedāya parakkamissati cakkabhedāyāti. athakho te bhikkhū
bhagavato etamatthaṁ ārocesuṁ .pe. saccaṁ kira tvaṁ devadatta
saṅghabhedāya parakkamasi cakkabhedāyāti. saccaṁ bhagavāti. alaṁ
devadatta mā te rucci saṅghabhedo garuko kho devadatta
saṅghabhedo yo kho devadatta samaggaṁ bhindati kappaṭṭhitikaṁ 3-
kibbisaṁ pasavati kappaṁ nirayamhi paccati yo ca kho devadatta
bhinnaṁ saṅghaṁ samaggaṁ karoti brahmapuññaṁ pasavati kappaṁ saggamhi
modati alaṁ devadatta mā te rucci saṅghabhedo garuko kho
devadatta saṅghabhedoti.

[387] athakho āyasmā ānando pubbaṇhasamayaṁ nivāsetvā
pattacīvaramādāya rājagahaṁ piṇḍāya pāvisi. addasā kho devadatto

footnote: 1 ma. yu. dhutā. 2 ma. yu. bhagavato. 3 ma. yu. kappaṭṭhikaṁ.

page number: 195

āyasmantaṁ ānandaṁ rājagahe piṇḍāya carantaṁ disvāna yenāyasmā
ānando tenupasaṅkami upasaṅkamitvā āyasmantaṁ ānandaṁ
etadavoca ajjataggedānāhaṁ āvuso ānanda aññatreva bhagavatā
aññatreva bhikkhusaṅghā uposathaṁ karissāmi saṅghakammaṁ karissāmīti.
athakho āyasmā ānando rājagahe piṇḍāya caritvā pacchābhattaṁ
piṇḍapātapaṭikkanto yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi. ekamantaṁ nisinno kho
āyasmā ānando bhagavantaṁ etadavoca idhāhaṁ bhante pubbaṇhasamayaṁ
nivāsetvā pattacīvaramādāya rājagahaṁ piṇḍāya pāvisiṁ addasā
kho maṁ bhante devadatto rājagahe piṇḍāya carantaṁ disvāna
yenāhaṁ tenupasaṅkami upasaṅkamitvā maṁ etadavoca ajjataggedānāhaṁ
āvuso ānanda aññatreva bhagavatā aññatreva bhikkhusaṅghā
uposathaṁ karissāmi saṅghakammaṁ karissāmīti ajja 1- bhante devadatto
saṅghaṁ bhindissatīti. athakho bhagavā etamatthaṁ viditvā tāyaṁ
velāyaṁ imaṁ udānaṁ udānesi

[388] sukaraṁ sādhunā sādhu sādhu pāpena dukkaraṁ.
pāpaṁ pāpena sukaraṁ pāpamariyehi dukkaranti.
dutiyabhāṇavāraṁ niṭṭhitaṁ.

[389] (pts. vin ii, 199) athakho devadatto tadahuposathe uṭṭhāyāsanā salākaṁ
gāhesi mayaṁ āvuso samaṇaṁ gotamaṁ upasaṅkamitvā pañca vatthūni

footnote: 1 ma. ajjatagge.

page number: 196

yācimhā bhagavā bhante anekapariyāyena appicchassa .pe.
viriyārambhassa vaṇṇavādī imāni bhante pañca vatthūni anekapariyāyena
appicchatāya .pe. viriyārambhāya saṁvattanti sādhu
bhante bhikkhū yāvajīvaṁ āraññakā assu yo gāmantaṁ osareyya
vajjaṁ naṁ phuseyya .pe. yāvajīvaṁ macchamaṁsaṁ na khādeyyuṁ yo
macchamaṁsaṁ khādeyya vajjaṁ naṁ phuseyyāti imāni pañca vatthūni
samaṇo gotamo nānujānāti te ca mayaṁ imehi pañcahi vatthūhi
samādāya vattāma yassāyasmato imāni pañca vatthūni khamanti
so salākaṁ gaṇhātūti.

[390] tena kho pana samayena vesālikā vajjiputtakā
pañcamattāni bhikkhusatāni navakā ceva honti appakataññuno ca.
te ca ayaṁ dhammo ayaṁ vinayo idaṁ satthusāsananti salākaṁ
gaṇhiṁsu. athakho devadatto saṅghaṁ bhinditvā pañcamattāni
bhikkhusatāni ādāya yena gayāsīsaṁ tena pakkāmi.

[391] athakho sārīputtamoggallānā yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu.
ekamantaṁ nisinno kho āyasmā sārīputto bhagavantaṁ etadavoca
devadatto bhante saṅghaṁ bhinditvā pañcamattāni bhikkhusatāni ādāya
yena gayāsīsaṁ tena pakkantoti. nanu hi 1- nāma tumhākaṁ sārīputtā

footnote: 1 ma. yu. na hi.

page number: 197

tesu navakesu bhikkhūsu kāruññampi bhavissati gacchatha tumhe sārīputtā
purā te bhikkhū anayabyasanaṁ āpajjantīti. evaṁ bhanteti kho
sārīputtamoggallānā bhagavato paṭissutvā uṭṭhāyāsanā bhagavantaṁ
abhivādetvā padakkhiṇaṁ katvā yena gayāsīsaṁ tenupasaṅkamiṁsu.

[392] tena kho pana samayena aññataro bhikkhu bhagavato
avidūre ṭhito rodito hoti 1-. athakho bhagavā taṁ bhikkhuṁ etadavoca
kissa tvaṁ bhikkhu rodasīti. yepi te bhante bhagavato aggasāvakā
sārīputtamoggallānā tepi devadattassa santike gacchanti
devadattassa dhammaṁ rocentāti. aṭṭhānametaṁ bhikkhu anavakāso yaṁ
sārīputtamoggallānā devadattassa dhammaṁ roceyyuṁ apica te
gatā bhikkhusaññattiyāti.

[393] tena kho pana samayena devadatto mahatiyā parisāya
parivuto dhammaṁ desento nisinno hoti. addasā kho devadatto
sārīputtamoggallāne dūrato va āgacchante disvāna bhikkhū
āmantesi passatha bhikkhave yāva svākkhāto mayā dhammo yepi
te samaṇassa gotamassa aggasāvakā sārīputtamoggallānā tepi
mama santike āgacchanti mama dhammaṁ rocentāti. evaṁ vutte kokāliko
devadattaṁ etadavoca mā āvuso devadatta sārīputtamoggallānehi 2-

footnote: 1 ma. yu. bhagavato avidūre rodamāno ṭhito hotīti.
footnote: 2 ma. yu. sārīputtamoggallāne.

page number: 198

vissāsi pāpicchā sārīputtamoggallānā (pts. vin ii, 200) pāpikānaṁ icchānaṁ
vasaṁ gatāti. alaṁ āvuso svāgataṁ tesaṁ yato me dhammaṁ
rocentīti. athakho devadatto āyasmantaṁ sārīputtaṁ upaḍḍhāsanena
nimantesi ehāvuso sārīputta idha nisīdāhīti. alaṁ
āvusoti kho āyasmā sārīputto aññataraṁ āsanaṁ gahetvā
ekamantaṁ nisīdi. āyasmāpi kho mahāmoggallāno aññataraṁ
āsanaṁ gahetvā ekamantaṁ nisīdi. athakho devadatto bahudeva
rattiṁ bhikkhū dhammiyā kathāya sandassetvā samādapetvā samuttejetvā
sampahaṁsetvā āyasmantaṁ sārīputtaṁ ajjhesi vigatathīnamiddho kho
āvuso sārīputte bhikkhusaṅgho paṭibhātu taṁ āvuso sārīputta
bhikkhūnaṁ dhammī kathā piṭṭhi me āgilāyati tamahaṁ āyamissāmīti.
evamāvusoti kho āyasmā sārīputto devadattassa paccassosi.
athakho devadatto catugguṇaṁ saṅghāṭiṁ paññāpetvā dakkhiṇena
passena seyyaṁ kappesi. tassa kilantassa 1- muṭṭhassatissa asampajānassa
muhuttakeneva niddaṁ 2- okkami.

[394] athakho āyasmā sārīputto ādesanāpāṭihāriyānusāsaniyā
bhikkhū dhammiyā kathāya ovadi anusāsi. āyasmā mahāmoggallāno
iddhipāṭihāriyānusāsaniyā bhikkhū dhammiyā kathāya ovadi
anusāsi. athakho tesaṁ bhikkhūnaṁ āyasmatā sārīputtena
ādesanāpāṭihāriyānusāsaniyā āyasmatā ca mahāmoggallānena

footnote: 1 ma. kilamantassa. 2 ma. yu. niddā.

page number: 199

iddhipāṭihāriyānusāsaniyā ovadiyamānānaṁ anusāsiyamānānaṁ virajaṁ vītamalaṁ
dhammacakkhuṁ udapādi yaṅkiñci samudayadhammaṁ sabbantaṁ nirodhadhammanti.
athakho āyasmā sārīputto bhikkhū āmantesi gacchāma mayaṁ āvuso
bhagavato santike yo tassa bhagavato dhammaṁ roceti 1- so
āgacchatūti. athakho sārīputtamoggallānā tāni pañca bhikkhusatāni
ādāya yena veḷuvanaṁ tenupasaṅkamiṁsu. atha kho kokāliko
devadattaṁ uṭṭhāpesi uṭṭhehi āvuso devadatta nītā te
bhikkhū sārīputtamoggallānehi nanu tvaṁ āvuso devadatta mayā
vutto mā āvuso devadatta sārīputtamoggallānehi vissāsi
pāpicchā sārīputtamoggallānā pāpikānaṁ icchānaṁ vasaṁ gatāti.
athakho devadattassa tattheva uṇhaṁ lohitaṁ mukhato uggañchi.

[395] athakho sārīputtamoggallānā yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu.
ekamantaṁ nisinno kho āyasmā sārīputto (pts. vin ii, 201) bhagavantaṁ etadavoca
sādhu bhante bhedakānuvattakā bhikkhū puna upasampajjeyyunti.
alaṁ sārīputta mā te rucci bhedakānuvattakānaṁ bhikkhūnaṁ puna
upasampadā tenahi tvaṁ sārīputta bhedakānuvattake bhikkhū thullaccayaṁ
desāpehi kathaṁ pana te sārīputta devadatto paṭipajjīti.
yatheva bhante bhagavā bahudeva rattiṁ bhikkhū dhammiyā kathāya sandassetvā
samādapetvā samuttejetvā sampahaṁsetvā maṁ ajjhesi vigatathīnamiddho

footnote: 1 ma. rocesi.

page number: 200

kho sārīputta bhikkhusaṅgho paṭibhātu taṁ sārīputta bhikkhūnaṁ
dhammī kathā piṭṭhi me āgilāyati tamahaṁ āyamissāmīti evameva
kho bhante devadatto paṭipajjīti.

[396] athakho bhagavā bhikkhū āmantesi bhūtapubbaṁ bhikkhave
araññāyatane mahāsarasī taṁ nāgā upanissāya vihariṁsu. te
ca 1- taṁ sarasiṁ ogāhetvā soṇḍāya bhiṁsamuḷālaṁ 2- abbūhitvā 3-
suvikkhālitaṁ vikkhāletvā akaddamaṁ saṅkhāditvā ajjhoharanti. tesaṁ taṁ
vaṇṇāya ceva hoti balāya ca. na ca tatonidānaṁ maraṇaṁ vā nigacchanti
maraṇamattaṁ vā dukkhaṁ. tesaṁyeva kho pana bhikkhave mahānāgānaṁ
anusikkhamānā taruṇā nāgā 4- bhiṅkacchāpā te taṁ sarasiṁ ogāhetvā
soṇḍāya bhiṁsamuḷālaṁ abbūhitvā na suvikkhālitaṁ vikkhāletvā
sakaddamaṁ saṅkhāditvā ajjhoharanti. tesaṁ taṁ neva vaṇṇāya
hoti na balāya. tatonidānaṁ ca maraṇaṁ vā nigacchanti maraṇamattaṁ
vā dukkhaṁ evameva kho bhikkhave devadatto mamānukubbaṁ kapaṇo
marissatīti.

[397] mahāvarāhassa mahiṁ vikubbato
bhiṁsaṁ ghasānassa 5- nadīsu jaggato

footnote: 1 ma. yu. casaddo natthi 2 ma. yu. bhisamuḷālaṁ. 3 ma. abbahitvā. yu. abbāhitvā.
footnote: 4 ma. yu. ayaṁ pāṭho natthi. 5 yu. ghasamānassa.

page number: 201

bhiṅkova paṅkaṁ abhibhakkhayitvā
mamānukubbaṁ kapaṇo marissatīti.

[398] aṭṭhahi bhikkhave aṅgehi samannāgato bhikkhu dūteyyaṁ
gantumarahati. katamehi aṭṭhahi. idha bhikkhave bhikkhu sotā ca hoti
sāvetā ca uggahetā ca dhāretā ca viññātā ca viññāpetā ca
kusalo ca sahitāsahitassa no ca kalahakārako imehi kho
bhikkhave aṭṭhahaṅgehi samannāgato bhikkhu dūteyyaṁ gantumarahati.

[399] aṭṭhahi bhikkhave aṅgehi samannāgato sārīputto dūteyyaṁ
gantumarahati. katamehi aṭṭhahi. idha bhikkhave sārīputto sotā
ca hoti sāvetā ca uggahetā ca dhāretā ca viññātā
ca viññāpetā ca kusalo ca sahitāsahitassa no ca kalahakārako
imehi kho bhikkhave aṭṭhahaṅgehi samannāgato sārīputto dūteyyaṁ
gantumarahatīti.

[400] yo ve na byādhati 1- patvā parisaṁ uggavādiniṁ
na ca hāpeti vacanaṁ na ca chādeti sāsanaṁ
asandiddho ca akkhāti pucchito na ca kuppati 2-
save tādisako bhikkhū dūteyyaṁ gantumarahatīti.

[401] aṭṭhahi bhikkhave asaddhammehi abhibhūto pariyādinnacitto
devadatto āpāyiko nerayiko kappaṭṭho atekiccho. katamehi

footnote: 1 ma. byadhati. yu. vyādhati. 2 ma. yu. pucchito ca na kuppati.

page number: 202

aṭṭhahi. lābhena bhikkhave abhibhūto pariyādinnacitto devadatto
āpāyiko nerayiko kappaṭṭho atekiccho alābhena bhikkhave
.pe. yasena bhikkhave .pe. ayasena bhikkhave .pe. sakkārena
bhikkhave .pe. asakkārena bhikkhave .pe. pāpicchatāya bhikkhave
.pe. pāpamittatāya bhikkhave abhibhūto pariyādinnacitto devadatto
āpāyiko nerayiko kappaṭṭho atekiccho imehi kho bhikkhave
aṭṭhahi asaddhammehi abhibhūto pariyādinnacitto devadatto āpāyiko
nerayiko kappaṭṭho atekiccho. sādhu bhikkhave bhikkhu uppannaṁ
lābhaṁ abhibhuyya abhibhuyya vihareyya uppannaṁ alābhaṁ .pe.
uppannaṁ yasaṁ uppannaṁ ayasaṁ uppannaṁ sakkāraṁ uppannaṁ
asakkāraṁ uppannaṁ pāpicchataṁ .pe. uppannaṁ pāpamittataṁ abhibhuyya
abhibhuyya vihareyya kañca 1- bhikkhave bhikkhu atthavasaṁ paṭicca uppannaṁ
lābhaṁ abhibhuyya abhibhuyya vihareyya uppannaṁ alābhaṁ .pe.
uppannaṁ yasaṁ uppannaṁ ayasaṁ uppannaṁ sakkāraṁ uppannaṁ asakkāraṁ
uppannaṁ pāpicchataṁ .pe. uppannaṁ pāpamittataṁ abhibhuyya abhibhuyya
vihareyya yaṁ hissa bhikkhave uppannaṁ lābhaṁ anabhibhuyya viharato
uppajjeyyuṁ āsavā vighātapariḷāhā uppannaṁ lābhaṁ abhibhuyya
abhibhuyya viharato evaṁsa te āsavā vighātapariḷāhā na honti
yaṁ hissa bhikkhave uppannaṁ alābhaṁ .pe. uppannaṁ yasaṁ uppannaṁ
ayasaṁ uppannaṁ sakkāraṁ uppannaṁ asakkāraṁ uppannaṁ pāpicchataṁ

footnote: 1 ma. kathañca. yu kiñca.

page number: 203

.pe. uppannaṁ pāpamittataṁ anabhibhuyya viharato uppajjeyyuṁ
āsavā vighātapariḷāhā .pe. uppannaṁ pāpamittataṁ abhibhuyya
abhibhuyya viharato evaṁsa te āsavā vighātapariḷāhā na
honti imaṁ 1- kho bhikkhave bhikkhu atthavasaṁ paṭicca uppannaṁ
lābhaṁ abhibhuyya abhibhuyya vihareyya uppannaṁ alābhaṁ .pe.
uppannaṁ yasaṁ uppannaṁ ayasaṁ uppannaṁ sakkāraṁ uppannaṁ asakkāraṁ
uppannaṁ pāpicchataṁ .pe. uppannaṁ pāpamittataṁ abhibhuyya abhibhuyya
vihareyya. tasmātiha bhikkhave uppannaṁ lābhaṁ abhibhuyya abhibhuyya
viharissāma. uppannaṁ alābhaṁ .pe. uppannaṁ yasaṁ uppannaṁ ayasaṁ
uppannaṁ sakkāraṁ uppannaṁ asakkāraṁ uppannaṁ pāpicchataṁ .pe.
uppannaṁ pāpamittataṁ abhibhuyya abhibhuyya viharissāmāti evañhi
vo bhikkhave sikkhitabbanti.

[402] tīhi bhikkhave asaddhammehi (pts. vin ii, 203) abhibhūto pariyādinnacitto
devadatto āpāyiko nerayiko kappaṭṭho atekiccho. katamehi
tīhi. pāpicchatā pāpamittatā oramattakena visesādhigamena
antarā vosānaṁ āpādi imehi kho bhikkhave tīhi asaddhammehi
abhibhūto pariyādinnacitto devadatto āpāyiko nerayiko
kappaṭṭhoti 2-.

[403] mā jātu koci lokasmiṁ pāpiccho upapajjatha 3-

footnote: 1 ma. idaṁ kho. 2 ma. yu. kappaṭṭho atekicchoti. 3 ma. yu. udapajjatha.

page number: 204

tadimināpi jānātha pāpicchānaṁ yathā gati.
paṇḍitoti samaññāto bhāvitattoti sammato
jalaṁ va yasasā aṭṭhā devadattoti me sutaṁ.
so pamādaṁ anuciṇṇo āsajja naṁ tathāgataṁ
avīcinirayaṁ patto catudvāraṁ bhayānakaṁ.
aduṭṭhassa hi yo dubbhe 1- pāpakammaṁ akubbato
tameva pāpaṁ phusati duṭṭhacittaṁ anādaraṁ.
samuddaṁ visakumbhena yo maññeyya padūsituṁ
na so tena padūseyya bhesmā 2- hi udadhī mahā
evameva tathāgataṁ yo vādenūpahiṁsati
samagataṁ 3- santacittaṁ vādo tamhi na rūhati.
tādisaṁ mittaṁ kubbetha tañca seveyya 4- paṇḍito
yassa maggānugo bhikkhu khayaṁ dukkhassa pāpuṇeti.

[404] athakho āyasmā upāli yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho āyasmā upāli bhagavantaṁ etadavoca saṅgharāji
saṅgharājīti bhante vuccati kittāvatā nu kho bhante saṅgharāji
hoti no ca saṅghabhedo kittāvatā ca pana saṅgharāji ceva

footnote: 1 yu. dubbho. 2 yu. bhasmā. 3 ma. samaggataṁ. yu. sammāgataṁ.
footnote: 4 ma. yu. sevetha.

page number: 205

hoti saṅghabhedo cāti. ekato upāli eko hoti ekato
dve catuttho anussāveti salākaṁ gāheti ayaṁ dhammo ayaṁ
vinayo idaṁ satthusāsanaṁ imaṁ gaṇhatha imaṁ rocethāti evampi
kho upāli saṅgharāji hoti no ca saṅghabhedo. ekato upāli
dve honti ekato dve pañcamo anussāveti salākaṁ gāheti
ayaṁ dhammo ayaṁ vinayo idaṁ satthusāsanaṁ imaṁ gaṇhatha imaṁ
rocethāti evampi kho upāli saṅgharāji hoti no ca saṅghabhedo.
ekato upāli dve honti ekato tayo chaṭṭho anussāveti
salākaṁ gāheti ayaṁ dhammo ayaṁ vinayo idaṁ satthusāsanaṁ
imaṁ gaṇhatha imaṁ rocethāti evampi kho upāli saṅgharāji
hoti no ca saṅghabhedo. ekato upāli tayo honti
ekato tayo sattamo anussāveti salākaṁ gāheti ayaṁ dhammo
ayaṁ vinayo idaṁ satthusāsanaṁ imaṁ gaṇhatha imaṁ rocethāti
evampi kho upāli saṅgharāji hoti no ca saṅghabhedo. ekato
upāli tayo honti ekato cattāro aṭṭhamo anussāveti
salākaṁ gāheti ayaṁ dhammo ayaṁ vinayo idaṁ satthusāsanaṁ
imaṁ gaṇhatha imaṁ rocethāti evampi kho upāli saṅgharāji
hoti no ca saṅghabhedo. (pts. vin ii, 204) ekato upāli cattāro honti
ekato cattāro navamo anussāveti salākaṁ gāheti ayaṁ
dhammo ayaṁ vinayo idaṁ satthusāsanaṁ imaṁ gaṇhatha imaṁ

page number: 206

rocethāti evampi 1- kho upāli saṅgharāji ceva hoti saṅghabhedo
ca. navannaṁ vā upāli atirekanavannaṁ vā saṅgharāji ceva hoti
saṅghabhedo ca. na kho upāli bhikkhunī saṅghaṁ bhindati apica
bhedāya parakkamati. na sikkhamānā saṅghaṁ bhindati na sāmaṇero
saṅghaṁ bhindati na sāmaṇerī saṅghaṁ bhindati na upāsako saṅghaṁ
bhindati na upāsikā saṅghaṁ bhindati apica bhedāya parakkamati.
bhikkhu kho 2- upāli pakatatto samānasaṁvāsako samānasīmāyaṁ ṭhito
saṅghaṁ bhindatīti.

[405] saṅghabhedo saṅghabhedoti bhante vuccati kittāvatā
nu kho bhante saṅgho bhinno hotīti. idhupāli 3- bhikkhū adhammaṁ
dhammoti dīpenti dhammaṁ adhammoti dīpenti avinayaṁ vinayoti
dīpenti vinayaṁ avinayoti dīpenti abhāsitaṁ alapitaṁ tathāgatena
bhāsitaṁ lapitaṁ tathāgatenāti dīpenti bhāsitaṁ lapitaṁ tathāgatena
abhāsitaṁ alapitaṁ tathāgatenāti dīpenti anāciṇṇaṁ tathāgatena
āciṇṇaṁ tathāgatenāti dīpenti āciṇṇaṁ tathāgatena anāciṇṇaṁ
tathāgatenāti dīpenti appaññattaṁ 4- tathāgatena paññattaṁ
tathāgatenāti dīpenti paññattaṁ tathāgatena appaññattaṁ 4-
tathāgatenāti dīpenti anāpattiṁ āpattīti dīpenti āpattiṁ
anāpattīti dīpenti lahukaṁ āpattiṁ garukā āpattīti dīpenti
garukaṁ āpattiṁ lahukā āpattīti dīpenti sāvasesaṁ āpattiṁ

footnote: 1 yu. evaṁ kho. 2 ma. khosaddo natthi. 3 yu. idhūpāli. 4 ma. yu. apaññattaṁ.

page number: 207

anavasesā āpattīti dīpenti anavasesaṁ āpattiṁ sāvasesā
āpattīti dīpenti duṭṭhullaṁ āpattiṁ aduṭṭhullā āpattīti
dīpenti aduṭṭhullaṁ āpattiṁ duṭṭhullā āpattīti dīpenti te
imehi aṭṭhārasahi vatthūhi apakassanti 1- avapakāsanti āveṇikaṁ
uposathaṁ 2- karonti āveṇikaṁ pavāraṇaṁ karonti āveṇikaṁ
saṅghakammaṁ karonti ettāvatā kho upāli saṅgho bhinno hotīti.

[406] saṅghasāmaggī saṅghasāmaggīti bhante vuccati kittāvatā
nu kho bhante saṅgho samaggo hotīti. idhupāli bhikkhū adhammaṁ
adhammoti dīpenti dhammaṁ dhammoti dīpenti avinayaṁ avinayoti
dīpenti vinayaṁ vinayoti dīpenti abhāsitaṁ alapitaṁ tathāgatena
abhāsitaṁ alapitaṁ tathāgatenāti dīpenti bhāsitaṁ lapitaṁ tathāgatena
bhāsitaṁ lapitaṁ tathāgatenāti dīpenti anāciṇṇaṁ tathāgatena anāciṇṇaṁ
tathāgatenāti dīpenti āciṇṇaṁ tathāgatena āciṇṇaṁ
tathāgatenāti dīpenti appaññattaṁ tathāgatena appaññattaṁ
tathāgatenāti dīpenti paññattaṁ tathāgatena paññattaṁ tathāgatenāti
dīpenti anāpattiṁ anāpattīti dīpenti āpattiṁ āpattīti
dīpenti lahukaṁ āpattiṁ lahukā āpattīti dīpenti garukaṁ
āpattiṁ garukā āpattīti dīpenti sāvasesaṁ āpattiṁ sāvasesā
āpattīti dīpenti anavasesaṁ āpattiṁ anavasesā āpattīti

footnote: 1 yu. apakāsanti. 2 yu. āveṇiuposathaṁ. ma. āveṇiṁ uposathaṁ.

page number: 208

dīpenti duṭṭhullaṁ āpattiṁ duṭṭhullā āpattīti dīpenti aduṭṭhullaṁ
āpattiṁ aduṭṭhullā āpattīti dīpenti te imehi aṭṭhārasahi
vatthūhi na apakassanti na avapakāsanti na āveṇikaṁ uposathaṁ
karonti na āveṇikaṁ pavāraṇaṁ karonti na āveṇikaṁ saṅghakammaṁ
karonti ettāvatā kho upāli saṅgho samaggo hotīti.

[407] samaggaṁ pana bhante saṅghaṁ bhinditvā kiṁ so pasavatīti.
samaggaṁ kho upāli saṅghaṁ bhinditvā kappaṭṭhitikaṁ kibbisaṁ pasavati
kappaṁ nirayamhi paccatīti.

[408] (pts. vin ii, 205) āpāyiko nerayako kappaṭṭho saṅghabhedako
vaggarato adhammaṭṭho yogakkhemā padhaṁsati.
saṅghaṁ samaggaṁ bhinditvā kappaṁ nirayamhi paccatīti.

[409] bhinnaṁ pana bhante saṅghaṁ samaggaṁ katvā kiṁ so pasavatīti.
bhinnaṁ kho upāli saṅghaṁ samaggaṁ katvā brahmapuññaṁ pasavati kappaṁ
saggamhi modatīti.

[410] sukhā saṅghassa sāmaggī samaggānañcanuggaho
samaggarato dhammaṭṭho yogakkhemā na dhaṁsati.
saṅghaṁ samaggaṁ katvāna kappaṁ saggamhi modatīti.

[411] siyā nu kho bhante saṅghabhedako āpāyiko nerayiko
kappaṭṭho atekicchoti. siyā upāli saṅghabhedako āpāyiko
nerayiko kappaṭṭho atekicchoti. siyā nu kho 1- pana bhante

footnote: 1 ma. yu. nu khosaddo natthi.

page number: 209

saṅghabhedako na āpāyiko na nerayiko na kappaṭṭho na atekicchoti.
siyā upāli saṅghabhedako na āpāyiko na nerayiko na kappaṭṭho
na atekicchoti. katamo pana bhante saṅghabhedako āpāyiko
nerayiko kappaṭṭho atekicchoti. idhupāli bhikkhu adhammaṁ dhammoti
dīpeti tasmiṁ adhammadiṭṭhi bhede adhammadiṭṭhi vinidhāya diṭṭhiṁ
vinidhāya khantiṁ vinidhāya ruciṁ vinidhāya bhāvaṁ anussāveti salākaṁ
gāheti ayaṁ dhammo ayaṁ vinayo idaṁ satthusāsanaṁ imaṁ
gaṇhatha imaṁ rocethāti ayampi kho upāli saṅghabhedako
āpāyiko nerayiko kappaṭṭho atekiccho. puna caparaṁ upāli
bhikkhu adhammaṁ dhammoti dīpeti tasmiṁ adhammadiṭṭhi bhede
dhammadiṭṭhi vinidhāya diṭṭhiṁ vinidhāya khantiṁ vinidhāya ruciṁ vinidhāya
bhāvaṁ anussāveti salākaṁ gāheti ayaṁ dhammo ayaṁ vinayo
idaṁ satthusāsanaṁ imaṁ gaṇhatha imaṁ rocethāti ayampi kho
upāli saṅghabhedako āpāyiko nerayiko kappaṭṭho atekiccho.
puna caparaṁ upāli bhikkhu adhammaṁ dhammoti dīpeti tasmiṁ
adhammadiṭṭhi bhede vematiko vinidhāya diṭṭhiṁ vinidhāya khantiṁ vinidhāya
ruciṁ vinidhāya bhāvaṁ anussāveti salākaṁ gāheti ayaṁ dhammo ayaṁ
vinayo idaṁ satthusāsanaṁ imaṁ gaṇhatha imaṁ rocethāti ayampi
kho upāli saṅghabhedako āpāyiko nerayiko kappaṭṭho atekiccho.
puna caparaṁ upāli bhikkhu adhammaṁ dhammoti dīpeti tasmiṁ dhammadiṭṭhi

page number: 210

bhede adhammadiṭṭhi .pe. tasmiṁ dhammadiṭṭhi bhede vematiko .pe.
tasmiṁ vematiko bhede adhammadiṭṭhi tasmiṁ vematiko bhede
dhammadiṭṭhi tasmiṁ vematiko bhede vematiko vinidhāya diṭṭhiṁ
vinidhāya khantiṁ vinidhāya ruciṁ vinidhāya bhāvaṁ anussāveti salākaṁ
gāheti ayaṁ dhammo ayaṁ vinayo idaṁ satthusāsanaṁ imaṁ
gaṇhatha imaṁ rocethāti ayampi kho upāli saṅghabhedako
āpāyiko nerayiko kappaṭṭho atekiccho. puna caparaṁ upāli
bhikkhu dhammaṁ adhammoti dīpeti .pe. avinayaṁ vinayoti dīpeti
vinayaṁ avinayoti dīpeti abhāsitaṁ alapitaṁ tathāgatena bhāsitaṁ
lapitaṁ tathāgatenāti dīpeti bhāsitaṁ lapitaṁ tathāgatena abhāsitaṁ
alapitaṁ tathāgatenāti dīpeti anāciṇṇaṁ tathāgatena āciṇṇaṁ
tathāgatenāti dīpeti āciṇṇaṁ tathāgatena anāciṇṇaṁ tathāgatenāti
dīpeti appaññattaṁ tathāgatena paññattaṁ tathāgatenāti dīpeti
paññattaṁ tathāgatena appaññattaṁ tathāgatenāti dīpeti anāpattiṁ
āpattīti dīpeti āpattiṁ anāpattīti dīpeti lahukaṁ āpattiṁ
garukā āpattīti dīpeti garukaṁ āpattiṁ lahukā āpattīti dīpeti
sāvasesaṁ āpattiṁ anavasesā āpattīti dīpeti anavasesaṁ
āpattiṁ sāvasesā āpattīti dīpeti duṭṭhullaṁ āpattiṁ aduṭṭhullā
āpattīti dīpeti aduṭṭhullaṁ āpattiṁ duṭṭhullā āpattīti dīpeti
tasmiṁ adhammadiṭṭhi bhede adhammadiṭṭhi tasmiṁ adhammadiṭṭhi bhede

page number: 211

dhammadiṭṭhi tasmiṁ adhammadiṭṭhi bhede vematiko tasmiṁ dhammadiṭṭhi
bhede adhammadiṭṭhi tasmiṁ dhammadiṭṭhi bhede vematiko tasmiṁ
vematiko bhede adhammadiṭṭhi tasmiṁ vematiko bhede dhammadiṭṭhi
tasmiṁ vematiko bhede vematiko vinidhāya diṭṭhiṁ vinidhāya khantiṁ
vinidhāya ruciṁ vinidhāya bhāvaṁ anussāveti salākaṁ gāheti ayaṁ
dhammo ayaṁ vinayo idaṁ satthusāsanaṁ imaṁ gaṇhatha imaṁ
rocethāti ayampi kho upāli saṅghabhedako āpāyiko nerayiko
kappaṭṭho atekicchoti.

[412] katamo pana bhante saṅghabhedako na āpāyiko na
nerayiko na (pts. vin ii, 206) kappaṭṭho na atekicchoti. idhupāli bhikkhu adhammaṁ
dhammoti dīpeti tasmiṁ dhammadiṭṭhi bhede dhammadiṭṭhi avinidhāya
diṭṭhiṁ avinidhāya khantiṁ avinidhāya ruciṁ avinidhāya bhāvaṁ anussāveti
salākaṁ gāheti ayaṁ dhammo ayaṁ vinayo idaṁ satthusāsanaṁ
imaṁ gaṇhatha imaṁ rocethāti ayampi kho upāli saṅghabhedako
na āpāyiko na nerayiko na kappaṭṭho na atekiccho. puna
caparaṁ upāli bhikkhu dhammaṁ adhammoti dīpeti .pe. duṭṭhullaṁ
āpattiṁ aduṭṭhullā āpattīti dīpeti tasmiṁ dhammadiṭṭhi bhede
dhammadiṭṭhi avinidhāya diṭṭhiṁ avinidhāya khantiṁ avinidhāya ruciṁ avinidhāya
bhāvaṁ anussāveti salākaṁ gāheti ayaṁ dhammo ayaṁ vinayo
idaṁ satthusāsanaṁ imaṁ gaṇhatha imaṁ rocethāti ayampi

page number: 212

kho upāli saṅghabhedako na āpāyiko na nerayiko na kappaṭṭho
na atekicchoti.
tatiyabhāṇavāraṁ niṭṭhitaṁ
saṅghabhedakkhandhakaṁ niṭṭhitaṁ sattamaṁ.
----------
tassuddānaṁ

[413] anupiye abhiññātā sukhumālo na icchati
kasā vapā atininne niddā lāve ca ubbahe
puñjamaddapalālañca bhusaophunanīhare 1-
āyatiṁpi na khīyati pitaro ca pitāmahā
bhaddiyo anuruddho ca ānando bhaggu kimilo
sakyamāno va kosambi 2- parihāyi kakkudhena ca
pakāsesi pituno ca purise selā nāḷāgiri 3-
tikapañca garuko kho bhindi thullaccayena ca
tayo aṭṭha puna tīṇi rājibhedā siyā nu khoti.
-----------

footnote: 1 yu. ... opunanihare. 2 ma. yu. ... ca kosambiṁ. 3 ma. purise silaṁ nārāgiriṁ.
footnote: yu. purisena nāḷāgiri.

page number: 213

vattakkhandhakaṁ

[414] (pts. vin ii, 207) tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āgantukā
bhikkhū saupāhanāpi ārāmaṁ pavisanti chattapaggahitāpi ārāmaṁ
pavisanti oguṇṭhitāpi ārāmaṁ pavisanti sīsepi cīvaraṁ karitvā
ārāmaṁ pavisanti pānīyenapi pāde dhovanti vuḍḍhatarepi
āvāsike bhikkhū na abhivādenti napi 1- senāsanaṁ pucchanti.
aññataropi āgantuko bhikkhu anajjhāvutthaṁ vihāraṁ ghaṭikaṁ ugghāṭetvā
kavāṭaṁ paṇāmetvā sahasā pāvisi. tassa uparipiṭṭhito ahi
khandhe papati. so bhīto vissaramakāsi. bhikkhū upadhāvitvā
taṁ bhikkhuṁ etadavocuṁ kissa tvaṁ āvuso vissaramakāsīti.
athakho so bhikkhu bhikkhūnaṁ etamatthaṁ ārocesi. ye te bhikkhū
appicchā .pe. te ujjhāyanti khīyanti vipācenti kathaṁ hi nāma
āgantukā bhikkhū saupāhanāpi ārāmaṁ pavisissanti chattapaggahitāpi
ārāmaṁ pavisissanti oguṇṭhitāpi ārāmaṁ pavisissanti sīsepi
cīvaraṁ karitvā ārāmaṁ pavisissanti pānīyenapi pāde dhovissanti
vuḍḍhatarepi āvāsike bhikkhū na abhivādissanti napi senāsanaṁ
pucchissantīti. athakho te bhikkhū bhagavato etamatthaṁ ārocesuṁ .pe.

footnote: 1 yu. rā. pisaddo na paññāyati.

page number: 214

saccaṁ kira bhikkhave āgantukā bhikkhū saupāhanāpi ārāmaṁ
pavisanti chattapaggahitāpi ārāmaṁ pavisanti oguṇṭhitāpi ārāmaṁ
pavisanti sīsepi cīvaraṁ karitvā ārāmaṁ pavisanti pānīyenapi pāde
dhovanti vuḍḍhatarepi āvāsike bhikkhū na abhivādenti napi senāsanaṁ
pucchantīti. saccaṁ bhagavāti. vigarahi buddho bhagavā kathaṁ hi
nāma bhikkhave āgantukā bhikkhū saupāhanāpi ārāmaṁ pavisissanti
chattapaggahitāpi ārāmaṁ pavisissanti oguṇṭhitāpi ārāmaṁ
pavisissanti sīsepi cīvaraṁ karitvā ārāmaṁ pavisissanti pānīyenapi
pāde dhovissanti vuḍḍhatarepi āvāsike bhikkhū na abhivādessanti
napi senāsanaṁ pucchissanti netaṁ bhikkhave appasannānaṁ vā
pasādāya .pe. vigarahitvā dhammiṁ kathaṁ katvā bhikkhū āmantesi
tenahi bhikkhave āgantukānaṁ bhikkhūnaṁ vattaṁ paññāpessāmi yathā
āgantukehi bhikkhūhi sammā 1- vattitabbaṁ.

[415] āgantukena bhikkhave bhikkhunā idāni ārāmaṁ pavisissāmīti
upāhanā (pts. vin ii, 208) omuñcitvā nīcaṁ katvā pappoṭetvā 2- gahetvā chattaṁ
apanāmetvā sīsaṁ vivaritvā sīse 3- cīvaraṁ khandhe karitvā sādhukaṁ
ataramānena ārāmo pavisitabbo ārāmaṁ pavisantena sallakkhetabbaṁ

footnote: 1 yu. ayaṁ saddo natthi. 2 ma. papphoṭetvā. yu. pappoṭhetvā.
footnote: 3 yu. sīseti pāṭho na dissati.

page number: 215

kattha āvāsikā bhikkhū paṭikkamantīti yattha āvāsikā bhikkhū
paṭikkamanti upaṭṭhānasālāyaṁ vā maṇḍape vā rukkhamūle vā
tattha gantvā ekamantaṁ patto nikkhipitabbo ekamantaṁ cīvaraṁ
nikkhipitabbaṁ paṭirūpaṁ āsanaṁ gahetvā nisīditabbaṁ pānīyaṁ
pucchitabbaṁ paribhojanīyaṁ pucchitabbaṁ katamaṁ pānīyaṁ katamaṁ
paribhojanīyanti sace pānīyena attho hoti pānīyaṁ gahetvā pātabbaṁ
sace paribhojanīyena attho hoti paribhojanīyaṁ gahetvā pādā
dhovitabbā pāde dhovantena ekena hatthena udakaṁ āsiñcitabbaṁ
ekena hatthena pādā dhovitabbā yena hatthena udakaṁ āsiñcitabbaṁ
na teneva hatthena pādā dhovitabbā 1- upāhanapuñchanacoḷakaṁ
pucchitvā upāhanā puñchitabbā upāhanā puñchantena paṭhamaṁ
sukkhena coḷakena puñchitabbā pacchā allena upāhanapuñchanacoḷakaṁ
dhovitvā pīḷetvā 2- ekamantaṁ vissajjetabbaṁ sace āvāsiko
bhikkhu vuḍḍho hoti abhivādetabbo sace navako hoti
abhivādāpetabbo senāsanaṁ pucchitabbaṁ katamaṁ me senāsanaṁ
pāpuṇātīti ajjhāvutthaṁ vā anajjhāvutthaṁ vā pucchitabbaṁ gocaro
pucchitabbo agocaro pucchitabbo sekkhasammatāni kulāni

footnote: 1 ma. yu. rā. na teneva hatthena udakaṁ āsiñcitabbaṁ na teneva hatthena pādā
footnote: dhovitabbā. 2 ma. yu. pīḷetvāti pāṭho na dissati.

page number: 216

pucchitabbāni vaccaṭṭhānaṁ pucchitabbaṁ passāvaṭṭhānaṁ pucchitabbaṁ
pānīyaṁ pucchitabbaṁ paribhojanīyaṁ pucchitabbaṁ kattaradaṇḍo
pucchitabbo saṅghassa katikasaṇṭhānaṁ pucchitabbaṁ kaṁ kālaṁ pavisitabbaṁ
kaṁ kālaṁ nikkhamitabbanti sace vihāro anajjhāvuttho hoti
kavāṭaṁ ākoṭetvā muhuttaṁ āgametvā ghaṭikaṁ ugghāṭetvā
kavāṭaṁ paṇāmetvā bahi ṭhitena nilloketabbo sace vihāro
uklāpo hoti mañce vā mañco āropito hoti pīṭhe
vā pīṭhaṁ āropitaṁ hoti senāsanaṁ uparipuñjīkataṁ 1- hoti sace
ussahati sodhetabbo vihāraṁ sodhentena paṭhamaṁ bhummattharaṇaṁ
nīharitvā ekamantaṁ nikkhipitabbaṁ mañcapaṭipādakā nīharitvā
ekamantaṁ nikkhipitabbā bhisibimbohanaṁ nīharitvā ekamantaṁ nikkhipitabbaṁ
nisīdanapaccattharaṇaṁ nīharitvā ekamantaṁ nikkhipitabbaṁ mañco nīcaṁ
katvā sādhukaṁ aparighaṁsantena asaṅghaṭṭantena kavāṭapiṭṭhaṁ nīharitvā
ekamantaṁ nikkhipitabbo pīṭhaṁ nīcaṁ katvā sādhukaṁ aparighaṁsantena
asaṅghaṭṭantena kavāṭapiṭṭhaṁ nīharitvā ekamantaṁ nikkhipitabbaṁ
kheḷamallako nīharitvā ekamantaṁ nikkhipitabbo apassenaphalakaṁ
nīharitvā ekamantaṁ nikkhipitabbaṁ sace vihāre santānakaṁ hoti
ullokā paṭhamaṁ ohāretabbaṁ ālokasandhikaṇṇabhāgā pamajjitabbā
sace gerukaparikammakatā bhitti kaṇṇakitā hoti coḷakaṁ temetvā

footnote: 1 uparipaṁsukitantipi pāṭho bhavati. yu. rā. uparipuñjakitaṁ.

page number: 217

pīḷetvā pamajjitabbā sace kāḷavaṇṇakatā bhūmi kaṇṇakitā
hoti coḷakaṁ temetvā pīḷetvā pamajjitabbā sace akatā
hoti bhūmi udakena paripphositvā 1- sammajjitabbā mā vihāro
rajena ūhaññīti saṅkāraṁ vicinitvā ekamantaṁ chaḍḍetabbaṁ
bhummattharaṇaṁ otāpetvā sodhetvā pappoṭetvā atiharitvā
yathāpaññattaṁ 2- paññāpetabbaṁ mañcapaṭipādakā otāpetvā
pamajjitvā atiharitvā yathābhāgaṁ 3- ṭhapetabbā mañco otāpetvā
sodhetvā pappoṭetvā nīcaṁ katvā sādhukaṁ aparighaṁsantena
asaṅghaṭṭantena kavāṭapiṭṭhaṁ atiharitvā yathābhāgaṁ paññāpetabbo
pīṭhaṁ otāpetvā sodhetvā pappoṭetvā nīcaṁ katvā sādhukaṁ
aparighaṁsantena asaṅghaṭṭantena kavāṭapiṭṭhaṁ atiharitvā yathābhāgaṁ
paññāpetabbaṁ bhisibimbohanaṁ otāpetvā sodhetvā pappoṭetvā
atiharitvā yathābhāgaṁ paññāpetabbaṁ nisīdanapaccattharaṇaṁ otāpetvā
sodhetvā pappoṭetvā atiharitvā yathābhāgaṁ paññāpetabbaṁ
kheḷamallako otāpetvā pamajjitvā atiharitvā yathābhāgaṁ ṭhapetabbo
apassenaphalakaṁ otāpetvā pamajjitvā atiharitvā yathābhāgaṁ ṭhapetabbaṁ
pattacīvaraṁ nikkhipitabbaṁ pattaṁ nikkhipantena ekena hatthena
pattaṁ gahetvā ekena hatthena heṭṭhāmañcaṁ vā heṭṭhāpīṭhaṁ vā

footnote: 1 yu. parippositvā. 2 yu. yathābhāgaṁ. ma. yathāṭhāne. 3 ma. yathāṭhāne.

page number: 218

parāmasitvā patto nikkhipitabbo na ca anantarahitāya bhūmiyā
patto nikkhipitabbo cīvaraṁ nikkhipantena ekena hatthena cīvaraṁ
gahetvā ekena hatthena cīvaravaṁsaṁ vā cīvararajjuṁ vā pamajjitvā
pārato antaṁ orato bhogaṁ katvā cīvaraṁ nikkhipitabbaṁ sace
puratthimā sarajā vātā vāyanti puratthimā vātapānā thaketabbā
sace pacchimā sarajā vātā vāyanti pacchimā vātapānā
thaketabbā sace uttarā sarajā vātā vāyanti uttarā
vātapānā thaketabbā sace dakkhiṇā sarajā vātā vāyanti
dakkhiṇā vātapānā thaketabbā sace sītakālo hoti divā
vātapānā vivaritabbā rattiṁ thaketabbā sace uṇhakālo hoti
divā vātapānā thaketabbā rattiṁ vivaritabbā sace pariveṇaṁ
uklāpaṁ hoti pariveṇaṁ sammajjitabbaṁ sace koṭṭhako uklāpo
hoti koṭṭhako sammajjitabbo sace upaṭṭhānasālā uklāpā
hoti upaṭṭhānasālā sammajjitabbā sace aggisālā uklāpā
hoti aggisālā sammajjitabbā sace vaccakuṭī uklāpā hoti
vaccakuṭī sammajjitabbā sace pānīyaṁ na hoti pānīyaṁ upaṭṭhāpetabbaṁ
sace paribhojanīyaṁ na hoti paribhojanīyaṁ upaṭṭhāpetabbaṁ sace
ācamanakumbhiyā udakaṁ na hoti ācamanakumbhiyā udakaṁ āsiñcitabbaṁ
idaṁ kho bhikkhave āgantukānaṁ bhikkhūnaṁ vattaṁ yathā āgantukehi
bhikkhūhi sammā vattitabbanti.

page number: 219

[416] tena kho pana samayena āvāsikā bhikkhū āgantuke
bhikkhū disvā neva āsanaṁ paññāpenti na pādodakaṁ pādapīṭhaṁ
pādakathalikaṁ upanikkhipanti na paccuggantvā pattacīvaraṁ paṭiggaṇhanti
na pānīyena pucchanti na paribhojanīyena pucchanti 1- vuḍḍhatarepi
āgantuke bhikkhū na abhivādenti na senāsanaṁ paññāpenti.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma āvāsikā bhikkhū āgantuke bhikkhū disvā neva
āsanaṁ paññāpessanti na pādodakaṁ pādapīṭhaṁ pādakathalikaṁ
upanikkhipissanti na paccuggantvā pattacīvaraṁ paṭiggahessanti na
pānīyena pucchissanti na paribhojanīyena pucchissanti vuḍḍhatarepi
āgantuke bhikkhū na abhivādessanti na senāsanaṁ paññāpessantīti.
athakho te bhikkhū bhagavato etamatthaṁ ārocesuṁ .pe.
saccaṁ kira bhikkhave .pe. saccaṁ bhagavāti .pe. vigarahitvā
dhammiṁ kathaṁ katvā bhikkhū āmantesi tenahi bhikkhave āvāsikānaṁ
bhikkhūnaṁ vattaṁ paññāpessāmi yathā āvāsikehi bhikkhūhi sammā
vattitabbaṁ.

[417] āvāsikena bhikkhave bhikkhunā āgantukaṁ bhikkhuṁ vuḍḍhataraṁ
disvā āsanaṁ paññāpetabbaṁ pādodakaṁ pādapīṭhaṁ pādakathalikaṁ

footnote: 1 ma. yu. rā. na paribhojanīyena pucchantīti pāṭho na dissati.

page number: 220

upanikkhipitabbaṁ paccuggantvā pattacīvaraṁ paṭiggahetabbaṁ pānīyena 1-
pucchitabbo paribhojanīyena pucchitabbo 1- sace ussahati upāhanā
puñchitabbā upāhanā puñchantena paṭhamaṁ sukkhena coḷakena
puñchitabbā pacchā allena upāhanapuñchanacoḷakaṁ dhovitvā
pīḷetvā ekamantaṁ vissajjetabbaṁ āgantuko vuḍḍho 2- bhikkhu
abhivādetabbo senāsanaṁ paññāpetabbaṁ etaṁ tumhākaṁ 3- senāsanaṁ
pāpuṇātīti ajjhāvutthaṁ vā anajjhāvutthaṁ vā ācikkhitabbaṁ
gocaro ācikkhitabbo agocaro ācikkhitabbo sekkhasammatāni
kulāni ācikkhitabbāni vaccaṭṭhānaṁ ācikkhitabbaṁ passāvaṭṭhānaṁ
ācikkhitabbaṁ pānīyaṁ ācikkhitabbaṁ paribhojanīyaṁ ācikkhitabbaṁ
kattaradaṇḍo ācikkhitabbo saṅghassa katikasaṇṭhānaṁ ācikkhitabbaṁ
imaṁ kālaṁ pavisitabbaṁ imaṁ kālaṁ nikkhamitabbanti (pts. vin ii, 211) sace navako
hoti nisinnakeneva ācikkhitabbaṁ atra pattaṁ nikkhipāhi atra
cīvaraṁ nikkhipāhi idaṁ āsanaṁ nisīdāhīti pānīyaṁ ācikkhitabbaṁ
paribhojanīyaṁ ācikkhitabbaṁ upāhanapuñchanacoḷakaṁ ācikkhitabbaṁ
āgantuko navako 4- bhikkhu abhivādāpetabbo senāsanaṁ ācikkhitabbaṁ

footnote: 1 ma. yu. rā. paribhojanīyena pucchitabboti na dissati. 2 yu. rā. ayaṁ pāṭho na
footnote: dissati. ma. āgantuko bhikkhu vuḍḍhataro. 3 ma. yu. te. 4 yu. rā. navakoti
footnote: pāṭho na dissati. ma. bhikkhu navako.

page number: 221

etante senāsanaṁ pāpuṇātīti ajjhāvutthaṁ vā anajjhāvutthaṁ
vā ācikkhitabbaṁ gocaro ācikkhitabbo agocaro ācikkhitabbo
sekkhasammatāni kulāni ācikkhitabbāni vaccaṭṭhānaṁ ācikkhitabbaṁ
passāvaṭṭhānaṁ ācikkhitabbaṁ pānīyaṁ ācikkhitabbaṁ paribhojanīyaṁ
ācikkhitabbaṁ kattaradaṇḍo ācikkhitabbo saṅghassa katikasaṇṭhānaṁ
ācikkhitabbaṁ imaṁ kālaṁ pavisitabbaṁ imaṁ kālaṁ nikkhamitabbanti
idaṁ kho bhikkhave āvāsikānaṁ bhikkhūnaṁ vattaṁ yathā āvāsikehi
bhikkhūhi sammā vattitabbanti.

[418] tena kho pana samayena gamikā bhikkhū dārubhaṇḍaṁ
mattikābhaṇḍaṁ appaṭisāmetvā dvāravātapānaṁ vivaritvā senāsanaṁ
anāpucchā pakkamanti. dārubhaṇḍaṁ mattikābhaṇḍaṁ nassati.
senāsanaṁ aguttaṁ bhavati 1-. ye te bhikkhū appicchā .pe. te
ujjhāyanti khīyanti vipācenti kathaṁ hi nāma gamikā bhikkhū
dārubhaṇḍaṁ mattikābhaṇḍaṁ appaṭisāmetvā dvāravātapānaṁ vivaritvā
senāsanaṁ anāpucchā pakkamissanti dārubhaṇḍaṁ mattikābhaṇḍaṁ
nassati senāsanaṁ aguttaṁ bhavatīti. athakho te bhikkhū bhagavato
etamatthaṁ ārocesuṁ .pe. saccaṁ kira bhikkhave .pe. saccaṁ
bhagavāti .pe. vigarahitvā dhammiṁ kathaṁ katvā bhikkhū āmantesi
tenahi bhikkhave gamikānaṁ bhikkhūnaṁ vattaṁ paññāpessāmi yathā

footnote: 1 ma. yu. hoti.

page number: 222

gamikehi bhikkhūhi sammā vattitabbaṁ.

[419] gamikena bhikkhave bhikkhunā dārubhaṇḍaṁ mattikābhaṇḍaṁ
paṭisāmetvā dvāravātapānaṁ thaketvā senāsanaṁ āpucchitabbaṁ 1-
sace bhikkhu na hoti sāmaṇero āpucchitabbo sace
sāmaṇero na hoti ārāmiko āpucchitabbo sace ārāmiko
na hoti upāsako āpucchitabbo sace na hoti bhikkhu vā
sāmaṇero vā ārāmiko vā upāsako vā 2- catūsu pāsāṇakesu
mañcaṁ paññāpetvā mañce mañcaṁ āropetvā pīṭhe pīṭhaṁ
āropetvā senāsanaṁ upari puñjaṁ karitvā dārubhaṇḍaṁ mattikābhaṇḍaṁ
paṭisāmetvā dvāravātapānaṁ thaketvā pakkamitabbaṁ sace vihāro
ovassati sace ussahati chādetabbo ussukkaṁ vā kātabbaṁ
kinti nu kho vihāro chādiyethāti evañce taṁ labhetha iccetaṁ
kusalaṁ no ce labhetha yo deso anovassako hoti tattha
catūsu pāsāṇakesu mañcaṁ paññāpetvā mañce mañcaṁ āropetvā
pīṭhe pīṭhaṁ āropetvā senāsanaṁ upari puñjaṁ karitvā
dārubhaṇḍaṁ mattikābhaṇḍaṁ paṭisāmetvā dvāravātapānaṁ thaketvā
pakkamitabbaṁ sace sabbo vihāro ovassati sace ussahati

footnote: 1 ma. yu. āpucchā pakkamitabbaṁ. 2 ma. yu. rā. sace sāmaṇero na hoti
footnote: ārāmiko āpucchitabbo sace na hoti bhikkhu vā sāmaṇero vā ārāmiko vā.

page number: 223

senāsanaṁ gāmaṁ atiharitabbaṁ ussukkaṁ vā (pts. vin ii, 212) kātabbaṁ kinti nu
kho senāsanaṁ gāmaṁ atihariyethāti evañce taṁ labhetha iccetaṁ
kusalaṁ no ce labhetha ajjhokāse catūsu pāsāṇakesu mañcaṁ
paññāpetvā mañce mañcaṁ āropetvā pīṭhe pīṭhaṁ āropetvā
senāsanaṁ upari puñjaṁ karitvā dārubhaṇḍaṁ mattikābhaṇḍaṁ
paṭisāmetvā tiṇena vā paṇṇena vā paṭicchādetvā pakkamitabbaṁ
appevanāma aṅgānipi seseyyunti idaṁ kho bhikkhave gamikānaṁ
bhikkhūnaṁ vattaṁ yathā gamikehi bhikkhūhi sammā vattitabbanti.

[420] tena kho pana samayena bhikkhū bhattagge na anumodanti.
manussā ujjhāyanti khīyanti vipācenti kathaṁ hi nāma samaṇā
sakyaputtiyā bhattagge na anumodissantīti. assosuṁ kho bhikkhū
tesaṁ manussānaṁ ujjhāyantānaṁ khīyantānaṁ vipācentānaṁ. athakho
te bhikkhū bhagavato etamatthaṁ ārocesuṁ. athakho bhagavā etasmiṁ
nidāne etasmiṁ pakaraṇe 1- dhammiṁ kathaṁ katvā bhikkhū āmantesi
anujānāmi bhikkhave bhattagge anumoditunti.

[421] athakho 2- bhikkhūnaṁ etadahosi kena nu kho bhattagge
anumoditabbanti. bhagavato etamatthaṁ ārocesuṁ. athakho bhagavā
etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi
anujānāmi bhikkhave therena bhikkhunā bhattagge anumoditunti.

[422] tena kho pana samayena aññatarassa pūgassa saṅghabhattaṁ

footnote: 1 yu. etasmiṁ pakaraṇeti pāṭhadvayaṁ natthi. 2 ma. tesaṁ.

page number: 224

hoti. āyasmā sārīputto saṅghathero hoti. bhikkhū bhagavatā
anuññātaṁ therena bhikkhunā bhattagge anumoditunti āyasmantaṁ
sārīputtaṁ ekakaṁ ohāya pakkamiṁsu. athakho āyasmā sārīputto
te manusse paṭisammoditvā pacchā ekako agamāsi. addasā
kho bhagavā āyasmantaṁ sārīputtaṁ dūrato va ekakaṁ 1- āgacchantaṁ
disvāna āyasmantaṁ sārīputtaṁ etadavoca kacci sārīputta bhattaṁ
iddhaṁ ahosīti. iddhaṁ kho bhante bhattaṁ ahosi apica maṁ
bhikkhū ekakaṁ ohāya pakkantāti. athakho bhagavā etasmiṁ nidāne
etasmiṁ pakaraṇe dhammiṁ kathaṁ katvā bhikkhū āmantesi anujānāmi
bhikkhave bhattagge catūhi pañcahi therānutherehi bhikkhūhi āgametunti.

[423] tena kho pana samayena aññataro thero bhattagge
vaccito 2- āgameti 3-. so vaccaṁ sandhārento 4- mucchito papati.
bhagavato etamatthaṁ ārocesuṁ. anujānāmi bhikkhave sati karaṇīye
anantarikaṁ bhikkhuṁ āpucchitvā gantunti.

[424] tena kho pana samayena chabbaggiyā bhikkhū dunnivatthā
duppārutā (pts. vin ii, 213) anākappasampannā bhattaggaṁ gacchanti vokkammapi
therānaṁ bhikkhūnaṁ purato purato gacchanti therepi bhikkhū anūpakhajja

footnote: 1 ma. yu. rā. ekakanti vacanaṁ natthi. 2 rā. vaccapīḷito. 3 ma. yu. āgamesi.
footnote: 4 ma. sandhāretuṁ asakkonto.

page number: 225

nisīdanti navepi bhikkhū āsanena paṭibāhanti saṅghāṭimpi
ottharitvā antaraghare nisīdanti. ye te bhikkhū appicchā .pe.
te ujjhāyanti khīyanti vipācenti kathaṁ hi nāma chabbaggiyā
bhikkhū dunnivatthā duppārutā anākappasampannā bhattaggaṁ
gacchissanti vokkammapi therānaṁ bhikkhūnaṁ purato purato gacchissanti
therepi bhikkhū anupakhajja nisīdissanti navepi bhikkhū āsanena 1-
paṭibāhissanti saṅghāṭimpi ottharitvā antaraghare nisīdissantīti.
athakho te bhikkhū bhagavato etamatthaṁ ārocesuṁ .pe. saccaṁ
kira bhikkhave chabbaggiyā bhikkhū dunnivatthā duppārutā anākappasampannā
bhattaggaṁ gacchanti vokkammapi therānaṁ bhikkhūnaṁ purato
purato gacchanti therepi bhikkhū anupakhajja nisīdanti navepi bhikkhū
āsanena paṭibāhanti saṅghāṭimpi ottharitvā antaraghare
nisīdantīti. saccaṁ bhagavāti .pe. vigarahitvā dhammiṁ kathaṁ katvā
bhikkhū āmantesi tenahi bhikkhave bhikkhūnaṁ bhattaggavattaṁ
paññāpessāmi yathā bhikkhūhi bhattagge sammā vattitabbaṁ.

[425] sace ārāme kālo ārocito hoti timaṇḍalaṁ
paṭicchādentena parimaṇḍalaṁ nivāsetvā kāyabandhanaṁ bandhitvā
saguṇaṁ katvā saṅghāṭiyo pārupitvā gaṇṭhikaṁ paṭimuñcitvā dhovitvā
pattaṁ gahetvā sādhukaṁ ataramānena gāmo pavisitabbo na
vokkamma therānaṁ bhikkhūnaṁ purato purato gantabbaṁ supaṭicchannena

footnote: 1 ma. āsanenapi.

page number: 226

antaraghare gantabbaṁ susaṁvutena antaraghare gantabbaṁ okkhittacakkhunā
antaraghare gantabbaṁ na ukkhittakāya antaraghare gantabbaṁ
na ujjagghikāya antaraghare gantabbaṁ appasaddena antaraghare
gantabbaṁ na kāyappacālakaṁ antaraghare gantabbaṁ na bāhuppacālakaṁ
antaraghare gantabbaṁ na sīsappacālakaṁ antaraghare gantabbaṁ na
khambhakatena anataraghare gantabbaṁ na oguṇṭhitena antaraghare
gantabbaṁ na ukkuṭikāya antaraghare gantabbaṁ supaṭicchannena antaraghare
nisīditabbaṁ susaṁvutena antaraghare nisīditabbaṁ okkhittacakkhunā
antaraghare nisīditabbaṁ na ukkhittakāya antaraghare nisīditabbaṁ
na ujjagghikāya antaraghare nisīditabbaṁ appasaddena antaraghare
nisīditabbaṁ na kāyappacālakaṁ antaraghare nisīditabbaṁ na bāhuppacālakaṁ
antaraghare nisīditabbaṁ na sīsappacālakaṁ antaraghare
nisīditabbaṁ na khambhakatena antaraghare nisīditabbaṁ na oguṇṭhitena
antaraghare nisīditabbaṁ na pallatthikāya antaraghare nisīditabbaṁ
na there bhikkhū anupakhajja nisīditabbaṁ na navā bhikkhū āsanena
paṭibāhitabbā na saṅghāṭiṁ ottharitvā antaraghare nisīditabbaṁ
udake dīyamāne ubhohi hatthehi pattaṁ pariggahetvā udakaṁ
paṭiggahetabbaṁ nīcaṁ katvā sādhukaṁ aparighaṁsantena patto
dhovitabbo sace udakapaṭiggāhako hoti nīcaṁ katvā udakapaṭiggahe
udakaṁ āsiñcitabbaṁ mā udakapaṭiggāhako udakena osiñci

page number: 227

mā sāmantā bhikkhū udakena osiñciṁsu mā saṅghāṭi udakena
osiñcīti sace udakapaṭiggāhako (pts. vin ii, 214) na hoti nīcaṁ katvā chamāyaṁ
udakaṁ āsiñcitabbaṁ mā sāmantā bhikkhū udakena osiñciṁsu
mā saṅghāṭi udakena osiñcīti odane dīyamāne ubhohi hatthehi
pattaṁ pariggahetvā odano paṭiggahetabbo sūpassa okāso
kātabbo sace hoti sappi vā telaṁ vā uttaribhaṅgaṁ vā
therena vattabbo sabbesaṁ samakaṁ sampādehīti sakkaccaṁ piṇḍapāto
paṭiggahetabbo pattasaññinā piṇḍapāto paṭiggahetabbo
samasūpako piṇḍapāto paṭiggahetabbo samatittiko
piṇḍapāto paṭiggahetabbo na tāva therena bhuñjitabbaṁ yāva
na sabbesaṁ odano sampatto 1- hoti sakkaccaṁ piṇḍapāto
bhuñjitabbo pattasaññinā piṇḍapāto bhuñjitabbo sapadānaṁ 2-
piṇḍapāto bhuñjitabbo samasūpako piṇḍapāto bhuñjitabbo
na thūpato 3- omadditvā piṇḍapāto bhuñjitabbo na sūpaṁ vā
byañjanaṁ vā odanena paṭicchādetabbaṁ bhiyyokamyataṁ upādāya
na sūpaṁ vā odanaṁ vā agilānena attano atthāya viññāpetvā
bhuñjitabbaṁ na ujjhānasaññinā paresaṁ patto oloketabbo
nātimahanto kabaḷo kātabbo parimaṇḍalo ālopo kātabbo

footnote: 1 yu. sampanno. 2 yu. sapadāno. 3 thūpikatotipi pāṭho dissati.

page number: 228

na anāhaṭe kabaḷe mukhadvāraṁ vivaritabbaṁ na bhuñjamānena sabbo
hattho mukhe pakkhipitabbo na sakabaḷena mukhena byāharitabbaṁ
na piṇḍukkhepakaṁ bhuñjitabbaṁ na kabaḷāvacchedakaṁ bhuñjitabbaṁ na
avagaṇḍakārakaṁ bhuñjitabbaṁ na hatthaniddhūnakaṁ bhuñjitabbaṁ na
sitthāvakārakaṁ bhuñjitabbaṁ na jivhānicchārakaṁ bhuñjitabbaṁ na
capucapukārakaṁ bhuñjitabbaṁ na surusurukārakaṁ bhuñjitabbaṁ na hatthanillehakaṁ
bhuñjitabbaṁ na pattanillehakaṁ bhuñjitabbaṁ na oṭṭhanillehakaṁ
bhuñjitabbaṁ na sāmisena hatthena pānīyathālako paṭiggahetabbo
na tāva therena udakaṁ paṭiggahetabbaṁ yāva na sabbe va 1- bhuttāvino
honti udake dīyamāne ubhohi hatthehi pattaṁ pariggahetvā
udakaṁ paṭiggahetabbaṁ nīcaṁ katvā sādhukaṁ aparighaṁsantena patto
dhovitabbo sace udakapaṭiggāhako hoti nīcaṁ katvā udakapaṭiggahe
udakaṁ āsiñcitabbaṁ mā udakapaṭiggāhako udakena osiñci mā
sāmantā bhikkhū udakena osiñciṁsu mā saṅghāṭi udakena
osiñcīti sace udakapaṭiggāhako na hoti nīcaṁ katvā chamāyaṁ
udakaṁ āsiñcitabbaṁ mā sāmantā bhikkhū udakena osiñciṁsu
mā saṅghāṭi udakena osiñcīti na sasitthakaṁ pattadhovanaṁ antaraghare
chaḍḍetabbaṁ nivattantena navakehi bhikkhūhi paṭhamataraṁ nivattitabbaṁ
pacchā therehi (pts. vin ii, 215) supaṭicchannena antaraghare gantabbaṁ susaṁvutena
antaraghare gantabbaṁ okkhittacakkhunā antaraghare gantabbaṁ na

footnote: 1 yu. vasaddo natthi.

page number: 229

ukkhittakāya antaraghare gantabbaṁ na ujjagghikāya antaraghare
gantabbaṁ appasaddena antaraghare gantabbaṁ na kāyappacālakaṁ
antaraghare gantabbaṁ na bāhuppacālakaṁ antaraghare gantabbaṁ na
sīsappacālakaṁ antaraghare gantabbaṁ na khambhakatena antaraghare
gantabbaṁ na oguṇṭhitena antaraghare gantabbaṁ na ukkuṭikāya
antaraghare gantabbaṁ idaṁ kho bhikkhave bhikkhūnaṁ bhattaggavattaṁ
yathā bhikkhūhi bhattagge sammā vattitabbanti.
paṭhamabhāṇavāraṁ niṭṭhitaṁ.

[426] tena kho pana samayena piṇḍacārikā bhikkhū dunnivatthā
duppārutā anākappasampannā piṇḍāya caranti asallakkhetvāpi
nivesanaṁ pavisanti asallakkhetvāpi nikkhamanti atisahasāpi pavisanti
atisahasāpi nikkhamanti atidūrepi tiṭṭhanti accāsannepi tiṭṭhanti
aticiraṁpi tiṭṭhanti atilahukaṁpi nivattanti. aññataro 1- piṇḍacāriko
bhikkhu asallakkhetvā nivesanaṁ pāvisi. so ca 2- dvāraṁ
maññamāno aññataraṁ ovarakaṁ pāvisi. tasmimpi 3- ovarake
itthī naggā uttānā nipannā hoti. addasā kho so bhikkhu
taṁ itthiṁ naggaṁ uttānaṁ nipannaṁ disvāna nayidaṁ dvāraṁ ovarakaṁ

footnote: 1 ma. yu. aññataropi. 2 yu. casaddo natthi. 3 yu. pisaddo natthi.

page number: 230

idanti tamhā ovarakamhā nikkhami. addasā kho tassā
itthiyā sāmiko taṁ itthiṁ naggaṁ uttānaṁ nipannaṁ disvāna iminā
me bhikkhunā pajāpati dūsitāti taṁ bhikkhuṁ gahetvā ākoṭeti.
athakho sā itthī tena saddena paṭibujjhitvā taṁ purisaṁ etadavoca
kissa tvaṁ ayya imaṁ bhikkhuṁ ākoṭesīti. imināsi tvaṁ bhikkhunā
dūsitāti. nāhaṁ ayya iminā bhikkhunā dūsitā akārako so
bhikkhūti taṁ bhikkhuṁ muñcāpesi. athakho so bhikkhu ārāmaṁ gantvā
bhikkhūnaṁ etamatthaṁ ārocesi. ye te bhikkhū appicchā .pe. te
ujjhāyanti khīyanti vipācenti kathaṁ hi nāma piṇḍacārikā bhikkhū
dunnivatthā duppārutā anākappasampannā piṇḍāya carissanti
asallakkhetvāpi nivesanaṁ pavisissanti asallakkhetvāpi nikkhamissanti
atisahasāpi pavisissanti atisahasāpi nikkhamissanti atidūrepi
tiṭṭhissanti accāsannepi tiṭṭhissanti aticirampi tiṭṭhissanti
atilahukampi nivattissantiti. athakho te bhikkhū bhagavato etamatthaṁ
ārocesuṁ .pe. saccaṁ kira bhikkhave .pe. saccaṁ bhagavāti .pe.
vigarahitvā dhammiṁ kathaṁ katvā bhikkhū āmantesi tenahi bhikkhave
piṇḍacārikānaṁ bhikkhūnaṁ vattaṁ paññāpessāmi yathā piṇḍacārikehi
bhikkhūhi sammā vattitabbaṁ.

[427] piṇḍacārikena bhikkhave bhikkhunā idāni gāmaṁ
pavisissāmīti timaṇḍalaṁ paṭicchādentena parimaṇḍalaṁ nivāsetvā

page number: 231

kāyabandhanaṁ bandhitvā saguṇaṁ katvā saṅghāṭiyo pārupitvā gaṇṭhikaṁ
paṭimuñcitvā dhovitvā pattaṁ gahetvā sādhukaṁ ataramānena gāmo
pavisitabbo supaṭicchannena antaraghare (pts. vin ii, 216) gantabbaṁ susaṁvutena
antaraghare gantabbaṁ okkhittacakkhunā antaraghare gantabbaṁ na
ukkhittakāya antaraghare gantabbaṁ na ujjagghikāya antaraghare
gantabbaṁ appasaddena antaraghare gantabbaṁ na kāyappacālakaṁ
antaraghare gantabbaṁ na bāhuppacālakaṁ antaraghare gantabbaṁ na
sīsappacālakaṁ antaraghare gantabbaṁ na khambhakatena antaraghare
gantabbaṁ na oguṇṭhitena antaraghare gantabbaṁ na ukkuṭikāya
antaraghare gantabbaṁ nivesanaṁ pavisantena sallakkhetabbaṁ iminā
pavisissāmi iminā nikkhamissāmīti nātisahasā pavisitabbaṁ
nātisahasā nikkhamitabbaṁ nātidūre ṭhātabbaṁ nāccāsanne
ṭhātabbaṁ nāticiraṁ ṭhātabbaṁ nātilahukaṁ nivattitabbaṁ ṭhitakena
sallakkhetabbaṁ bhikkhaṁ dātukāmā vā adātukāmā vāti sace
kammaṁ vā nikkhipati āsanā vā vuṭṭhāti kaṭacchuṁ vā parāmasati
bhājanaṁ vā parāmasati ṭhapeti vā dātukāmiyāti 1- ṭhātabbaṁ
bhikkhāya dīyamānāya vāmena hatthena saṅghāṭiṁ uccāretvā
dakkhiṇena hatthena pattaṁ paṇāmetvā ubhohi hatthehi pattaṁ
pariggahetvā bhikkhā paṭiggahetabbā na ca bhikkhādāyikāya

footnote: 1 ma. dātukāmāssāti. yu. dātukāmā viyāti.

page number: 232

mukhaṁ oloketabbaṁ 1- sallakkhetabbaṁ sūpaṁ dātukāmā vā adātukāmā
vāti sace kaṭacchuṁ vā parāmasati bhājanaṁ vā parāmasati
ṭhapeti vā dātukāmiyāti ṭhātabbaṁ bhikkhāya dinnāya saṅghāṭiyā
pattaṁ paṭicchādetvā sādhukaṁ ataramānena nivattitabbaṁ supaṭicchannena
antaraghare gantabbaṁ susaṁvutena antaraghare gantabbaṁ
okkhittacakkhunā antaraghare gantabbaṁ na ukkhittakāya antaraghare
gantabbaṁ na ujjagghikāya antaraghare gantabbaṁ appasaddena
antaraghare gantabbaṁ na kāyappacālakaṁ antaraghare gantabbaṁ na
bāhuppacālakaṁ antaraghare gantabbaṁ na sīsappacālakaṁ antaraghare
gantabbaṁ na khambhakatena antaraghare gantabbaṁ na oguṇṭhitena
antaraghare gantabbaṁ na ukkuṭikāya antaraghare gantabbaṁ yo
paṭhamaṁ gāmato piṇḍāya paṭikkamati tena āsanaṁ paññāpetabbaṁ
pādodakaṁ pādapīṭhaṁ pādakathalikaṁ upanikkhipitabbaṁ avakkārapāṭiṁ
dhovitvā upaṭṭhāpetabbaṁ 2- pānīyaṁ paribhojanīyaṁ upaṭṭhāpetabbaṁ
yo pacchā gāmato piṇḍāya paṭikkamati sace hoti bhuttāvaseso
sace ākaṅkhati bhuñjitabbaṁ no ce ākaṅkhati apaharite vā
chaḍḍetabbaṁ appāṇake vā udake opilāpetabbaṁ tena
āsanaṁ uddharitabbaṁ pādodakaṁ pādapīṭhaṁ pādakathalikaṁ paṭisāmetabbaṁ
avakkārapāṭiṁ dhovitvā paṭisāmetabbaṁ pānīyaṁ paribhojanīyaṁ

footnote: 1 yu. ma. ulloketabbaṁ. 2 ma. avakkārapāṭi ..ṭabbā.

page number: 233

paṭisāmetabbaṁ bhattaggaṁ sammajjitabbaṁ yo passati pānīyaghaṭaṁ vā
paribhojanīyaghaṭaṁ vā vaccaghaṭaṁ vā rittaṁ tucchaṁ tena upaṭṭhāpetabbaṁ
sacassa hoti avisayhaṁ hatthavikārena dutiyaṁ āmantetvā hatthavilaṅghakena
upaṭṭhāpetabbaṁ na ca tappaccayā vācā bhinditabbā
idaṁ kho bhikkhave piṇḍacārikānaṁ bhikkhūnaṁ vattaṁ yathā piṇḍacārikehi
bhikkhūhi sammā vattitabbanti.

[428] tena kho pana samayena sambahulā bhikkhū araññe
viharanti. te neva pānīyaṁ upaṭṭhāpenti na paribhojanīyaṁ
upaṭṭhāpenti na aggiṁ upaṭṭhāpenti na araṇisahitaṁ upaṭṭhāpenti
na nakkhattapadāni jānanti na disābhāgaṁ jānanti. corā tattha
gantvā te bhikkhū etadavocuṁ atthi bhante pānīyanti.
natthāvusoti. atthi bhante paribhojanīyanti. natthāvusoti.
atthi bhante aggīti. natthāvusoti. atthi bhante araṇisahitanti.
natthāvusoti. kenajja bhante yuttanti. na kho mayaṁ āvuso
jānāmāti. katamāyaṁ bhante disāti. na kho mayaṁ āvuso
jānāmāti. athakho te corā nevimesaṁ pānīyaṁ atthi na
paribhojanīyaṁ atthi na aggi atthi na araṇisahitaṁ atthi na
nakkhattapadāni jānanti na disābhāgaṁ jānanti corā ime 1-
nayime bhikkhūti ākoṭetvā pakkamiṁsu. athakho te bhikkhū bhikkhūnaṁ
etamatthaṁ ārocesuṁ. bhikkhū bhagavato etamatthaṁ ārocesuṁ.

footnote: 1 yu. corāyime.

page number: 234

athakho bhagavā etasmiṁ nidāne etasmiṁ pakaraṇe dhammiṁ kathaṁ
katvā bhikkhū āmantesi tenahi bhikkhave āraññakānaṁ bhikkhūnaṁ vattaṁ
paññāpessāmi yathā āraññakehi bhikkhūhi sammā vattitabbaṁ.

[429] āraññakena bhikkhave bhikkhunā kālasseva uṭṭhāya
pattaṁ thavikāya pakkhipitvā aṁse ālaggetvā cīvaraṁ khandhe karitvā
upāhanā ārohitvā dārubhaṇḍaṁ mattikābhaṇḍaṁ paṭisāmetvā
dvāravātapānāni 1- thaketvā senāsanā otaritabbaṁ idāni gāmaṁ
pavisissāmīti upāhanā omuñcitvā nīcaṁ katvā pappoṭetvā
thavikāya pakkhipitvā aṁse ālaggetvā timaṇḍalaṁ paṭicchādentena
parimaṇḍalaṁ nivāsetvā kāyabandhanaṁ bandhitvā saguṇaṁ katvā saṅghāṭiyo
pārupitvā gaṇṭhikaṁ paṭimuñcitvā dhovitvā pattaṁ gahetvā sādhukaṁ
ataramānena gāmo pavisitabbo supaṭicchannena antaraghare gantabbaṁ
susaṁvutena antaraghare gantabbaṁ .pe. na ukkuṭikāya antaraghare
gantabbaṁ nivesanaṁ pavisantena sallakkhetabbaṁ iminā pavisissāmi
iminā nikkhamissāmīti nātisahasā pavisitabbaṁ nātisahasā
nikkhamitabbaṁ nātidūre ṭhātabbaṁ nāccāsanne ṭhātabbaṁ nāticiraṁ
ṭhātabbaṁ nātilahukaṁ nivattitabbaṁ ṭhitakena sallakkhetabbaṁ bhikkhaṁ
dātukāmā vā adātukāmā vāti sace kammaṁ vā nikkhipati
āsanā vā vuṭṭhāti kaṭacchuṁ vā parāmasati bhājanaṁ vā parāmasati
ṭhapeti vā dātukāmiyāti ṭhātabbaṁ bhikkhāya dīyamānāya vāmena

footnote: 1 ma. yu. dvāravātapānaṁ.

page number: 235

hatthena saṅghāṭiṁ uccāretvā dakkhiṇena hatthena pattaṁ paṇāmetvā
ubhohi hatthehi pattaṁ pariggahetvā bhikkhā paṭiggahetabbā na
ca bhikkhādāyikāya mukhaṁ oloketabbaṁ sallakkhetabbaṁ sūpaṁ vā 1-
dātukāmā vā adātukāmā vāti sace kaṭacchuṁ vā parāmasati
bhājanaṁ vā parāmasati ṭhapeti vā dātukāmiyāti ṭhātabbaṁ bhikkhāya
dinnāya saṅghāṭiyā pattaṁ paṭicchādetvā sādhukaṁ ataramānena
nivattitabbaṁ supaṭicchannena antaraghare gantabbaṁ .pe. na ukkuṭikāya
antaraghare gantabbaṁ gāmato nikkhamitvā pattaṁ thavikāya
pakkhipitvā aṁse ālaggetvā cīvaraṁ saṁharitvā sīse karitvā
upāhanā ārohitvā gantabbaṁ āraññakena bhikkhave bhikkhunā
pānīyaṁ upaṭṭhāpetabbaṁ paribhojanīyaṁ upaṭṭhāpetabbaṁ aggi
upaṭṭhāpetabbo araṇisahitaṁ upaṭṭhāpetabbaṁ kattaradaṇḍo
upaṭṭhāpetabbo nakkhattapadāni uggahetabbāni sakalāni vā
ekadesāni vā disākusalena bhavitabbaṁ idaṁ kho bhikkhave
āraññakānaṁ bhikkhūnaṁ vattaṁ yathā āraññakehi bhikkhūhi sammā
vattitabbanti.

[430] tena kho pana samayena sambahulā bhikkhū ajjhokāse
cīvarakammaṁ karonti. chabbaggiyā bhikkhū paṭivāte paṅgaṇe 2-
senāsanaṁ pappoṭesuṁ. bhikkhū rajena okiriyiṁsu 6-. ye te bhikkhū

footnote: 1 ma. vāsaddo natthi. 2 ma. aṅgaṇe. 3 ma. yu. okiriṁsu.

page number: 236

appicchā .pe. te ujjhāyanti khīyanti vipācenti kathaṁ hi
nāma chabbaggiyā bhikkhū paṭivāte paṅgaṇe senāsanaṁ pappoṭessanti
bhikkhū rajena okiriyissantīti. athakho te bhikkhū bhagavato etamatthaṁ
ārocesuṁ .pe. saccaṁ kira bhikkhave chabbaggiyā bhikkhū paṭivāte
paṅgaṇe senāsanaṁ pappoṭenti bhikkhū rajena okiriyiṁsūti 3-.
saccaṁ bhagavāti .pe. vigarahitvā dhammiṁ kathaṁ katvā bhikkhū āmantesi
tenahi bhikkhave bhikkhūnaṁ senāsanavattaṁ paññāpessāmi yathā
bhikkhūhi senāsane sammā vattitabbaṁ.

[431] yasmiṁ vihāre viharati sace so vihāro uklāpo
hoti sace ussahati sodhetabbo vihāraṁ sodhentena paṭhamaṁ
pattacīvaraṁ nīharitvā ekamantaṁ nikkhipitabbaṁ nisīdanapaccattharaṇaṁ
nīharitvā ekamantaṁ nikkhipitabbaṁ bhisibimbohanaṁ nīharitvā ekamantaṁ
nikkhipitabbaṁ mañco nīcaṁ katvā sādhukaṁ aparighaṁsantena asaṅghaṭṭantena
kavāṭapiṭṭhaṁ nīharitvā ekamantaṁ nikkhipitabbo pīṭhaṁ nīcaṁ
katvā sādhukaṁ aparighaṁsantena asaṅghaṭṭantena kavāṭapiṭṭhaṁ nīharitvā
ekamantaṁ nikkhipitabbaṁ mañcapaṭipādakā nīharitvā ekamantaṁ
nikkhipitabbā kheḷamallako nīharitvā ekamantaṁ nikkhipitabbo
apassenaphalakaṁ nīharitvā ekamantaṁ nikkhipitabbaṁ bhummattharaṇaṁ
yathāpaññattaṁ sallakkhetvā nīharitvā ekamantaṁ nikkhipitabbaṁ

footnote: 1 ma. yu. okiriṁsūti.

page number: 237

sace vihāre santānakaṁ hoti ullokā paṭhamaṁ ohāretabbaṁ
ālokasandhikaṇṇabhāgā pamajjitabbā sace gerukaparikammakatā
bhitti kaṇṇakitā hoti coḷakaṁ temetvā piḷetvā pamajjitabbā
sace kāḷavaṇṇakatā bhūmi kaṇṇakitā hoti coḷakaṁ temetvā
pīḷetvā pamajjitabbā sace akatā hoti bhūmi udakena
paripphositvā sammajjitabbā mā vihāro rajena ūhaññīti
saṅkāraṁ vicinitvā ekamantaṁ chaḍḍetabbaṁ na bhikkhusāmantā
senāsanaṁ pappoṭetabbaṁ na vihārasāmantā senāsanaṁ
pappoṭetabbaṁ na pānīyasāmantā senāsanaṁ pappoṭetabbaṁ na
paribhojanīyasāmantā senāsanaṁ pappoṭetabbaṁ na paṭivāte paṅgaṇe
senāsanaṁ pappoṭetabbaṁ adhovāte senāsanaṁ pappoṭetabbaṁ
bhummattharaṇaṁ ekamantaṁ otāpetvā sodhetvā pappoṭetvā
atiharitvā yathāpaññattaṁ paññāpetabbaṁ mañcapaṭipādakā ekamantaṁ
otāpetvā pamajjitvā (pts. vin ii, 219) atiharitvā yathāṭhāne ṭhapetabbā
mañco ekamantaṁ otāpetvā sodhetvā pappoṭetvā nīcaṁ
katvā sādhukaṁ aparighaṁsantena asaṅghaṭṭantena kavāṭapiṭṭhaṁ atiharitvā
yathāpaññattaṁ paññāpetabbo pīṭhaṁ ekamantaṁ
otāpetvā sodhetvā pappoṭetvā nīcaṁ katvā sādhukaṁ aparighaṁsantena
asaṅghaṭṭantena kavāṭapiṭṭhaṁ atiharitvā yathāpaññattaṁ
paññāpetabbaṁ bhisibimbohanaṁ ekamantaṁ otāpetvā sodhetvā

page number: 238

pappoṭetvā atiharitvā yathāpaññattaṁ paññāpetabbaṁ nisīdanapaccattharaṇaṁ
ekamantaṁ otāpetvā sodhetvā pappoṭetvā
atiharitvā yathāpaññattaṁ paññāpetabbaṁ kheḷamallako ekamantaṁ
otāpetvā pamajjitvā atiharitvā yathāṭhāne ṭhapetabbo
apassenaphalakaṁ ekamantaṁ otāpetvā pamajjitvā atiharitvā
yathāṭhāne ṭhapetabbaṁ pattacīvaraṁ nikkhipitabbaṁ pattaṁ nikkhipantena
ekena hatthena pattaṁ gahetvā ekena hatthena heṭṭhāmañcaṁ
vā heṭṭhāpīṭhaṁ vā parāmasitvā patto nikkhipitabbo na ca
anantarahitāya bhūmiyā patto nikkhipitabbo cīvaraṁ nikkhipantena
ekena hatthena cīvaraṁ gahetvā ekena hatthena cīvaravaṁsaṁ vā cīvararajjuṁ
vā pamajjitvā pārato antaṁ orato bhogaṁ katvā cīvaraṁ
nikkhipitabbaṁ sace puratthimā sarakhā vātā vāyanti puratthimā
vātapānā thaketabbā sace pacchimā sarajā vātā vāyanti
pacchimā vātapānā thaketabbā sace uttarā sarajā vātā
vāyanti uttarā vātapānā thaketabbā sace dakkhiṇā sarajā
vātā vāyanti dakkhiṇā vātapānā thaketabbā sace sītakālo
hoti divā vātapānā vivaritabbā rattiṁ thaketabbā sace
uṇhakālo hoti divā vātapānā thaketabbā rattiṁ vivaritabbā
sace pariveṇaṁ uklāpaṁ hoti pariveṇaṁ sammajjitabbaṁ sace
koṭṭhako uklāpo hoti koṭṭhako sammajjitabbo sace

page number: 239

upaṭṭhānasālā uklāpā hoti upaṭṭhānasālā sammajjitabbā
sace aggisālā uklāpā hoti aggisālā sammajjitabbā sace
vaccakuṭī 1- uklāpā hoti vaccakuṭī sammajjitabbā sace pānīyaṁ
na hoti pānīyaṁ upaṭṭhāpetabbaṁ sace paribhojanīyaṁ na hoti
paribhojanīyaṁ upaṭṭhāpetabbaṁ sace ācamanakumbhiyā udakaṁ na hoti
ācamanakumbhiyā udakaṁ āsiñcitabbaṁ sace vuḍḍhena saddhiṁ ekavihāre
viharati na vuḍḍhaṁ anāpucchā uddeso dātabbo na
paripucchā dātabbā na sajjhāyo kātabbo na dhammo
bhāsitabbo na padīpo kātabbo na padīpo vijjhāpetabbo
na vātapānā vivaritabbā na vātapānā thaketabbā (pts. vin ii, 220) sace
vuḍḍhena saddhiṁ ekacaṅkame caṅkamati yena vuḍḍho tena
parivattitabbaṁ na ca vuḍḍho saṅghāṭikaṇṇena ghaṭṭetabbo
idaṁ kho bhikkhave bhikkhūnaṁ senāsanavattaṁ yathā bhikkhūhi senāsane
sammā vattitabbanti.

[432] tena kho pana samayena chabbaggiyā bhikkhū jantāghare
therehi bhikkhūhi nivāriyamānā anādariyaṁ paṭicca pahūtaṁ kaṭṭhaṁ
āropetvā aggiṁ datvā dvāraṁ thaketvā dvāre nisīdanti. therā
ca 1- bhikkhū uṇhābhitattā dvāraṁ alabhamānā mucchitā papatanti.
ye te bhikkhū appicchā .pe. te ujjhāyanti khīyanti vipācenti

footnote: 1 ma. vaccakuṭi. 3 ma. yu. therā cāti natthi.

page number: 240

kathaṁ hi nāma chabbaggiyā *- bhikkhū jantāghare therehi bhikkhūhi
nivāriyamānā anādariyaṁ paṭicca pahūtaṁ kaṭṭhaṁ āropetvā aggiṁ
datvā dvāraṁ thaketvā dvāre nisīdissanti therā ca bhikkhū
uṇhābhitattā dvāraṁ alabhamānā mucchitā papatantīti. athakho te
bhikkhū bhagavato etamatthaṁ ārocesuṁ .pe. saccaṁ kira bhikkhave
chabbaggiyā bhikkhū jantāghare therehi bhikkhūhi nivāriyamānā anādariyaṁ
paṭicca pahūtaṁ kaṭṭhaṁ āropetvā aggiṁ datvā dvāraṁ thaketvā
dvāre nisīdanti bhikkhū uṇhābhitattā dvāraṁ alabhamānā
mucchitā papatantīti. saccaṁ bhagavāti .pe. vigarahitvā dhammiṁ
kathaṁ katvā bhikkhū āmantesi na bhikkhave jantāghare therena
bhikkhunā nivāriyamānena anādariyaṁ paṭicca pahūtaṁ kaṭṭhaṁ āropetvā
aggi dātabbo yo dadeyya āpatti dukkaṭassa na ca 1-
bhikkhave dvāraṁ thaketvā dvāre nisīditabbaṁ yo nisīdeyya
āpatti dukkaṭassa tenahi bhikkhave bhikkhūnaṁ jantāgharavattaṁ *-
paññāpessāmi yathā bhikkhūhi jantāghare sammā vattitabbaṁ.

[433] yo paṭhamaṁ jantāgharaṁ 2- gacchati sace chārikā ussannā
hoti chārikā chaḍḍetabbā sace jantāgharaṁ uklāpaṁ hoti
jantāgharaṁ sammajjitabbaṁ sace paribhaṇḍaṁ uklāpaṁ hoti paribhaṇḍaṁ
sammajjitabbaṁ sace pariveṇaṁ uklāpaṁ hoti pariveṇaṁ
sammajjitabbaṁ sace koṭṭhako uklāpo hoti koṭṭhako

footnote: 1 ma. casaddo natthi. 2 ma. jantāghare.
footnote: * mīkārkkhag chabyaggiyā peßöna chabbaggiyā
footnote: * mīkārkkhag janatāgharavattaṁ peßöna jantāgharavattaṁ

page number: 241

sammajjitabbo sace jantāgharasālā uklāpā hoti jantāgharasālā
sammajjitabbā cuṇṇaṁ sannetabbaṁ mattikā temetabbā
udakadoṇikāya udakaṁ āsiñcitabbaṁ jantāgharaṁ pavisantena mattikāya
mukhaṁ makkhetvā purato ca pacchato ca paṭicchādetvā jantāgharaṁ
pavisitabbaṁ na there bhikkhū anupakhajja nisīditabbaṁ na navā bhikkhū
āsanena paṭibāhitabbā sace ussahati jantāghare therānaṁ
bhikkhūnaṁ parikammaṁ kātabbaṁ jantāgharā nikkhamantena jantāgharapīṭhaṁ
ādāya purato ca pacchato ca paṭicchādetvā (pts. vin ii, 221) jantāgharā
nikkhamitabbaṁ sace ussahati udakepi therānaṁ bhikkhūnaṁ parikammaṁ kātabbaṁ
na therānaṁ bhikkhūnaṁ puratopi 1- nahāyitabbaṁ na uparisotepi 2-
nahāyitabbaṁ nahātena uttarantena otarantānaṁ maggo dātabbo
yo pacchā jantāgharā nikkhamati sace jantāgharaṁ cikkhallaṁ
hoti dhovitabbaṁ mattikādoṇikaṁ dhovitvā jantāgharapīṭhaṁ
paṭisāmetvā aggiṁ vijjhāpetvā dvāraṁ thaketvā pakkamitabbaṁ idaṁ
kho bhikkhave bhikkhūnaṁ jantāgharavattaṁ yathā bhikkhūhi jantāghare
sammā vattitabbanti.

[434] tena kho pana samayena aññataro bhikkhu brāhmaṇajātiko
vaccaṁ katvā na icchati ācametuṁ ko imaṁ vasalaṁ

footnote: 1 ma. yu. rā. pisaddo natthi. 2 ma. uparitopi. yu. uparito.

page number: 242

duggandhaṁ āmasissatīti. tassa vaccamagge kimi saṇṭhāsi. athakho
so bhikkhu bhikkhūnaṁ etamatthaṁ ārocesi. kiṁ pana tvaṁ āvuso
vaccaṁ katvā na ācamesīti. evamāvusoti. ye te bhikkhū
appicchā .pe. te ujjhāyanti khīyanti vipācenti kathaṁ hi
nāma bhikkhu vaccaṁ katvā na ācamissatīti. athakho te bhikkhū
bhagavato etamatthaṁ ārocesuṁ .pe. saccaṁ kira tvaṁ bhikkhu vaccaṁ
katvā na ācamesīti. saccaṁ bhagavāti .pe. vigarahitvā dhammiṁ
kathaṁ katvā bhikkhū āmantesi na bhikkhave vaccaṁ katvā sati
udake na ācametabbaṁ yo nācameyya āpatti dukkaṭassāti.

[435] tena kho pana samayena bhikkhū vaccakuṭiyā yathāvuḍḍhaṁ
vaccaṁ karonti. navakā bhikkhū paṭhamataraṁ āgantvā vaccitā
āgamenti. te vaccaṁ sandhārentā mucchitā papatanti. bhagavato
etamatthaṁ ārocesuṁ .pe. saccaṁ kira bhikkhave bhikkhū vaccakuṭiyā
yathāvuḍḍhaṁ vaccaṁ karonti navakā bhikkhū paṭhamataraṁ āgantvā
vaccitā āgamenti te vaccaṁ sandhārentā mucchitā papatantīti.
saccaṁ bhagavāti .pe. na bhikkhave vaccakuṭiyā yathāvuḍḍhaṁ vacco
kātabbo yo kareyya āpatti dukkaṭassa anujānāmi bhikkhave
āgatapaṭipāṭiyā vaccaṁ kātunti.

[436] tena kho pana samayena chabbaggiyā bhikkhū atisahasāpi
vaccakuṭiṁ pavisanti ubbhujitvāpi 1- pavisanti nitthunantāpi vaccaṁ

footnote: 1 ma. ubbhajitvā.

page number: 243

karonti dantakaṭṭhaṁ khādantāpi vaccaṁ karonti bahiddhāpi
vaccadoṇikāya vaccaṁ karonti bahiddhāpi passāvadoṇikāya passāvaṁ
karonti passāvadoṇikāyapi kheḷaṁ karonti pharusenapi kaṭṭhena
avalekhanti avalekhanakaṭṭhampi vaccakūpamhi pātenti atisahasāpi
nikkhamanti ubbhujitvāpi nikkhamanti (pts. vin ii, 222) capucapukārakāpi 1- ācamenti
ācamanasarāvakepi udakaṁ sesenti. ye te bhikkhū appicchā .pe.
te ujjhāyanti khīyanti vipācenti kathaṁ hi nāma chabbaggiyā
bhikkhū atisahasāpi vaccakuṭiṁ pavisissanti ubbhujitvāpi
pavisissanti nitthunantāpi vaccaṁ karissanti dantakaṭṭhaṁ khādantāpi
vaccaṁ karissanti bahiddhāpi vaccadoṇikāya vaccaṁ karissanti
bahiddhāpi passāvadoṇikāya passāvaṁ karissanti passāvadoṇikāyapi
kheḷaṁ karissanti pharusenapi kaṭṭhena avalekhissanti avalekhanakaṭṭhaṁpi
vaccakūpamhi pātessanti atisahasāpi nikkhamissanti ubbhujitvāpi
nikkhamissanti capucapukārakāpi 1- ācamessanti ācamanasarāvakepi
udakaṁ sesessantīti. athakho te bhikkhū bhagavato etamatthaṁ
ārocesuṁ .pe. saccaṁ kira bhikkhave .pe. saccaṁ bhagavāti .pe.
vigarahitvā dhammiṁ kathaṁ katvā bhikkhū āmantesi tenahi bhikkhave
bhikkhūnaṁ vaccakuṭīvattaṁ paññāpessāmi yathā bhikkhūhi vaccakuṭiyā
sammā vattitabbaṁ.

footnote: 1 ma. capucapukārakaṁpi. yu. capucapukārakampi.

page number: 244

[437] yo vaccakuṭiṁ gacchati tena 1- bahiṭṭhitena ukkāsitabbaṁ
anto nisinnenapi ukkāsitabbaṁ cīvaravaṁse vā cīvararajjuyā vā
cīvaraṁ nikkhipitvā sādhukaṁ ataramānena vaccakuṭī pavisitabbā
nātisahasā pavisitabbā na ubbhujitvā pavisitabbā vaccapādukāya
ṭhitena ubbhujitabbaṁ na nitthunantena vacco kātabbo na
dantakaṭṭhaṁ khādantena vacco kātabbo na bahiddhā vaccadoṇikāya
vacco kātabbo na bahiddhā passāvadoṇikāya passāvo kātabbo
na passāvadoṇikāya kheḷo kātabbo na pharusena kaṭṭhena
avalekhitabbaṁ na avalekhanakaṭṭhaṁ vaccakūpamhi pātetabbaṁ
vaccapādukāya ṭhitena paṭicchādetabbaṁ nātisahasā nikkhamitabbaṁ na
ubbhujitvā nikkhamitabbaṁ ācamanapādukāya ṭhitena ubbhujitabbaṁ na
capucapukārakena 2- ācametabbaṁ na ācamanasarāvake udakaṁ sesetabbaṁ
ācamanapādukāya ṭhitena paṭicchādetabbaṁ sace vaccakuṭī ūhatā
hoti dhovitabbā sace avalekhanapiṭharo pūro hoti avalekhanakaṭṭhaṁ
chaḍḍetabbaṁ sace vaccakuṭī uklāpā hoti vaccakuṭī
sammajjitabbā sace paribhaṇḍaṁ uklāpaṁ hoti paribhaṇḍaṁ
sammajjitabbaṁ sace pariveṇaṁ uklāpaṁ hoti pariveṇaṁ sammajjitabbaṁ
sace koṭṭhako uklāpo hoti koṭṭhako sammajjitabbo
sace ācamanakumbhiyā udakaṁ na hoti ācamanakumbhiyā udakaṁ

footnote: 1 yu. tenātisaddo natthi. 2 ma. yu. capucapukārakaṁ.

page number: 245

āsiñcitabbaṁ idaṁ kho bhikkhave bhikkhūnaṁ vaccakuṭīvattaṁ yathā
bhikkhūhi vaccakuṭiyā sammā vattitabbanti.

[438] tena kho pana samayena saddhivihārikā upajjhāyesu na
sammā vattanti. ye te bhikkhū appicchā .pe. te
ujjhāyanti khīyanti vipācenti kathaṁ hi nāma saddhivihārikā upajjhāyesu
na sammā vattissantīti. athakho te bhikkhū bhagavato etamatthaṁ
ārocesuṁ .pe. saccaṁ kira bhikkhave (pts. vin ii, 223) saddhivihārikā upajjhāyesu
na sammā vattantīti. saccaṁ bhagavāti. vigarahi buddho bhagavā
kathaṁ hi nāma bhikkhave saddhivihārikā upajjhāyesu na sammā
vattissanti netaṁ bhikkhave appasannānaṁ vā pasādāya .pe.
vigarahitvā dhammiṁ kathaṁ katvā bhikkhū āmantesi tenahi bhikkhave
saddhivihārikānaṁ upajjhāyesu vattaṁ paññāpessāmi yathā
saddhivihārikehi upajjhāyesu sammā vattitabbaṁ.

[439] saddhivihārikena bhikkhave upajjhāyamhi sammā vattitabbaṁ.
tatrāyaṁ sammāvattanā kālasseva uṭṭhāya upāhanā omuñcitvā
ekaṁsaṁ uttarāsaṅgaṁ karitvā dantakaṭṭhaṁ dātabbaṁ mukhodakaṁ dātabbaṁ
āsanaṁ paññāpetabbaṁ sace yāgu hoti bhājanaṁ dhovitvā yāgu
upanāmetabbā yāguṁ pītassa udakaṁ datvā bhājanaṁ paṭiggahetvā
nīcaṁ katvā sādhukaṁ aparighaṁsantena dhovitvā paṭisāmetabbaṁ
upajjhāyamhi vuṭṭhite āsanaṁ uddharitabbaṁ sace so deso uklāpo

page number: 246

hoti so deso sammajjitabbo sace upajjhāyo gāmaṁ
pavisitukāmo hoti nivāsanaṁ dātabbaṁ paṭinivāsanaṁ paṭiggahetabbaṁ
kāyabandhanaṁ dātabbaṁ saguṇaṁ katvā saṅghāṭiyo dātabbā dhovitvā
patto saudako dātabbo sace upajjhāyo pacchāsamaṇaṁ ākaṅkhati
timaṇḍalaṁ paṭicchādentena parimaṇḍalaṁ nivāsetvā kāyabandhanaṁ
bandhitvā saguṇaṁ katvā saṅghāṭiyo pārupitvā gaṇṭhikaṁ paṭimuñcitvā
dhovitvā pattaṁ gahetvā upajjhāyassa pacchāsamaṇena hotabbaṁ
nātidūre gantabbaṁ nāccāsanne gantabbaṁ pattapariyāpannaṁ
paṭiggahetabbaṁ na upajjhāyassa bhaṇamānassa antarantarā kathā
opātetabbā upajjhāyo āpattisāmantā bhaṇamāno
nivāretabbo nivattantena paṭhamataraṁ āgantvā āsanaṁ paññāpetabbaṁ
pādodakaṁ pādapīṭhaṁ pādakathalikaṁ upanikkhipitabbaṁ paccuggantvā
pattacīvaraṁ paṭiggahetabbaṁ paṭinivāsanaṁ dātabbaṁ nivāsanaṁ
paṭiggahetabbaṁ sace cīvaraṁ sinnaṁ hoti muhuttaṁ uṇhe otāpetabbaṁ
na ca uṇhe cīvaraṁ nidahitabbaṁ cīvaraṁ saṁharitabbaṁ 1- cīvaraṁ saṁharantena 2-
caturaṅgulaṁ kaṇṇaṁ ussādetvā 3- cīvaraṁ saṁharitabbaṁ mā majjhe
bhaṅgo ahosīti obhoge kāyabandhanaṁ kātabbaṁ sace piṇḍapāto
hoti upajjhāyo ca bhuñjitukāmo hoti udakaṁ datvā

footnote: 1 ma. rā. saṅgharitabbaṁ. 2 ma. rā. saṅgharantena. 3 ma. yu. ussāretvā.

page number: 247

piṇḍapāto upanāmetabbo upajjhāyo pānīyena pucchitabbo
bhuttāvissa udakaṁ datvā pattaṁ paṭiggahetvā (pts. vin ii, 224) nīcaṁ katvā sādhukaṁ
aparighaṁsantena dhovitvā vodakaṁ katvā muhuttaṁ uṇhe otāpetabbo
na ca uṇhe patto nidahitabbo pattacīvaraṁ nikkhipitabbaṁ pattaṁ
nikkhipantena ekena hatthena pattaṁ gahetvā ekena hatthena
heṭṭhāmañcaṁ vā heṭṭhāpīṭhaṁ vā parāmasitvā patto nikkhipitabbo
na ca anantarahitāya bhūmiyā patto nikkhipitabbo cīvaraṁ nikkhipantena
ekena hatthena cīvaraṁ gahetvā ekena hatthena cīvaravaṁsaṁ vā
cīvararajjuṁ vā pamajjitvā pārato antaṁ orato bhogaṁ katvā
cīvaraṁ nikkhipitabbaṁ upajjhāyamhi vuṭṭhite āsanaṁ uddharitabbaṁ
pādodakaṁ pādapīṭhaṁ pādakathalikaṁ paṭisāmetabbaṁ sace so deso
uklāpo hoti so deso sammajjitabbo sace upajjhāyo
nahāyitukāmo hoti nahānaṁ paṭiyādetabbaṁ sace sītena attho
hoti sītaṁ paṭiyādetabbaṁ sace uṇhena attho hoti uṇhaṁ
paṭiyādetabbaṁ sace upajjhāyo jantāgharaṁ pavisitukāmo hoti
cuṇṇaṁ sannetabbaṁ mattikā temetabbā jantāgharapīṭhaṁ ādāya
upajjhāyassa piṭṭhito piṭṭhito gantvā jantāgharapīṭhaṁ datvā cīvaraṁ
paṭiggahetvā ekamantaṁ nikkhipitabbaṁ cuṇṇaṁ dātabbaṁ mattikā
dātabbā sace ussahati jantāgharaṁ pavisitabbaṁ jantāgharaṁ
pavisantena mattikāya mukhaṁ makkhetvā purato ca pacchato ca

page number: 248

paṭicchādetvā jantāgharaṁ pavisitabbaṁ na there bhikkhū anūpakhajja
nisīditabbaṁ na navā bhikkhū āsanena paṭibāhitabbā jantāghare
upajjhāyassa parikammaṁ kātabbaṁ jantāgharā nikkhamantena
jantāgharapīṭhaṁ ādāya purato ca pacchato ca paṭicchādetvā jantāgharā
nikkhamitabbaṁ udakepi upajjhāyassa parikammaṁ kātabbaṁ nahātena
paṭhamataraṁ uttaritvā attano gattaṁ vodakaṁ katvā nivāsetvā
upajjhāyassa gattato udakaṁ pamajjitabbaṁ nivāsanaṁ dātabbaṁ
saṅghāṭi dātabbā jantāgharapīṭhaṁ ādāya paṭhamataraṁ āgantvā
āsanaṁ paññāpetabbaṁ pādodakaṁ pādapīṭhaṁ pādakathalikaṁ upanikkhipitabbaṁ
upajjhāyo pānīyena pucchitabbo sace uddisāpetukāmo hoti
uddisāpetabbo sace paripucchitukāmo hoti paripucchitabbo
yasmiṁ vihāre upajjhāyo viharati sace so vihāro uklāpo
hoti sace ussahati sodhetabbo vihāraṁ sodhentena paṭhamaṁ
pattacīvaraṁ nīharitvā ekamantaṁ nikkhipitabbaṁ nisīdanapaccattharaṇaṁ
nīharitvā ekamantaṁ nikkhipitabbaṁ bhisibimbohanaṁ nīharitvā ekamantaṁ
nikkhipitabbaṁ mañco nīcaṁ katvā sādhukaṁ aparighaṁsantena asaṅghaṭṭantena
kavāṭapiṭṭhaṁ nīharitvā ekamantaṁ nikkhipitabbo pīṭhaṁ nīcaṁ
katvā sādhukaṁ aparighaṁsantena asaṅghaṭṭantena kavāṭapiṭṭhaṁ nīharitvā
ekamantaṁ nikkhipitabbaṁ mañcapaṭipādakā nīharitvā ekamantaṁ
nikkhipitabbā kheḷamallako nīharitvā ekamantaṁ nikkhipitabbo

page number: 249

apassenaphalakaṁ nīharitvā ekamantaṁ nikkhipitabbaṁ bhummattharaṇaṁ
yathāpaññattaṁ sallakkhetvā nīharitvā ekamantaṁ nikkhipitabbaṁ sace
vihāre santānakaṁ hoti ullokā paṭhamaṁ ohāretabbaṁ ālokasandhikaṇṇabhāgā
pamajjitabbā sace gerukaparikammakatā bhitti
kaṇṇakitā hoti coḷakaṁ temetvā pīḷetvā pamajjitabbā
sace kāḷavaṇṇakatā bhūmi kaṇṇakitā hoti coḷakaṁ temetvā
pīḷetvā pamajjitabbā sace akatā hoti bhūmi udakena
paripphositvā sammajjitabbā mā vihāro rajena ūhaññīti
saṅkāraṁ vicinitvā ekamantaṁ chaḍḍetabbaṁ bhummattharaṇaṁ otāpetvā
sodhetvā pappoṭetvā atiharitvā yathāpaññattaṁ paññāpetabbaṁ
mañcapaṭipādakā otāpetvā pamajjitvā atiharitvā yathāṭhāne
ṭhapetabbā mañco otāpetvā sodhetvā pappoṭetvā nīcaṁ
katvā sādhukaṁ aparighaṁsantena asaṅghaṭṭantena kavāṭapiṭṭhaṁ atiharitvā
yathāpaññattaṁ paññāpetabbo piṭhaṁ otāpetvā sodhetvā
pappoṭetvā nīcaṁ katvā sādhukaṁ aparighaṁsantena asaṅghaṭṭantena
kavāṭapiṭṭhaṁ atiharitvā yathāpaññattaṁ paññāpetabbaṁ bhisibimbohanaṁ
otāpetvā sodhetvā pappoṭetvā atiharitvā yathāpaññattaṁ
paññāpetabbaṁ nisīdanapaccattharaṇaṁ otāpetvā sodhetvā
pappoṭetvā atiharitvā yathāpaññattaṁ paññāpetabbaṁ kheḷamallako

page number: 250

otāpetvā pamajjitvā atiharitvā yathāṭhāne ṭhapetabbo apassenaphalakaṁ
otāpetvā pamajjitvā atiharitvā yathāṭhāne ṭhapetabbaṁ
pattacīvaraṁ nikkhipitabbaṁ pattaṁ nikkhipantena ekena hatthena pattaṁ
gahetvā ekena hatthena heṭṭhāmañcaṁ vā heṭṭhāpīṭhaṁ vā parāmasitvā
patto nikkhipitabbo na ca anantarahitāya bhūmiyā patto
nikkhipitabbo cīvaraṁ nikkhipantena ekena hatthena cīvaraṁ gahetvā
ekena hatthena cīvaravaṁsaṁ vā cīvararajjuṁ vā pamajjitvā pārato
antaṁ orato bhogaṁ katvā cīvaraṁ nikkhipitabbaṁ sace puratthimā
sarajā vātā vāyanti puratthimā vātapānā thaketabbā sace
pacchimā (pts. vin ii, 226) sarajā vātā vāyanti pacchimā vātapānā thaketabbā
sace uttarā sarajā vātā vāyanti uttarā vātapānā thaketabbā
sace dakkhiṇā sarajā vātā vāyanti dakkhiṇā vātapānā thaketabbā
sace sītakālo hoti divā vātapānā vivaritabbā rattiṁ thaketabbā
sace uṇhakālo hoti divā vātapānā thaketabbā rattiṁ
vivaritabbā sace pariveṇaṁ uklāpaṁ hoti pariveṇaṁ sammajjitabbaṁ
sace koṭṭhako uklāpo hoti koṭṭhako sammajjitabbo sace
upaṭṭhānasālā uklāpā hoti upaṭṭhānasālā sammajjitabbā
sace aggisālā uklāpā hoti aggisālā sammajjitabbā sace
vaccakuṭī uklāpā hoti vaccakuṭī sammajjitabbā sace pānīyaṁ
na hoti pānīyaṁ upaṭṭhāpetabbaṁ sace paribhojanīyaṁ na hoti

page number: 251

paribhojanīyaṁ upaṭṭhāpetabbaṁ sace ācamanakumbhiyā udakaṁ na hoti
ācamanakumbhiyaṁ udakaṁ āsiñcitabbaṁ sace upajjhāyassa anabhirati
uppannā hoti saddhivihārikena vūpakāsetabbo vūpakāsāpetabbo 1-
dhammakathā vāssa kātabbā sace upajjhāyassa kukkuccaṁ uppannaṁ
hoti saddhivihārikena vinodetabbaṁ vinodāpetabbaṁ dhammakathā
vāssa kātabbā sace upajjhāyassa diṭṭhigataṁ uppannaṁ hoti
saddhivihārikena vivecetabbaṁ vivecāpetabbaṁ dhammakathā vāssa
kātabbā sace upajjhāyo garudhammaṁ ajjhāpanno hoti
parivāsāraho saddhivihārikena ussukkaṁ kātabbaṁ kinti nu kho saṅgho
upajjhāyassa parivāsaṁ dadeyyāti sace upajjhāyo mūlāya
paṭikassanāraho hoti saddhivihārikena ussukkaṁ kātabbaṁ kinti nu kho
saṅgho upajjhāyaṁ mūlāya paṭikasseyyāti sace upajjhāyo
mānattāraho hoti saddhivihārikena ussukkaṁ kātabbaṁ kinti nu kho saṅgho
upajjhāyassa mānattaṁ dadeyyāti sace upajjhāyo abbhānāraho
hoti saddhivihārikena ussukkaṁ kātabbaṁ kinti nu kho saṅgho
upajjhāyaṁ abbheyyāti sace saṅgho upajjhāyassa kammaṁ kattukāmo hoti
tajjanīyaṁ vā niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ
vā saddhivihārikena ussukkaṁ kātabbaṁ kinti nu kho saṅgho
upajjhāyassa kammaṁ na kareyya lahukāya vā pariṇāmeyyāti

footnote: 1 yu. rā. vūpakāsetabbā vūpakāsāpetabbā.

page number: 252

kataṁ vā panassa hoti saṅghena kammaṁ tajjanīyaṁ vā niyassaṁ vā
pabbājanīyaṁ vā paṭisāraṇīyaṁ vā ukkhepanīyaṁ vā saddhivihārikena
ussukkaṁ kātabbaṁ kinti nu (pts. vin ii, 227) kho upajjhāyo sammā vatteyya
lomaṁ pāteyya netthāraṁ vatteyya saṅgho taṁ kammaṁ paṭippassambheyyāti
sace upajjhāyassa cīvaraṁ dhovitabbaṁ hoti
saddhivihārikena dhovitabbaṁ ussukkaṁ vā kātabbaṁ kinti nu kho
upajjhāyassa cīvaraṁ dhoviyethāti sace upajjhāyassa cīvaraṁ kātabbaṁ
hoti saddhivihārikena kātabbaṁ ussukkaṁ vā kātabbaṁ kinti nu
kho upajjhāyassa cīvaraṁ kariyethāti sace upajjhāyassa rajanaṁ
pacitabbaṁ 1- hoti saddhivihārikena pacitabbaṁ 1- ussukkaṁ vā kātabbaṁ
kinti nu kho upajjhāyassa rajanaṁ paciyethāti sace upajjhāyassa
cīvaraṁ rajetabbaṁ 2- hoti saddhivihārikena rajetabbaṁ 2- ussukkaṁ vā
kātabbaṁ kinti nu kho upajjhāyassa cīvaraṁ rajiyethāti cīvaraṁ
rajentena 3- sādhukaṁ samparivattakaṁ samparivattakaṁ rajetabbaṁ 2- na ca
acchinne theve pakkamitabbaṁ na upajjhāyaṁ anāpucchā ekaccassa
patto dātabbo na ekaccassa patto paṭiggahetabbo na
ekaccassa cīvaraṁ dātabbaṁ na ekaccassa cīvaraṁ paṭiggahetabbaṁ
na ekaccassa parikkhāro dātabbo na ekaccassa parikkhāro
paṭiggahetabbo na ekaccassa kesā chedetabbā 4- na ekaccena

footnote: 1 ma. rajanā pacitabbā. 2 ma. rajitabbaṁ. 3 ma. rajantena. 4 yu. chedātabbā.

page number: 253

kesā chedāpetabbā na ekaccassa parikammaṁ kātabbaṁ na
ekaccena parikammaṁ kārāpetabbaṁ na ekaccassa veyyāvacco
kātabbo na ekaccena veyyāvacco kārāpetabbo na ekaccassa
pacchāsamaṇena hotabbaṁ na ekacco pacchāsamaṇo ādātabbo
na ekaccassa piṇḍapāto nīharitabbo na ekaccena piṇḍapāto
nīharāpetabbo na upajjhāyaṁ anāpucchā gāmo pavisitabbo
na susānaṁ gantabbaṁ na disā pakkamitabbā sace upajjhāyo
gilāno hoti yāvajīvaṁ upaṭṭhātabbo vuṭṭhānassa āgametabbaṁ
idaṁ kho bhikkhave saddhivihārikānaṁ upajjhāyesu vattaṁ yathā
saddhivihārikehi upajjhāyesu sammā vattitabbanti.

[440] tena kho pana samayena upajjhāyā saddhivihārikesu na
sammā vattanti. ye te bhikkhū appicchā .pe. te ujjhāyanti
khīyanti vipācenti kathaṁ hi nāma upajjhāyā saddhivihārikesu na
sammā vattissantīti. athakho te bhikkhū bhagavato etamatthaṁ
ārocesuṁ .pe. saccaṁ kira bhikkhave upajjhāyā saddhivihārikesu
na sammā vattantīti. saccaṁ bhagavāti .pe. vigarahitvā dhammiṁ
kathaṁ katvā bhikkhū āmantesi tenahi bhikkhave upajjhāyānaṁ
saddhivihārikesu vattaṁ paññāpessāmi yathā upajjhāyehi
saddhivihārikesu sammā vattitabbaṁ.

[441] upajjhāyena bhikkhave saddhivihārikamhi sammā vattitabbaṁ.

page number: 254

tatrāyaṁ sammāvattanā upajjhāyena bhikkhave saddhivihāriko
saṅgahetabbo anuggahetabbo uddesena paripucchāya ovādena
anusāsaniyā sace upajjhāyassa patto hoti saddhivihārikassa
patto na hoti upajjhāyena saddhivihārikassa patto dātabbo
ussukkaṁ vā kātabbaṁ kinti nu kho saddhivihārikassa patto
uppajjiyethāti sace upajjhāyassa cīvaraṁ hoti saddhivihārikassa
cīvaraṁ na hoti upajjhāyena saddhivihārikassa cīvaraṁ dātabbaṁ
ussukkaṁ vā kātabbaṁ kinti nu kho saddhivihārikassa cīvaraṁ
uppajjiyethāti sace upajjhāyassa parikkhāro hoti
saddhivihārikassa parikkhāro na hoti upajjhāyena saddhivihārikassa
parikkhāro dātabbo ussukkaṁ vā kātabbaṁ kinti nu kho
saddhivihārikassa parikkhāro uppajjiyethāti sace saddhivihāriko
gilāno hoti kālasseva uṭṭhāya dantakaṭṭhaṁ dātabbaṁ mukhodakaṁ
dātabbaṁ āsanaṁ paññāpetabbaṁ sace yāgu hoti bhājanaṁ
dhovitvā yāgu upanāmetabbā yāguṁ pītassa udakaṁ datvā bhājanaṁ
paṭiggahetvā nīcaṁ katvā sādhukaṁ aparighaṁsantena dhovitvā
paṭisāmetabbaṁ saddhivihārikamhi vuṭṭhite āsanaṁ uddharitabbaṁ sace so
deso uklāpo hoti so deso sammajjitabbo sace
saddhivihāriko gāmaṁ pavisitukāmo hoti nivāsanaṁ dātabbaṁ paṭinivāsanaṁ
paṭiggahetabbaṁ kāyabandhanaṁ dātabbaṁ saguṇaṁ katvā saṅghāṭiyo

page number: 255

dātabbā dhovitvā patto saudako dātabbo ettāvatā
nivattissatīti āsanaṁ paññāpetabbaṁ pādodakaṁ pādapīṭhaṁ pādakathalikaṁ
upanikkhipitabbaṁ paccuggantvā pattacīvaraṁ paṭiggahetabbaṁ paṭinivāsanaṁ
dātabbaṁ nivāsanaṁ paṭiggahetabbaṁ sace cīvaraṁ sinnaṁ hoti muhuttaṁ
uṇhe otāpetabbaṁ na ca uṇhe cīvaraṁ nidahitabbaṁ cīvaraṁ saṁharitabbaṁ
cīvaraṁ saṁharantena caturaṅgulaṁ kaṇṇaṁ ussādetvā cīvaraṁ saṁharitabbaṁ
mā majjhe bhaṅgo ahosīti obhoge kāyabandhanaṁ kātabbaṁ
sace piṇḍapāto hoti saddhivihāriko ca bhuñjitukāmo hoti
udakaṁ datvā piṇḍapāto upanāmetabbo saddhivihāriko pānīyena
pucchitabbo bhuttāvissa udakaṁ datvā pattaṁ paṭiggahetvā nīcaṁ
katvā sādhukaṁ aparighaṁsantena dhovitvā vodakaṁ katvā muhuttaṁ uṇhe
otāpetabbo na (pts. vin ii, 229) ca uṇhe patto nidahitabbo pattacīvaraṁ
nikkhipitabbaṁ pattaṁ nikkhipantena ekena hatthena pattaṁ gahetvā
ekena hatthena heṭṭhāmañcaṁ vā heṭṭhāpīṭhaṁ vā parāmasitvā
patto nikkhipitabbo na ca anantarahitāya bhūmiyā patto
nikkhipitabbo cīvaraṁ nikkhipantena ekena hatthena cīvaraṁ gahetvā
ekena hatthena cīvaravaṁsaṁ vā cīvararajjuṁ vā pamajjitvā pārato
antaṁ orato bhogaṁ katvā cīvaraṁ nikkhipitabbaṁ saddhivihārikamhi
vuṭṭhite āsanaṁ uddharitabbaṁ pādodakaṁ pādapīṭhaṁ pādakathalikaṁ
paṭisāmetabbaṁ sace so deso uklāpo hoti so deso

page number: 256

sammajjitabbo sace saddhivihāriko nahāyitukāmo hoti nahānaṁ
paṭiyādetabbaṁ sace sītena attho hoti sītaṁ paṭiyādetabbaṁ
sace uṇhena attho hoti uṇhaṁ paṭiyādetabbaṁ sace
saddhivihāriko jantāgharaṁ pavisitukāmo hoti cuṇṇaṁ sannetabbaṁ
mattikā temetabbā jantāgharapīṭhaṁ ādāya gantvā jantāgharapiṭhaṁ
datvā cīvaraṁ paṭiggahetvā ekamantaṁ nikkhipitabbaṁ cuṇṇaṁ dātabbaṁ
mattikā dātabbā sace ussahati jantāgharaṁ 1- pavisitabbaṁ jantāgharaṁ
pavisantena mattikāya mukhaṁ makkhetvā purato ca pacchato ca
paṭicchādetvā jantāgharaṁ pavisitabbaṁ na there bhikkhū anūpakhajja
nisīditabbaṁ na navā bhikkhū āsanena paṭibāhitabbā jantāghare
saddhivihārikassa parikammaṁ dātabbaṁ jantāgharaṁ nikkhamantena
jantāgharapīṭhaṁ ādāya purato ca pacchato ca paṭicchādetvā jantāgharā
nikkhamitabbaṁ udakepi saddhivihārikassa parikammaṁ kātabbaṁ nahātena
paṭhamataraṁ uttaritvā attano gattaṁ vodakaṁ katvā nivāsetvā
saddhivihārikassa gattato udakaṁ pamajjitabbaṁ nivāsanaṁ dātabbaṁ
saṅghāṭi dātabbā jantāgharapīṭhaṁ ādāya paṭhamataraṁ āgantvā
āsanaṁ paññāpetabbaṁ pādodakaṁ pādapīṭhaṁ pādakathalikaṁ upanikkhipitabbaṁ
saddhivihāriko pānīyena pucchitabbo yasmiṁ vihāre saddhivihāriko
viharati sace so vihāro uklāpo hoti sace
ussahati sodhetabbo vihāraṁ sodhentena paṭhamaṁ pattacīvaraṁ

footnote: 1 ma. yu. jantāgharā.

page number: 257

nīharitvā ekamantaṁ nikkhipitabbaṁ .pe. sace ācamanakumbhiyā
udakaṁ na hoti ācamanakumbhiyā udakaṁ āsiñcitabbaṁ sace
saddhivihārikassa anabhirati uppannā hoti upajjhāyena vūpakāsetabbo
vūpakāsāpetabbo dhammakathā vāssa kātabbā sace (pts. vin ii, 230) saddhivihārikassa
kukkuccaṁ uppannaṁ hoti upajjhāyena vinodetabbaṁ vinodāpetabbaṁ
dhammakathā vāssa kātabbā sace saddhivihārikassa diṭṭhigataṁ
uppannaṁ hoti upajjhāyena vivecetabbaṁ vivecāpetabbaṁ dhammakathā
vāssa kātabbā sace saddhivihāriko garudhammaṁ ajjhāpanno
hoti parivāsāraho upajjhāyena ussukkaṁ kātabbaṁ kinti
nu kho saṅgho saddhivihārikassa parivāsaṁ dadeyyāti sace saddhivihāriko
mūlāya paṭikassanāraho hoti upajjhāyena ussukkaṁ kātabbaṁ
kinti nu kho saṅgho saddhivihārikaṁ mūlāya paṭikasseyyāti sace
saddhivihāriko mānattāraho hoti upajjhāyena ussukkaṁ
kātabbaṁ kinti nu kho saṅgho saddhivihārikassa mānattaṁ dadeyyāti
sace saddhivihāriko abbhānāraho hoti upajjhāyena ussukkaṁ
kātabbaṁ kinti nu kho saṅgho saddhivihārikaṁ abbheyyāti sace
saṅgho saddhivihārikassa kammaṁ kattukāmo hoti tajjanīyaṁ vā
niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā
upajjhāyena ussukkaṁ kātabbaṁ kinti nu kho saṅgho saddhivihārikassa
kammaṁ na kareyya lahukāya vā pariṇāmeyyāti kataṁ vā

page number: 258

panassa hoti saṅghena kammaṁ tajjanīyaṁ vā niyassaṁ vā pabbājanīyaṁ
vā paṭisāraṇīyaṁ vā ukkhepanīyaṁ vā upajjhāyena ussukkaṁ kātabbaṁ
kinti nu kho saddhivihāriko sammā vatteyya lomaṁ pāteyya
netthāraṁ vatteyya saṅgho taṁ kammaṁ paṭippassambheyyāti sace
saddhivihārikassa cīvaraṁ dhovitabbaṁ hoti upajjhāyena ācikkhitabbaṁ
evaṁ dhoveyyāsīti ussukkaṁ vā kātabbaṁ kinti nu kho
saddhivihārikassa cīvaraṁ dhoviyethāti sace saddhivihārikassa cīvaraṁ
kātabbaṁ hoti upajjhāyena ācikkhitabbaṁ evaṁ kareyyāsīti
ussukkaṁ vā kātabbaṁ kinti nu kho saddhivihārikassa cīvaraṁ
kariyethāti sace saddhivihārikassa rajanaṁ pacitabbaṁ hoti upajjhāyena
ācikkhitabbaṁ evaṁ paceyyāsīti ussukkaṁ vā kātabbaṁ kinti
nu kho saddhivihārikassa rajanaṁ paciyethāti sace saddhivihārikassa
cīvaraṁ rajetabbaṁ hoti upajjhāyena ācikkhitabbaṁ evaṁ rajeyyāsīti
ussukkaṁ vā kātabbaṁ kinti nu kho saddhivihārikassa cīvaraṁ
rajiyethāti cīvaraṁ rajentena sādhukaṁ samparivattakaṁ samparivattakaṁ
rajetabbaṁ na ca (pts. vin ii, 231) acchinne theve pakkamitabbaṁ sace saddhivihāriko
gilāno hoti yāvajīvaṁ upaṭṭhātabbo vuṭṭhānassa āgametabbaṁ
idaṁ kho bhikkhave upajjhāyānaṁ saddhivihārikesu vattaṁ yathā
upajjhāyehi saddhivihārikesu sammā vattitabbanti.

page number: 259

dutiyabhāṇavāraṁ niṭṭhitaṁ.

[442] tena kho pana samayena antevāsikā ācariyesu
na sammā vattanti. ye te bhikkhū appicchā .pe. te
ujjhāyanti khīyanti vipācenti kathaṁ hi nāma antevāsikā
ācariyesu na sammā vattissantīti. athakho te bhikkhū bhagavato
etamatthaṁ ārocesuṁ .pe. saccaṁ kira bhikkhave antevāsikā
ācariyesu na sammā vattantīti. saccaṁ bhagavāti .pe. vigarahitvā
dhammiṁ kathaṁ katvā bhikkhū āmantesi tenahi bhikkhave antevāsikānaṁ
bhikkhūnaṁ ācariyesu vattaṁ paññāpessāmi yathā antevāsikehi
bhikkhūhi ācariyesu sammā vattitabbaṁ.

[443] antevāsikena bhikkhave ācariyamhi sammā vattitabbaṁ.
tatrāyaṁ sammāvattanā kālasseva uṭṭhāya upāhanā omuñcitvā
ekaṁsaṁ uttarāsaṅgaṁ karitvā dantakaṭṭhaṁ dātabbaṁ mukhodakaṁ dātabbaṁ
āsanaṁ paññāpetabbaṁ sace yāgu hoti bhājanaṁ dhovitvā yāgu
upanāmetabbā yāguṁ pītassa udakaṁ datvā bhājanaṁ paṭiggahetvā
nīcaṁ katvā sādhukaṁ aparighaṁsantena dhovitvā paṭisāmetabbaṁ ācariyamhi
vuṭṭhite āsanaṁ uddharitabbaṁ sace so deso uklāpo hoti
so deso sammajjitabbo sace ācariyo gāmaṁ pavisitukāmo
hoti nivāsanaṁ dātabbaṁ paṭinivāsanaṁ paṭiggahetabbaṁ kāyabandhanaṁ
dātabbaṁ saguṇaṁ katvā saṅghāṭiyo dātabbā dhovitvā

page number: 260

patto saudako 1- dātabbo sace ācariyo pacchāsamaṇaṁ ākaṅkhati
timaṇḍalaṁ paṭicchādentena parimaṇḍalaṁ nivāsetvā kāyabandhanaṁ
bandhitvā saguṇaṁ katvā saṅghāṭiyo pārupitvā gaṇṭhikaṁ paṭimuñcitvā
dhovitvā pattaṁ gahetvā ācariyassa pacchāsamaṇena hotabbaṁ
nātidūre gantabbaṁ nāccāsanne gantabbaṁ pattapariyāpannaṁ
paṭiggahetabbaṁ na ācariyassa bhaṇamānassa antarantarā kathā
opātetabbā ācariyo āpattisāmantā bhaṇamāno nivāretabbo
nivattantena paṭhamataraṁ āgantvā āsanaṁ paññāpetabbaṁ pādodakaṁ
pādapīṭhaṁ pādakathalikaṁ upanikkhipitabbaṁ paccuggantvā pattacīvaraṁ
paṭiggahetabbaṁ paṭinivāsanaṁ dātabbaṁ nivāsanaṁ paṭiggahetabbaṁ
sace cīvaraṁ sinnaṁ hoti muhuttaṁ uṇhe otāpetabbaṁ na ca
uṇhe cīvaraṁ nidahitabbaṁ cīvaraṁ saṁharitabbaṁ cīvaraṁ saṁharantena
caturaṅgulaṁ kaṇṇaṁ ussādetvā cīvaraṁ saṁharitabbaṁ mā majjhe
bhaṅgo ahosīti obhoge kāyabandhanaṁ kātabbaṁ sace piṇḍapāto
hoti ācariyo ca bhuñjitukāmo hoti udakaṁ datvā piṇḍapāto
upanāmetabbo ācariyo pānīyena pucchitabbo bhuttāvissa
udakaṁ datvā pattaṁ paṭiggahetvā nīcaṁ katvā sādhukaṁ aparighaṁsantena
dhovitvā vodakaṁ katvā muhuttaṁ uṇhe otāpetabbo na
ca uṇhe patto nidahitabbo pattacīvaraṁ nikkhipitabbaṁ pattaṁ
nikkhipantena ekena hatthena pattaṁ gahetvā ekena hatthena

footnote: 1 ma. sodako.

page number: 261

heṭṭhāmañcaṁ vā heṭṭhāpīṭhaṁ vā parāmasitvā patto nikkhipitabbo
na ca anantarahitāya bhūmiyā patto nikkhipitabbo cīvaraṁ nikkhipantena
ekena hatthena cīvaraṁ gahetvā ekena hatthena cīvaravaṁsaṁ vā
cīvararajjuṁ vā pamajjitvā pārato antaṁ orato bhogaṁ katvā
cīvaraṁ nikkhipitabbaṁ ācariyamhi vuṭṭhite āsanaṁ uddharitabbaṁ
pādodakaṁ pādapīṭhaṁ pādakathalikaṁ paṭisāmetabbaṁ sace so deso
uklāpo hoti so deso sammajjitabbo sace ācariyo
nahāyitukāmo hoti nahānaṁ paṭiyādetabbaṁ sace sītena attho
hoti sītaṁ paṭiyādetabbaṁ sace uṇhena attho hoti uṇhaṁ
paṭiyādetabbaṁ sace ācariyo jantāgharaṁ pavisitukāmo hoti
cuṇṇaṁ sannetabbaṁ mattikā temetabbā jantāgharapīṭhaṁ ādāya
ācariyassa piṭṭhito piṭṭhito gantvā jantāgharapīṭhaṁ datvā cīvaraṁ
paṭiggahetvā ekamantaṁ nikkhipitabbaṁ cuṇṇaṁ dātabbaṁ mattikā
dātabbā sace ussahati jantāgharaṁ pavisitabbaṁ jantāgharaṁ
pavisantena mattikāya mukhaṁ makkhetvā purato ca pacchato ca
paṭicchādetvā jantāgharaṁ pavisitabbaṁ na there bhikkhū anupakhajja
nisīditabbaṁ na navā bhikkhū āsanena paṭibāhitabbā jantāghare
ācariyassa parikammaṁ kātabbaṁ jantāgharā nikkhamantena jantāgharapīṭhaṁ
ādāya purato ca pacchato ca paṭicchādetvā jantāgharā nikkhamitabbaṁ
udakepi ācariyassa parikammaṁ kātabbaṁ nahātena paṭhamataraṁ uttaritvā

page number: 262

attano gattaṁ vodakaṁ katvā nivāsetvā ācariyassa gattato
udakaṁ pamajjitabbaṁ nivāsanaṁ dātabbaṁ saṅghāṭi dātabbā
jantāgharapīṭhaṁ ādāya paṭhamataraṁ āgantvā āsanaṁ paññāpetabbaṁ
pādodakaṁ pādapīṭhaṁ pādakathalikaṁ upanikkhipitabbaṁ ācariyo pānīyena
pucchitabbo sace uddisāpetukāmo hoti uddisāpetabbo
sace paripucchitukāmo hoti paripucchitabbo yasmiṁ vihāre ācariyo
viharati sace so vihāro uklāpo hoti sace ussahati
sodhetabbo vihāraṁ sodhentena paṭhamaṁ pattacīvaraṁ nīharitvā
ekamantaṁ nikkhipitabbaṁ nisīdanapaccattharaṇaṁ nīharitvā ekamantaṁ
nikkhipitabbaṁ bhisibimbohanaṁ nīharitvā ekamantaṁ nikkhipitabbaṁ mañco
nīcaṁ katvā sādhukaṁ aparighaṁsantena asaṅghaṭṭantena kavāṭapiṭṭhaṁ
nīharitvā ekamantaṁ nikkhipitabbo pīṭhaṁ nīcaṁ katvā sādhukaṁ
aparighaṁsantena asaṅghaṭṭantena kavāṭapiṭṭhaṁ nīharitvā ekamantaṁ
nikkhipitabbaṁ mañcapaṭipādakā nīharitvā ekamantaṁ nikkhipitabbā
kheḷamallako nīharitvā ekamantaṁ nikkhipitabbo apassenaphalakaṁ
nīharitvā ekamantaṁ nikkhipitabbaṁ bhummattharaṇaṁ yathāpaññattaṁ
sallakkhetvā nīharitvā ekamantaṁ nikkhipitabbaṁ sace vihāre
santānakaṁ hoti ullokā paṭhamaṁ ohāretabbaṁ ālokasandhikaṇṇabhāgā
pamajjitabbā sace gerukaparikammakatā bhitti kaṇṇakitā
hoti coḷakaṁ temetvā pīḷetvā pamajjitabbā sace

page number: 263

kāḷavaṇṇakatā bhūmi kaṇṇakitā hoti coḷakaṁ temetvā pīḷetvā
pamajjitabbā sace akatā hoti bhūmi udakena paripphosetvā
sammajjitabbā mā vihāro rajena ūhaññīti saṅkāraṁ vicinitvā
ekamantaṁ chaḍḍetabbaṁ bhummattharaṇaṁ otāpetvā sodhetvā
pappoṭetvā atiharitvā yathāpaññattaṁ paññāpetabbaṁ mañcapaṭipādakā
otāpetvā pamajjitvā atiharitvā yathāṭhāne ṭhapetabbā
mañco otāpetvā sodhetvā pappoṭetvā nīcaṁ katvā sādhukaṁ
aparighaṁsantena asaṅghaṭṭantena kavāṭapiṭṭhaṁ atiharitvā yathāpaññattaṁ
paññāpetabbo pīṭhaṁ otāpetvā sodhetvā pappoṭetvā nīcaṁ
katvā sādhukaṁ aparighaṁsantena asaṅghaṭṭantena kavāṭapiṭṭhaṁ atiharitvā
yathāpaññattaṁ paññāpetabbaṁ bhisibimbohanaṁ otāpetvā sodhetvā
pappoṭetvā atiharitvā yathāpaññattaṁ paññāpetabbaṁ nisīdanapaccattharaṇaṁ
otāpetvā sodhetvā pappoṭetvā atiharitvā
yathāpaññattaṁ paññāpetabbaṁ kheḷamallako otāpetvā pamajjitvā
atiharitvā yathāṭhāne ṭhapetabbo apassenaphalakaṁ otāpetvā
pamajjitvā atiharitvā yathāṭhāne ṭhapetabbaṁ pattacīvaraṁ nikkhipitabbaṁ
pattaṁ nikkhipantena ekena hatthena pattaṁ gahetvā ekena hatthena
heṭṭhāmañcaṁ vā heṭṭhāpīṭhaṁ vā parāmasitvā patto nikkhipitabbo
na ca anantarahitāya bhūmiyā patto nikkhipitabbo cīvaraṁ nikkhipantena
ekena hatthena cīvaraṁ gahetvā ekena hatthena cīvaravaṁsaṁ vā

page number: 264

cīvararajjuṁ vā pamajjitvā pārato antaṁ orato bhogaṁ katvā
cīvaraṁ nikkhipitabbaṁ sace puratthimā sarajā vātā vāyanti puratthimā
vātapānā thaketabbā sace pacchimā sarajā vātā vāyanti
pacchimā vātapānā thaketabbā sace uttarā sarajā vātā
vāyanti uttarā vātapānā thaketabbā sace dakkhiṇā sarajā
vātā vāyanti dakkhiṇā vātapānā thaketabbā sace sītakālo
hoti divā vātapānā vivaritabbā rattiṁ thaketabbā sace
uṇhakālo hoti divā vātapānā thaketabbā rattiṁ vivaritabbā
sace pariveṇaṁ uklāpaṁ hoti pariveṇaṁ sammajjitabbaṁ sace
koṭṭhako uklāpo hoti koṭṭhako sammajjitabbo sace
upaṭṭhānasālā uklāpā hoti upaṭṭhānasālā sammajjitabbā
sace aggisālā uklāpā hoti aggisālā sammajjitabbā
sace vaccakuṭī uklāpā hoti vaccakuṭī sammajjitabbā sace
pānīyaṁ na hoti pānīyaṁ upaṭṭhāpetabbaṁ sace paribhojanīyaṁ na
hoti paribhojanīyaṁ upaṭṭhāpetabbaṁ sace ācamanakumbhiyā udakaṁ
na hoti ācamanakumbhiyā udakaṁ āsiñcitabbaṁ sace ācariyassa
anabhirati uppannā hoti antevāsikena vūpakāsetabbo vūpakāsāpetabbo
dhammakathā vāssa kātabbā sace ācariyassa kukkuccaṁ
uppannaṁ hoti antevāsikena vinodetabbaṁ vinodāpetabbaṁ
dhammakathā vāssa kātabbaṁ sace ācariyassa diṭṭhigataṁ uppannaṁ

page number: 265

hoti antevāsikena vivecetabbaṁ vivecāpetabbaṁ dhammakathā vāssa
kātabbā sace ācariyo garudhammaṁ ajjhāpanno hoti parivāsāraho
antevāsikena ussukkaṁ kātabbaṁ kinti nu kho saṅgho ācariyassa
parivāsaṁ dadeyyāti sace ācariyo mūlāya paṭikassanāraho hoti
antevāsikena ussukkaṁ kātabbaṁ kinti nu kho saṅgho ācariyaṁ
mūlāya paṭikasseyyāti sace ācariyo mānattāraho hoti
antevāsikena ussukkaṁ kātabbaṁ kinti nu kho saṅgho ācariyassa
mānattaṁ dadeyyāti sace ācariyo abbhānāraho hoti antevāsikena
ussukkaṁ kātabbaṁ kinti nu kho saṅgho ācariyaṁ abbheyyāti
sace saṅgho ācariyassa kammaṁ kattukāmo hoti tajjanīyaṁ vā
niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā
antevāsikena ussukkaṁ kātabbaṁ kinti nu kho saṅgho ācariyassa
kammaṁ na kareyya lahukāya vā pariṇāmeyyāti kataṁ vā
panassa hoti saṅghena kammaṁ tajjanīyaṁ vā niyassaṁ vā pabbājanīyaṁ
vā paṭisāraṇīyaṁ vā ukkhepanīyaṁ vā antevāsikena ussukkaṁ
kātabbaṁ kinti nu kho ācariyo sammā vatteyya lomaṁ pāteyya
netthāraṁ vatteyya saṅgho taṁ kammaṁ paṭippassambheyyāti sace
ācariyassa cīvaraṁ dhovitabbaṁ hoti antevāsikena dhovitabbaṁ
ussukkaṁ vā kātabbaṁ kinti nu kho ācariyassa cīvaraṁ dhoviyethāti
sace ācariyassa cīvaraṁ kātabbaṁ hoti antevāsikena kātabbaṁ

page number: 266

ussukkaṁ vā kātabbaṁ kinti nu kho ācariyassa cīvaraṁ kariyethāti
sace ācariyassa rajanaṁ pacitabbaṁ hoti antevāsikena pacitabbaṁ
ussukkaṁ vā kātabbaṁ kinti nu kho ācariyassa rajanaṁ paciyethāti
sace ācariyassa cīvaraṁ rajetabbaṁ hoti antevāsikena rajetabbaṁ
ussukkaṁ vā kātabbaṁ kinti nu kho ācariyassa cīvaraṁ rajiyethāti
cīvaraṁ rajentena sādhukaṁ samparivattakaṁ samparivattakaṁ rajetabbaṁ na
ca acchinne theve pakkamitabbaṁ na ācariyaṁ anāpucchā ekaccassa
patto dātabbo na ekaccassa patto paṭiggahetabbo na
ekaccassa cīvaraṁ dātabbaṁ na ekaccassa cīvaraṁ paṭiggahetabbaṁ
na ekaccassa parikkhāro dātabbo na ekaccassa parikkhāro
paṭiggahetabbo na ekaccassa kesā chedetabbā na ekaccena
kesā chedāpetabbā na ekaccassa parikammaṁ kātabbaṁ na
ekaccena parikammaṁ kārāpetabbaṁ na ekaccassa veyyāvacco
kātabbo na ekaccena veyyāvacco kārāpetabbo na
ekaccassa pacchāsamaṇena hotabbaṁ na ekacco pacchāsamaṇo
ādātabbo na ekaccassa piṇḍapāto nīharitabbo na ekaccena
piṇḍapāto nīharāpetabbo na ācariyaṁ anāpucchā gāmo
pavisitabbo na susānaṁ gantabbaṁ na disā pakkamitabbā sace
ācariyo gilāno hoti yāvajīvaṁ upaṭṭhātabbo vuṭṭhānassa
āgametabbaṁ idaṁ kho bhikkhave antevāsikānaṁ ācariyesu vattaṁ

page number: 267

yathā antevāsikehi ācariyesu sammā vattitabbanti.

[444] tena kho pana samayena ācariyā antevāsikesu na
sammā vattanti. ye te bhikkhū appicchā .pe. te ujjhāyanti
khīyanti vipācenti kathaṁ hi nāma ācariyā antevāsikesu
na sammā vattissantīti. athakho te bhikkhū bhagavato etamatthaṁ
ārocesuṁ. athakho bhagavā etasmiṁ nidāne etasmiṁ pakaraṇe
bhikkhusaṅghaṁ sannipātāpetvā bhikkhū paṭipucchi saccaṁ kira bhikkhave
ācariyā antevāsikesu na sammā vattantīti. saccaṁ bhagavāti
.pe. vigarahitvā dhammiṁ kathaṁ katvā bhikkhū āmantesi tenahi
bhikkhave ācariyānaṁ antevāsikesu vattaṁ paññāpessāmi yathā
ācariyehi antevāsikesu sammā vattitabbaṁ.

[445] ācariyena bhikkhave antevāsikamhi sammā vattitabbaṁ.
tatrāyaṁ sammāvattanā ācariyena bhikkhave antevāsiko saṅgahetabbo
anuggahetabbo uddesena paripucchāya ovādena anusāsaniyā
sace ācariyassa patto hoti antevāsikassa patto na hoti
ācariyena antevāsikassa patto dātabbo ussukkaṁ vā kātabbaṁ
kinti nu kho antevāsikassa patto uppajjiyethāti sace ācariyassa
cīvaraṁ hoti antevāsikassa cīvaraṁ na hoti ācariyena antevāsikassa
cīvaraṁ dātabbaṁ ussukkaṁ vā kātabbaṁ kinti nu kho antevāsikassa
cīvaraṁ uppajjiyethāti sace ācariyassa parikkhāro hoti

page number: 268

antevāsikassa parikkhāro na hoti ācariyena antevāsikassa
parikkhāro dātabbo ussukkaṁ vā kātabbaṁ kinti nu kho
antevāsikassa parikkhāro uppajjiyethāti sace antevāsiko
gilāno hoti kālasseva uṭṭhāya dantakaṭṭhaṁ dātabbaṁ mukhodakaṁ
dātabbaṁ āsanaṁ paññāpetabbaṁ sace yāgu hoti bhājanaṁ
dhovitvā yāgu upanāmetabbā yāguṁ pītassa udakaṁ datvā
bhājanaṁ paṭiggahetvā nīcaṁ katvā sādhukaṁ aparighaṁsantena dhovitvā
paṭisāmetabbaṁ antevāsikamhi vuṭṭhite āsanaṁ uddharitabbaṁ
sace so deso uklāpo hoti so deso sammajjitabbo
sace antevāsiko gāmaṁ pavisitukāmo hoti nivāsanaṁ dātabbaṁ
paṭinivāsanaṁ paṭiggahetabbaṁ kāyabandhanaṁ dātabbaṁ saguṇaṁ katvā
saṅghāṭiyo dātabbā dhovitvā patto saudako dātabbo
ettāvatā nivattissatīti āsanaṁ paññāpetabbaṁ pādodakaṁ
pādapīṭhaṁ pādakathalikaṁ upanikkhipitabbaṁ paccuggantvā pattacīvaraṁ
paṭiggahetabbaṁ paṭinivāsanaṁ dātabbaṁ nivāsanaṁ paṭiggahetabbaṁ sace
cīvaraṁ sinnaṁ hoti muhuttaṁ uṇhe otāpetabbaṁ na ca uṇhe
cīvaraṁ nidahitabbaṁ cīvaraṁ saṁharitabbaṁ cīvaraṁ saṁharantena caturaṅgulaṁ
kaṇṇaṁ ussādetvā cīvaraṁ saṁharitabbaṁ mā majjhe bhaṅgo ahosīti
obhoge kāyabandhanaṁ kātabbaṁ sace piṇḍapāto hoti antevāsiko
ca bhuñjitukāmo hoti udakaṁ datvā piṇḍapāto upanāmetabbo

page number: 269

antevāsiko pānīyena pucchitabbo bhuttāvissa udakaṁ datvā
pattaṁ paṭiggahetvā nīcaṁ katvā sādhukaṁ aparighaṁsantena dhovitvā
vodakaṁ katvā muhuttaṁ uṇhe otāpetabbo na ca uṇhe
patto nidahitabbo pattacīvaraṁ nikkhipitabbaṁ pattaṁ nikkhipantena
.pe. cīvaraṁ nikkhipantena .pe. pārato antaṁ orato bhogaṁ
katvā cīvaraṁ nikkhipitabbaṁ antevāsikamhi vuṭṭhite āsanaṁ
uddharitabbaṁ pādodakaṁ pādapīṭhaṁ pādakathalikaṁ paṭisāmetabbaṁ sace so
deso uklāpo hoti so deso sammajjitabbo sace
antevāsiko nahāyitukāmo hoti nahānaṁ paṭiyādetabbaṁ sace
sītena attho hoti sītaṁ paṭiyādetabbaṁ sace uṇhena attho
hoti uṇhaṁ paṭiyādetabbaṁ sace antevāsiko jantāgharaṁ
pavisitukāmo hoti cuṇṇaṁ sannetabbaṁ mattikā temetabbā
jantāgharapīṭhaṁ ādāya gantvā jantāgharapīṭhaṁ datvā cīvaraṁ paṭiggahetvā
ekamantaṁ nikkhipitabbaṁ cuṇṇaṁ dātabbaṁ mattikā dātabbā sace
ussahati jantāgharaṁ pavisitabbaṁ jantāgharaṁ pavisantena mattikāya
mukhaṁ makkhetvā purato ca pacchato ca paṭicchādetvā jantāgharaṁ
pavisitabbaṁ na there bhikkhū anupakhajja nisīditabbaṁ na navā
bhikkhū āsanena paṭibāhitabbā jantāghare antevāsikassa parikammaṁ
kātabbaṁ jantāgharā nikkhamantena jantāgharapīṭhaṁ ādāya purato
ca pacchato ca paṭicchādetvā jantāgharā nikkhamitabbaṁ udakepi

page number: 270

antevāsikassa parikammaṁ kātabbaṁ nahātena paṭhamataraṁ uttaritvā
attano gattaṁ vodakaṁ katvā nivāsetvā antevāsikassa gattato
udakaṁ pamajjitabbaṁ nivāsanaṁ dātabbaṁ saṅghāṭi dātabbā jantāgharapīṭhaṁ
ādāya paṭhamataraṁ āgantvā āsanaṁ paññāpetabbaṁ pādodakaṁ
pādapīṭhaṁ pādakathalikaṁ upanikkhipitabbaṁ antevāsiko pānīyena
pucchitabbo yasmiṁ vihāre antevāsiko viharati sace so
vihāro uklāpo hoti sace ussahati sodhetabbo vihāraṁ
sodhentena paṭhamaṁ pattacīvaraṁ nīharitvā ekamantaṁ nikkhipitabbaṁ .pe.
sace ācamanakumbhiyā udakaṁ na hoti ācamanakumbhiyā
udakaṁ āsiñcitabbaṁ sace antevāsikassa anabhirati uppannā
hoti ācariyena vūpakāsetabbo vūpakāsāpetabbo dhammakathā
vāssa kātabbā sace antevāsikassa kukkuccaṁ uppannaṁ hoti
ācariyena vinodetabbaṁ vinodāpetabbaṁ dhammakathā vāssa kātabbā
sace antevāsikassa diṭṭhigataṁ uppannaṁ hoti ācariyena vivecetabbaṁ
vivecāpetabbaṁ dhammakathā vāssa kātabbā sace antevāsiko
garudhammaṁ ajjhāpanno hoti parivāsāraho ācariyena ussukkaṁ
kātabbaṁ kinti nu kho saṅgho antevāsikassa parivāsaṁ dadeyyāti
sace antevāsiko mūlāya paṭikassanāraho hoti ācariyena ussukkaṁ
kātabbaṁ kinti nu kho saṅgho antevāsikaṁ mūlāya paṭikasseyyāti
sace antevāsiko mānattāraho hoti ācariyena ussukkaṁ

page number: 271

kātabbaṁ kinti nu kho saṅgho antevāsikassa mānattaṁ dadeyyāti
sace antevāsiko abbhānāraho hoti ācariyena ussukkaṁ
kātabbaṁ kinti nu kho saṅgho antevāsikaṁ abbheyyāti sace
saṅgho antevāsikassa kammaṁ kattukāmo hoti tajjanīyaṁ vā
niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā
ācariyena ussukkaṁ kātabbaṁ kinti nu kho saṅgho antevāsikassa
kammaṁ na kareyya lahukāya vā pariṇāmeyyāti kataṁ vā panassa
hoti saṅghena kammaṁ tajjanīyaṁ vā niyassaṁ vā pabbājanīyaṁ vā
paṭisāraṇīyaṁ vā ukkhepanīyaṁ vā ācariyena ussukkaṁ kātabbaṁ
kinti nu kho antevāsiko sammā vatteyya lomaṁ pāteyya
netthāraṁ vatteyya saṅgho taṁ kammaṁ paṭippassambheyyāti sace
antevāsikassa cīvaraṁ dhovitabbaṁ hoti ācariyena ācikkhitabbaṁ
evaṁ dhoveyyāsīti ussukkaṁ vā kātabbaṁ kinti nu kho
antevāsikassa cīvaraṁ dhoviyethāti sace antevāsikassa cīvaraṁ kātabbaṁ
hoti ācariyena ācikkhitabbaṁ evaṁ kareyyāsīti ussukkaṁ
vā kātabbaṁ kinti nu kho antevāsikassa cīvaraṁ kariyethāti sace
antevāsikassa rajanaṁ pacitabbaṁ hoti ācariyena ācikkhitabbaṁ
evaṁ paceyyāsīti ussukkaṁ vā kātabbaṁ kinti nu kho
antevāsikassa rajanaṁ paciyethāti sace antevāsikassa cīvaraṁ rajetabbaṁ
hoti ācariyena ācikkhitabbaṁ evaṁ rajeyyāsīti ussukkaṁ vā

page number: 272

kātabbaṁ kinti nu kho antevāsikassa cīvaraṁ rajiyethāti cīvaraṁ
rajentena sādhukaṁ samparivattakaṁ samparivattakaṁ rajetabbaṁ na ca acchinne
theve pakkamitabbaṁ sace antevāsiko gilāno hoti yāvajīvaṁ
upaṭṭhātabbo vuṭṭhānassa āgametabbaṁ idaṁ kho bhikkhave
ācariyānaṁ antevāsikesu vattaṁ yathā ācariyehi antevāsikesu
sammā vattitabbanti.
vattakkhandhakaṁ niṭṭhitaṁ aṭṭhamaṁ.
imamhi khandhake vatthū ekūnavīsati 1- vattā catuddasa 2-.
-----------
tassuddānaṁ

[446] saupāhanachattā 3- ca oguṇṭhi sīsa 4- pāniyaṁ
nābhivāde na pucchanti ahi ujjhanti pesalā.
omuñci chattaṁ khandhe ca atarañca paṭikkamaṁ
pattacīvaraṁ nikkhipā paṭirūpañca pucchitā
āsiñci dhovitena ca 5- sukkhenallenupāhanā 6-
vuḍḍho navako puccheyya ajjhāvutthañca gocarā
sekkhā vaccā pāni pari kattaraṁ katikaṭṭhitaṁ 7-

footnote: 1 ma. rā. pañcapaṇṇāsa. yu. pañcapaññāsa. 2 ma. yu. vattaṁ cuddasa. 3 ma. saupāhanā
footnote: chattā. yu. sahaupāhanachattā. 4 ma. yu. sīsaṁ. 5 ma. yu. āsiñceyya dhovitena.
footnote: 6 yu. sukkhena allupāhanā. 7 ma. yu. rā. katikaṁ tato.

page number: 273

kālaṁ muhuttaṁ uklāpo 1- bhummattharaṇanīhare 2-
paṭipādo bhisibimbo 3- mañca pīṭhañca mallakaṁ
apassenulloka kaṇṇā gerukā kāḷakākatā 4-
saṅkāraṁ bhummattharaṇaṁ paṭipādaka mañcakaṁ
pīṭhaṁ bhisi nisīdanaṁ mallakaṁ apassenakaṁ 5-
pattacīvaraṁ bhūmi ca pārantaṁ orabhogato 6-
puratthimā pacchimā ca uttarā atha dakkhiṇā
sītuṇhe ca divā rattiṁ pariveṇañca koṭṭhako
upaṭṭhānaggisālā ca vattaṁ vaccakuṭīsu ca
pāni paribhojanikā 7- kumbhī ācamanesu ca
anopamena paññattaṁ vattaṁ āgantukehime.
nevāsanaṁ na udakaṁ na paccu na ca pāniyaṁ
nābhivāde na paññāpe ujjhāyanti ca pesalā.
vuḍḍhāsanañca udakaṁ paccuggantvā ca pāniyaṁ
upāhane ekamantaṁ abhivāde ca paññape
vutthaṁ gocara sekkho ca ṭhānaṁ pāniya bhojanaṁ
kattaraṁ katikaṁ kālaṁ navakassa nisinnake

footnote: 1 yu. kālamuhuttauklāpo. 2 ma. yu. rā. bhūmmattharaṇā nīhare.
footnote: 3 yu. paṭipādabhisibimbo. 4 ma. yu. kāḷākatā. 5 ma. yu. saṅkārañca bhūmattharaṇaṁ
footnote: paṭipādakaṁ mañcapīṭhaṁ. bhisi nisīdanaṁ mallakaṁ apassena ca. 6 ma. oruto bhogaṁ.

7 ma. pānī paribhojanīyā. 8 yu. bhojani. 9 yu. kattarā.

page number: 274

abhivādaye ācikkhe yathā heṭṭhā tathā naye.
niddiṭṭhaṁ satthavāhena vattaṁ āvāsikehime.
gamikā dārumattikā vivaritvā na pucchiya 1-
nassanti ca aguttañca ujjhāyanti ca pesalā.
paṭisāmetvā thaketvā ca āpucchitvā ca pakkame 2-.
bhikkhu vā sāmaṇero vā ārāmiko upāsako
pāsāṇakesu ca puñjaṁ paṭisāme thakeyya ca
sace ussahi ussukkaṁ anovasse tatheva ca 3-
sace 4- ovassati gāmaṁ ajjhokāse tatheva ca
appevaṅgāni seseyyuṁ vattaṁ gamikabhikkhunā.
nānumodanti therena ohāya catuppañcahi
vaccito mucchito āsi vattānumodanesume.
chabbaggiyā dunnivatthā athopi ca duppārutā
anākappā ca vokkamma there anupakhajjanaṁ 5-
nave bhikkhū ca saṅghāṭi ujjhāyanti ca pesalā.

footnote: 1 ma. yu. gamikā dārumatti ca vivaratvā na pucchāya. 2 ma. yu. paṭisāmetvā thaketvā
footnote: āpucchitvā va pakkame. 3 ma. yu. ussahati ussukkaṁ vā. 4 yu. sabbe.
footnote: 5 ma. yu. there ca anupakhajjane. rā. there ca anupakhajjena ca.

page number: 275

timaṇḍalaṁ nivāsetvā kāyasaguṇagaṇṭhikā
na vokkamma paṭicchannaṁ susaṁvutokkhittacakkhunā 1-
ukkhittojjagghikā saddo tayo ceva pacālanā
khambhoguṇṭhi ukkuṭikā paṭicchannaṁ susaṁvuto
okkhittukkhittā ujjagghi appasaddā 2- tayo calā
khambho oguṇṭhi pallatthi 3- anupakhajja nāsane
ottharitvā ca udake nīcaṁ katvā ca siñciyā 4-.
paṭi sāmante 5- saṅghāṭi odane ca paṭiggahe
sūpaṁ uttaribhaṅgena sabbesaṁ samakanti ca 6-
sakkaccaṁ pattasaññī ca samasūpañca tittikā
na tāva thero bhuñjeyya asampatte ca odane 7-
sakkaccaṁ pattasaññī ca sapadānaṁ ca sūpakaṁ
na thūpato paṭicchāde viññattujjhānasaññinā
mahanta maṇḍala dvāraṁ sabbahattho na vohare 8-
ukkhepo chedanā gaṇḍaṁ dhūnaṁ sitthāvakārakaṁ 9-
jivhānicchārakaṁ ceva capucapu surusuru
hatthapattoṭṭhanillehaṁ sāmisena paṭiggaho 10-

footnote: 1 ma. yu. susaṁvutokkhittacakkhu. 2 ma. appasaddo. 3 ma. yu. rā. khambhoguṇṭhi
footnote: pallatthi ca. 4 ma. yu. uttaritvāna udake nīcaṁ katvā na siñciyā. 5 ma. yu.
footnote: sāmante. 6 ma. samabhitti yu. samatitti. 7 ma. yu. sakkaccaṁ ... odaneti ime

pāṭhā natthi. 8 ma. yu. byāhare. 9 ma. gaṇḍadhunaṁ yu. kaṇḍadhanū. 10 ma. paṭigagahe.

page number: 276

na tāva yāva na sabbe 1- nīcaṁ katvā ca siñciyaṁ
paṭi sāmanta 2- saṅghāṭi nīcaṁ katvā chamāya ca
sasitthakaṁ nivattante supaṭicchanna ukkuṭi 3-
dhammarājena paññattaṁ idaṁ bhattaggavattanaṁ.
dunnivatthā anākappā asallakkhetvā 4- sāhasā
dūre acca ciraṁ lahuṁ tatheva piṇḍacāriko 5-
paṭicchanno va gaccheyya saṁvutokkhittacakkhunā
ukkhittojjagghikā saddo tayo ceva pacālanā 6-
khambhoguṇṭhi ukkuṭikā sallakkhetvā ca sāhasā
dūre acca ciraṁ lahuṁ āsanakaṁ kaṭacchukā
bhājanaṁ vā ṭhapesi ca uccāretvā paṇāmakā 7-
paṭiggahe na oloke 8- sūpesupi tatheva taṁ
bhikkhu saṅghāṭiyā chāde paṭicchanneva gacchiyaṁ
saṁvutokkhittacakkhu ca ukkhittojjagghikāya ca 9-
appasaddo tayo cālā khambhoguṇṭhika ukkuṭi
paṭhamāsanavakkāraṁ 10- pānīyaṁ paribhojanaṁ 11-
pacchā kaṅkhati bhuñjeyya opilāpeyya uddhare

footnote: 1 ma. yu. yāva na sabbe udake. 2 ma. paṭisāmantā yu. paṭisāmantaṁ. 3 ma.
footnote: supaṭicchannamukkuṭi yu. supaṭicchannaṁ. 4 yu. asallakkhe ca. 5 yu. piṇḍacārike
footnote: 6 ma. yu. paṭicchannena gaccheyya susaṁvutokkhittacakkhu. 7 ma. yu. rā. paṇāmetvā.

8 ma. yu. ulloke. 9 yu. ukakhittujjagghikāya. 10 ma. paṭhamāsanavakkāra.
yu. paṭhamāsanāvakkāra. 11 ma. paribhojanī. yu. paribhojani.

page number: 277

paṭisāmeyya sammajje rittaṁ tucchaṁ upaṭṭhape 1-
hatthakāre na bhindeyya vattidaṁ piṇḍapātike 2-.
pāni ca pari aggi raṇi nakkhatta disa corakā 3-
sabbaṁ natthīti koṭetvā 4- pattaṁse cīvaraṁ tato
idāni aṁse laggetvā timaṇḍalaṁ parimaṇḍalaṁ
yathā piṇḍacārivattaṁ naye āraññakesupi
pattaṁse cīvaraṁ sīse ārohetvā ca pāniyaṁ
paribhojanikā 5- aggi araṇi cāpi kattaraṁ 6-
nakkhattaṁ sabbadesaṁ vā 7- disāpi kusalo bhave.
sattuttamena paññattaṁ vattaṁ āraññakesume.
ajjhokāse okiriṁsu. ujjhāyanti ca pesalā.
sace viharo uklāpo paṭhamaṁ pattacīvaraṁ
bhisibimbohanaṁ mañcaṁ pīṭhaṁ ca kheḷamallakaṁ
apassenālokakaṇṇā 8- gerukaṁ kāḷa mākataṁ 9-
saṅkāraṁ bhikkhusāmantā 10- senā vihārapāniyaṁ
paribhojanīyasāmantā paṭivāte ca aṅgaṇe
adhovāte attharaṇaṁ paṭipādakamañcakaṁ 11-

footnote: 1 yu. upaṭṭhaye. 2 ma. hatthivikāre bhindeyya .... 3 ma. yu. pāni pari aggi
footnote: raṇi nakkhatta disa corā ca. rā. pāni ca pari agagi raṇi nakkhatta disa corā ca.
footnote: 4 ma. yu. koṭṭatvā. 5 paribhojanīyaṁ. 6 yu. kattari. 7 ma. yu. sappadesaṁ.

8 ma. apassenullokaṇṇā. 9 ma. gerukākāḷākatā. 10 yu. saṅkārabhikkhusamantā.
11 ma. yu. paṭipādakamañco ca.

page number: 278

pīṭhaṁ bhisi nisīdanaṁ mallakaṁ apassenakaṁ 1-
pattacīvaraṁ bhūmi ca pārantaṁ orabhogato 2-
puratthimā pacchimā ca uttarā atha dakkhiṇā
sītuṇhe ca divā rattiṁ pariveṇañca koṭṭhako
upaṭṭhānaggisālā ca vaccakuṭī ca pāniyaṁ
ācamakumbhī vuḍḍhe ca uddesa paripucchanā
sajjhā dhammo padīpañca na vivare na ca thake 3-
yena vuḍḍho parivatti kaṇṇenapi na ghaṭṭaye
paññapesi mahāvīro vattaṁ senāsanesu taṁ.
nivāriyamānā dvāraṁ mucchitujjhanti pesalā.
chārikaṁ chaḍḍaye jantā paribhaṇḍaṁ tatheva ca
pariveṇakoṭṭhakā sālā 4- cuṇṇamattikadoṇikā
mukhaṁ purato na there nave ussahati sace 5-
purato upari maggo cikkhallaṁ matti pīṭhakaṁ
vijjhāpatvā thaketvā ca vattaṁ jantāgharesume.
nācameti yathāvuḍḍhaṁ paṭipāṭi ca sāhasā 7-

footnote: 1 ma. yu. rā. apassena ca. 2 ma. obhato bhogaṁ. 3 ma. yu. vijjhāpe na
footnote: vivare na pi thake. 4 ma. pariveṇaṁ koṭṭhako yu. pariveṇakoṭṭhake. 5 ma. yu.
footnote: na nave ussahati sace. 6 ma. yu. vijjhāpetvā ca pakkame. 7 ma. yu. sahasā.

page number: 279

ubbhuji 1- nitthuno kaṭṭhaṁ vaccaṁ passāva kheḷakaṁ
pharusā kūpa sahasā ubbhuji 2- capusesakaṁ 3-
bahi anto ca ukkāse rajju ataramānako 4-
sahasā ubbhuji ṭhite nitthune kaṭṭhavaccakaṁ 5-
passāvakheḷapharusā kūpaṁ ca vaccapāduke
nātisahasā ubbhuji 6- pādukāya capucapu
na sesaye paṭicchāde ūhanā piṭharena ca
vaccakuṭī paribhaṇḍaṁ pariveṇañca koṭṭhako
ācamane ca udakaṁ vattaṁ vaccakuṭīsume.
upāhanā dantakaṭṭhaṁ mukhodakañca āsanaṁ
yāgu udakā 7- dhovitvā uddhāruklāpagāmakaṁ 8-
nivāsanā kāyabandhā 9- saguṇaṁ pattasodakaṁ
pacchā timaṇḍalo ceva parimaṇḍala bandhanaṁ
saguṇaṁ dhovitvā pacchā nātidūre paṭiggahe
bhaṇamānassa āpatti paṭhamāgantvāna 10- āsanaṁ
udakaṁ pīṭha kathali paccuggantvā nivāsanaṁ

footnote: 1 ma. ubbhaji yu. uppajji. 2 ma. yu. ubbhajjhi. 3 yu. sedhena. ma. sese.
footnote: rā. selena. 4 ma. yu. ataramānañca. rā. ataramānā ca. 5 ma. yu. sahasā
footnote: ubbhajjitavā nitthune kaṭṭha vaccañca. 6 yu. ubbhajji. 7 ma. yu. udakaṁ.

8 ma. yu. gāmañca. 9 yu. kāyabandhanā. 10 yu. paṭhamaṁ gantvāna.

page number: 280

otāpe nidahi bhaṅgo obhoge bhuñjituṁ name
pānīyaṁ udakaṁ nīcaṁ muhuttaṁ na ca nidahe
pattacīvaraṁ bhūmi ca pārantaṁ orabhogato
uddhare paṭisāme ca uklāpo ca nahāyituṁ
sītaṁ uṇhaṁ jantāgharaṁ cuṇṇaṁ mattikapiṭṭhito
pīṭhaṁ ca cīvaraṁ cuṇṇaṁ mattikussahati mukhaṁ
purato there nave na ca 1- parikammañca nikkhame
purato udake nhāte nivāsetvupajjhāya ca 2-
nivāsanañca saṅghāṭi pīṭhaṁ vā āsanena ca 3-
pādo pīṭhaṁ kathaliñca pānīyuddesapucchanā
uklāpussahaṁ sodheyya 4- paṭhamaṁ pattacīvaraṁ
nisīdanapaccattharaṇaṁ bhisibimbohanāni ca
mañco pīṭhaṁ paṭipādaṁ mallakaṁ apassenakaṁ 5-
bhummasantānāalokaṁ geruka kāḷakākatā 6-
bhummattharaṇapaṭipādā mañco pīṭhaṁ bimbohanaṁ
nisīdanattharaṇaṁ kheḷaṁ 7- apasse pattacīvaraṁ
puratthimā pacchimā ca uttarā atha dakkhiṇā
sītuṇhe 8- ca divā rattiṁ pariveṇañca koṭṭhako

footnote: 1 ma. nave ca. 2 ma. nivāsetvā upajjhāya. yu. nivāsetvā upajjhāya. 3 ma. yu.
footnote: piṭhakaṁ āsanena ca. 4 yu. uklāpaṁ su sodheyya. 5 ma. apassena ca. 6 ma. āloka
footnote: gerakā kāḷākatā. 7 ma. yu. kheḷa. 8 ma. yu. sītuṇhañca.

page number: 281

upaṭṭhānaggisālā ca vacca pānīya bhojani
ācamānabhirati kukkuccaṁ diṭṭhikā garu 1-
mūlamānattābbhānaṁ tajjanīyaṁ niyassakaṁ
pabbajā paṭisāraṇi 2- ukkhepañca kataṁ yadi
dhove kātabbarajanaṁ 3- raje samparivattakaṁ
pattañca cīvarañcāpi parikkhārañca chedanaṁ
parikammaṁ veyyāvaccaṁ pacchā piṇḍā pavisanā 4-
na susānaṁ disā ceva yāvajīvaṁ upaṭṭhahe
saddhivihārikenetaṁ vattupajjhāyikānime 5-.
ovādasāsanuddesā pucchā pattañca cīvaraṁ
parikkhāraṁ gilāno ca 6- na pacchāsamaṇo bhave 7-
upajjhāyesu yāvatā 8- evaṁ ācariyesupi
saddhivihārike vattā tatheva antevāsike
āgantukesu yāvatā 8- puna āvāsikesu ca.
gamikānumodanikā bhattagge piṇḍapātike 9-
āraññakesu yaṁ vattaṁ yaṁ ca senāsananesupi
jantāghare vaccakuṭī upajjhā saddhivihārike

footnote: 1 ma. yu. rā. ācamanaṁ anabhirati kukkuccaṁ diṭṭhi ca garu. 2 ma. pabbājapaṭisāraṇī.
footnote: 3 ma. yu. rajañca. 4 ma. yu. piṇḍaṁ pavisanaṁ. 5 ma. vattupajjhāyikenime.
footnote: yu. vattupajjhāyakesume. 6 ma. parikkhāro gilāno. yu parikkhāragilāno.

7 yu. suve. 8 ma. ye vattā. yu. yā vattā. 9 ma. piṇḍacārike.

page number: 282

ācariyesu yaṁ vattaṁ tatheva antevāsike
ekūnavīsativatthū vattā codasa 1- khandhake.
vattaṁ aparipūrento na sīlaṁ paripūrati
asuddhasīlo duppañño cittekaggaṁ na vindati
vikkhittacittonekaggo sammā dhammaṁ na passati
apassamāno saddhammaṁ dukkhā na parimuccati.
yaṁ vattaṁ paripūrento sīlampi paripūrati
visuddhasīlo sappañño cittekaggampi vindati
avikkhittacitto ekaggo sammā dhammaṁ vipassati 2-
sampassamāno saddhammaṁ dukkhā so parimuccati.
tasmā hi vattaṁ pūreyya jinaputto vicakkhaṇo
ovādaṁ buddhaseṭṭhassa tato nibbānamehiti.

footnote: 1 (pts. vin ii, 236) ma. vattā cuddasa. yu. vuttā soḷasa. 2 yu. dhammaṁpi passati.

page number: 283

pātimokkhaṭṭhapanakkhandhakaṁ

[447] tena samayena buddho bhagavā sāvatthiyaṁ viharati pubbārāme
migāramātu pāsāde. tena kho pana samayena bhagavā tadahuposathe
paṇṇarase 1- bhikkhusaṅghaparivuto nisinno hoti. athakho āyasmā
ānando abhikkantāya rattiyā nikkhante paṭhame yāme uṭṭhāyāsanā
ekaṁsaṁ uttarāsaṅgaṁ karitvā yena bhagavā tenañjalimpaṇāmetvā
bhagavantaṁ etadavoca abhikkantā bhante ratti nikkhanto
paṭhamo yāmo ciranisinno bhikkhusaṅgho uddisatu bhante
bhagavā bhikkhūnaṁ pātimokkhanti. evaṁ vutte bhagavā tuṇhī
ahosi. dutiyampi kho āyasmā ānando abhikkantāya rattiyā
nikkhante majjhime yāme uṭṭhāyāsanā ekaṁsaṁ uttarāsaṅgaṁ karitvā
yena bhagavā tenañjalimpaṇāmetvā bhagavantaṁ etadavoca abhikkantā
bhante ratti nikkhanto majjhimo yāmo ciranisinno
bhikkhusaṅgho uddisatu bhante bhagavā bhikkhūnaṁ pātimokkhanti.
dutiyampi kho bhagavā tuṇhī ahosi. tatiyampi kho āyasmā
ānando abhikkantāya rattiyā nikkhante pacchime yāme uddhaste 2-
aruṇe nandimukhiyā rattiyā uṭṭhāyāsanā ekaṁsaṁ uttarāsaṅgaṁ
karitvā yena bhagavā tenañjalimpaṇāmetvā bhagavantaṁ etadavoca

footnote: 1 ma. yu. ayaṁ pāṭho natthi. 2 yu. uddhate.

page number: 284

abhikkantā bhante ratti nikkhanto pacchimo yāmo uddhastaṁ 1-
aruṇaṁ nandimukhī ratti ciranisinno bhikkhusaṅgho uddisatu bhante
bhagavā bhikkhūnaṁ pātimokkhanti. aparisuddhā ānanda parisāti.

[448] athakho āyasmato mahāmoggallānassa etadahosi kaṁ
nu kho bhagavā puggalaṁ sandhāya evamāha aparisuddhā ānanda
parisāti. athakho āyasmā mahāmoggallāno sabbāvantaṁ bhikkhusaṅghaṁ
cetasā ceto paricca manasākāsi. addasā kho āyasmā
mahāmoggallāno taṁ puggalaṁ dussīlaṁ pāpadhammaṁ asucisaṅkassarasamācāraṁ
paṭicchannakammantaṁ assamaṇaṁ samaṇapaṭiññaṁ abrahmacāriṁ brahmacāripaṭiññaṁ
antopūtiṁ avassutaṁ kasambukajātaṁ majjhe bhikkhusaṅghassa
nisinnaṁ disvāna yena so puggalo tenupasaṅkami upasaṅkamitvā
taṁ puggalaṁ etadavoca uṭṭhehi āvuso diṭṭhosi
bhagavatā natthi te bhikkhūhi saddhiṁ saṁvāsoti. evaṁ vuttepi so
puggalo tuṇhī ahosi. dutiyampi kho āyasmā mahāmoggallāno
taṁ puggalaṁ etadavoca uṭṭhehi āvuso diṭṭhosi bhagavatā
natthi te bhikkhūhi saddhiṁ saṁvāsoti. dutiyampi kho so puggalo
tuṇhī ahosi. tatiyampi kho āyasmā mahāmoggallāno taṁ
puggalaṁ etadavoca uṭṭhehi āvuso diṭṭhosi bhagavatā natthi
te bhikkhūhi saddhiṁ saṁvāsoti. tatiyampi kho so puggalo tuṇhī
ahosi. athakho āyasmā mahāmoggallāno taṁ puggalaṁ bāhāyaṁ

footnote: 1 yu. uddhataṁ.

page number: 285

gahetvā bahidvārakoṭṭhakā nikkhāmetvā sūcighaṭikaṁ datvā yena
bhagavā tenupasaṅkami upasaṅkamitvā bhagavantaṁ etadavoca nikkhāmito
so bhante puggalo mayā parisuddhā parisā uddisatu
bhante bhagavā bhikkhūnaṁ pātimokkhanti. acchariyaṁ moggallāna
abbhutaṁ moggallāna yāva bāhāgahaṇāpi nāma so moghapuriso
āgamissatīti.

[449] athakho bhagavā bhikkhū āmantesi aṭṭhime bhikkhave
mahāsamudde acchariyā abbhutā dhammā ye disvā disvā asurā
mahāsamudde abhiramanti. katame aṭṭha. mahāsamuddo bhikkhave
anupubbaninno anupubbapoṇo anupubbapabbhāro na āyatakeneva
papāto yampi bhikkhave mahāsamuddo anupubbaninno anupubbapoṇo
anupubbapabbhāro na āyatakeneva papāto ayaṁ bhikkhave mahāsamudde
paṭhamo acchariyo abbhuto dhammo yaṁ disvā disvā asurā
mahāsamudde abhiramanti.

[450] puna caparaṁ bhikkhave mahāsamuddo ṭhitadhammo velaṁ
nātivattati yampi bhikkhave mahāsamuddo ṭhitadhammo velaṁ nātivattati
ayampi bhikkhave mahāsamudde dutiyo acchariyo abbhuto dhammo
yaṁ disvā disvā asurā mahāsamudde abhiramanti.

[451] puna caparaṁ bhikkhave mahāsamuddo na matena kuṇapena

page number: 286

saṁvasati yaṁ hoti mahāsamudde mataṁ kuṇapaṁ taṁ khippaññeva
tīraṁ vāheti thalaṁ ussādeti 1- yampi bhikkhave mahāsamuddo na
matena kuṇapena saṁvasati yaṁ hoti mahāsamudde mataṁ kuṇapaṁ taṁ
khippaññeva tīraṁ vāheti thalaṁ ussādeti ayampi bhikkhave
mahāsamudde tatiyo acchariyo abbhuto dhammo yaṁ disvā disvā
asurā mahāsamudde abhiramanti.

[452] puna caparaṁ bhikkhave yā kāci mahānadiyo seyyathīdaṁ
gaṅgā yamunā aciravatī sarabhū mahī tā mahāsamuddaṁ pattā
jahanti purimāni nāmagottāni mahāsamuddotveva saṅkhyaṁ 2- gacchanti
yampi bhikkhave yā kāci mahānadiyo seyyathīyaṁ gaṅgā yamunā
aciravatī (pts. vin ii, 238) sarabhū mahī tā mahāsamuddaṁ pattā jahanti purimāni
nāmagottāni mahāsamuddotveva saṅkhyaṁ gacchanti ayampi bhikkhave
mahāsamudde catuttho acchariyo abbhuto dhammo yaṁ disvā
disvā asurā mahāsamudde abhiramanti.

[453] puna caparaṁ bhikkhave yā kāci loke savantiyo 3-
mahāsamuddaṁ appenti yā ca antalikkhā dhārā papatanti na
tena mahāsamuddassa ūnattaṁ vā pūrattaṁ vā paññāyati yampi
bhikkhave yā kāci loke savantiyo mahāsamuddaṁ appenti yā

footnote: 1 ma. yu. ussāreti. 2 ma. yu. rā. saṅkhaṁ. 3 ma. yu. rā. yā ca loke
footnote: savantiyo.

page number: 287

ca antalikkhā dhārā papatanti na tena mahāsamuddassa ūnattaṁ
vā pūrattaṁ vā paññāyati ayampi bhikkhave mahāsamudde pañcamo
acchariyo abbhuto dhammo yaṁ disvā disvā asurā mahāsamudde
abhiramanti.

[454] puna caparaṁ bhikkhave mahāsamuddo ekaraso loṇaraso
yampi bhikkhave mahāsamuddo ekaraso loṇaraso ayampi bhikkhave
mahāsamudde chaṭṭho acchariyo abbhuto dhammo yaṁ disvā
disvā asurā mahāsamudde abhiramanti.

[455] puna caparaṁ bhikkhave mahāsamuddo bahuratano anekaratano
tatrīmāni ratanāni seyyathīdaṁ muttā maṇi veḷuriyo saṅkho
silā pavāḷaṁ rajataṁ jātarūpaṁ lohitaṅko 1- masāragallaṁ yampi
bhikkhave mahāsamuddo bahuratano anekaratano tatrīmāni ratanāni
seyyathīdaṁ muttā maṇi veḷuriyo saṅkho silā pavāḷaṁ rajataṁ
jātarūpaṁ lohitaṅko masāragallaṁ ayampi bhikkhave mahāsamudde
sattamo acchariyo abbhuto dhammo yaṁ disvā disvā asurā
mahāsamudde abhiramanti.

[456] puna caparaṁ bhikkhave mahāsamuddo mahataṁ bhūtānaṁ āvāso
tatrīme bhūtā timi timiṅgalo timitimiṅlo mahātimiṅgalo 2- asurā
nāgā gandhabbā santi mahāsamudde yojanasatikāpi attabhāvā

footnote: 1 ma. yu. lohitako. 2 ma. yu. ayaṁ pāṭho natthi.

page number: 288

dviyojanasatikāpi attabhāvā tiyojanasatikāpi attabhāvā catuyojanasatikāpi
attabhāvā pañcayojanasatikāpi attabhāvā yampi bhikkhave
mahāsamuddo mahataṁ bhūtānaṁ āvāso tatrīme bhūtā timi timiṅgalo
timitimiṅgalo mahātimiṅgalo asurā nāgā gandhabbā santi mahāsamudde
yojanasatikāpi attabhāvā .pe. pañcayojanasatikāpi attabhāvā
ayampi bhikkhave mahāsamudde aṭṭhamo acchariyo abbhuto dhammo
yaṁ disvā disvā asurā mahāsamudde abhiramanti ime kho bhikkhave
mahāsamudde aṭṭha acchariyā abbhutā dhammā ye disvā disvā
asurā mahāsamudde abhiramanti.

[457] evameva kho bhikkhave imasmiṁ dhammavinaye aṭṭha
acchariyā abbhutā dhammā ye disvā disvā bhikkhū imasmiṁ
dhammavinaye abhiramanti. katame aṭṭha. seyyathāpi bhikkhave
mahāsamuddo anupubbaninno anupubbapoṇo anupubbapabbhāro na
āyatakeneva papāto evameva kho bhikkhave imasmiṁ dhammavinaye
anupubbasikkhā anupubbakiriyā anupubbapaṭipadā na āyatakeneva
aññāpaṭivedho yampi bhikkhave imasmiṁ dhammavinaye anupubbasikkhā
anupubbakiriyā anupubbapaṭipadā na āyatakeneva aññāpaṭivedho
ayaṁ bhikkhave imasmiṁ dhammavinaye paṭhamo acchariyo abbhuto dhammo
yaṁ disvā disvā bhikkhū imasmiṁ dhammavinaye abhiramanti.

[458] seyyathāpi bhikkhave mahakhasamuddo ṭhitadhammo velaṁ

page number: 289

nātivattati evameva kho bhikkhave yaṁ mayā (pts. vin ii, 239) sāvakānaṁ 1- sikkhāpadaṁ
paññattaṁ taṁ mama sāvakā jīvitahetupi nātikkamanti yampi
bhikkhave yaṁ mayā sāvakānaṁ sikkhāpadaṁ paññattaṁ taṁ mama sāvakā
jīvitahetupi nātikkamanti ayampi bhikkhave imasmiṁ dhammavinaye
dutiyo acchariyo abbhuto dhammo yaṁ disvā disvā bhikkhū
imasmiṁ dhammavinaye abhiramanti.

[459] seyyathāpi bhikkhave mahāsamuddo na matena kuṇapena
saṁvasati yaṁ hoti mahāsamudde mataṁ kuṇapaṁ taṁ khippaññeva 2- tīraṁ
vāheti thalaṁ ussādeti evameva kho bhikkhave yo so puggalo
dussīlo pāpadhammo asucisaṅkassarasamācāro paṭicchannakammanto
assamaṇo samaṇapaṭiñño abrahmacārī brahmacāripaṭiñño antopūti
avassuto kasambukajāto na tena saṅgho saṁvasati khippaññeva
naṁ sannipatitvā ukkhipati kiñcāpi kho 3- so hoti majjhe
bhikkhusaṅghassa nisinno athakho so ārakā va saṅghamhā saṅgho
ca tena yampi bhikkhave yo so puggalo dussīlo pāpadhammo
asucisaṅkassarasamācāro paṭicchannakammanto assamaṇo samaṇapaṭiñño
abrahmacārī brahmacāripaṭiñño antopūti avassuto kasambukajāto
na tena saṅgho saṁvasati khippaññeva naṁ sannipatitvā
ukkhipati kiñcāpi kho so hoti majjhe bhikkhusaṅghassa
nisinno athakho so ārakā va saṅghamhā saṅgho ca tena

footnote: 1 ma. mama sāvakānaṁ. 2 ma. khippameva. yu. khippameva ca. 3 yu. khosaddo natthi.

page number: 290

ayampi bhikkhave imasmiṁ dhammavinaye tatiyo acchariyo abbhuto
dhammo yaṁ disvā disvā bhikkhū imasmiṁ dhammavinaye abhiramanti.

[460] seyyathāpi bhikkhave yā kāci mahānadiyo seyyathīdaṁ
gaṅgā yamunā aciravatī sarabhū mahī tā mahāsamuddaṁ pattā jahanti
purimāni nāmagottāni mahāsamuddotveva saṅkhyaṁ gacchanti
evameva kho bhikkhave cattārome vaṇṇā khattiyā brāhmaṇā
vessā suddā te tathāgatappavedite dhammavinaye agārasmā
anagāriyaṁ pabbajitvā jahanti purimāni nāmagottāni samaṇā
sakyaputtiyātveva saṅkhyaṁ gacchanti yampi bhikkhave cattārome
vaṇṇā khattiyā brāhmaṇā vessā suddā te tathāgatappavedite
dhammavinaye agārasmā anagāriyaṁ pabbajitvā jahanti purimāni
nāmagottāni samaṇā sakyaputtiyātveva saṅkhyaṁ gacchanti ayampi
bhikkhave imasmiṁ dhammavinaye catuttho acchariyo abbhuto dhammo
yaṁ disvā disvā bhikkhū imasmiṁ dhammavinaye abhiramanti.

[461] seyyathāpi bhikkhave yā kāci loke savantiyo
mahāsamuddaṁ appenti yā ca antalikkhā dhārā papatanti na tena
mahāsamuddassa ūnattaṁ vā pūrattaṁ vā paññāyati evameva kho
bhikkhave bahū cepi bhikkhū anupādisesāya nibbānadhātuyā parinibbāyanti
na tena nibbānadhātuyā ūnattaṁ vā pūrattaṁ vā paññāyati
yampi bhikkhave bahū cepi bhikkhū anupādisesāya nibbānadhātuyā

page number: 291

parinibbāyanti na tena nibbānadhātuyā ūnattaṁ vā pūrattaṁ vā
paññāyati ayampi bhikkhave imasmiṁ dhammavinaye pañcamo acchariyo
abbhuto dhammo yaṁ disvā disvā bhikkhū imasmiṁ dhammavinaye
abhiramanti.

[462] seyyathāpi bhikkhave mahāsamuddo ekaraso loṇaraso
evameva kho bhikkhave ayaṁ dhammavinayo ekaraso vimuttiraso
yampi bhikkhave .pe. vimuttiraso ayampi bhikkhave imasmiṁ
dhammavinaye chaṭṭho acchariyo abbhuto dhammo yaṁ disvā disvā bhikkhū
imasmiṁ dhammavinaye abhiramanti.

[463] seyyathāpi bhikkhave mahāsamuddo bahuratano anekaratano
tatrīmāni ratanāni seyyathīdaṁ muttā maṇi veḷuriyo saṅkho
silā pavāḷaṁ rajataṁ jātarūpaṁ lohitaṅko masāragallaṁ evameva kho
bhikkhave ayaṁ dhammavinayo bahuratano anekaratano tatrīmāni
ratanāni seyyathīdaṁ cattāro satipaṭṭhānā cattāro sammappadhānā
cattāro iddhipādā pañcindriyāni pañca balāni satta
bojjhaṅgā ariyo aṭṭhaṅgiko maggo yampi bhikkhave ayaṁ
dhammavinayo bahuratano anekaratano tatrīmāni ratanāni seyyathīdaṁ
cattāro satipaṭṭhānā .pe. ariyo aṭṭhaṅgiko maggo ayampi
bhikkhave imasmiṁ dhammavinaye sattamo acchariyo abbhuto dhammo
yaṁ disvā disvā bhikkhū imasmiṁ dhammavinaye abhiramanti.

page number: 292

[464] seyyathāpi bhikkhave mahāsamuddo mahataṁ bhūtānaṁ āvāso
tatrīme bhūtā timi .pe. asurā nāgā gandhabbā santi
mahāsamudde yojanasatikāpi attabhāvā dviyojanasatikāpi
attabhāvā tiyojanasatikāpi attabhāvā catuyojanasatikāpi attabhāvā
pañcayojanasatikāpi attabhāvā evameva kho bhikkhave ayaṁ
dhammavinayo mahataṁ bhūtānaṁ āvāso tatrīme bhūtā sotāpanno
sotāpattiphalasacchikiriyāya paṭipanno sakidāgāmī sakidāgāmiphalasacchikiriyāya
paṭipanno anāgāmī anāgāmiphalasacchikiriyāya paṭipanno
arahā arahattāya 1- paṭipanno yampi bhikkhave ayaṁ dhammavinayo
mahataṁ bhūtānaṁ āvāso tatrīme bhūtā sotāpanno .pe.
arahattāya paṭipanno ayampi bhikkhave imasmiṁ dhammavinaye
aṭṭhamo acchariyo abbhuto dhammo yaṁ disvā disvā bhikkhū
imasmiṁ dhammavinaye abhiramanti ime kho bhikkhave imasmiṁ
dhammavinaye aṭṭha acchariyā abbhutā dhammā ye disvā disvā
bhikkhū imasmiṁ dhammavinaye abhiramantīti 2-.

[465] athakho bhagavā etamatthaṁ viditvā tāyaṁ velāyaṁ imaṁ
udānaṁ udānesi
channamativassati vivaṭaṁ nātivassati
tasmā channaṁ vivaretha evantaṁ nātivassatīti.

[466] athakho bhagavā bhikkhū āmantesi nadānāhaṁ bhikkhave

footnote: 1 ma. arahattaphalasacchikiriyāya. 2 yu. ime kho ... abhiramantīti ime pāṭhā natthi.

page number: 293

ito paraṁ uposathaṁ karissāmi pātimokkhaṁ uddisissāmi tumhe
vadāni bhikkhave ito paraṁ uposathaṁ kareyyātha pātimokkhaṁ
uddiseyyātha aṭṭhānametaṁ bhikkhave anavakāso yaṁ tathāgato
aparisuddhāya parisāya uposathaṁ kareyya pātimokkhaṁ uddiseyya
na ca bhikkhave bhikkhunā 1- sāpattikena pātimokkhaṁ sotabbaṁ yo
suṇeyya āpatti dukkaṭassa. anujānāmi bhikkhave yo sāpattiko
pātimokkhaṁ suṇāti tassa pātimokkhaṁ ṭhapetuṁ. (pts. vin ii, 241) evañca
pana bhikkhave ṭhapetabbaṁ. tadahuposathe cātuddase vā paṇṇarase
vā tasmiṁ puggale sammukhībhūte saṅghamajjhe udāharitabbaṁ suṇātu
me bhante saṅgho itthannāmo puggalo sāpattiko tassa
pātimokkhaṁ ṭhapemi na tasmiṁ sammukhībhūte pātimokkhaṁ
uddisitabbanti. ßēhapitaṁ hoti pātimokkhanti.

[467] tena kho pana samayena chabbaggiyā bhikkhū nāmhe
koci jānātīti sāpattikā va pātimokkhaṁ suṇanti. therā bhikkhū
paracittaviduno bhikkhūnaṁ ārocenti itthannāmo ca itthannāmo
ca āvuso chabbaggiyā bhikkhū nāmhe koci jānātīti sāpattikāva
pātimokkhaṁ suṇantīti. assosuṁ kho chabbaggiyā bhikkhū therā
kira bhikkhū paracittaviduno amhe bhikkhūnaṁ ārocenti itthannāmo
ca itthannāmo ca āvuso chabbaggiyā bhikkhū nāmhe

footnote: 1 ma. yu. ayaṁ pāṭho natthi.

page number: 294

koci jānātīti sāpattikā va pātimokkhaṁ suṇantīti. te puramhākaṁ
pesalā bhikkhū pātimokkhaṁ ṭhapentīti paṭikacceva suddhānaṁ bhikkhūnaṁ
anāpattikānaṁ avatthusmiṁ akāraṇe pātimokkhaṁ ṭhapenti. ye
te bhikkhū appicchā .pe. te ujjhāyanti khīyanti vipācenti
kathaṁ hi nāma chabbaggiyā bhikkhū suddhānaṁ bhikkhūnaṁ anāpattikānaṁ
avatthusmiṁ akāraṇe pātimokkhaṁ ṭhapessantīti. athakho te
bhikkhū bhagavato etamatthaṁ ārocesuṁ .pe. saccaṁ kira bhikkhave
chabbaggiyā bhikkhū suddhānaṁ bhikkhūnaṁ anāpattikānaṁ avatthusmiṁ akāraṇe
pātimokkhaṁ ṭhapentīti. saccaṁ bhagavāti .pe. vigarahitvā dhammiṁ
kathaṁ katvā bhikkhū āmantesi na bhikkhave suddhānaṁ bhikkhūnaṁ
anāpattikānaṁ avatthusmiṁ akāraṇe pātimokkhaṁ ṭhapetabbaṁ yo
ṭhapeyya āpatti dukkaṭassa.

[468] ekaṁ bhikkhave adhammikaṁ pātimokkhaṭṭhapanaṁ ekaṁ
dhammikaṁ. dve adhammikāni pātimokkhaṭṭhapanāni dve dhammikāni.
tīṇi adhammikāni pātimokkhaṭṭhapanāni tīṇi dhammikāni. cattāri
adhammikāni pātimokkhaṭṭhapanāni cattāri dhammikāni. pañca
adhammikāni pātimokkhaṭṭhapanāni pañca dhammikāni. cha adhammikāni
pātimokkhaṭṭhapanāni cha dhammikāni. satta adhammikāni
pātimokkhaṭṭhapanāni satta dhammikāni. aṭṭha adhammikāni
pātimokkhaṭṭhapanāni aṭṭha dhammikāni. nava adhammikāni

page number: 295

pātimokkhaṭṭhapanāni nava dhammikāni. dasa adhammikāni pātimokkhaṭṭhapanāni
dasa dhammikāni.

[469] katamaṁ ekaṁ adhammikaṁ pātimokkhaṭṭhapanaṁ. amūlikāya
sīlavipattiyā pātimokkhaṁ ṭhapeti idaṁ ekaṁ adhammikaṁ
pātimokkhaṭṭhapanaṁ.

[470] katamaṁ ekaṁ dhammikaṁ pātimokkhaṭṭhapanaṁ. samūlikāya
sīlavipattiyā pātimokkhaṁ ṭhapeti idaṁ ekaṁ dhammikaṁ
pātimokkhaṭṭhapanaṁ.(pts. vin ii, 242) 

[471] katamāni dve adhammikāni pātimokkhaṭṭhapanāni.
amūlikāya sīlavipattiyā pātimokkhaṁ ṭhapeti amūlikāya
ācāravipattiyā pātimokkhaṁ ṭhapeti imāni dve adhammikāni
pātimokkhaṭṭhapanāni.

[472] katamāni dve dhammikāni pātimokkhaṭṭhapanāni.
samūlikāya sīlavipattiyā pātimokkhaṁ ṭhapeti samūlikāya ācāravipattiyā
pātimokkhaṁ ṭhapeti imāni dve dhammikāni pātimokkhaṭṭhapanāni.

[473] katamāni tīṇi adhammikāni pātimokkhaṭṭhapanāni.
amūlikāya sīlavipattiyā pātimokkhaṁ ṭhapeti amūlikāya ācāravipattiyā
pātimokkhaṁ ṭhapeti amūlikāya diṭṭhivipattiyā pātimokkhaṁ
ṭhapeti imāni tīṇi adhammikāni pātimokkhaṭṭhapanāni.

[474] katamāni tīṇi dhammikāni pātimokkhaṭṭhapanāni.

page number: 296

samūlikāya sīlavipattiyā pātimokkhaṁ ṭhapeti samūlikāya ācāravipattiyā
pātimokkhaṁ ṭhapeti samūlikāya diṭṭhivipattiyā pātimokkhaṁ
ṭhapeti imāni tīṇi dhammikāni pātimokkhaṭṭhapanāni.

[475] katamāni cattāri adhammikāni pātimokkhaṭṭhapanāni.
amūlikāya sīlavipattiyā pātimokkhaṁ ṭhapeti amūlikāya ācāravipattiyā
pātimokkhaṁ ṭhapeti amūlikāya diṭṭhivipattiyā pātimokkhaṁ
ṭhapeti amūlikāya ājīvavipattiyā pātimokkhaṁ ṭhapeti imāni
cattāri adhammikāni pātimokkhaṭṭhapanāni.

[476] katamāni cattāri dhammikāni pātimokkhaṭṭhapanāni.
samūlikāya sīlavipattiyā pātimokkhaṁ ṭhapeti samūlikāya ācāravipattiyā
pātimokkhaṁ ṭhapeti samūlikāya diṭṭhivipattiyā pātimokkhaṁ
ṭhapeti samūlikāya ājīvavipattiyā pātimokkhaṁ ṭhapeti imāni
cattāri dhammikāni pātimokkhaṭṭhapanāni.

[477] katamāni pañca adhammikāni pātimokkhaṭṭhapanāni.
amūlikena pārājikena pātimokkhaṁ ṭhapeti amūlikena saṅghādisesena
pātimokkhaṁ ṭhapeti amūlikena pācittiyena pātimokkhaṁ ṭhapeti
amūlikena pāṭidesanīyena pātimokkhaṁ ṭhapeti amūlikena dukkaṭena
pātimokkhaṁ ṭhapeti imāni pañca adhammikāni pātimokkhaṭṭhapanāni.

[478] katamāni pañca dhammikāni pātimokkhaṭṭhapanāni.
samūlikena pārājikena pātimokkhaṁ ṭhapeti samūlikena saṅghādisesena

page number: 297

pātimokkhaṁ ṭhapeti samūlikena pācittiyena pātimokkhaṁ ṭhapeti
samūlikena pāṭidesanīyena pātimokkhaṁ ṭhapeti samūlikena dukkaṭena
pātimokkhaṁ ṭhapeti imāni pañca dhammikāni pātimokkhaṭṭhapanāni.

[479] katamāni cha adhammikāni pātimokkhaṭṭhapanāni. amūlikāya
sīlavipattiyā pātimokkhaṁ ṭhapeti akatāya amūlikāya sīlavipattiyā
pātimokkhaṁ ṭhapeti katāya amūlikāya ācāravipattiyā pātimokkhaṁ
ṭhapeti akatāya amūlikāya ācāravipattiyā pātimokkhaṁ ṭhapeti
katāya amūlikāya diṭṭhivipattiyā pātimokkhaṁ ṭhapeti akatāya
amūlikāya diṭṭhivipattiyā pātimokkhaṁ ṭhapeti katāya imāni cha
adhammikāni pātimokkhaṭṭhapanāni.

[480] katamāni cha dhammikāni pātimokkhaṭṭhapanāni. samūlikāya
sīlavipattiyā pātimokkhaṁ ṭhapeti akatāya samūlikāya sīlavipattiyā
pātimokkhaṁ ṭhapeti katāya samūlikāya ācāravipattiyā pātimokkhaṁ
ṭhapeti akatāya samūlikāya ācāravipattiyā pātimokkhaṁ ṭhapeti
katāya samūlikāya diṭṭhivipattiyā pātimokkhaṁ ṭhapeti akatāya
samūlikāya diṭṭhivipattiyā pātimokkhaṁ ṭhapeti katāya imāni cha
dhammikāni pātimokkhaṭṭhapanāni.

[481] katamāni satta adhammikāni pātimokkhaṭṭhapanāni.
amūlikena pārājikena pātimokkhaṁ ṭhapeti amūlikena saṅghādisesena
pātimokkhaṁ ṭhapeti amūlikena thullaccayena pātimokkhaṁ ṭhapeti

page number: 298

amūlikena pācittiyena pātimokkhaṁ ṭhapeti amūlikena pāṭidesanīyena
pātimokkhaṁ ṭhapeti amūlikena dukkaṭena pātimokkhaṁ ṭhapeti
amūlikena dubbhāsitena pātimokkhaṁ ṭhapeti imāni satta adhammikāni
pātimokkhaṭṭhapanāni.

[482] katamāni satta dhammikāni pātimokkhaṭṭhapanāni. samūlikena
pārājikena pātimokkhaṁ ṭhapeti samūlikena saṅghādisesena pātimokkhaṁ
ṭhapeti samūlikena thullaccayena pātimokkhaṁ ṭhapeti samūlikena
pācittiyena pātimokkhaṁ ṭhapeti samūlikena pāṭidesanīyena pātimokkhaṁ
ṭhapeti samūlikena dukkaṭena pātimokkhaṁ ṭhapeti samūlikena
dubbhāsitena pātimokkhaṁ ṭhapeti imāni satta dhammikāni
pātimokkhaṭṭhapanāni.

[483] katamāni aṭṭha adhammikāni pātimokkhaṭṭhapanāni.
amūlikāya sīlavipattiyā pātimokkhaṁ ṭhapeti akatāya amūlikāya
sīlavipattiyā pātimokkhaṁ ṭhapeti katāya amūlikāya ācāravipattiyā
pātimokkhaṁ ṭhapeti akatāya amūlikāya ācāravipattiyā pātimokkhaṁ
ṭhapeti katāya amūlikāya diṭṭhivipattiyā pātimokkhaṁ ṭhapeti
akatāya amūlikāya diṭṭhivipattiyā pātimokkhaṁ ṭhapeti katāya
amūlikāya ājīvavipattiyā pātimokkhaṁ ṭhapeti akatāya amūlikāya
ājīvavipattiyā pātimokkhaṁ ṭhapeti katāya imāni aṭṭha adhammikāni
pātimokkhaṭṭhapanāni.

page number: 299

[484] katamāni aṭṭha dhammikāni pātimokkhaṭṭhapanāni.
samūlikāya sīlavipattiyā pātimokkhaṁ ṭhapeti (pts. vin ii, 243) akatāya samūlikāya
sīlavipattiyā pātimokkhaṁ ṭhapeti katāya samūlikāya ācāravipattiyā
pātimokkhaṁ ṭhapeti akatāya samūlikāya ācāravipattiyā pātimokkhaṁ
ṭhapeti katāya samūlikāya diṭṭhivipattiyā pātimokkhaṁ ṭhapeti
akatāya samūlikāya diṭṭhivipattiyā pātimokkhaṁ ṭhapeti katāya
samūlikāya ājīvavipattiyā pātimokkhaṁ ṭhapeti akatāya samūlikāya
ājīvavipattiyā pātimokkhaṁ ṭhapeti katāya imāni aṭṭha
dhammikāni pātimokkhaṭṭhapanāni.

[485] katamāni nava adhammikāni pātimokkhaṭṭhapanāni. amūlikāya
sīlavipattiyā pātimokkhaṁ ṭhapeti akatāya amūlikāya sīlavipattiyā
pātimokkhaṁ ṭhapeti katāya amūlikāya sīlavipattiyā pātimokkhaṁ
ṭhapeti katākatāya amūlikāya ācāravipattiyā pātimokkhaṁ ṭhapeti
akatāya amūlikāya ācāravipattiyā pātimokkhaṁ ṭhapeti katāya
amūlikāya ācāravipattiyā pātimokkhaṁ ṭhapeti katākatāya amūlikāya
diṭṭhivipattiyā pātimokkhaṁ ṭhapeti akatāya amūlikāya diṭṭhivipattiyā
pātimokkhaṁ ṭhapeti katāya amūlikāya diṭṭhivipattiyā pātimokkhaṁ
ṭhapeti katākatāya imāni nava adhammikāni pātimokkhaṭṭhapanāni.

[486] katamāni nava dhammikāni pātimokkhaṭṭhapanāni. samūlikāya
sīlavipattiyā pātimokkhaṁ ṭhapeti akatāya samūlikāya sīlavipattiyā

page number: 300

pātimokkhaṁ ṭhapeti katāya samūlikāya sīlavipattiyā pātimokkhaṁ
ṭhapeti katākatāya samūlikāya ācāravipattiyā pātimokkhaṁ ṭhapeti
akatāya samūlikāya ācāravipattiyā pātimokkhaṁ ṭhapeti katāya
samūlikāya ācāravipattiyā pātimokkhaṁ ṭhapeti katākatāya samūlikāya
diṭṭhivipattiyā pātimokkhaṁ ṭhapeti akatāya samūlikāya diṭṭhivipattiyā
pātimokkhaṁ ṭhapeti katāya samūlikāya diṭṭhivipattiyā pātimokkhaṁ
ṭhapeti katākatāya imāni nava dhammikāni pātimokkhaṭṭhapanāni.

[487] katamāni dasa adhammikāni pātimokkhaṭṭhapanāni. na
pārājiko tassaṁ parisāyaṁ nisinno hoti na pārājikakathā
vippakatā hoti na sikkhaṁ paccakkhātako tassaṁ parisāyaṁ nisinno
hoti na sikkhaṁ paccakkhātakathā vippakatā hoti dhammikaṁ
sāmaggiṁ upeti na dhammikaṁ sāmaggiṁ paccādiyati na dhammikāya
sāmaggiyā paccādānakathā vippakatā hoti na sīlavipattiyā
diṭṭhasutaparisaṅkito hoti na ācāravipattiyā diṭṭhasutaparisaṅkito
hoti na diṭṭhivipattiyā diṭṭhasutaparisaṅkito hoti imāni dasa
adhammikāni pātimokkhaṭṭhapanāni.

[488] katamāni dasa dhammikāni pātimokkhaṭṭhapanāni. pārājiko
tassaṁ parisāyaṁ nisinno hoti pārājikakathā vippakatā hoti
sikkhaṁ paccakkhātako tassaṁ parisāyaṁ nisinno hoti sikkhaṁ paccakkhātakathā
vippakatā hoti dhammikaṁ sāmaggiṁ na upeti dhammikaṁ

page number: 301

sāmaggiṁ paccādiyati dhammikāya sāmaggiyā paccādānakathā vippakatā
hoti sīlavipattiyā diṭṭhasutaparisaṅkito hoti ācāravipattiyā
diṭṭhasutaparisaṅkito hoti diṭṭhivipattiyā diṭṭhasutaparisaṅkito hoti
imāni dasa dhammikāni pātimokkhaṭṭhapanāni 1-.

[489] kathaṁ pārājiko tassaṁ parisāyaṁ nisinno hoti. idha
bhikkhave yehi ākārehi yehi liṅgehi yehi nimittehi pārājikassa
dhammassa ajjhāpatti hoti tehi ākārehi tehi (pts. vin ii, 244) liṅgehi tehi
nimittehi bhikkhu bhikkhuṁ passati pārājikaṁ dhammaṁ ajjhāpajjantaṁ
na heva kho bhikkhu bhikkhuṁ passati pārājikaṁ dhammaṁ ajjhāpajjantaṁ
apica añño bhikkhu bhikkhussa āroceti itthannāmo āvuso
bhikkhu pārājikaṁ dhammaṁ ajjhāpannoti na heva kho bhikkhu bhikkhuṁ
passati pārājikaṁ dhammaṁ ajjhāpajjantaṁ na pi añño bhikkhu
bhikkhussa āroceti itthannāmo āvuso bhikkhu pārājikaṁ dhammaṁ
ajjhāpannoti apica so va bhikkhu bhikkhussa āroceti ahaṁ
āvuso pārājikaṁ dhammaṁ ajjhāpannoti ākaṅkhamāno bhikkhave
bhikkhu tena diṭṭhena tena sutena tāya parisaṅkāya 2- tadahuposathe
cātuddase vā paṇṇarase vā tasmiṁ puggale sammukhībhūte saṅghamajjhe
udāhareyya suṇātu me bhante saṅgho itthannāmo puggalo
pārājikaṁ dhammaṁ ajjhāpanno tassa pātimokkhaṁ ṭhapemi na tasmiṁ

footnote: 1 yu. imāni ... pātimokkhaṭṭhapanānīti ime pāṭhā natthi. 2 ma. parisaṅkitāya.

page number: 302

sammukhībhūte pātimokkhaṁ uddisitabbanti. dhammikaṁ pātimokkhaṭṭhapanaṁ.

[490] bhikkhussa pātimokkhe ṭhapite parisā vuṭṭhāti dasannaṁ
antarāyānaṁ aññatarena antarāyena 1- rājantarāyena vā corantarāyena
vā agyantarāyena vā udakantarāyena vā manussantarāyena
vā amanussantarāyena vā vāḷantarāyena vā siriṁsapantarāyena vā
jīvitantarāyena vā brahmacariyantarāyena vā ākaṅkhamāno bhikkhave
bhikkhu tasmiṁ āvāse aññatarasmiṁ vā āvāse tasmiṁ puggale
sammukhībhūte saṅghamajjhe udāhareyya suṇātu me bhante saṅgho
itthannāmassa puggalassa pārājikakathā vippakatā taṁ vatthuṁ avinicchitaṁ
yadi saṅghassa pattakallaṁ saṅgho taṁ vatthuṁ vinicchineyyāti.
evañce taṁ labhetha iccetaṁ kusalaṁ no ce labhetha tadahuposathe
cātuddase vā paṇṇarase vā tasmiṁ puggale sammukhībhūte saṅghamajjhe
udāharitabbaṁ suṇātu me bhante saṅgho itthannāmassa puggalassa
pārājikakathā vippakatā taṁ vatthuṁ avinicchitaṁ tassa pātimokkhaṁ
ṭhapemi na tasmiṁ sammukhībhūte pātimokkhaṁ uddisitabbanti.
dhammikaṁ pātimokkhaṭṭhapanaṁ.

[491] kathaṁ sikkhaṁ paccakkhātako tassaṁ parisāyaṁ nisinno
hoti. idha pana bhikkhave bhikkhunā 2- yehi ākārehi yehi liṅgehi

footnote: 1 ma. yu. ayaṁ pāṭho na dissati. 2 ma. yu. rā ayaṁ pāṭho na dissati.

page number: 303

yehi nimittehi sikkhā paccakkhātā hoti tehi ākārehi tehi
liṅgehi tehi nimittehi bhikkhu bhikkhuṁ passati sikkhaṁ paccakkhantaṁ
na heva kho bhikkhu bhikkhuṁ passati sikkhaṁ paccakkhantaṁ apica añño
bhikkhu bhikkhussa (pts. vin ii, 245) āroceti itthannāmena āvuso bhikkhunā sikkhā
paccakkhātāti na heva kho bhikkhu bhikkhuṁ passati sikkhaṁ paccakkhantaṁ
na pi añño bhikkhu bhikkhussa āroceti itthannāmena āvuso
bhikkhunā sikkhā paccakkhātāti apica so va bhikkhu bhikkhussa
āroceti mayā āvuso sikkhā paccakkhātāti ākaṅkhamāno
bhikkhave bhikkhu tena diṭṭhena tena sutena tāya parisaṅkāya tadahuposathe
cātuddase vā paṇṇarase vā tasmiṁ puggale sammukhībhūte saṅghamajjhe
udāhareyya suṇātu me bhante saṅgho itthannāmena puggalena
sikkhā paccakkhātā tassa pātimokkhaṁ ṭhapemi na tasmiṁ sammukhībhūte
pātimokkhaṁ uddisitabbanti. dhammikaṁ pātimokkhaṭṭhapanaṁ.

[492] bhikkhussa pātimokkhe ṭhapite parisā vuṭṭhāti dasannaṁ
antarāyānaṁ aññatarena antarāyena rājantarāyena vā .pe.
brahmacariyantarāyena vā ākaṅkhamāno bhikkhave bhikkhu tasmiṁ
āvāse aññatarasmiṁ vā āvāse tasmiṁ puggale sammukhībhūte
saṅghamajjhe udāhareyya suṇātu me bhante saṅgho itthannāmassa
puggalassa sikkhaṁ paccakkhātakathā vippakatā taṁ vatthuṁ avinicchitaṁ
yadi saṅghassa pattakallaṁ saṅgho taṁ vatthuṁ vinicchineyyāti.

page number: 304

evañce taṁ labhetha iccetaṁ kusalaṁ no ce labhetha tadahuposathe
cātuddase vā paṇṇarase vā tasmiṁ puggale sammukhībhūte saṅghamajjhe
udāharitabbaṁ suṇātu me bhante saṅgho itthannāmassa puggalassa
sikkhaṁ paccakkhātakathā vippakatā taṁ vatthuṁ avinicchitaṁ tassa
pātimokkhaṁ ṭhapemi na tasmiṁ sammukhībhūte pātimokkhaṁ
uddisitabbanti. dhammikaṁ pātimokkhaṭṭhapanaṁ.

[493] kathaṁ dhammikaṁ sāmaggiṁ na upeti. idha pana bhikkhave 1-
yehi ākārehi yehi liṅgehi yehi nimittehi dhammikāya sāmaggiyā
anupagamanaṁ hoti tehi ākārehi tehi liṅgehi tehi nimittehi
bhikkhu bhikkhuṁ passati dhammikaṁ sāmaggiṁ na upentaṁ na heva kho
bhikkhu bhikkhuṁ passati dhammikaṁ sāmaggiṁ na upentaṁ apica añño
bhikkhu bhikkhussa āroceti itthannāmo āvuso bhikkhu dhammikaṁ
sāmaggiṁ na upetīti na heva kho bhikkhu bhikkhuṁ passati dhammikaṁ
sāmaggiṁ na upentaṁ na pi 2- añño bhikkhu bhikkhussa āroceti
itthannāmo āvuso bhikkhu dhammikaṁ sāmaggiṁ na upetīti apica
so va bhikkhu bhikkhussa āroceti (pts. vin ii, 246) ahaṁ āvuso dhammikaṁ sāmaggiṁ
na upemīti ākaṅkhamāno bhikkhave bhikkhu tena diṭṭhena tena
sutena tāya parisaṅkāya tadahuposathe cātuddase vā paṇṇarase
vā tasmiṁ puggale sammukhībhūte saṅghamajjhe udāhareyya suṇātu
me bhante saṅgho itthannāmo puggalo dhammikaṁ sāmaggiṁ na

footnote: 1 ma. bhikkhu. 2 ma. yu. nāpi.

page number: 305

upeti tassa pātimokkhaṁ ṭhapemi na tasmiṁ sammukhībhūte pātimokkhaṁ
uddisitabbanti. dhammikaṁ pātimokkhaṭṭhapanaṁ.

[494] kathaṁ dhammikaṁ sāmaggiṁ paccādiyati. idha pana bhikkhave
yehi ākārehi yehi liṅgehi yehi nimittehi dhammikāya sāmaggiyā
paccādānaṁ hoti tehi ākārehi tehi liṅgehi tehi nimittehi
bhikkhu bhikkhuṁ passati dhammikaṁ sāmaggiṁ paccādiyantaṁ na heva kho
bhikkhu bhikkhuṁ passati dhammikaṁ sāmaggiṁ paccādiyantaṁ apica añño
bhikkhu bhikkhussa āroceti itthannāmo āvuso bhikkhu dhammikaṁ
sāmaggiṁ paccādiyatīti na heva kho bhikkhu bhikkhuṁ passati dhammikaṁ
sāmaggiṁ paccādiyantaṁ na pi añño bhikkhu bhikkhussa āroceti
itthannāmo āvuso bhikkhu dhammikaṁ sāmaggiṁ paccādiyatīti apica
so va bhikkhu bhikkhussa āroceti ahaṁ āvuso dhammikaṁ sāmaggiṁ
paccādiyāmīti ākaṅkhamāno bhikkhave bhikkhu tena diṭṭhena tena
sutena tāya parisaṅkāya tadahuposathe cātuddase vā paṇṇarase
vā tasmiṁ puggale sammukhībhūte saṅghamajjhe udāhareyya suṇātu
me bhante saṅgho itthannāmo puggalo dhammikaṁ sāmaggiṁ
paccādiyati tassa pātimokkhaṁ ṭhapemi na tasmiṁ sammukhībhūte
pātimokkhaṁ uddisitabbanti. dhammikaṁ pātimokkhaṭṭhapanaṁ.

[495] bhikkhussa pātimokkhe ṭhapite parisā vuṭṭhāti dasannaṁ
antarāyānaṁ aññatarena antarāyena rājantarāyena vā .pe.

page number: 306

brahmacariyantarāyena vā ākaṅkhamāno bhikkhave bhikkhu tasmiṁ
āvāse aññatarasmiṁ vā āvāse tasmiṁ puggale sammukhībhūte
saṅghamajjhe udāhareyya suṇātu me bhante saṅgho itthannāmassa
puggalassa dhammikāya sāmaggiyā paccādānakathā vippakatā taṁ
vatthuṁ avinicchitaṁ yadi saṅghassa pattakallaṁ saṅgho taṁ vatthuṁ
vinicchineyyāti. evañce taṁ labhetha iccetaṁ kusalaṁ no ce
labhetha tadahuposathe cātuddase vā paṇṇarase vā tasmiṁ puggale
sammukhībhūte saṅghamajjhe udāharitabbaṁ suṇātu me bhante saṅgho
itthannāmassa puggalassa dhammikāya sāmaggiyā paccādānakathā
vippakatā taṁ vatthuṁ avinicchitaṁ tassa pātimokkhaṁ ṭhapemi na tasmiṁ
sammukhībhūte pātimokkhaṁ uddisitabbanti. dhammikaṁ pātimokkhaṭṭhapanaṁ.

[496] kathaṁ sīlavipattiyā diṭṭhasutaparisaṅkito hoti. idha pana
bhikkhave bhikkhu yehi ākārehi yehi liṅgehi yehi nimittehi
sīlavipattiyā diṭṭhasutaparisaṅkito hoti tehi ākārehi tehi
liṅgehi tehi nimittehi bhikkhu bhikkhuṁ passati sīlavipattiyā diṭṭhasutaparisaṅkitaṁ
na heva kho bhikkhu bhikkhuṁ passati sīlavipattiyā
diṭṭhasutaparisaṅkitaṁ apica añño bhikkhu bhikkhussa āroceti
itthannāmo āvuso bhikkhu sīlavipattiyā diṭṭhasutaparisaṅkitoti na
heva kho bhikkhu bhikkhuṁ passati sīlavipattiyā diṭṭhasutaparisaṅkitaṁ
na pi añño bhikkhu bhikkhussa āroceti itthannāmo āvuso

page number: 307

bhikkhu sīlavipattiyā diṭṭhasutaparisaṅkitoti apica so va bhikkhu
bhikkhussa āroceti ahaṁ āvuso sīlavipattiyā diṭṭhasutaparisaṅkitoti 1-
ākaṅkhamāno bhikkhave bhikkhu tena diṭṭhena tena sutena tāya
parisaṅkāya tadahuposathe cātuddase vā paṇṇarase vā tasmiṁ
puggale sammukhībhūte saṅghamajjhe udāhareyya suṇātu me bhante
saṅgho itthannāmo puggalo sīlavipattiyā diṭṭhasutaparisaṅkito
hoti tassa pātimokkhaṁ ṭhapemi na tasmiṁ sammukhībhūte pātimokkhaṁ
uddisitabbanti. dhammikaṁ pātimokkhaṭṭhapanaṁ.

[497] kathaṁ ācāravipattiyā diṭṭhasutaparisaṅkito hoti. idha
pana bhikkhave bhikkhu yehi ākārehi yehi liṅgehi yehi nimittehi
ācāravipattiyā diṭṭhasutaparisaṅkito hoti tehi ākārehi tehi
liṅgehi tehi nimittehi bhikkhu bhikkhuṁ passati ācāravipattiyā
diṭṭhasutaparisaṅkitaṁ na heva kho bhikkhu bhikkhuṁ passati ācāravipattiyā
diṭṭhasutaparisaṅkitaṁ apica añño bhikkhu bhikkhussa āroceti
itthannāmo āvuso bhikkhu ācāravipattiyā diṭṭhasutaparisaṅkitoti
na heva kho bhikkhu bhikkhuṁ passati ācāravipattiyā diṭṭhasutaparisaṅkitaṁ
na pi añño bhikkhu bhikkhussa āroceti itthannāmo āvuso
bhikkhu ācāravipattiyā diṭṭhasutaparisaṅkitoti apica so va bhikkhu
bhikkhussa āroceti ahaṁ āvuso ācāravipattiyā diṭṭhasutaparisaṅkitoti
ākaṅkhamāno bhikkhave bhikkhu tena diṭṭhena tena sutena

footnote: 1 ma. yu. ... parisaṅkitomahīti.

page number: 308

tāya parisaṅkāya tadahuposathe cātuddase vā paṇṇarase vā tasmiṁ
puggale sammukhībhūte saṅghamajjhe udāhareyya suṇātu me bhante
saṅgho itthannāmo puggalo ācāravipattiyā diṭṭhasutaparisaṅkito
tassa pātimokkhaṁ ṭhapemi na tasmiṁ sammukhībhūte pātimokkhaṁ
uddisitabbanti. dhammikaṁ pātimokkhaṭṭhapanaṁ.

[498] kathaṁ diṭṭhivipattiyā diṭṭhasutaparisaṅkito hoti. idha
pana bhikkhave bhikkhu yehi ākārehi yehi liṅgehi yehi nimittehi
diṭṭhivipattiyā diṭṭhasutaparisaṅkito hoti tehi ākārehi tehi
liṅgehi tehi nimittehi bhikkhu bhikkhuṁ passati diṭṭhivipattiyā
diṭṭhasutaparisaṅkitaṁ na heva kho bhikkhu bhikkhuṁ passati diṭṭhivipattiyā
diṭṭhasutaparisaṅkitaṁ apica añño bhikkhu bhikkhussa āroceti
itthannāmo āvuso bhikkhu diṭṭhivipattiyā diṭṭhasutaparisaṅkitoti
na heva kho bhikkhu bhikkhuṁ passati diṭṭhivipattiyā diṭṭhasutaparisaṅkitaṁ
na pi añño bhikkhu bhikkhussa āroceti itthannāmo āvuso
bhikkhu diṭṭhivipattiyā diṭṭhasutaparisaṅkitoti apica so va bhikkhu
bhikkhussa āroceti ahaṁ āvuso diṭṭhivipattiyā diṭṭhasutaparisaṅkitoti
ākaṅkhamāno bhikkhave bhikkhu tena diṭṭhena tena sutena tāya
parisaṅkāya tadahuposathe cātuddase vā paṇṇarase vā tasmiṁ
puggale sammukhībhūte saṅghamajjhe udāhareyya suṇātu me bhante
saṅgho (pts. vin ii, 247) itthannāmo puggalo diṭṭhivipattiyā diṭṭhasutaparisaṅkito

page number: 309

tassa pātimokkhaṁ ṭhapemi na tasmiṁ sammukhībhūte pātimokkhaṁ
uddisitabbanti. dhammikaṁ pātimokkhaṭṭhapanaṁ. imāni dasa dhammikāni
pātimokkhaṭṭhapanānīti.
paṭhamo bhāṇavāro.

[499] athakho āyasmā upāli yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho āyasmā upāli bhagavantaṁ etadavoca attādānaṁ
ādātukāmena bhante bhikkhunā katamaṅgasamannāgataṁ attādānaṁ
ādātabbanti. attādānaṁ ādātukāmena upāli bhikkhunā pañcaṅgasamannāgataṁ
attādānaṁ ādātabbaṁ attādānaṁ ādātukāmena
upāli bhikkhunā evaṁ paccavekkhitabbaṁ yaṁ kho ahaṁ imaṁ attādānaṁ
ādātukāmo kālo nu kho imaṁ attādānaṁ ādātuṁ udāhu
noti. sace upāli bhikkhu paccavekkhamāno evaṁ jānāti akālo
imaṁ attādānaṁ ādātuṁ no kāloti na taṁ upāli attādānaṁ
ādātabbaṁ. sace panupāli bhikkhu paccavekkhamāno evaṁ jānāti
kālo imaṁ attādānaṁ ādātuṁ no akāloti tenupāli bhikkhunā
uttariṁ paccavekkhitabbaṁ yaṁ kho ahaṁ imaṁ attādānaṁ ādātukāmo
bhūtaṁ nu kho idaṁ attādānaṁ udāhu noti. sace upāli bhikkhu
paccavekkhamāno evaṁ jānāti abhūtaṁ idaṁ attādānaṁ no bhūtanti
na taṁ upāli attādānaṁ ādātabbaṁ. sace panupāli bhikkhu

page number: 310

paccavekkhamāno evaṁ jānāti bhūtaṁ idaṁ attādānaṁ no abhūtanti
tenupāli bhikkhunā uttariṁ paccavekkhitabbaṁ yaṁ kho ahaṁ imaṁ
attādānaṁ ādātukāmo atthasañhitaṁ nu kho idaṁ 1- attādānaṁ
udāhu noti. sace upāli bhikkhu paccavekkhamāno evaṁ jānāti
anatthasañhitaṁ idaṁ attādānaṁ no atthasañhitanti na taṁ upāli
attādānaṁ ādātabbaṁ. sace panupāli bhikkhu paccavekkhamāno
evaṁ jānāti atthasañhitaṁ idaṁ attādānaṁ no anatthasañhitanti
tenupāli bhikkhunā uttariṁ paccavekkhitabbaṁ imaṁ kho ahaṁ attādānaṁ
ādiyamāno labhissāmi sandiṭṭhe sambhatte bhikkhū dhammato vinayato
pakkhe udāhu noti. sace upāli bhikkhu paccavekkhamāno evaṁ
jānāti imaṁ kho ahaṁ attādānaṁ ādiyamāno na labhissāmi
sandiṭṭhe sambhatte bhikkhū dhammato (pts. vin ii, 248) vinayato pakkheti na taṁ
upāli attādānaṁ ādātabbaṁ. sace panupāli bhikkhu paccavekkhamāno
evaṁ jānāti imaṁ kho ahaṁ attādānaṁ ādiyamāno labhissāmi
sandiṭṭhe sambhatte bhikkhū dhammato vinayato pakkheti tenupāli
bhikkhunā uttariṁ paccavekkhitabbaṁ imaṁ kho me attādānaṁ ādiyato
bhavissati saṅghassa tatonidānaṁ bhaṇḍanaṁ kalaho viggaho vivādo
saṅghabhedo saṅgharāji saṅghavavatthānaṁ saṅghanānākaraṇaṁ udāhu noti.
sace upāli bhikkhu paccavekkhamāno evaṁ jānāti imaṁ kho me
attādānaṁ ādiyato bhavissati saṅghassa tatonidānaṁ bhaṇḍanaṁ kalaho

footnote: 1 ma. imaṁ.

page number: 311

viggaho vivādo saṅghabhedo saṅgharāji saṅghavavatthānaṁ saṅghanānākaraṇanti
na taṁ upāli attādānaṁ ādātabbaṁ. sace panupāli
bhikkhu paccavekkhamāno evaṁ jānāti imaṁ kho me attādānaṁ
ādiyato na bhavissati saṅghassa tatonidānaṁ bhaṇḍanaṁ kalaho viggaho
vivādo saṅghabhedo saṅgharāji saṅghavavatthānaṁ saṅghanānākaraṇanti
ādātabbaṁ taṁ upāli attādānaṁ evaṁ pañcaṅgasamannāgataṁ kho
upāli attādānaṁ ādinnaṁ pacchāpi 1- avippaṭisārakaraṁ bhavissatīti.

[500] codakena bhante bhikkhunā paraṁ codetukāmena katī 2-
dhamme ajjhattaṁ paccavekkhitvā paro codetabboti. codakenupāli
bhikkhunā paraṁ codetukāmena pañca dhamme ajjhattaṁ paccavekkhitvā
paro codetabbo codakenupāli bhikkhunā paraṁ codetukāmena evaṁ
paccavekkhitabbaṁ parisuddhakāyasamācāro nu khomhi parisuddhenamhi
kāyasamācārena samannāgato acchiddena appaṭimaṁsena saṁvijjati
nu kho me eso dhammo udāhu noti. no ce upāli
bhikkhu parisuddhakāyasamācāro hoti parisuddhena kāyasamācārena
samannāgato acchiddena appaṭimaṁsena tassa bhavanti vattāro
iṅgha tāva āyasmā kāyikaṁ sikkhassūti itissa bhavanti vattāro.

[501] puna caparaṁ upāli codakena bhikkhunā paraṁ codetukāmena evaṁ
paccavekkhitabbaṁ parisuddhavacīsamācāro nu khomhi parisuddhenamhi
vacīsamācārena samannāgato acchiddena appaṭimaṁsena saṁvijjati

footnote: 1 yu. apisaddo natthi. 2 ma. yu. kati.

page number: 312

nu kho me eso dhammo udāhu noti. no ce upāli
bhikkhu parisuddhavacīsamācāro hoti parisuddhena vacīsamācārena
samannāgato acchiddena appaṭimaṁsena tassa bhavanti vattāro
iṅgha tāva āyasmā vācasikaṁ sikkhassūti itissa bhavanti vattāro.

[502] (pts. vin ii, 249) puna caparaṁ upāli codakena bhikkhunā paraṁ codetukāmena
evaṁ paccavekkhitabbaṁ mettaṁ nu kho me cittaṁ paccupaṭṭhitaṁ
sabrahmacārīsu anāghātaṁ saṁvijjati nu kho me eso dhammo
udāhu noti. no ce upāli bhikkhuno mettaṁ cittaṁ paccupaṭṭhitaṁ
hoti sabrahmacārīsu anāghātaṁ tassa bhavanti vattāro iṅgha
tāva āyasmā sabrahmacārīsu mettaṁ cittaṁ upaṭṭhāpehīti itissa
bhavanti vattāro.

[503] puna caparaṁ upāli codakena bhikkhunā paraṁ codetukāmena
evaṁ paccavekkhitabbaṁ bahussuto nu khomhi sutadharo sutasannicayo
ye te dhammā ādikalyāṇā majjhekalyāṇā pariyosānakalyāṇā
sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti
tathārūpā me dhammā bahussutā honti 1- dhatā 2- vacasā paricitā
manasānupekkhitā diṭṭhiyā suppaṭividdhā saṁvijjati nu kho me
eso dhammo udāhu noti. no ce upāli bhikkhu bahussuto
hoti sutadharo sutasannicayo ye te dhammā ādikalyāṇā
majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ

footnote: 1 yu. ayaṁ pāṭho natthi. 2 ma. dhātā.

page number: 313

parisuddhaṁ brahmacariyaṁ abhivadanti tathārūpāssa 1- dhammā na 2-
bahussutā honti dhatā vacasā paricitā manasānupekkhitā diṭṭhiyā
suppaṭividdhā tassa bhavanti vattāro iṅgha tāva āyasmā
āgamaṁ pariyāpuṇassūti itissa bhavanti vattāro.

[504] puna caparaṁ upāli codakena bhikkhunā paraṁ codetukāmena
evaṁ paccavekkhitabbaṁ ubhayāni nu kho me pātimokkhāni vitthārena
svāgatāni honti 3- suvibhattāni suppavattīni suvinicchitāni suttaso 4-
anubyañjanaso saṁvijjati nu kho me eso dhammo udāhu
noti. no ce upāli bhikkhuno ubhayāni pātimokkhāni vitthārena
svāgatāni honti suvibhattāni suppavattīni suvinicchitāni suttaso 4-
anubyañjanaso idaṁ panāvuso kattha vuttaṁ bhagavatāti iti puṭṭho
na sampādeti 5- tassa bhavanti vattāro iṅgha tāva āyasmā
vinayaṁ pariyāpuṇassūti itissa bhavanti vattāro codakenupāli
bhikkhunā paraṁ codetukāmena ime pañca dhamme ajjhattaṁ
paccavekkhitvā paro codetabboti.

[505] codakena bhante bhikkhunā paraṁ codetukāmena katī
dhamme ajjhattaṁ upaṭṭhāpetvā paro codetabboti. codakenupāli
bhikkhunā paraṁ codetukāmena pañca dhamme ajjhattaṁ upaṭṭhāpetvā
paro codetabbo kālena vakkhāmi no akālena bhūtena vakkhāmi

footnote: 1 ma. tathārūpassa. 2 yu. nasaddo natthi. 3 yu. ayaṁ pāṭho natthi.
footnote: 4 yu. rā. suttato. 5 ma. sampāyati. yu. sampādayati.

page number: 314

no abhūtena saṇhena vakkhāmi no pharusena atthasañhitena
vakkhāmi no anatthasañhitena mettacitto vakkhāmi no dosantaroti
codakenupāli bhikkhunā paraṁ codetukāmena ime (pts. vin ii, 250) pañca dhamme
ajjhattaṁ upaṭṭhāpetvā paro codetabboti.

[506] adhammacodakassa bhante bhikkhuno katīhākārehi vippaṭisāro
upadahātabboti. adhammacodakassa upāli bhikkhuno pañcahākārehi
vippaṭisāro upadahātabbo akālenāyasmā codesi
no kālena alante vippaṭisārāya abhūtenāyasmā codesi
no bhūtena alante vippaṭisārāya pharusenāyasmā codesi no
saṇhena alante vippaṭisārāya anatthasañhitenāyasmā codesi
no atthasañhitena alante vippaṭisārāya dosantaro āyasmā
codesi no mettacitto alante vippaṭisārāyāti adhammacodakassa
upāli bhikkhuno imehi pañcahākārehi vippaṭisāro
upadahātabbo. taṁ kissa hetu. yathā na aññopi bhikkhu
abhūtena codetabbaṁ maññeyyāti.

[507] adhammacuditassa 1- pana bhante bhikkhuno katīhākārehi
avippaṭisāro upadahātabboti. adhammacuditassa upāli bhikkhuno
pañcahākārehi avippaṭisāro upadahātabbo akālenāyasmā
cudito no kālena alante avippaṭisārāya abhūtenāyasmā
cudito no bhūtena alante avippaṭisārāya pharusenāyasmā

footnote: 1 yu. ... cuditakassa.

page number: 315

cudito no saṇhena alante avippaṭisārāya anatthasañhitenāyasmā
cudito no atthasañhitena alante avippaṭisārāya
dosantarenāyasmā cudito no mettacittena alante avippaṭisārāyāti
adhammacuditassa upāli bhikkhuno imehi pañcahākārehi
avippaṭisāro upadahātabboti.

[508] dhammacodakassa bhante bhikkhuno katīhākārehi avippaṭisāro
upadahātabboti. dhammacodakassa upāli bhikkhuno pañcahākārehi
avippaṭisāro upadahātabbo kālenāyasmā codesi no akālena
alante avippaṭisārāya bhūtenāyasmā codesi no abhūtena
alante avippaṭisārāya saṇhenāyasmā codesi no pharusena
alante avippaṭisārāya atthasañhitenāyasmā codesi no anatthasañhitena
alante avippaṭisārāya mettacitto āyasmā
codesi no dosantaro alante avippaṭisārāyāti dhammacodakassa
upāli bhikkhuno imehi pañcahākārehi avippaṭisāro
upadahātabbo. taṁ kissa hetu. yathā aññopi bhikkhu bhūtena
codetabbaṁ maññeyyāti.

[509] dhammacuditassa pana bhante bhikkhuno katīhākārehi
vippaṭisāro upadahātabboti. dhammacuditassa upāli bhikkhuno
pañcahākārehi vippaṭisāro upadahātabbo kālenāyasmā cudito
no akālena alante vippaṭisārāya bhūtenāyasmā cudito no

page number: 316

abhūtena alante vippaṭisārāya saṇhenāyasmā cudito no
pharusena alante vippaṭisārāya atthasañhitenāyasmā cudito
no anatthasañhitena alante vippaṭisārāya mettacittenāyasmā
cudito no dosantarena alante vippaṭisārāyāti dhammacuditassa
upāli bhikkhuno imehi pañcahākārehi vippaṭisāro
upadahātabboti.

[510] codakena bhante bhikkhunā paraṁ codetukāmena katī dhamme
ajjhattaṁ manasikaritvā paro codetabboti. codakenupāli bhikkhunā
paraṁ codetukāmena pañca dhamme ajjhattaṁ manasikaritvā paro
codetabbo kāruññatā hitesitā (pts. vin ii, 251) anukampitā 1- āpattivuṭṭhānatā
vinayapurekkhāratāti codakenupāli bhikkhunā paraṁ codetukāmena
ime pañca dhamme ajjhattaṁ manasikaritvā paro codetabboti.

[511] cuditena pana bhante bhikkhunā katīsu dhammesu
patiṭṭhātabbanti. cuditenupāli bhikkhunā dvīsu dhammesu
patiṭṭhātabbaṁ sacce ca akuppe cāti.
pātimokkhaṭṭhapanakkhandhakaṁ niṭṭhitaṁ navamaṁ.
imamhi khandhake vatthū tiṁsa.
bhāṇavārā dve.
-----------

footnote: 1 yu. anukampatā.

page number: 317

tassuddānaṁ

[512] uposathe yāvatikaṁ pāpabhikkhu na nikkhami 1-
moggallānena nivuttho 2- accharaṁ 3- jinasāsane
ninnonupubbasikkhā ca ṭhitadhammo natikkama 4-
kuṇapukkhipati saṅgho savantiyo jahanti ca 5-
savanti parinibbanti ekarasa vimutti ca
bahu dhammavinayopi bhūtaṭṭhāriyapuggalā
samuddaṁ upamaṁ katvā ṭhāpesi 6- sāsane guṇaṁ.
uposathe pātimokkhaṁ na amhe koci jānāti
paṭikacceva ujjhanti eko dve tīṇi cāturo 7-
pañca cha satta aṭṭhāni navā 8- ca dasamāni ca.
sīla ācāra diṭṭhi ca ājīvañcatubhāgike 9-.
pārājikañca saṅghādi pācitti pāṭidesani
dukkaṭaṁ pañcabhāgesu sīlācāravipatti ca
akatāya katāya ca chabbhāgesu yathāvidhi 10-.
pārājikaṁ ca saṅghādi thullapācittiyena ca

footnote: 1 yu. nikkhamati. 2 ma. nicchuddho. yu. nicchuddo. 3 ma. accherā.
footnote: 4 ma. yu. nātikkama. 5 yu. casaddo natthi. 6 ma. yu. vācesi.
footnote: 7 ma. yu. rā. cattāri. 8 yu. nava. 9 yu ājīvaṁ catusāvake.

10 ma. yu. yathā ṭhiti.

page number: 318

pāṭidesanīyañceva dukkaṭañca dubbhāsitaṁ
sīlācāravipatti ca ājīvañca vipattiyā
aṭṭhākatāya katena sīlācārā ca diṭṭhiyā 1-
akatāya katāyāpi katākatāyameva ca
evaṁ navavidhā vuttā yathābhūtena ñāyato.
pārājiko vippakatā 2- paccakkhāto tatheva ca
upeti paccādiyati paccādānakathāya ca 3-
sīlācāravipatti ca tathā 4- diṭṭhivipattiyā
diṭṭhasutaparisaṅkitaṁ 5- dasadhā taṁ vijānatha.
bhikkhu vipassati bhikkhuṁ añño cārocayāti taṁ
suddhe va tassa akkhāti pātimokkhaṁ ṭhapesi so.
vuṭṭhāti antarāyena rājā corāggūdakaṁ
manussāmanussā vāḷa siriṁsapā ca jīvitaṁ
brahmacārī ca dasannaṁ tasmiṁ aññataresu vā 6-

footnote: 1 ma. yu. sīlācāravipatti ca diṭṭhiājīvavipatti yā ca aṭṭhā katākate tenekā
footnote: sīlācāradiṭṭhiyā. 2 yu. vippakato. 3 ma. paccādānakathā ca yā. yu. paccādānakathā ca
footnote: yo. 4 yu. yathā. 5 yu. diṭṭhasutaparisaṅki. 6 yu. bhikkhu vipassati bhikkhuṁ

vipassañño cārocati taṁ suddhe va tassa akkhāti pātimokkhaṁ ṭhapeti so.
vuṭṭhāti anatarāyena rājacoraggudakā ca manussa amanussā ca vāḷasirisapājīvi
brahmaṁ dasannaññatarekena tasmiṁ aññataresu vā. ma. soyeva tassa akkhāti ....

page number: 319

dhammikādhammikā ceva yathāmaggena jānatha 1-.
kālabhūtatthasañhitaṁ labhissāmi bhavissati
kāyavācasikā mettā bāhusaccūbhayāni tu 2-.
kālabhūtena saṇhena atthamettena codaye
vippaṭisārī adhammena tathevāpi vinodaye 3-.
dhammacodacuditassa vinode vippaṭissare.
karuṇā hitānukampā vuṭṭhānampi purakkhitā 4-
codakassa paṭipatti sambuddhena pakāsitā 5-
sacce ceva akuppe ca cuditassesa 6- dhammatāti.
----------

footnote: 1 ma. yu. jānātha. 2 ma. yu. bāhusaccaṁ ubhayāni. 3 ma. yu. vippaṭisārādhammena
footnote: tathā vācā vinodaye. 4 ma. yu. dhammacodacuditassa vinodeti vippaṭisāro
footnote: karuṇā hitānukampi vuṭṭhāna purekkhāratā. 5 yu. rā. pakāsitaṁ. 6 ma. yu.

cuditasseva. (pts. vin ii, 253) rā. cuditassesā.

page number: 320

bhikkhunīkhandhakaṁ

[513] tena samayena buddho bhagavā sakkesu viharati kapilavatthusmiṁ
nigrodhārāme. athakho mahāpajāpatī gotamī yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ
aṭṭhāsi. ekamantaṁ ṭhitā kho mahāpajāpatī gotamī bhagavantaṁ
etadavoca sādhu bhante labheyya mātugāmo tathāgatappavedite
dhammavinaye agārasmā anagāriyaṁ pabbajjanti. alaṁ gotami mā
te rucci mātugāmassa tathāgatappavedite dhammavinaye agārasmā
anagāriyaṁ pabbajjāti. dutiyampi kho .pe. tatiyampi kho mahāpajāpatī
gotamī bhagavantaṁ etadavoca sādhu bhante labheyya mātugāmo
tathāgatappavedite dhammavinaye agārasmā anagāriyaṁ pabbajjanti.
alaṁ gotami mā te rucci mātugāmassa tathāgatappavedite
dhammavinaye agārasmā anagāriyaṁ pabbajjāti. athakho mahāpajāpatī
gotamī na bhagavā anujānāti mātugāmassa tathāgatappavedite
dhammavinaye agārasmā anagāriyaṁ pabbajjanti dukkhī dummanā assumukhī
rudamānā bhagavantaṁ abhivādetvā padakkhiṇaṁ katvā pakkāmi.

[514] athakho bhagavā kapilavatthusmiṁ yathābhirantaṁ viharitvā
yena vesālī tena cārikaṁ pakkāmi anupubbena cārikañcaramāno
yena vesālī tadavasari. tatra sudaṁ bhagavā vesāliyaṁ viharati

page number: 321

mahāvane kūṭāgārasālāyaṁ. athakho mahāpajāpatī gotamī kese
chedāpetvā kāsāyāni vatthāni acchādetvā sambahulāhi sākiyānīhi
saddhiṁ yena vesālī tena pakkāmi anupubbena yena vesālī
mahāvanaṁ kūṭāgārasālā tenupasaṅkami. athakho mahāpajāpatī
gotamī sunehi pādehi rajokiṇṇena gattena dukkhī dummanā
assumukhī rudamānā bahidvārakoṭṭhake aṭṭhāsi. addasā kho
āyasmā ānando mahāpajāpatiṁ gotamiṁ sunehi pādehi rajokiṇṇena
gattena dukkhiṁ dummanaṁ assumukhiṁ rudamānaṁ bahidvārakoṭṭhake
ṭhitaṁ disvāna mahāpajāpatiṁ gotamiṁ etadavoca kissa tvaṁ gotami
sunehi pādehi rajokiṇṇena gattena dukkhī dummanā assumukhī
rudamānā bahidvārakoṭṭhake ṭhitāti. tathā hi pana bhante ānanda
na bhagavā anujānāti mātugāmassa tathāgatappavedite dhammavinaye
agārasmā anagāriyaṁ pabbajjanti. tenahi 1- gotami muhuttaṁ tvaṁ 2-
idheva tāva hohi yāvāhaṁ bhagavantaṁ yācāmi mātugāmassa
tathāgatappavedite dhammavinaye agārasmā anagāriyaṁ pabbajjanti.

[515] athakho āyasmā ānando yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho āyasmā ānando bhagavantaṁ etadavoca esā
bhante mahāpajāpatī gotamī sunehi pādehi rajokiṇṇena gattena
dukkhī dummanā assumukhī rudamānā bahidvārakoṭṭhake ṭhitā na

footnote: 1 ma. tenahi tvaṁ. 2 yu. tvaṁsaddo natthi.

page number: 322

bhagavā anujānāti mātugāmassa tathāgatappavedite dhammavinaye
agārasmā anagāriyaṁ pabbajjanti sādhu bhante labheyya mātugāmo
tathāgatappavedite dhammavinaye agārasmā anagāriyaṁ pabbajjanti.
alaṁ ānanda mā te rucci mātugāmassa tathāgatappavedite
dhammavinaye agārasmā anagāriyaṁ pabbajjāti. dutiyampi kho
āyasmā ānando bhagavantaṁ etadavoca sādhu bhante labheyya
mātugāmo tathāgatappavedite dhammavinaye agārasmā anagāriyaṁ
pabbajjanti. alaṁ ānanda mā te rucci mātugāmassa
tathāgatappavedite dhammavinaye agārasmā anagāriyaṁ pabbajjāti. tatiyampi
kho āyasmā ānando bhagavantaṁ etadavoca sādhu bhante labheyya
mātugāmo tathāgatappavedite dhammavinaye agārasmā anagāriyaṁ
pabbajjanti. alaṁ ānanda mā te rucci mātugāmassa
tathāgatappavedite dhammavinaye agārasmā anagāriyaṁ pabbajjāti. athakho
āyasmā ānando na bhagavā anujānāti mātugāmassa
tathāgatappavedite dhammavinaye agārasmā anagāriyaṁ pabbajjaṁ 1- yannūnāhaṁ
aññenapi pariyāyena bhagavantaṁ yāceyyaṁ mātugāmassa tathāgatappavedite
dhammavinaye agārasmā anagāriyaṁ pabbajjanti. athakho
āyasmā ānando bhagavantaṁ etadavoca bhabbo nu kho bhante
mātugāmo tathāgatappavedite dhammavinaye agārasmā anagāriyaṁ
pabbajitvā sotāpattiphalaṁ vā sakidāgāmiphalaṁ 2- vā anāgāmiphalaṁ vā

footnote: 1 ma. pabbajjanti. 2 ma. yu. sabbattha vāresu sakadāgāmiphalaṁ.

page number: 323

arahattaphalaṁ vā sacchikātunti. bhabbo ānanda mātugāmo
tathāgatappavedite dhammavinaye agārasmā anagāriyaṁ pabbajitvā sotāpattiphalaṁpi
sakidāgāmiphalaṁpi anāgāmiphalaṁpi arahattaphalaṁpi sacchikātunti.
sace bhante bhabbo mātugāmo tathāgatappavedite dhammavinaye
agārasmā anagāriyaṁ pabbajitvā (pts. vin ii, 255) sotāpattiphalaṁpi sakidāgāmiphalaṁpi
anāgāmiphalaṁpi arahattaphalaṁpi sacchikātuṁ bahūpakārā bhante mahāpajāpatī
gotamī bhagavato mātucchā āpādikā posikā khīrassa dāyikā
bhagavantaṁ janettiyā kālakatāya thaññaṁ pāyesi sādhu bhante
labheyya mātugāmo tathāgatappavedite dhammavinaye agārasmā anagāriyaṁ
pabbajjanti.

[516] sace ānanda mahāpajāpatī gotamī aṭṭha garudhamme
paṭiggaṇhāti sā vassā hotu upasampadā vassasatupasampannāya
bhikkhuniyā tadahupasampannassa bhikkhuno abhivādanaṁ paccuṭṭhānaṁ añjalikammaṁ
sāmīcikammaṁ kātabbaṁ ayampi dhammo sakkatvā garukatvā
mānetvā pūjetvā yāvajīvaṁ anatikkamanīyo na bhikkhuniyā abhikkhuke
āvāse vassaṁ vasitabbaṁ ayampi dhammo sakkatvā garukatvā
mānetvā pūjetvā yāvajīvaṁ anatikkamanīyo anvaḍḍhamāsaṁ bhikkhuniyā
bhikkhusaṅghato dve dhammā paccāsiṁsitabbā uposathapucchakañca
ovādupasaṅkamanañca ayampi dhammo sakkatvā garukatvā mānetvā
pūjetvā yāvajīvaṁ anatikkamanīyo vassaṁ vuṭṭhāya bhikkhuniyā ubhatosaṅghe

page number: 324

tīhi ṭhānehi pavāretabbaṁ diṭṭhena vā sutena vā parisaṅkāya
vā ayampi dhammo sakkatvā garukatvā mānetvā pūjetvā
yāvajīvaṁ anatikkamanīyo garudhammaṁ ajjhāpannāya bhikkhuniyā ubhatosaṅghe
pakkhamānattaṁ caritabbaṁ ayampi dhammo sakkatvā garukatvā
mānetvā pūjetvā yāvajīvaṁ anatikkamanīyo dve vassāni chasu
dhammesu sikkhitasikkhāya sikkhamānāya ubhatosaṅghe upasampadā
pariyesitabbā ayampi dhammo sakkatvā garukatvā mānetvā pūjetvā
yāvajīvaṁ anatikkamanīyo na bhikkhuniyā kenaci pariyāyena bhikkhu
akkositabbo paribhāsitabbo ayampi dhammo sakkatvā garukatvā
mānetvā pūjetvā yāvajīvaṁ anatikkamanīyo ajjatagge ovaṭo
bhikkhunīnaṁ bhikkhūsu vacanapatho anovaṭo bhikkhūnaṁ bhikkhunīsu vacanapatho
ayampi dhammo sakkatvā garukatvā mānetvā pūjetvā yāvajīvaṁ
anatikkamanīyo sace panānanda 1- mahāpajāpatī gotamī ime aṭṭha
garudhamme paṭiggaṇhāti sā vassā hotu upasampadāti.

[517] athakho āyasmā ānando bhagavato santike aṭṭha
garudhamme uggahetvā yena mahāpajāpatī gotamī tenupasaṅkami
upasaṅkamitvā mahāpajāpatiṁ gotamiṁ etadavoca sace kho tvaṁ
gotami aṭṭha garudhamme paṭiggaṇheyyāsi sā va te bhavissati
upasampadā vassasatupasampannāya bhikkhuniyā tadahupasampannassa
bhikkhuno abhivādanaṁ paccuṭṭhānaṁ añjalikammaṁ sāmīcikammaṁ kātabbaṁ

footnote: 1 ma. yu. sace ānanda.

page number: 325

ayampi dhammo sakkatvā garukatvā mānetvā pūjetvā yāvajīvaṁ
anatikkamanīyo na bhikkhuniyā abhikkhuke āvāse vassaṁ vasitabbaṁ
ayampi dhammo sakkatvā garukatvā mānetvā pūjetvā yāvajīvaṁ
anatikkamanīyo anvaḍḍhamāsaṁ bhikkhuniyā bhikkhusaṅghato dve dhammā
paccāsiṁsitabbā uposathapucchakañca ovādupasaṅkamanañca ayampi
dhammo sakkatvā garukatvā mānetvā pūjetvā yāvajīvaṁ anatikkamanīyo
vassaṁ vuṭṭhāya bhikkhuniyā ubhatosaṅghe tīhi ṭhānehi
pavāretabbaṁ diṭṭhena vā sutena vā parisaṅkāya vā ayampi
dhammo sakkatvā garukatvā mānetvā pūjetvā yāvajīvaṁ anatikkamanīyo
garudhammaṁ ajjhāpannāya bhikkhuniyā ubhatosaṅghe pakkhamānattaṁ
caritabbaṁ ayampi dhammo sakkatvā garukatvā mānetvā pūjetvā
yāvajīvaṁ anatikkamanīyo dve vassāni chasu dhammesu sikkhitasikkhāya
sikkhamānāya ubhatosaṅghe upasampadā pariyesitabbā ayampi dhammo
sakkatvā garukatvā mānetvā pūjetvā yāvajīvaṁ anatikkamanīyo
na bhikkhuniyā kenaci pariyāyena bhikkhu akkositabbo paribhāsitabbo
ayampi dhammo sakkatvā garukatvā mānetvā pūjetvā yāvajīvaṁ
anatikkamanīyo ajjatagge ovaṭo bhikkhunīnaṁ bhikkhūsu vacanapatho
anovaṭo bhikkhūnaṁ bhikkhunīsu vacanapatho ayampi dhammo sakkatvā
garukatvā mānetvā pūjetvā yāvajīvaṁ anatikkamanīyo sace kho
tvaṁ gotami ime aṭṭha garudhamme paṭiggaṇheyyāsi sā va te

page number: 326

bhavissati upasampadāti. seyyathāpi (pts. vin ii, 256) bhante ānanda itthī vā
pariso vā daharo yuvā maṇḍanajātiko sīsaṁnahāto uppalamālaṁ
vā vassikamālaṁ vā adhimattakamālaṁ vā 1- labhitvā ubhohi hatthehi
paṭiggahetvā uttamaṅge sirasi patiṭṭhāpeyya evameva kho ahaṁ
bhante ānanda ime aṭṭha garudhamme paṭiggaṇhāmi yāvajīvaṁ
anatikkamanīyeti.

[518] athakho āyasmā ānando yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho āyasmā ānando bhagavantaṁ etadavoca
paṭiggahitā bhante mahāpajāpatiyā gotamiyā aṭṭha garudhammā
upasampannā bhagavato mātucchāti 2-. sace panānanda nālabhissa
mātugāmo tathāgatappavedite dhammavinaye agārasmā anagāriyaṁ
pabbajjaṁ ciraṭṭhitikaṁ ānanda brahmacariyaṁ abhavissa vassasahassaṁ
saddhammo tiṭṭheyya yato ca kho ānanda mātugāmo tathāgatappavedite
dhammavinaye agārasmā anagāriyaṁ pabbajito nadāni
ānanda brahmacariyaṁ ciraṭṭhitikaṁ bhavissati pañcevadāni ānanda
vassasatāni saddhammo ṭhassati seyyathāpi ānanda yāni kānici

footnote: 1 ma. yu. atimuttakamālaṁ vā. 2 mātucchāyātipi pāṭho dissati.

page number: 327

kulāni bahuitthikāni 1- appapurisakāni tāni suppadhaṁsiyāni honti
corehi kumbhathenakehi evameva kho ānanda yasmiṁ dhammavinaye
labhati mātugāmo agārasmā anagāriyaṁ pabbajjaṁ na taṁ brahmacariyaṁ
ciraṭṭhitikaṁ hoti seyyathāpi ānanda sampanne sālikkhette
setaṭṭhikā nāma rogajāti nipatati evaṁ taṁ sālikkhettaṁ na
ciraṭṭhitikaṁ hoti evameva kho ānanda yasmiṁ dhammavinaye labhati
mātugāmo agārasmā anagāriyaṁ pabbajjaṁ na taṁ brahmacariyaṁ
ciraṭṭhitikaṁ hoti seyyathāpi ānanda sampanne ucchukkhette
mañjeṭṭhikā 2- nāma rogajāti nipatati evaṁ taṁ ucchukkhettaṁ na
ciraṭṭhitikaṁ hoti evameva kho ānanda yasmiṁ dhammavinaye labhati
mātugāmo agārasmā anagāriyaṁ pabbajjaṁ na taṁ brahmacariyaṁ
ciraṭṭhitikaṁ hoti seyyathāpi ānanda puriso mahato taḷākassa
paṭikacceva pāḷiṁ 3- bandheyya yāvadeva udakassa anatikkamanāya 4-
evameva kho ānanda mayā paṭikacceva bhikkhunīnaṁ aṭṭha garudhammā
paññattā yāvajīvaṁ anatikkamanīyāti.
bhikkhunīnaṁ aṭṭha garudhammā niṭṭhitā 5-.

[519] athakho mahāpajāpatī gotamī yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ aṭṭhāsi. ekamantaṁ

footnote: 1 ma. yu. bahutthikāni. 2 ma. mañjiṭhikā. 3 ma. yu. rā. āḷiṁ. 4 ma.
footnote: anatikkamāya. (pts. vin ii, 257) 5 yu. bhikkhunīnaṁ aṭṭhagarudhammaṁ niṭṭhitaṁ.

page number: 328

ßēhitā kho mahāpajāpatī gotamī bhagavantaṁ etadavoca kathāhaṁ bhante
imāsu sākiyānīsu paṭipajjāmīti. athakho bhagavā mahāpajāpatiṁ
gotamiṁ dhammiyā kathāya sandassesi samādapesi samuttejasei sampahaṁsesi.
athakho mahāpajāpatī gotamī bhagavatā dhammiyā kathāya
sandassitā samādapitā samuttejitā sampahaṁsitā bhagavantaṁ abhivādetvā
padakkhiṇaṁ katvā pakkāmi. athakho bhagavā etasmiṁ
nidāne etasmiṁ pakaraṇe dhammiṁ kathaṁ katvā bhikkhū āmantesi
anujānāmi bhikkhave bhikkhūhi bhikkhuniyo upasampādetunti.

[520] athakho tā bhikkhuniyo mahāpajāpatiṁ gotamiṁ etadavocuṁ
ayyā anupasampannā mayañcamhā 1- upasampannā evaṁ hi
bhagavatā paññattaṁ bhikkhūhi bhikkhuniyo upasampādetabbāti.
athakho mahāpajāpatī gotamī yenāyasmā ānando tenupasaṅkami
upasaṅkamitvā āyasmantaṁ ānandaṁ abhivādetvā ekamantaṁ aṭṭhāsi.
ekamantaṁ ṭhitā kho mahāpajāpatī gotamī āyasmantaṁ ānandaṁ
etadavoca imā maṁ bhante ānanda bhikkhuniyo evamāhaṁsu ayyā
anupasampannā mayañcamhā upasampannā evaṁ hi bhagavatā
paññattaṁ bhikkhūhi bhikkhuniyo upasampādetabbāti. athakho āyasmā
ānando yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi. ekamantaṁ nisinno kho āyasmā ānando

footnote: 1 yu. rā. mayamhā.

page number: 329

bhagavantaṁ etadavoca mahāpajāpatī bhante gotamī evamāha imā
maṁ bhante ānanda bhikkhuniyo evamāhaṁsu ayyā anupasampannā
mayañcamhā upasampannā evaṁ hi bhagavatā paññattaṁ bhikkhūhi
bhikkhuniyo upasampādetabbāti. yadaggena ānanda mahāpajāpatiyā
gotamiyā aṭṭha garudhammā paṭiggahitā tadevassā 1- upasampannāti.

[521] athakho mahāpajāpatī gotamī yenāyasmā ānando
tenupasaṅkami upasaṅkamitvā āyasmantaṁ ānandaṁ abhivādetvā
ekamantaṁ aṭṭhāsi. ekamantaṁ ṭhitā kho mahāpajāpatī gotamī
āyasmantaṁ ānandaṁ etadavoca ekāhaṁ bhante ānanda bhagavantaṁ
varaṁ yācāmi sādhu bhante bhagavā anujāneyya bhikkhūnañca
bhikkhunīnañca yathāvuḍḍhaṁ abhivādanaṁ paccuṭṭhānaṁ añjalikammaṁ sāmīcikammanti.
athakho āyasmā ānando yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho āyasmā ānando bhagavantaṁ etadavoca mahāpajāpatī
bhante gotamī evamāha ekāhaṁ bhante ānanda bhagavantaṁ varaṁ
yācāmi sādhu (pts. vin ii, 258) bhante bhagavā anujāneyya bhikkhūnañca bhikkhunīnañca
yathāvuḍḍhaṁ abhivādanaṁ paccuṭṭhānaṁ añjalikammaṁ sāmīcikammanti.
aṭṭhānametaṁ ānanda anavakāso yaṁ tathāgato anujāneyya
mātugāmassa abhivādanaṁ paccuṭṭhānaṁ añjalikammaṁ sāmīcikammaṁ ime
hi nāma ānanda aññatitthiyā durakkhātadhammā mātugāmassa

footnote: 1 ma. yu. tadeva sā.

page number: 330

abhivādanaṁ paccuṭṭhānaṁ añjalikammaṁ sāmīcikammaṁ na karissanti
kimaṅgaṁ pana tathāgato anujānissanti mātugāmassa abhivādanaṁ paccuṭṭhānaṁ
añjalikammaṁ sāmīcikammanti. athakho bhagavā etasmiṁ nidāne
etasmiṁ pakaraṇe dhammiṁ kathaṁ katvā bhikkhū āmantesi na bhikkhave
mātugāmassa abhivādanaṁ paccuṭṭhānaṁ añjalikammaṁ sāmīcikammaṁ kātabbaṁ
yo kareyya āpatti dukkaṭassāti.

[522] athakho mahāpajāpatī gotamī yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ aṭṭhāsi. ekamantaṁ
ṭhitā kho mahāpajāpatī gotamī bhagavantaṁ etadavoca yāni tāni
bhante bhikkhunīnaṁ sikkhāpadāni bhikkhūhi sādhāraṇāni kathaṁ mayaṁ
bhante tesu sikkhāpadesu paṭipajjāmāti. yāni tāni gotami
bhikkhunīnaṁ sikkhāpadāni bhikkhūhi sādhāraṇāni yathā bhikkhū sikkhanti
tathā tesu sikkhāpadesu sikkhathāti. yāni pana tāni bhante
bhikkhunīnaṁ sikkhāpadāni bhikkhūhi asādhāraṇāni kathaṁ mayaṁ bhante tesu
sikkhāpadesu paṭipajjāmāti. yāni tāni gotami bhikkhunīnaṁ sikkhāpadāni
bhikkhūhi asādhāraṇāni yathāpaññattesu sikkhāpadesu sikkhathāti.

[523] athakho mahāpajāpatī gotamī yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ aṭṭhāsi.
ekamantaṁ ṭhitā kho mahāpajāpatī gotamī bhagavantaṁ etadavoca
sādhu bhante bhagavā saṅkhittena dhammaṁ desetu yamahaṁ bhagavato

page number: 331

dhammaṁ sutvā ekā vūpakaṭṭhā appamattā ātāpinī pahitattā
vihareyyanti. ye kho tvaṁ gotami dhamme jāneyyāsi ime
dhammā sarāgāya 1- saṁvattanti no virāgāya saññogāya saṁvattanti
no visaññogāya ācayāya saṁvattanti no apacayāya mahicchatāya
saṁvattanti no (pts. vin ii, 259) appicchatāya asantuṭṭhiyā saṁvattanti no santuṭṭhiyā
saṅgaṇikāya saṁvattanti no pavivekāya kosajjāya saṁvattanti
no viriyārambhāya dubbharatāya saṁvattanti no subharatāya ekaṁsena
gotami dhāreyyāsi neso dhammo neso vinayo netaṁ
satthusāsananti ye ca kho tvaṁ gotami dhamme jāneyyāsi
ime dhammā virāgāya saṁvattanti no sarāgāya 1- visaññogāya
saṁvattanti no saññogāya apacayāya saṁvattanti no ācayāya
appicchatāya saṁvattanti no mahicchatāya santuṭṭhiyā saṁvattanti
no asantuṭṭhiyā pavivekāya saṁvattanti no saṅgaṇikāya viriyārambhāya
saṁvattanti no kosajjāya subharatāya saṁvattanti no
dubbharatāya ekaṁsena gotami dhāreyyāsi eso dhammo eso
vinayo etaṁ satthusāsananti.

[524] tena kho pana samayena bhikkhū bhikkhunīnaṁ pātimokkhaṁ
na uddisanti 2- .pe. te bhikkhū bhagavato etamatthaṁ ārocesuṁ

footnote: 1 yu. sārāgāya. 2 ma. yu. rā tena kho pana samayena bhikkhunīnaṁ pātimokkhaṁ na
footnote: ūddisiyati.

page number: 332

.pe. anujānāmi bhikkhave bhikkhunīnaṁ pātimokkhaṁ uddisitunti.
athakho bhikkhūnaṁ etadahosi kena nu kho bhikkhunīnaṁ pātimokkhaṁ
uddisitabbanti. te bhikkhū bhagavato etamatthaṁ ārocesuṁ .pe.
anujānāmi bhikkhave bhikkhūhi bhikkhunīnaṁ pātimokkhaṁ uddisitunti.

[525] tena kho pana samayena bhikkhū bhikkhunūpassayaṁ upasaṅkamitvā
bhikkhunīnaṁ pātimokkhaṁ uddisanti. manussā ujjhāyanti
khīyanti vipācenti jāyāyo imā imesaṁ jāriyo imā imesaṁ
idāni ime imāhi saddhiṁ abhiramissantīti. assosuṁ kho bhikkhū tesaṁ
manussānaṁ ujjhāyantānaṁ khīyantānaṁ vipācentānaṁ. athakho te bhikkhū
bhagavato etamatthaṁ ārocesuṁ .pe. na bhikkhave bhikkhūhi bhikkhunīnaṁ
pātimokkhaṁ uddisitabbaṁ yo uddiseyya āpatti dukkaṭassa
anujānāmi bhikkhave bhikkhunīhi bhikkhunīnaṁ pātimokkhaṁ uddisitunti.
bhikkhuniyo na jānanti evaṁ 1- pātimokkhaṁ uddisitabbanti .pe.
te bhikkhū bhagavato etamatthaṁ ārocesuṁ .pe. anujānāmi bhikkhave
bhikkhūhi bhikkhunīnaṁ ācikkhituṁ evaṁ pātimokkhaṁ uddiseyyāthāti.

[526] tena kho pana samayena bhikkhuniyo āpattiṁ na paṭikaronti
.pe. te bhikkhū bhagavato etamatthaṁ ārocesuṁ .pe. na
bhikkhave bhikkhuniyā āpatti na paṭikātabbā yā na paṭikareyya
āpatti dukkaṭassāti. bhikkhuniyo na jānanti evaṁpi āpatti

footnote: 1 yu. evaṁpi.

page number: 333

paṭikātabbāti .pe. (pts. vin ii, 260) te bhikkhū bhagavato etamatthaṁ ārocesuṁ
.pe. anujānāmi bhikkhave bhikkhūhi bhikkhunīnaṁ ācikkhituṁ evaṁ
āpattiṁ paṭikareyyāthāti. athakho bhikkhūnaṁ etadahosi kena nu
kho bhikkhunīnaṁ āpatti paṭiggahetabbāti. te bhikkhū bhagavato
etamatthaṁ ārocesuṁ .pe. anujānāmi bhikkhave bhikkhūhi bhikkhunīnaṁ
āpattiṁ paṭiggahetunti.

[527] tena kho pana samayena bhikkhuniyo rathiyāpi viyūhepi 1-
siṅghāṭakepi bhikkhuṁ passitvā pattaṁ bhūmiyaṁ nikkhipitvā ekaṁsaṁ
uttarāsaṅgaṁ karitvā ukkuṭikaṁ nisīditvā añjaliṁ paggahetvā āpattiṁ
paṭikaronti. manussā ujjhāyanti khīyanti vipācenti jāyāyo
imā imesaṁ jāriyo imā imesaṁ rattiṁ vimānetvā idāni
khamāpentīti .pe. te bhikkhū bhagavato etamatthaṁ ārocesuṁ .pe.
na bhikkhave bhikkhūhi bhikkhunīnaṁ āpatti paṭiggahetabbā yo paṭiggaṇheyya
āpatti dukkaṭassa anujānāmi bhikkhave bhikkhunīhi
bhikkhunīnaṁ āpattiṁ paṭiggahetunti. bhikkhuniyo na jānanti evaṁpi
āpatti paṭiggahetabbāti. bhagavato etamatthaṁ ārocesuṁ
.pe. anujānāmi bhikkhave bhikkhūhi bhikkhunīnaṁ ācikkhituṁ evaṁ
āpattiṁ paṭiggaṇheyyāthāti.

[528] tena kho pana samayena bhikkhuhi 2- bhikkhunīnaṁ kammaṁ na

footnote: 1 ma. byūhepi. yu. vayūhepi. 2 ma. yu. rā. bhikkhūhīti pāṭho natthi.

page number: 334

kariyati .pe. te bhikkhū bhagavato etamatthaṁ ārocesuṁ .pe.
anujānāmi bhikkhave bhikkhunīnaṁ kammaṁ kātunti. athakho bhikkhūnaṁ
etadahosi kena nu kho bhikkhunīnaṁ kammaṁ kātabbanti. te
bhikkhū bhagavato etamatthaṁ ārocesuṁ. anujānāmi bhikkhave bhikkhūhi
bhikkhunīnaṁ kammaṁ kātunti.

[529] tena kho pana samayena katakammā bhikkhuniyo rathiyāpi
viyūhepi siṅghāṭakepi bhikkhuṁ passitvā pattaṁ bhūmiyaṁ nikkhipitvā ekaṁsaṁ
uttarāsaṅgaṁ karitvā ukkuṭikaṁ nisīditvā añjaliṁ paggahetvā
khamāpenti evaṁ puna na 1- kātabbanti maññamānā. manussā
tatheva ujjhāyanti khīyanti vipācenti jāyāyo imā imesaṁ
jāriyo imā imesaṁ rattiṁ vimānetvā idāni khamāpentīti.
te bhikkhū bhagavato etamatthaṁ ārocesuṁ. na bhikkhave bhikkhūhi
bhikkhunīnaṁ kammaṁ kātabbaṁ yo kareyya āpatti dukkaṭassa
anujānāmi bhikkhave bhikkhunīhi bhikkhunīnaṁ kammaṁ kātunti. bhikkhuniyo
na jānanti evaṁpi kammaṁ kātabbanti. te bhikkhū bhagavato
etamatthaṁ ārocesuṁ. anujānāmi bhikkhave bhikkhūhi bhikkhunīnaṁ ācikkhituṁ(pts. vin ii, 261) 
evaṁ kammaṁ kareyyāthāti.

[530] tena kho pana samayena bhikkhuniyo saṅghamajjhe bhaṇḍanajātā
kalahajātā vivādāpannā aññamaññaṁ mukhasattīhi vitudantā
viharanti na sakkonti taṁ adhikaraṇaṁ vūpasametuṁ .pe. te bhikkhū

footnote: 1 ma. yu. evaṁ nūna.

page number: 335

bhagavato etamatthaṁ ārocesuṁ. anujānāmi bhikkhave bhikkhūhi bhikkhunīnaṁ
adhikaraṇaṁ vūpasametunti.

[531] tena kho pana samayena bhikkhū bhikkhunīnaṁ adhikaraṇaṁ
vūpasamenti. tasmiṁ kho pana adhikaraṇe vinicchiyamāne dissanti
bhikkhuniyo kammappattāyopi āpattigāminiyopi. bhikkhuniyo
evamāhaṁsu sādhu bhante ayyā va bhikkhunīnaṁ kammaṁ karontu ayyā
va bhikkhunīnaṁ āpattiṁ paṭiggaṇhantu evaṁ hi bhagavatā paññattaṁ
bhikkhūhi bhikkhunīnaṁ adhikaraṇaṁ vūpasametabbanti. te bhikkhū bhagavato
etamatthaṁ ārocesuṁ. anujānāmi bhikkhave bhikkhūhi bhikkhunīnaṁ kammaṁ
āropetvā bhikkhunīnaṁ niyyādetuṁ bhikkhunīhi bhikkhunīnaṁ kammaṁ kātuṁ
bhikkhūhi bhikkhunīnaṁ āpattiṁ āropetvā bhikkhunīnaṁ niyyādetuṁ bhikkhunīhi
bhikkhunīnaṁ āpattiṁ paṭiggahetunti.

[532] tena kho pana samayena uppalavaṇṇāya bhikkhuniyā
antevāsinī bhikkhunī satta vassāni bhagavantaṁ anubandhā 1- hoti vinayaṁ
pariyāpuṇantī. tassā muṭṭhassatiniyā gahito gahito mussati.
assosi kho sā bhikkhunī bhagavā kira sāvatthiṁ gantukāmoti.
athakho tassā bhikkhuniyā etadahosi ahaṁ kho satta vassāni
bhagavantaṁ anubandhiṁ 1- vinayaṁ pariyāpuṇantī tassā me muṭṭhassatiniyā
gahito gahito mussati dukkaraṁ kho pana mātugāmena yāvajīvaṁ

footnote: 1 yu. anubaddhā.

page number: 336

satthāraṁ anubandhituṁ kathaṁ nu kho mayā paṭipajjitabbanti. athakho
sā bhikkhunī bhikkhunīnaṁ etamatthaṁ ārocesi. bhikkhuniyo bhikkhūnaṁ
etamatthaṁ ārocesuṁ. te bhikkhū bhagavato etamatthaṁ ārocesuṁ
.pe. anujānāmi bhikkhave bhikkhūhi bhikkhunīnaṁ vinayaṁ vācetunti.
paṭhamabhāṇavāraṁ.

[533] athakho bhagavā vesāliyaṁ yathābhirantaṁ viharitvā yena
sāvatthī tena (pts. vin ii, 262) cārikaṁ pakkāmi anupubbena cārikaṁ caramāno
yena sāvatthī tadavasari. tatra sudaṁ bhagavā sāvatthiyaṁ viharati
jetavane anāthapiṇḍikassa ārāme. tena kho pana samayena
chabbaggiyā bhikkhū bhikkhuniyo kaddamodakena osiñcanti appevanāma
amhesu sārajjeyyunti .pe. bhagavato etamatthaṁ ārocesuṁ
.pe. na bhikkhave bhikkhunā bhikkhuniyo kaddamodakena osiñcitabbā
yo osiñceyya āpatti dukkaṭassa anujānāmi bhikkhave tassa
bhikkhuno daṇḍakammaṁ kātunti. athakho bhikkhūnaṁ etadahosi kinnu
kho daṇḍakammaṁ kātabbanti. te bhikkhū bhagavato etamatthaṁ
ārocesuṁ. avandiyo so bhikkhave bhikkhu bhikkhunīsaṅghena kātabboti.

[534] tena kho pana samayena chabbaggiyā bhikkhū kāyaṁ vivaritvā
bhikkhunīnaṁ dassenti ūruṁ vivaritvā bhikkhunīnaṁ dassenti aṅgajātaṁ
vivaritvā bhikkhunīnaṁ dassenti bhikkhuniyo obhāsenti bhikkhunīhi
saddhiṁ sampayojenti appevanāma amhesu sārajjeyyunti .pe.

page number: 337

bhagavato etamatthaṁ ārocesuṁ .pe. na bhikkhave bhikkhunā kāyo
vivaritvā bhikkhunīnaṁ dassetabbo na ūru vivaritvā bhikkhunīnaṁ
dassetabbā 1- na aṅgajātaṁ vivaritvā bhikkhunīnaṁ dassetabbaṁ na
bhikkhuniyo obhāsitabbā na bhikkhunīhi saddhiṁ sampayojetabbaṁ yo
sampayojeyya āpatti dukkaṭassa anujānāmi bhikkhave tassa
bhikkhuno daṇḍakammaṁ kātunti. athakho bhikkhūnaṁ etadahosi kinnu
kho daṇḍakammaṁ kātabbanti. te bhikkhū bhagavato etamatthaṁ
ārocesuṁ. avandiyo so bhikkhave bhikkhu bhikkhunīsaṅghena kātabboti.

[535] tena kho pana samayena chabbaggiyā bhikkhuniyo bhikkhū 2-
kaddamodakena osiñcanti appevanāma amhesu sārajjeyyunti.
te bhikkhū bhagavato etamatthaṁ ārocesuṁ .pe. na bhikkhave bhikkhuniyā
bhikkhū 2- kaddamodakena osiñcitabbā 3- yā osiñceyya āpatti
dukkaṭassa anujānāmi bhikkhave tassā bhikkhuniyā daṇḍakammaṁ
kātunti. athakho bhikkhūnaṁ etadahosi kinnu kho daṇḍakammaṁ
kātabbanti. te bhikkhū bhagavato etamatthaṁ ārocesuṁ. anujānāmi
bhikkhave āvaraṇaṁ kātunti. āvaraṇe kate na ādiyanti. te
bhikkhū bhagavato etamatthaṁ ārocesuṁ. anujānāmi bhikkhave ovādaṁ
ṭhapetunti.

[536] tena kho pana samayena chabbaggiyā bhikkhuniyo kāyaṁ
vivaritvā bhikkhūnaṁ dassenti thanaṁ vivaritvā bhikkhūnaṁ dassenti ūruṁ

footnote: 1 ma. (pts. vin ii, 263) yu. dassetabbo. 2 ma. bhikkhuṁ. 3 ma. osiñcitabbo.

page number: 338

vivaritvā bhikkhūnaṁ dassenti aṅgajātaṁ vivaritvā bhikkhūnaṁ dassenti
bhikkhū obhāsenti bhikkhūhi saddhiṁ sampayojenti appevanāma
amhesu sārajjeyyunti .pe. te bhikkhū bhagavato etamatthaṁ
ārocesuṁ .pe. na bhikkhave bhikkhuniyā kāyo vivaritvā bhikkhūnaṁ
dassetabbo na thanaṁ vivaritvā bhikkhūnaṁ dassetabbaṁ na ūru
vivaritvā bhikkhūnaṁ dassetabbā na aṅgajātaṁ vivaritvā bhikkhūnaṁ
dassetabbaṁ na bhikkhū obhāsitabbā na bhikkhūhi saddhiṁ
sampayojetabbaṁ yā sampayojeyya āpatti dukkaṭassa anujānāmi
bhikkhave tassā bhikkhuniyā daṇḍakammaṁ kātunti. athakho bhikkhūnaṁ
etadahosi kinnu kho daṇḍakammaṁ kātabbanti. bhagavato
etamatthaṁ ārocesuṁ .pe. anujānāmi bhikkhave āvaraṇaṁ kātunti.
āvaraṇe kate na ādiyanti .pe. bhagavato etamatthaṁ ārocesuṁ .pe.
anujānāmi bhikkhave ovādaṁ ṭhapetunti.

[537] athakho bhikkhūnaṁ etadahosi kappati nu kho ovādaṭṭhapitāya
bhikkhuniyā saddhiṁ uposathaṁ 1- kātuṁ na nu kho kappatīti.
bhagavato etamatthaṁ ārocesuṁ .pe. na bhikkhave ovādaṭṭhapitāya
bhikkhuniyā saddhiṁ uposatho kātabbo yāva na taṁ adhikaraṇaṁ
vūpasammatīti 2-.

[538] tena kho pana samayena āyasmā udāyi 3- ovādaṁ ṭhapetvā

footnote: 1 yu. uposatho. 2 ma. yu. vūpasantaṁ hotīti. 3 ma. udāyī.

page number: 339

cārikaṁ pakkāmi. bhikkhuniyo ujjhāyanti khīyanti vipācenti kathaṁ hi
nāma ayyo udāyi ovādaṁ ṭhapetvā cārikaṁ pakkamissatīti .pe.
bhagavato etamatthaṁ ārocesuṁ .pe. na bhikkhave ovādaṁ ṭhapetvā
cārikaṁ pakkamitabbaṁ 1- yo pakkameyya āpatti dukkaṭassāti.

[539] tena kho pana samayena bhikkhū 2- bālā abyattā ovādaṁ
ṭhapenti .pe. bhagavato etamatthaṁ ārocesuṁ .pe. na bhikkhave
bālena abyattena ovādo ṭhapetabbo yo ṭhapeyya āpatti
dukkaṭassāti.

[540] tena kho pana samayena bhikkhū avatthusmiṁ akāraṇe
ovādaṁ ṭhapenti .pe. bhagavato etamatthaṁ ārocesuṁ .pe.
na bhikkhave avatthusmiṁ akāraṇe ovādo ṭhapetabbo yo ṭhapeyya
āpatti dukkaṭassāti.

[541] tena kho pana samayena bhikkhū ovādaṁ ṭhapetvā vinicchayaṁ
na denti. bhagavato etamatthaṁ ārocesuṁ. na bhikkhave ovādaṁ
ṭhapetvā vinicchayo na dātabbo yo na dadeyya āpatti
dukkaṭassāti.

[542] tena kho pana samayena bhikkhuniyo ovādaṁ na gacchanti.
bhagavato etamatthaṁ ārocesuṁ. na bhikkhave bhikkhuniyā ovādo

footnote: 1 ma. yu. cārikā pakkamitabbā. 2 ma. yu. bhikkhūti pāṭho natthi.

page number: 340

na gantabbo yā (pts. vin ii, 264) na gaccheyya yathādhammo kāretabboti.

[543] tena kho pana samayena sabbo bhikkhunīsaṅgho ovādaṁ
gacchati. manussā ujjhāyanti khīyanti vipācenti jāyāyo imā
imesaṁ jāriyo imā imesaṁ idāni ime imāhi saddhiṁ
abhiramissantīti. bhagavato etamatthaṁ ārocesuṁ. na bhikkhave
sabbena bhikkhunīsaṅghena ovādo gantabbo gaccheyya ce
āpatti dukkaṭassa anujānāmi bhikkhave catūhi pañcahi bhikkhunīhi
ovādaṁ gantunti.

[544] tena kho pana samayena catasso pañca bhikkhuniyo
ovādaṁ gacchanti. manussā tatheva ujjhāyanti khīyanti vipācenti
jāyāyo imā imesaṁ jāriyo imā imesaṁ idāni ime
imāhi saddhiṁ abhiramissantīti. bhagavato etamatthaṁ ārocesuṁ.
na bhikkhave catūhi pañcahi bhikkhunīhi ovādo gantabbo gaccheyyuṁ
ce 1- āpatti dukkaṭassa anujānāmi bhikkhave dvīhi tīhi bhikkhunīhi 2-
ovādaṁ gantuṁ. ekaṁ bhikkhuṁ upasaṅkamitvā ekaṁsaṁ uttarāsaṅgaṁ
karitvā pāde vanditvā ukkuṭikaṁ nisīditvā añjaliṁ paggahetvā
evamassa vacanīyo bhikkhunīsaṅgho ayya bhikkhusaṅghassa pāde vandati
ovādupasaṅkamanañca yācati labhatu kira ayya bhikkhunīsaṅgho
ovādupasaṅkamananti. tena bhikkhunā pātimokkhuddesako upasaṅkamitvā
evamassa vacanīyo bhikkhunīsaṅgho bhante bhikkhusaṅghassa pāde vandati

footnote: 1 yu. gaccheyyuñceva. 2 ma. dve tisso bhikkhuniyo. yu. dve tisso
footnote: bhikkhunīhi.

page number: 341

ovādupasaṅkamanañca yācati labhatu kira bhante bhikkhunīsaṅgho
ovādupasaṅkamananti. pātimokkhuddesakena vattabbo atthi
koci bhikkhu bhikkhunovādako sammatoti. sace hoti koci
bhikkhu bhikkhunovādako sammato pātimokkhuddesakena vattabbo
itthannāmo bhikkhu bhikkhunovādako sammato taṁ bhikkhunīsaṅgho
upasaṅkamatūti. sace na hoti koci bhikkhu bhikkhunovādako
sammato pātimokkhuddesakena vattabbo ko āyasmā ussahati
bhikkhuniyo ovaditunti. sace koci ussahati bhikkhuniyo ovadituṁ
so ca hoti aṭṭhahaṅgehi samannāgato sammannitvā vattabbo
itthannāmo bhikkhu bhikkhunovādako sammato taṁ bhikkhunīsaṅgho
upasaṅkamatūti. sace na koci ussahati bhikkhuniyo ovadituṁ
pātimokkhuddesakena vattabbo natthi koci bhikkhu bhikkhunovādako
sammato pāsādikena bhikkhunīsaṅgho sampādetūti.

[545] tena kho pana samayena bhikkhū ovādaṁ na gaṇhanti .pe.
bhagavato etamatthaṁ ārocesuṁ .pe. na bhikkhave ovādo na
gahetabbo yo na gaṇheyya āpatti dukkaṭassāti.

[546] (pts. vin ii, 265) tena kho pana samayena aññataro bhikkhu bālo
hoti. taṁ bhikkhuniyo upasaṅkamitvā etadavocuṁ ovādaṁ ayya
gaṇhāhīti. ahamhi bhaginī bālo kathāhaṁ ovādaṁ gaṇhāmīti.

page number: 342

gaṇhāhayya ovādaṁ evaṁ hi bhagavatā paññattaṁ bhikkhūhi
bhikkhunīnaṁ ovādo gahetabboti. bhagavato etamatthaṁ ārocesuṁ.
anujānāmi bhikkhave ṭhapetvā bālaṁ avasesehi ovādaṁ gahetunti.

[547] tena kho pana samayena aññataro bhikkhu gilāno
hoti. taṁ bhikkhuniyo upasaṅkamitvā etadavocuṁ ovādaṁ ayya
gaṇhāhīti. ahamhi bhaginī gilāno kathāhaṁ ovādaṁ gaṇhāmīti.
gaṇhāhayya ovādaṁ evaṁ hi bhagavatā paññattaṁ ṭhapetvā
bālaṁ avasesehi ovādo gahetabboti. bhagavato etamatthaṁ
ārocesuṁ. anujānāmi bhikkhave ṭhapetvā bālaṁ ṭhapetvā gilānaṁ
avasesehi ovādaṁ gahetunti.

[548] tena kho pana samayena aññataro bhikkhu gamiko
hoti. taṁ bhikkhuniyo upasaṅkamitvā etadavocuṁ ovādaṁ ayya
gaṇhāhīti. ahamhi bhaginī gamiko kathāhaṁ ovādaṁ gaṇhāmīti.
gaṇhāhayya ovādaṁ evaṁ hi bhagavatā paññattaṁ ṭhapetvā
bālaṁ ṭhapetvā gilānaṁ avasesehi ovādo gahetabboti. bhagavato
etamatthaṁ ārocesuṁ .pe. anujānāmi bhikkhave ṭhapetvā bālaṁ
ṭhapetvā gilānaṁ ṭhapetvā gamikaṁ avasesehi ovādaṁ gahetunti.

[549] tena kho pana samayena aññataro bhikkhu araññe
viharati. taṁ bhikkhuniyo upasaṅkamitvā etadavocuṁ ovādaṁ
ayya gaṇhāhīti. ahaṁ hi bhaginī araññe viharāmi kathāhaṁ

page number: 343

ovādaṁ gaṇhāmīti. gaṇhāhayya ovādaṁ evaṁ hi bhagavatā
paññattaṁ ṭhapetvā bālaṁ ṭhapetvā gilānaṁ ṭhapetvā gamikaṁ
avasesehi ovādo gahetabboti. bhagavato etamatthaṁ ārocesuṁ.
anujānāmi bhikkhave āraññakena bhikkhunā ovādaṁ gahetuṁ saṅketañca
kātuṁ atra paṭiharissāmīti.

[550] tena kho pana samayena bhikkhū ovādaṁ gahetvā na
ārocenti. bhagavato etamatthaṁ ārocesuṁ .pe. na bhikkhave
ovādo na ārocetabbo yo na āroceyya āpatti
dukkaṭassāti.

[551] tena kho pana samayena bhikkhū ovādaṁ gahetvā na
paccāharanti .pe. bhagavato etamatthaṁ ārocesuṁ. na bhikkhave
ovādo na paccāharitabbo yo na paccāhareyya āpatti
dukkaṭassāti.

[552] tena kho pana samayena bhikkhuniyo saṅketaṁ na gacchanti.
bhagavato (pts. vin ii, 266) etamatthaṁ ārocesuṁ. na bhikkhave bhikkhuniyā saṅketaṁ na
gantabbaṁ yā na gaccheyya āpatti dukkaṭassāti.

[553] tena kho pana samayena bhikkhuniyo dīghāni kāyabandhanāni
dhārenti teheva phāsuke 1- namenti 2-. manussā ujjhāyanti
khīyanti vipācenti .pe. seyyathāpi gihikāmabhoginiyoti 3-. bhagavato

footnote: 1 yu. pāske. 2 ma. phāsukā nāmenti. 3 ma. gihinī kāmabhoginiyoti.

page number: 344

etamatthaṁ ārocesuṁ. na bhikkhave bhikkhuniyā dīghaṁ kāyabandhanaṁ
dhāretabbaṁ yā dhāreyya āpatti dukkaṭassa anujānāmi
bhikkhave bhikkhuniyā ekapariyāyakataṁ 1- kāyabandhanaṁ na ca tena phāsukā
nametabbā 2- yā nameyya āpatti dukkaṭassāti.

[554] tena kho pana samayena bhikkhuniyo vilivena paṭṭena
phāsuke 3- namenti 4- cammapaṭṭena phāsuke namenti dussapaṭṭena phāsuke
namenti dussaveṇiyā phāsuke namenti dussavaṭṭiyā phāsuke namenti
coḷapaṭṭena phāsuke namenti coḷaveṇiyā phāsuke namenti
coḷavaṭṭiyā phāsuke namenti suttaveṇiyā phāsuke namenti suttavaṭṭiyā
phāsuke namenti. manussā ujjhāyanti khīyanti vipācenti .pe.
seyyathāpi gihikāmabhoginiyoti. bhagavato etamatthaṁ ārocesuṁ.
na bhikkhave bhikkhuniyā vilivena paṭṭena phāsukā nametabbā na
cammapaṭṭena phāsukā nametabbā na dussapaṭṭena phāsukā nametabbā
na dussaveṇiyā phāsukā nametabbā na dussavaṭṭiyā phāsukā
nametabbā na coḷapaṭṭena phāsukā nametabbā na coḷaveṇiyā
phāsukā nametabbā na coḷavaṭṭiyā phāsukā nametabbā na
suttaveṇiyā phāsukā nametabbā na suttavaṭṭiyā phāsukā nametabbā
yā nameyya āpatti dukkaṭassāti.

[555] tena kho pana samayena bhikkhuniyo aṭṭhillena jaghanaṁ

footnote: 1 ma. yu. ekapariyākataṁ. 2 ma. nāmetabbā. 3 ma. phāsukā. 4 ma. nāmenti.

page number: 345

ghaṁsāpenti gohanukena jaghanaṁ koṭṭāpenti hatthaṁ koṭṭāpenti
hatthakocchaṁ koṭṭāpenti pādaṁ koṭṭāpenti pādakocchaṁ
koṭṭāpenti ūruṁ koṭṭāpenti mukhaṁ koṭṭāpenti dantamaṁsaṁ koṭṭāpenti.
manussā ujjhāyanti khīyanti vipācenti .pe. seyyathāpi
gihikāmabhoginiyoti. bhagavato etamatthaṁ ārocesuṁ. na bhikkhave
bhikkhuniyā aṭṭhillena jaghanaṁ ghaṁsāpetabbaṁ na gohanukena jaghanaṁ
koṭṭāpetabbaṁ na hattho koṭṭāpetabbo na hatthakoccho
koṭṭāpetabbo na pādo koṭṭāpetabbo na pādakoccho
koṭṭāpetabbo na ūru koṭṭāpetabbo na mukhaṁ koṭṭāpetabbaṁ
na dantamaṁsaṁ koṭṭāpetabbaṁ yā koṭṭāpeyya āpatti
dukkaṭassāti.

[556] tena kho pana samayena chabbaggiyā bhikkhuniyo mukhaṁ
ālimpanti mukhaṁ ummaddenti mukhaṁ cuṇṇenti manosilikāya mukhaṁ
lañcenti aṅgarāgaṁ karonti mukharāgaṁ karonti (pts. vin ii, 267) aṅgarāgamukharāgaṁ
karonti. manussā ujjhāyanti khīyanti vipācenti .pe. seyyathāpi
gihikāmabhoginiyoti. bhagavato etamatthaṁ ārocesuṁ. na bhikkhave
bhikkhuniyā mukhaṁ ālimpitabbaṁ na mukhaṁ ummaddetabbaṁ na mukhaṁ
cuṇṇetabbaṁ na manosilikāya mukhaṁ lañcetabbaṁ na aṅgarāgo
kātabbo na mukharāgo kātabbo na aṅgarāgamukharāgo kātabbo
yā kareyya āpatti dukkaṭassāti.

page number: 346

[557] tena kho pana samayena chabbaggiyā bhikkhuniyo avaṅgaṁ
karonti visesakaṁ karonti olokanakena olokenti sāloke
tiṭṭhanti sanaccaṁ 1- kārāpenti vesiṁ vuṭṭhāpenti pānāgāraṁ ṭhapenti
sūnaṁ ṭhapenti āpaṇaṁ pasārenti vaḍḍhiṁ payojenti vaṇijjaṁ
payojenti dāsaṁ upaṭṭhāpenti dāsiṁ upaṭṭhāpenti kammakaraṁ
upaṭṭhāpenti kammakariṁ upaṭṭhāpenti tiracchānagataṁ upaṭṭhāpenti
haritakapattikaṁ 2- pakiṇanti namatakaṁ dhārenti. manussā ujjhāyanti
khīyanti vipācenti .pe. seyyathāpi gihikāmabhoginiyoti. bhagavato
etamatthaṁ ārocesuṁ. na bhikkhave bhikkhuniyā avaṅgaṁ kātabbaṁ
na visesakaṁ kātabbaṁ na olokanakena oloketabbaṁ na sāloke
ṭhātabbaṁ 3- na sanaccaṁ 1- kārāpetabbaṁ na vesī vuṭṭhāpetabbā na
pānāgāraṁ ṭhapetabbaṁ na sūnaṁ ṭhapetabbaṁ 4- na āpaṇo pasāretabbo
na vaḍḍhi payojetabbā na vaṇijjā payojetabbā na dāso
upaṭṭhāpetabbo na dāsī upaṭṭhāpetabbā na kammakaro
upaṭṭhāpetabbo na kammakarī upaṭṭhāpetabbā na tiracchānagato
upaṭṭhāpetabbo na haritakapattikaṁ 2- pakiṇitabbaṁ na namatakaṁ
dhāretabbaṁ yā dhāreyya āpatti dukkaṭassāti.

[558] tena kho pana samayena chabbaggiyā bhikkhuniyo sabbanīlakāni

footnote: 1 ma. naccaṁ. 2 ma. harītakapattikaṁ. yu. harītakapaṇṇikaṁ. 3 ma. yu. tiṭṭhātabbaṁ.
footnote: 4 ma. yu. sūnā ṭhapetabbā.

page number: 347

cīvarāni dhārenti sabbapītakāni cīvarāni dhārenti sabbalohitakāni
cīvarāni dhārenti sabbamañjeṭṭhakāni 1- cīvarāni dhārenti sabbakaṇhāni
cīvarāni dhārenti sabbamahāraṅgarattāni cīvarāni dhārenti sabbamahānāmarattāni
cīvarāni dhārenti acchinnadasāni cīvarāni dhārenti
dīghadasāni cīvarāni dhārenti pupphadasāni cīvarāni dhārenti phaladasāni 2-
cīvarāni dhārenti kañcukaṁ dhārenti tirīṭaṁ 3- dhārenti. manussā
ujjhāyanti khīyanti vipācenti .pe. seyyathāpi gihikāmabhoginiyoti.
bhagavato etamatthaṁ ārocesuṁ. na bhikkhave bhikkhuniyā sabbanīlakāni
cīvarāni dhāretabbāni na sabbapītakāni cīvarāni dhāretabbāni
na sabbalohitakāni cīvarāni dhāretabbāni na sabbamañjeṭṭhakāni
cīvarāni dhāretabbāni na sabbakaṇhāni cīvarāni dhāretabbāni na
sabbamahāraṅgarattāni cīvarāni dhāretabbāni na sabbamahānāmarattāni
cīvarāni dhāretabbāni na acchinnadasāni cīvarāni dhāretabbāni
na dīghadasāni cīvarāni dhāretabbāni na pupphadasāni cīvarāni
dhāretabbāni na phaladasāni cīvarāni dhāretabbāni na kañcukaṁ dhāretabbaṁ
na tirīṭaṁ dhāretabbaṁ yā dhāreyya āpatti dukkaṭassāti.

[559] tena kho pana samayena (pts. vin ii, 268) aññatarā bhikkhunī kālaṁ
karontī evamāha mamaccayena mayhaṁ parikkhāro saṅghassa hotūti.
tattha bhikkhū ca bhikkhuniyo ca vivadanti amhākaṁ hoti amhākaṁ
hotīti. bhagavato etamatthaṁ ārocesuṁ .pe. bhikkhunī ce

footnote: 1 ma. sabbamañjiṭhikāni. 2 yu. phaṇadasāni. 3 ma. u. tirīṭakaṁ.

page number: 348

bhikkhave kālaṁ karontī evaṁ vadeyya mamaccayena mayhaṁ parikkhāro
saṅghassa hotūti anissaro tattha bhikkhusaṅgho bhikkhunīsaṅghassevetaṁ 1-.
sikkhamānā ce bhikkhave .pe. sāmaṇerī ce bhikkhave kālaṁ
karontī evaṁ vadeyya mamaccayena mayhaṁ parikkhāro saṅghassa
hotūti anissaro tattha bhikkhusaṅgho bhikkhunīsaṅghassevetaṁ.
bhikkhu ce bhikkhave kālaṁ karonto evaṁ vadeyya mamaccayena
mayhaṁ parikkhāro saṅghassa hotūti anissaro tattha bhikkhunīsaṅgho
bhikkhusaṅghassevetaṁ. sāmaṇero ce bhikkhave .pe. upāsako
ce bhikkhave .pe. upāsikā ce bhikkhave .pe. añño
ce bhikkhave koci kālaṁ karonto evaṁ vadeyya mamaccayena
mayhaṁ parikkhāro saṅghassa hotūti anissaro tattha bhikkhunīsaṅgho
bhikkhusaṅghassevetanti.

[560] tena kho pana samayena aññatarā itthī 2- purāṇamallī
bhikkhunīsu pabbajitā hoti. sā rathikāya dubbalakaṁ bhikkhuṁ passitvā
aṁsakūṭena pahāraṁ datvā pavaṭṭesi. bhikkhū ujjhāyanti khīyanti
vipācenti kathaṁ hi nāma bhikkhunī bhikkhussa pahāraṁ dassatīti.
bhagavato etamatthaṁ ārocesuṁ. na bhikkhave bhikkhuniyā bhikkhussa pahāro
dātabbo yā dadeyya āpatti dukkaṭassa anujānāmi bhikkhave

footnote: 1 yu. bhikkhunīsaṅghasseva taṁ. 2 ma. yu. rā. ayaṁ pāṭho natthi.

page number: 349

bhikkhuniyā bhikkhuṁ passitvā dūrato va okkamitvā maggaṁ dātunti.

[561] tena kho pana samayena aññatarā itthī pavutthapatikā
jārena gabbhinī hoti. sā gabbhaṁ pātetvā kulupakiṁ 1- bhikkhuniṁ
etadavoca handayye imaṁ gabbhaṁ pattena nīharāti. athakho sā
bhikkhunī taṁ gabbhaṁ patte pakkhipitvā saṅghāṭiyā paṭicchādetvā
agamāsi. tena kho pana samayena aññatarena piṇḍacārikena
bhikkhunā samādānaṁ kataṁ hoti yaṁ yvāhaṁ 2- paṭhamaṁ bhikkhaṁ labhissāmi
na taṁ 3- adatvā bhikkhussa vā bhikkhuniyā vā paribhuñjissāmīti.
athakho so bhikkhu taṁ bhikkhuniṁ passitvā etadavoca handa bhagini
bhikkhaṁ paṭiggaṇhāti. alaṁ ayyāti. dutiyampi kho so bhikkhu
taṁ bhikkhuniṁ etadavoca handa bhagini bhikkhaṁ paṭiggaṇhāti. alaṁ
ayyāti. tatiyampi kho so bhikkhu taṁ bhikkhuniṁ etadavoca handa
bhagini bhikkhaṁ paṭiggaṇhāti. alaṁ ayyāti. (pts. vin ii, 269) mayā kho bhagini
samādānaṁ kataṁ yaṁ yvāhaṁ paṭhamaṁ bhikkhaṁ labhissāmi na taṁ adatvā
bhikkhussa vā bhikkhuniyā vā paribhuñjissāmīti handa bhagini bhikkhaṁ
paṭiggaṇhāti. athakho sā bhikkhunī tena bhikkhunā nippīḷiyamānā
nīharitvā pattaṁ dassesi passa ayya patte gabbhaṁ mā 4- kassaci
ārocesīti. athakho so bhikkhu ujjhāyati khīyati vipāceti kathaṁ

footnote: 1 ma. yu. kulūpikaṁ. 2 ma. yu. rā. yāhaṁ. 3 ma. yu. taṁsaddo natthi 4 ma. mā ca.

page number: 350

hi nāma bhikkhunī pattena gabbhaṁ nīharissatīti. athakho so bhikkhu
bhikkhūnaṁ etamatthaṁ ārocesi. ye te bhikkhū appicchā .pe.
te ujjhāyanti khīyanti vipācenti kathaṁ hi nāma bhikkhunī pattena
gabbhaṁ nīharissatīti. bhagavato etamatthaṁ ārocesuṁ .pe. na bhikkhave
bhikkhuniyā pattena gabbho nīharitabbo yā nīhareyya āpatti
dukkaṭassa anujānāmi bhikkhave bhikkhuniyā bhikkhuṁ passitvā nīharitvā
pattaṁ dassetunti.

[562] tena kho pana samayena chabbaggiyā bhikkhuniyo bhikkhuṁ
passitvā parivattetvā pattamūlaṁ dassenti. te bhikkhū ujjhāyanti
khīyanti vipācenti kathaṁ hi nāma chabbaggiyā bhikkhuniyo bhikkhuṁ
passitvā parivattetvā pattamūlaṁ dassessantīti. athakho te
bhagavato etamatthaṁ ārocesuṁ .pe. na bhikkhave bhikkhuniyā bhikkhuṁ
passitvā parivattetvā pattamūlaṁ dassetabbaṁ yā dasseyya āpatti
dukkaṭassa anujānāmi bhikkhave bhikkhuniyā bhikkhuṁ passitvā
ukkujjitvā pattaṁ dassetuṁ yañca patte āmisaṁ hoti tena
ca bhikkhu nimantetabboti.

[563] tena kho pana samayena sāvatthiyā 1- rathikāya purisabyañjanaṁ
chaḍḍitaṁ hoti. taṁ bhikkhuniyo sakkaccaṁ upanijjhāyiṁsu. manussā
ukkuṭṭhimakaṁsu. tā bhikkhuniyo maṅkū ahesuṁ. athakho tā bhikkhuniyo
upassayaṁ gantvā bhikkhunīnaṁ etamatthaṁ ārocesuṁ. yā tā bhikkhuniyo

footnote: 1 ma. yu. sāvatthiyaṁ.

page number: 351

appicchā .pe. tā ujjhāyanti khīyanti vipācenti kathaṁ hi
nāma bhikkhuniyo purisabyañjanaṁ upanijjhāyissantīti. athakho tā
bhikkhuniyo bhikkhūnaṁ etamatthaṁ ārocesuṁ .pe. bhagavato etamatthaṁ
ārocesuṁ. na bhikkhave bhikkhuniyā purisabyañjanaṁ upanijjhāyitabbaṁ
yā upanijjhāyeyya āpatti dukkaṭassāti.

[564] tena kho pana samayena manussā (pts. vin ii, 270) bhikkhūnaṁ āmisaṁ denti.
bhikkhū bhikkhunīnaṁ denti. manussā ujjhāyanti khīyanti vipācenti
kathaṁ hi nāma bhaddantā attano paribhogatthāya dinnaṁ aññesaṁ
dassanti na mayampi jānāma 1- dānaṁ dātunti. bhagavato etamatthaṁ
ārocesuṁ. na bhikkhave attano paribhogatthāya dinnaṁ aññesaṁ
dātabbaṁ yo dadeyya āpatti dukkaṭassāti.

[565] tena kho pana samayena bhikkhūnaṁ āmisaṁ ussannaṁ hoti.
bhagavato etamatthaṁ ārocesuṁ. anujānāmi bhikkhave saṅghassa dātunti.
bāḷhataraṁ ussannaṁ hoti. bhagavato etamatthaṁ ārocesuṁ.
anujānāmi bhikkhave puggalikaṁpi dātunti.

[566] tena kho pana samayena bhikkhūnaṁ sannidhikataṁ āmisaṁ ussannaṁ
hoti. bhagavato etamatthaṁ ārocesuṁ. anujānāmi bhikkhave bhikkhūnaṁ
sannidhiṁ bhikkhunīhi bhikkhūhi 2- paṭiggahāpetvā paribhuñjitunti.

[567] tena kho pana samayena manussā bhikkhunīnaṁ āmisaṁ denti.

footnote: 1 ma. mayampi na jānāma. yu. mayamha na jānāma. 2 ma. bhikkhūhīti pāṭho natthi.

page number: 352

bhikkhuniyo bhikkhūnaṁ denti. manussā ujjhāyanti khīyanti vipācenti
kathaṁ hi nāma bhikkhuniyo attano paribhogatthāya dinnaṁ aññesaṁ
dassanti na mayampi jānāma dānaṁ dātunti. bhagavato etamatthaṁ
ārocesuṁ. na bhikkhave bhikkhuniyā attano paribhogatthāya dinnaṁ
aññesaṁ dātabbaṁ yā dadeyya āpatti dukkaṭassāti.

[568] tena kho pana samayena bhikkhunīnaṁ āmisaṁ ussannaṁ hoti.
bhagavato etamatthaṁ ārocesuṁ. anujānāmi bhikkhave saṅghassa dātunti.
bāḷhataraṁ ussannaṁ hoti. bhagavato etamatthaṁ ārocesuṁ.
anujānāmi bhikkhave puggalikaṁpi dātunti.

[569] tena kho pana samayena bhikkhunīnaṁ sannidhikataṁ āmisaṁ ussannaṁ
hoti. bhagavato etamatthaṁ ārocesuṁ. anujānāmi bhikkhave bhikkhunīnaṁ
sannidhiṁ bhikkhūhi bhikkhunīhi paṭiggahāpetvā paribhuñjitunti.

[570] tena kho pana samayena bhikkhūnaṁ senāsanaṁ ussannaṁ hoti.
bhikkhunīnaṁ senāsanaṁ 1- na hoti. bhikkhuniyo bhikkhūnaṁ santike dūtaṁ
pāhesuṁ sādhu bhante ayyā amhākaṁ senāsanaṁ dentu
tāvakālikanti. bhikkhū bhagavato etamatthaṁ ārocesu. anujānāmi
bhikkhave bhikkhunīnaṁ senāsanaṁ dātuṁ tāvakālikanti.

[571] tena kho pana samayena utuniyo bhikkhuniyo onaddhamañcaṁ
onaddhapīṭhaṁ abhinisīdantipi abhinipajjantipi. senāsanaṁ lohitena

footnote: 1 ma. yu. rā. ayaṁ pāṭho na dissati.

page number: 353

makkhiyati. bhagavato etamatthaṁ ārocesuṁ. na bhikkhave bhikkhuniyā
onaddhamañcaṁ onaddhapīṭhaṁ abhinisīditabbaṁ abhinipajjitabbaṁ yā abhinisīdeyya
vā abhinipajjeyya vā āpatti dukkaṭassa anujānāmi
bhikkhave āvasathacīvaranti. āvasathacīvaraṁ lohitena makkhiyati. bhagavato
etamatthaṁ ārocesuṁ. anujānāmi bhikkhave āṇicoḷakanti. coḷakaṁ
nipatati 1-. bhagavato etamatthaṁ ārocesuṁ. anujānāmi bhikkhave
suttakena bandhitvā ūruyā bandhitunti. suttakaṁ chijjati. bhagavato
etamatthaṁ ārocesuṁ. anujānāmi bhikkhave saṁvelliyaṁ kaṭisuttakanti.

[572] tena kho pana samayena chabbaggiyā bhikkhuniyo sabbakālaṁ
kaṭisuttakaṁ dhārenti. manussā ujjhāyanti khīyanti vipācenti
.pe. seyyathāpi gihikāmabhoginiyoti. bhagavato etamatthaṁ ārocesuṁ.
na bhikkhave bhikkhuniyā sabbakālaṁ kaṭisuttakaṁ dhāretabbaṁ yā dhāreyya
āpatti dukkaṭassa anujānāmi bhikkhave utuniyā kaṭisuttakanti.
dutiyabhāṇavāraṁ.

[573] tena kho pana samayena upasampannāyo dissanti animittāpi
nimittamattāpi alohitāpi dhuvalohitāpi dhuvacoḷāpi paggharantīpi
sikhariṇīpi itthīpaṇḍakāpi 2- vepurisikāpi sambhinnāpi ubhatobyañjanakāpi 3-
.pe. bhagavato etamatthaṁ ārocesuṁ. anujānāmi bhikkhave
upasampādentiyā catuvīsati antarāyike dhamme pucchituṁ. evañca

footnote: 1 yu. nipphaṭati. 2 ma. yu. itthipaṇḍikāpi. 3 ma. yu. ubhatobyañjanāpi.

page number: 354

pana bhikkhave pucchitabbā nasi animittā nasi nimittamattā
nasi alohitā nasi dhuvalohitā nasi dhuvacoḷā nasi paggharantī
nasi sikhariṇī nasi itthīpaṇḍakā nasi vepurisikā nasi sambhinnā
nasi ubhatobyañjanakā santi te evarūpā ābādhā kuṭṭhaṁ gaṇḍo
kilāso soso apamāro manussāsi itthīsi bhujissāsi
anaṇāsi nasi rājabhaṭī anuññātāsi mātāpitūhi sāmikena
paripuṇṇavīsativassāsi paripuṇṇante pattacīvaraṁ kinnāmāsi
kānāmā te pavattinīti.

[574] tena kho pana samayena bhikkhū bhikkhunīnaṁ antarāyike
dhamme pucchanti. upasampadāpekkhāyo vitthāyanti maṅkū honti
na sakkonti vissajjetuṁ. bhagavato etamatthaṁ ārocesuṁ.
anujānāmi bhikkhave ekatoupasampannāya bhikkhunīsaṅghe visuddhāya
bhikkhusaṅghe upasampādetunti 1-.

[575] tena kho pana samayena bhikkhuniyo ananusiṭṭhāyo
upasampadāpekkhāyo antarāyike dhamme pucchanti. upasampadāpekkhāyo
vitthāyanti maṅkū honti na sakkonti vissajjetuṁ.
bhagavato etamatthaṁ ārocesuṁ. anujānāmi bhikkhave paṭhamaṁ
anusāsitvā pacchā antarāyike dhamme pucchitunti. tattheva saṅghamajjhe
anusāsanti. upasampadāpekkhāyo tatheva vitthāyanti maṅkū

footnote: 1 yu. upasampadanti.

page number: 355

honti na sakkonti vissajjetuṁ. bhagavato etamatthaṁ ārocesuṁ.
anujānāmi bhikkhave ekamantaṁ anusāsitvā saṅghamajjhe antarāyike
dhamme pucchituṁ. evañca pana bhikkhave anusāsitabbā. paṭhamaṁ
upajjhaṁ gāhāpetabbā upajjhaṁ gāhāpetvā pattacīvaraṁ ācikkhitabbaṁ
ayante patto ayaṁ saṅghāṭi ayaṁ uttarāsaṅgo ayaṁ antaravāsako
idaṁ saṅkacchikaṁ ayaṁ udakasāṭikā gaccha amumhi okāse tiṭṭhāhīti.
bālā abyattā anusāsanti. duranusiṭṭhā 1- upasampadāpekkhāyo
vitthāyanti maṅkū honti na sakkonti vissajjetuṁ. bhagavato
etamatthaṁ ārocesuṁ. na bhikkhave bālāya abyattāya anusāsitabbā
yā anusāseyya āpatti dukkaṭassa anujānāmi bhikkhave byattāya
bhikkhuniyā paṭibalāya anusāsitunti. asammatā anusāsanti.
bhagavato etamatthaṁ ārocesuṁ. na bhikkhave asammatāya anusāsitabbā
yā anusāseyya āpatti dukkaṭassa anujānāmi bhikkhave
sammatāya anusāsituṁ. evañca pana bhikkhave sammannitabbā.
attanā va attānaṁ sammannitabbaṁ parāya vā parā sammannitabbā.

[576] kathañca attanā va 2- attānaṁ sammannitabbaṁ. byattāya
bhikkhuniyā paṭibalāya saṅgho ñāpetabbo suṇātu me ayye
saṅgho itthannāmā itthannāmāya ayyāya upasampadāpekkhā.
yadi saṅghassa pattakallaṁ ahaṁ itthannāmaṁ anusāseyyanti. evaṁ

footnote: 1 yu. anusiṭṭhā. 2 yu. vā.

page number: 356

attanā va 1- attānaṁ sammannitabbaṁ.

[577] kathañca parāya parā 2- sammannitabbā. byattāya
bhikkhuniyā paṭibalāya saṅgho ñāpetabbo suṇātu me ayye
saṅgho itthannāmā itthannāmāya ayyāya upasampadāpekkhā.
yadi saṅghassa pattakallaṁ itthannāmā itthannāmaṁ anusāseyyāti.
evaṁ parāya parā sammannitabbā.

[578] tāya sammatāya bhikkhuniyā upasampadāpekkhā 3- upasaṅkamitvā
evamassa vacanīyā suṇasi itthannāme ayante saccakālo
bhūtakālo yaṁ jātaṁ taṁ saṅghamajjhe pucchante santaṁ atthīti
vattabbaṁ asantaṁ natthīti vattabbaṁ mā kho vitthāsi mā kho
maṅku ahosi evantaṁ pucchissanti nasi animittā nasi nimittamattā
nasi alohitā nasi dhuvalohitā nasi dhuvacoḷā nasi
paggharantī nasi sikhariṇī nasi itthīpaṇḍakā nasi vepurisikā
nasi sambhinnā nasi ubhatobyañjanakā santi te evarūpā ābādhā
kuṭṭhaṁ gaṇḍo kilāso soso apamāro manussāsi itthīsi
bhujissāsi anaṇāsi nasi rājabhaṭī (pts. vin ii, 273) anuññātāsi mātāpitūhi
sāmikena paripuṇṇavīsativassāsi paripuṇṇante pattacīvaraṁ
kinnāmāsi kānāmā te pavattinīti. ekato āgacchanti .pe.
na ekato āgantabbaṁ. anusāsikāya paṭhamataraṁ āgantvā saṅgho
ñāpetabbo suṇātu me ayye saṅgho itthannāmā

footnote: 1 yu. vā. 2 yu. parāya vā parā. 3 ma. upasampadāpekkhaṁ.

page number: 357

itthannāmāya ayyāya upasampadāpekkhā anusiṭṭhā sā mayā. yadi
saṅghassa pattakallaṁ itthannāmā āgaccheyyāti. āgacchāhīti
vattabbā. ekaṁsaṁ uttarāsaṅgaṁ kārāpetvā bhikkhunīnaṁ pāde
vandāpetvā ukkuṭikaṁ nisīdāpetvā añjaliṁ paggaṇhāpetvā upasampadaṁ
yācāpetabbā saṅghaṁ ayye upasampadaṁ yācāmi ullumpatu maṁ
ayye saṅgho anukampaṁ upādāya dutiyampi ayye saṅghaṁ upasampadaṁ
yācāmi ullumpatu maṁ ayye saṅgho anukampaṁ upādāya
tatiyampi ayye saṅghaṁ upasampadaṁ yācāmi ullumpatu maṁ ayye
saṅgho anukampaṁ upādāyāti. byattāya bhikkhuniyā paṭibalāya
saṅgho ñāpetabbo suṇātu me ayye saṅgho ayaṁ itthannāmā
itthannāmāya ayyāya upasampadāpekkhā yadi saṅghassa pattakallaṁ
ahaṁ itthannāmaṁ antarāyike dhamme puccheyyanti. suṇasi itthannāme
ayante saccakālo bhūtakālo yaṁ jātaṁ taṁ pucchāmi santaṁ
atthīti vattabbaṁ asantaṁ natthīti vattabbaṁ nasi animittā
nasi nimittamattā .pe. kinnāmāsi kānāmā te pavattinīti.
byattāya bhikkhuniyā paṭibalāya saṅgho ñāpetabbo suṇātu me
ayye saṅgho ayaṁ itthannāmā itthannāmāya ayyāya upasampadāpekkhā
parisuddhā antarāyikehi dhammehi. paripuṇṇassā pattacīvaraṁ.
itthannāmā saṅghaṁ upasampadaṁ yācati itthannāmāya ayyāya
pavattiniyā. yadi saṅghassa pattakallaṁ saṅgho itthannāmaṁ

page number: 358

upasampādeyya itthannāmāya ayyāya pavattiniyā. esā ñatti.
suṇātu me ayye saṅgho ayaṁ itthannāmā itthannāmāya ayyāya
upasampadāpekkhā parisuddhā antarāyikehi dhammehi. paripuṇṇassā
pattacīvaraṁ. itthannāmā saṅghaṁ upasampadaṁ yācati itthannāmāya
ayyāya pavattiniyā. saṅgho itthannāmaṁ upasampādeti itthannāmāya
ayyāya pavattiniyā. yassā ayyāya khamati itthannāmāya
upasampadā itthannāmāya ayyāya pavattiniyā sā tuṇhassa yassā
nakkhamati sā bhāseyya. dutiyampi etamatthaṁ vadāmi .pe.
tatiyampi etamatthaṁ vadāmi. suṇātu me ayye saṅgho ayaṁ
itthannāmā itthannāmāya ayyāya upasampadāpekkhā parisuddhā
antarāyikehi dhammehi. paripuṇṇassā pattacīvaraṁ. itthannāmā
saṅghaṁ upasampadaṁ yācati itthannāmāya ayyāya pavattiniyā.
saṅgho itthannāmaṁ upasampādeti itthannāmāya ayyāya pavattiniyā.
yassā ayyāya khamati itthannāmāya upasampadā itthannāmāya
ayyāya pavattiniyā sā tuṇhassa yassā nakkhamati sā
bhāseyya. upasampannā saṅghena itthannāmā itthannāmāya
ayyāya pavattiniyā. khamati saṅghassa tasmā tuṇhī. evametaṁ
dhārayāmīti.

[579] tāvadeva taṁ 1- ādāya bhikkhusaṅghaṁ upasaṅkamitvā ekaṁsaṁ
uttarāsaṅgaṁ kārāpetvā bhikkhūnaṁ pāde vandāpetvā ukkuṭikaṁ

footnote: 1 yu. ayaṁ saddo natthi.

page number: 359

nisīdāpetvā añjaliṁ paggaṇhāpetvā upasampadaṁ yācāpetabbā
ahaṁ ayyā itthannāmā itthannāmāya ayyāya upasampadāpekkhā
ekatoupasampannā bhikkhunīsaṅghe visuddhā saṅghaṁ ayyā upasampadaṁ
yācāmi ullumpatu maṁ ayyā saṅgho anukampaṁ upādāya.
ahaṁ ayyā itthannāmā itthannāmāya ayyāya upasampadāpekkhā
ekatoupasampannā bhikkhunīsaṅghe visuddhā dutiyampi ayyā saṅghaṁ
upasampadaṁ yācāmi ullumpatu maṁ ayyā saṅgho anukampaṁ
upādāya. ahaṁ ayyā itthannāmā itthannāmāya ayyāya
upasampadāpekkhā ekatoupasampannā bhikkhunīsaṅghe visuddhā
tatiyampi ayyā saṅghaṁ upasampadaṁ yācāmi ullumpatu maṁ ayyā
saṅgho anukampaṁ upādāyāti.

[580] byattena bhikkhunā paṭibalena saṅgho ñāpetabbo
suṇātu me bhante saṅgho ayaṁ itthannāmā itthannāmāya
upasampadāpekkhā ekatoupasampannā bhikkhunīsaṅghe visuddhā itthannāmā
saṅghaṁ upasampadaṁ yācati itthannāmāya pavattiniyā. yadi
saṅghassa pattakallaṁ saṅgho itthannāmaṁ upasampādeyya
itthannāmāya pavattiniyā. esā ñatti. suṇātu me bhante
saṅgho ayaṁ itthannāmā itthannāmāya upasampadāpekkhā
ekatoupasampannā bhikkhunīsaṅghe visuddhā itthannāmā saṅghaṁ upasampadaṁ
yācati itthannāmāya pavattiniyā. saṅgho itthannāmaṁ upasampādeti

page number: 360

itthannāmāya pavattiniyā. yassāyasmato khamati itthannāmāya
upasampadā itthannāmāya pavattiniyā so tuṇhassa yassa
nakkhamati so bhāseyya. dutiyampi etamatthaṁ vadāmi .pe.
tatiyampi etamatthaṁ vadāmi. suṇātu me bhante saṅgho ayaṁ
itthannāmā itthannāmāya upasampadāpekkhā ekatoupasampannā
bhikkhunīsaṅghe visuddhā itthannāmā saṅghaṁ upasampadaṁ yācati itthannāmāya
pavattiniyā. saṅgho itthannāmaṁ upasampādeti itthannāmāya
pavattiniyā. yassāyasmato khamati itthannāmāya upasampadā
itthannāmāya pavattiniyā so tuṇhassa yassa nakkhamati so
bhāseyya. upasampannā saṅghena itthannāmā itthannāmāya
pavattiniyā. khamati saṅghassa tasmā tuṇhī. evametaṁ dhārayāmīti.

[581] tāvadeva chāyā metabbā utuppamāṇaṁ ācikkhitabbaṁ
divasabhāgo ācikkhitabbo saṅgīti ācikkhitabbā bhikkhuniyo
vattabbā imissā tayo ca nissaye aṭṭha ca akaraṇīyāni
ācikkheyyāthāti.

[582] tena kho pana samayena bhikkhuniyo bhattagge āsanaṁ
saṅgāyantiyo 1- kālaṁ vītināmesuṁ. bhagavato etamatthaṁ ārocesuṁ.
anujānāmi bhikkhave aṭṭhannaṁ bhikkhunīnaṁ yathāvuḍḍhaṁ avasesānaṁ
yathāgatikanti 2-.

footnote: 1 ma. saṅkasāyantiyo. yu. saṅkāyantiyo. 2 yu. itisaddo natthi.

page number: 361

[583] tena kho pana samayena bhikkhuniyo bhagavatā anuññātaṁ
aṭṭhannaṁ bhikkhunīnaṁ yathāvuḍḍhaṁ avasesānaṁ yathāgatikanti sabbattha
aṭṭheva bhikkhuniyo yathāvuḍḍhaṁ paṭibāhanti avasesāyo yathāgatikaṁ.
bhagavato etamatthaṁ ārocesuṁ. anujānāmi bhikkhave bhattagge
aṭṭhannaṁ (pts. vin ii, 275) bhikkhunīnaṁ yathāvuḍḍhaṁ avasesānaṁ yathāgatikaṁ aññattha 1-
yathāvuḍḍhaṁ na paṭibāhitabbaṁ yā paṭibāheyya āpatti dukkaṭassāti.

[584] tena kho pana samayena bhikkhuniyo na pavārenti.
bhagavato etamatthaṁ ārocesuṁ. na bhikkhave bhikkhuniyā na pavāretabbaṁ
yā na pavāreyya yathādhammo kāretabboti.

[585] tena kho pana samayena bhikkhuniyo attanā pavāretvā
bhikkhusaṅghaṁ 2- na pavārenti. bhagavato etamatthaṁ ārocesuṁ. na
bhikkhave bhikkhuniyā attanā pavāretvā bhikkhusaṅgho na pavāretabbo 3-
yā na pavāreyya yathādhammo kāretabboti.

[586] tena kho pana samayena bhikkhuniyo bhikkhūhi saddhiṁ ekato
pavārentiyo kolāhalaṁ akaṁsu. bhagavato etamatthaṁ ārocesuṁ. na
bhikkhave bhikkhuniyā bhikkhūhi saddhiṁ ekato pavāretabbaṁ yā pavāreyya
āpatti dukkaṭassāti.

[587] tena kho pana samayena bhikkhuniyo purebhattaṁ pavārentiyo

footnote: 1 ma. yu. aññattha sabbattha. 2 yu. bhikkhusaṅghe. 3 yu. bhikkhusaṅghe na
footnote: pavāretabbaṁ.

page number: 362

kālaṁ vītināmesuṁ. bhagavato etamatthaṁ ārocesuṁ. anujānāmi
bhikkhave bhikkhuniyā pacchābhattaṁ pavāretunti. pacchābhattaṁ
pavārentiyopi vikāle ahesuṁ. bhagavato etamatthaṁ ārocesuṁ.
anujānāmi bhikkhave ajjatanā bhikkhunīsaṅghaṁ pavāretvā 1- aparajju
bhikkhusaṅghaṁ pavāretunti

[588] tena kho pana samayena sabbo bhikkhunīsaṅgho pavārento
kolāhalaṁ akāsi. bhagavato etamatthaṁ ārocesuṁ. anujānāmi
bhikkhave ekaṁ bhikkhuniṁ byattaṁ paṭibalaṁ sammannituṁ bhikkhunīsaṅghassa
atthāya bhikkhusaṅghaṁ pavāretuṁ. evañca pana bhikkhave sammannitabbā
paṭhamaṁ bhikkhunī yācitabbā yācitvā byattāya bhikkhuniyā paṭibalāya
saṅgho ñāpetabbo suṇātu me ayye saṅgho yadi saṅghassa
pattakallaṁ saṅgho itthannāmaṁ bhikkhuniṁ sammanneyya bhikkhunīsaṅghassa
atthāya bhikkhusaṅghaṁ pavāretuṁ. esā ñatti. suṇātu me ayye
saṅgho saṅgho itthannāmaṁ bhikkhuniṁ sammannati bhikkhunīsaṅghassa
atthāya bhikkhusaṅghaṁ pavāretuṁ. yassā ayyāya khamati itthannāmāya
bhikkhuniyā sammati bhikkhunīsaṅghassa atthāya bhikkhusaṅghaṁ pavāretuṁ
sā tuṇhassa yassā nakkhamati sā bhāseyya. sammatā saṅghena
itthannāmā bhikkhunī bhikkhunīsaṅghassa atthāya bhikkhusaṅghaṁ pavāretuṁ.
khamati saṅghassa tasmā tuṇhī. evametaṁ dhārayāmīti.

footnote: 1 yu. ajjatanā pavāretvā.

page number: 363

[589] tāya sammatāya bhikkhuniyā bhikkhunīsaṅghaṁ ādāya bhikkhusaṅghaṁ
upasaṅkamitvā ekaṁsaṁ uttarāsaṅgaṁ karitvā bhikkhūnaṁ pāde vanditvā
ukkuṭikaṁ nisīditvā añjaliṁ paggahetvā evamassa vacanīyo bhikkhunīsaṅgho
ayyā bhikkhusaṅghaṁ pavāreti diṭṭhena vā sutena vā parisaṅkāya
vā vadatu ayyā bhikkhusaṅgho bhikkhunīsaṅghaṁ anukampaṁ upādāya
passanto paṭikarissati. dutiyampi ayyā .pe. tatiyampi ayyā
bhikkhunīsaṅgho bhikkhusaṅghaṁ pavāreti diṭṭhena vā sutena vā parisaṅkāya
vā vadatu ayyā bhikkhusaṅgho bhikkhunīsaṅghaṁ anukampaṁ upādāya
passanto paṭikarissatīti.

[590] tena kho pana samayena bhikkhuniyo bhikkhūnaṁ uposathaṁ
ṭhapenti pavāraṇaṁ ṭhapenti savacanīyaṁ karonti anuvādaṁ paṭṭhapenti 1-
okāsaṁ kārenti codenti sārenti .pe. bhagavato etamatthaṁ
ārocesuṁ .pe. na bhikkhave bhikkhuniyā bhikkhussa uposatho
ṭhapetabbo ṭhapitopi aṭṭhapito ṭhapentiyā āpatti dukkaṭassa
na pavāraṇā ṭhapetabbā ṭhapitāpi aṭṭhapitā ṭhapentiyā āpatti
dukkaṭassa na savacanīyaṁ kātabbaṁ katampi akataṁ karontiyā
āpatti dukkaṭassa na anuvādo paṭṭhapetabbo paṭṭhapitopi
appaṭṭhapito paṭṭhapentiyā 2- āpatti dukkaṭassa na okāso
kāretabbo kāritopi akārito kārentiyā āpatti dukkaṭassa
na codetabbo coditopi acodito codentiyā āpatti

footnote: 1 yu. ṭhapenti. 2 yu. ṭhapetabbo ṭhapitopi aṭhapito ṭhapentiyā.

page number: 364

dukkaṭassa na sāretabbo sāritopi assārito sārentiyā
āpatti dukkaṭassāti.

[591] tena kho pana samayena bhikkhū bhikkhunīnaṁ uposathaṁ
ṭhapenti pavāraṇaṁ ṭhapenti savacanīyaṁ karonti anuvādaṁ paṭṭhapenti
okāsaṁ kārenti codenti sārenti. bhagavato etamatthaṁ ārocesuṁ.
anujānāmi bhikkhave bhikkhunā bhikkhuniyā uposathaṁ ṭhapetuṁ ṭhapitopi
suṭṭhapito ṭhapentassa anāpatti pavāraṇaṁ ṭhapetuṁ ṭhapitāpi
suṭṭhapitā ṭhapentassa anāpatti savacanīyaṁ kātuṁ kataṁpi sukataṁ
karontassa anāpatti anuvādaṁ paṭṭhapetuṁ paṭṭhapitopi suppaṭṭhapito
paṭṭhapentassa anāpatti okāsaṁ kāretuṁ kāritopi sukārito
kārentassa anāpatti codetuṁ coditāpi sucoditā codentassa
anāpatti sāretuṁ sāritāpi sussāritā sārentassa
anāpattīti.

[592] tena kho pana samayena chabbaggiyā bhikkhuniyo yānena
yāyanti itthīyuttenapi purisantarena purisayuttenapi itthantarena.
manussā ujjhāyanti khīyanti vipācenti .pe. seyyathāpi gaṅgāmahikāyāti.
bhagavato etamatthaṁ ārocesuṁ. na bhikkhave bhikkhuniyā
yānena yāyitabbaṁ yā yāyeyya yathādhammo kāretabboti.

[593] tena kho pana samayena aññatarā bhikkhunī gilānā
hoti na sakkoti padasā gantuṁ. bhagavato etamatthaṁ ārocesuṁ.

page number: 365

anujānāmi bhikkhave bhikkhuniyā gilānāya yānena yāyitunti 1-.
athakho bhikkhunīnaṁ etadahosi itthīyuttaṁ nu kho purisayuttaṁ nu khoti.
bhagavato etamatthaṁ ārocesuṁ. anujānāmi bhikkhave itthīyuttaṁ
purisayuttaṁ hatthavaṭṭakanti.

[594] tena kho pana samayena aññatarissā 2- bhikkhuniyā
yānugghātena bāḷhataraṁ aphāsukaṁ 3- ahosi. bhagavato etamatthaṁ ārocesuṁ.
anujānāmi bhikkhave sivikaṁ pāṭaṅkinti.

[595] tena kho pana samayena aḍḍhakāsī gaṇikā bhikkhunīsu
pabbajitā hoti. sā ca 4- sāvatthiṁ gantukāmā hoti bhagavato
santike upasampajjissāmīti. assosuṁ kho dhuttā aḍḍhakāsī
kira gaṇikā sāvatthiṁ gantukāmāti. te magge pariyuṭṭhiṁsu.
assosi kho aḍḍhakāsī gaṇikā dhuttā kira magge pariyuṭṭhitāti
bhagavato santike dūtaṁ pāhesi ahaṁ hi upasampajjitukāmā kathaṁ
nu kho mayā paṭipajjitabbanti. athakho bhagavā etasmiṁ nidāne
etasmiṁ pakaraṇe dhammiṁ kathaṁ katvā bhikkhū āmantesi anujānāmi
bhikkhave dūtenapi upasampādetunti. bhikkhudūtena upasampādenti.
bhagavato etamatthaṁ ārocesuṁ. na bhikkhave bhikkhudūtena upasampādetabbā
yo upasampādeyya āpatti dukkaṭassāti.

footnote: 1 ma. yu. rā. anujānāmi bhikkhave gilānāya yānanti. 2 yu. aññatarāya. 3 ma. yu.
footnote: aphāsu. 4 yu. rā. casaddo na paññāyati.

page number: 366

sikkhamānādūtena 1- upasampādenti .pe. sāmaṇeradūtena upasampādenti
.pe. sāmaṇerīdūtena upasampādenti .pe. bālāya
abyattāya dūtena upasampādenti. na bhikkhave bālāya abyattāya
dūtena upasampādetabbā yo upasampādeyya āpatti dukkaṭassa
anujānāmi bhikkhave byattāya bhikkhuniyā paṭibalāya dūtena upasampādetuṁ 2-.
tāya dūtāya bhikkhuniyā saṅghaṁ upasaṅkamitvā ekaṁsaṁ
uttarāsaṅgaṁ karitvā bhikkhūnaṁ pāde vanditvā ukkuṭikaṁ nisīditvā
añjaliṁ paggahetvā evamassa vacanīyo itthannāmā ayyā
itthannāmāya ayyāya upasampadāpekkhā ekatoupasampannā
bhikkhunīsaṅghe visuddhā sā kenacideva antarāyena nāgacchati
itthannāmā ayyā saṅghaṁ upasampadaṁ yācati ullumpatu taṁ
ayyā saṅgho anukampaṁ upādāya. itthannāmā ayyā itthannāmāya
ayyāya upasampadāpekkhā ekatoupasampannā bhikkhunīsaṅghe
visuddhā sā kenacideva antarāyena nāgacchati dutiyampi ayyā
itthannāmā saṅghaṁ upasampadaṁ yācati ullumpatu taṁ ayyā saṅgho
anukampaṁ upādāya. itthannāmā ayyā itthannāmāya ayyāya
upasampadāpekkhā ekatoupasampannā bhikkhunīsaṅghe visuddhā sā
kenacideva antarāyena nāgacchati tatiyampi ayyā itthannāmā
saṅghaṁ upasampadaṁ yācati ullumpatu taṁ ayyā saṅgho anukampaṁ

footnote: 1 ma. sikkhamānadūtena. 2 ma. upasampādetunti.

page number: 367

upādāyāti.

[596] byattena bhikkhunā paṭibalena saṅgho ñāpetabbo
suṇātu me bhante saṅgho itthannāmā itthannāmāya upasampadāpekkhā
ekatoupasampannā bhikkhunīsaṅghe visuddhā sā kenacideva
antarāyena nāgacchati itthannāmā saṅghaṁ upasampadaṁ yācati
itthannāmāya pavattiniyā. (pts. vin ii, 278) yadi saṅghassa pattakallaṁ saṅgho
itthannāmaṁ upasampādeyya itthannāmāya pavattiniyā. esā
ñatti. suṇātu me bhante saṅgho itthannāmā itthannāmāya
upasampadāpekkhā ekatoupasampannā bhikkhunīsaṅghe visuddhā sā
kenacideva antarāyena nāgacchati itthannāmā saṅghaṁ upasampadaṁ
yācati itthannāmāya pavattiniyā. saṅgho itthannāmaṁ upasampādeti
itthannāmāya pavattiniyā. yassāyasmato khamati itthannāmāya
upasampadā itthannāmāya pavattiniyā so tuṇhassa yassa
nakkhamati so bhāseyya. dutiyampi etamatthaṁ vadāmi .pe.
tatiyampi etamatthaṁ vadāmi. suṇātu me bhante saṅgho itthannāmā
itthannāmāya upasampadāpekkhā ekatoupasampannā bhikkhunīsaṅghe
visuddhā sā kenacideva antarāyena nāgacchati itthannāmā saṅghaṁ
upasampadaṁ yācati itthannāmāya pavattiniyā. saṅgho itthannāmaṁ
upasampādeti itthannāmāya pavattiniyā. yassāyasmato khamati
itthannāmāya upasampadā itthannāmāya pavattiniyā so tuṇhassa

page number: 368

yassa nakkhamati so bhāseyya. upasampannā saṅghena
itthannāmā itthannāmāya pavattiniyā. khamati saṅghassa tasmā
tuṇhī. evametaṁ dhārayāmīti. tāvadeva chāyā metabbā
utuppamāṇaṁ ācikkhitabbaṁ divasabhāgo ācikkhitabbo saṅgīti
ācikkhitabbā bhikkhuniyo vattabbā tassā tayo ca nissaye
aṭṭha ca akaraṇīyāni ācikkheyyāthāti.

[597] tena kho pana samayena bhikkhuniyo araññe viharanti.
dhuttā dūsenti. bhagavato etamatthaṁ ārocesuṁ. na bhikkhave
bhikkhuniyā araññe vatthabbaṁ yā vaseyya āpatti dukkaṭassāti.

[598] tena kho pana samayena aññatarena upāsakena bhikkhunīsaṅghassa
uddosito dinno hoti. bhagavato etamatthaṁ ārocesuṁ.
anujānāmi bhikkhave uddositanti. uddosito na sammati.
bhagavato etamatthaṁ ārocesuṁ. anujānāmi bhikkhave upassayanti.
upassayo na sammati. bhagavato etamatthaṁ ārocesuṁ. anujānāmi
bhikkhave navakammanti. navakammaṁ na sammati. bhagavato etamatthaṁ
ārocesuṁ. anujānāmi bhikkhave puggalikaṁpi kātunti.

[599] tena kho pana samayena aññatarā itthī sannisinnagabbhā
bhikkhunīsu pabbajitā hoti. tassā pabbajitāya gabbho
vuṭṭhāsi. athakho tassā bhikkhuniyā etadahosi kathaṁ nu kho
mayā imasmiṁ dārake paṭipajjitabbanti. bhagavato etamatthaṁ

page number: 369

ārocesuṁ. anujānāmi bhikkhave posetuṁ yāva so dārako viññutaṁ
pāpuṇātīti. athakho tassā bhikkhuniyā etadahosi mayā ca na
labbhā ekikāya vatthuṁ aññāya ca bhikkhuniyā na labbhā dārakena
saha (pts. vin ii, 279) vatthuṁ kathaṁ nu kho mayā paṭipajjitabbanti. bhagavato
etamatthaṁ ārocesuṁ. anujānāmi bhikkhave ekaṁ bhikkhuniṁ
sammannitvā tassā bhikkhuniyā dutiyaṁ dātuṁ. evañca pana bhikkhave
sammannitabbā. paṭhamaṁ bhikkhunī yācitabbā yācitvā byattāya
bhikkhuniyā paṭibalāya saṅgho ñāpetabbo suṇātu me ayye
saṅgho yadi saṅghassa pattakallaṁ saṅgho itthannāmaṁ bhikkhuniṁ
sammanneyya itthannāmāya bhikkhuniyā dutiyaṁ. esā ñatti.
suṇātu me ayye saṅgho saṅgho itthannāmaṁ bhikkhuniṁ sammannati
itthannāmāya bhikkhuniyā dutiyaṁ. yassā ayyāya khamati
itthannāmāya bhikkhuniyā sammati itthannāmāya bhikkhuniyā dutiyāya
sā tuṇhassa yassā nakkhamati sā bhāseyya. sammatā saṅghena
itthannāmā bhikkhunī itthannāmāya bhikkhuniyā dutiyā. khamati
saṅghassa tasmā tuṇhī. evametaṁ dhārayāmīti. athakho tassā
dutiyikāya bhikkhuniyā etadahosi kathaṁ nu kho mayā imasmiṁ dārake
paṭipajjitabbanti. bhagavato etamatthaṁ ārocesuṁ. anujānāmi
bhikkhave ṭhapetvā sāgāraṁ yathā aññe 1- purise paṭipajjati 2- evaṁ

footnote: 1 (aññasumiṁ ?). 2 ma. yu. paṭipajjanti.

page number: 370

tasmiṁ dārake paṭipajjitunti.

[600] tena kho pana samayena aññatarā bhikkhunī garudhammaṁ
ajjhāpannā hoti mānattacārinī. athakho tassā bhikkhuniyā
etadahosi mayā ca na labbhā ekikāya vatthuṁ aññāya ca
bhikkhuniyā na labbhā saha mayā vatthuṁ kathaṁ nu kho mayā
paṭipajjitabbanti. bhagavato etamatthaṁ ārocesuṁ. anujānāmi bhikkhave
ekaṁ bhikkhuniṁ sammannitvā tassā bhikkhuniyā dutiyaṁ dātuṁ. evañca
pana bhikkhave sammannitabbā. paṭhamaṁ bhikkhunī yācitabbā yācitvā
byattāya bhikkhuniyā paṭibalāya saṅgho ñāpetabbo suṇātu me
ayye saṅgho yadi saṅghassa pattakallaṁ saṅgho itthannāmaṁ bhikkhuniṁ
sammanneyya itthannāmāya bhikkhuniyā dutiyaṁ. esā ñatti.
suṇātu me ayye saṅgho saṅgho itthannāmaṁ bhikkhuniṁ sammannati
itthannāmāya bhikkhuniyā dutiyaṁ. yassā ayyāya khamati itthannāmāya
bhikkhuniyā sammati itthannāmāya bhikkhuniyā dutiyāya sā
tuṇhassa yassā nakkhamati sā bhāseyya. sammatā saṅghena
itthannāmā bhikkhunī itthannāmāya bhikkhuniyā dutiyā. khamati saṅghassa
tasmā tuṇhī. evametaṁ dhārayāmīti.

[601] tena kho pana samayena aññatarā bhikkhunī sikkhaṁ
appaccakkhāya 1- vibbhami. sā puna paccāgantvā bhikkhuniyo upasampadaṁ

footnote: 1 ma. yu. paccakkhāya.

page number: 371

yāci. bhagavato etamatthaṁ ārocesuṁ. na bhikkhave bhikkhuniyā
sikkhāpaccakkhānaṁ yadeva sā vibbhantā tadeva sā abhikkhunīti.

[602] tena kho pana samayena aññatarā bhikkhunī sakāsāvā 1-
titthāyatanaṁ saṅkami. sā puna paccāgantvā bhikkhuniyo upasampadaṁ
yāci. bhagavato etamatthaṁ ārocesuṁ. yā sā bhikkhave bhikkhunī
sakāsāvā 1- titthāyatanaṁ saṅkantā sā āgatā na
upasampādetabbāti.

[603] tena kho pana samayena bhikkhuniyo purisehi abhivādanaṁ
kesacchedanaṁ nakhacchedanaṁ vaṇappaṭikammaṁ kukkuccāyantā na
sādiyanti. bhagavato etamatthaṁ ārocesuṁ. anujānāmi bhikkhave
sādiyitunti 2-.

[604] tena kho pana samayena bhikkhuniyo pallaṅkena nisīdanti
paṇhisamphassaṁ sādiyanti 3-. bhagavato etamatthaṁ ārocesuṁ. na
bhikkhave bhikkhuniyā pallaṅkena nisīditabbaṁ yā nisīdeyya āpatti
dukkaṭassāti.

[605] tena kho pana samayena aññatarā bhikkhunī gilānā
hoti. tassā vinā pallaṅkā 4- na phāsu hoti. bhagavato etamatthaṁ
ārocesuṁ. anujānāmi bhikkhave bhikkhuniyā aḍḍhapallaṅkanti.

[606] tena kho pana samayena bhikkhuniyo vaccakuṭiyā vaccaṁ

footnote: 1 ma. sakāvāsā. 2 ma. yu. sāditunti. 3 ma. sādiyantī. yu. sādiyantā.
footnote: 4 ma. yu. pallaṅkena.

page number: 372

karonti. chabbaggiyā bhikkhuniyo tattheva gabbhaṁ pātenti. bhagavato
etamatthaṁ ārocesuṁ. na bhikkhave bhikkhuniyā vaccakuṭiyā vacco
kātabbo yā kareyya āpatti dukkaṭassa. anujānāmi bhikkhave
heṭṭhāvivaṭe uparipaṭicchanne vaccaṁ kātunti.

[607] tena kho pana samayena bhikkhuniyo cuṇṇena nahāyanti.
manussā ujjhāyanti khīyanti vipācenti .pe. seyyathāpi gihikāma-
bhoginiyoti 1-. bhagavato etamatthaṁ ārocesuṁ. na bhikkhave bhikkhuniyā
cuṇṇena nahāyitabbaṁ yā nahāyeyya āpatti dukkaṭassa
anujānāmi bhikkhave kukkusaṁ mattikanti.

[608] tena kho pana samayena bhikkhuniyo vāsitakāya 2- mattikāya
mahāyanti. manussā ujjhāyanti khīyanti vipācenti .pe.
seyyathāpi gihikāmabhoginiyoti. bhagavato etamatthaṁ ārocesuṁ.
na bhikkhave bhikkhuniyā vāsitakāya mattikāya nahāyitabbaṁ yā
nahāyeyya āpatti dukkaṭassa anujānāmi bhikkhave pakatimattikanti.

[609] tena kho pana samayena bhikkhuniyo jantāghare nahāyantiyo
kolāhalaṁ akaṁsu. bhagavato etamatthaṁ ārocesuṁ. na bhikkhave bhikkhuniyā
jantāghare nahāyitabbaṁ yā nahāyeyya āpatti dukkaṭassāti.

[610] tena kho pana samayena bhikkhuniyo paṭisote nahāyanti
dhārāsamphassaṁ sādiyanti 3-. bhagavato etamatthaṁ ārocesuṁ. na

footnote: 1 ma. gihinī kāmabhoginiyoti. 2 ma. yu. vāsitikāya. 3 ma. sādiyantī.
footnote: yu. sādiyantā.

page number: 373

bhikkhave bhikkhuniyā paṭisote nahāyitabbaṁ yā nahāyeyya āpatti
dukkaṭassāti.

[611] tena kho pana samayena bhikkhuniyo atitthe nahāyanti.
dhuttā dūsenti. bhagavato etamatthaṁ ārocesuṁ. na bhikkhave
bhikkhuniyā atitthe nahāyitabbaṁ yā nahāyeyya āpatti
dukkaṭassāti.

[612] tena (pts. vin ii, 281) kho pana samayena bhikkhuniyo purisatitthe nahāyanti.
manussā ujjhāyanti khīyanti vipācenti .pe. seyyathāpi gihikāmabhoginiyoti
.pe. bhagavato etamatthaṁ ārocesuṁ .pe. na bhikkhave
bhikkhuniyā purisatitthe nahāyitabbaṁ yā nahāyeyya āpatti dukkaṭassa
anujānāmi bhikkhave mahiḷātitthe nahāyitunti.
tatiyabhāṇavāraṁ.
bhikkhunīkhandhakaṁ niṭṭhitaṁ dasamaṁ 1-.
imamhi khandhake vatthu ekasataṁ cha 2-.
----------
tassuddānaṁ

[613] pabbajjaṁ gotamī yāci nānuññāsi tathāgato
kapilavatthu vesāliṁ agamāsi vināyako.
rajokiṇṇā 3- koṭṭhakesu 4- ānandassa pavedayi.

footnote: 1 ma. bhikkhunikhandhako dasamo. 2 ma. imasmiṁ khandhake vatthū ekasataṁ.
footnote: 3 yu. rajokiṇṇe. 4 ma. rajokiṇṇena koṭṭhake.

page number: 374

bhabboti nayato yāci mātāti posikāti ca.
vassasataṁ tadahu ca abhikkhu paccāsiṁsanā 1-
pavāraṇā garudhammā dve vassā anakkosanā
ovaṭo ca aṭṭha dhammā 2- yāvajīvānuvattanā.
garudhammapaṭiggaho sā vassā upasampadā.
vassasahassaṁ pañceva kumbhathenaka 3- setaṭṭhi
mañjeṭṭhikā upamāhi 4- evaṁ saddhammahiṁsanā
pāḷiṁ bandheyyupamāhi 5- puna saddhammasaṇṭhiti
upasampādetuṁ ayyā yathāvuḍḍhābhivādanā
na karissanti kimeva sādhāraṇāsādhāraṇaṁ
ovādaṁ pātimokkhañca kena nu kho upassayaṁ
na jānanti ca ācikkhi na karonti ca bhikkhūhi 6-
paṭiggahetuṁ bhikkhūhi bhikkhunīhi paṭiggaho
ācikkhi kammaṁ bhikkhūhi ujjhāyanti bhikkhūhi 7- vā
ācikkhituṁ bhaṇḍanañca ropetvā uppalāya ca
sāvatthiyā kaddamodake 8- avandi kāya ūru ca
aṅgajātaṁ ca obhāsaṁ sampayojenti vaggikā
avandiyo daṇḍakammaṁ bhikkhuniyo tathā puna

footnote: 1 ma. paccāsīsanā. 2 yu. ovādenaṭṭha te dhammā. 3 yu. kumbhathenakā.
footnote: 4 ma. mañjiṭṭhitaupamāhi. yu. mañcaṭṭhika upamāhi. 5 ma. āḷiṁ bandheyya pāve.
footnote: yu. āḷiṁ bandheyya pā eva. 6 ma. yu. bhikkhuhi. 7 ma. yu. bhikkhunīhi vā.

8 ma. yu. kaddamoda.

page number: 375

āvaraṇañca ovādaṁ nu kho kappati pakkami
bālāvatthuvinicchayā 1- ovādaṁ saṅgho pañcahi
duve tisso na gaṇhanti bālā gilānagāmikaṁ
araññaṁ nārocenti ca puna paccāgacchanti ca 2-
dīghaṁ vilivacammañca dussā ca veṇi vaṭṭi ca
coḷaveṇi ca vaṭṭi ca suttaveṇi ca vaṭṭikā
aṭṭhillaṁ gohanukena hatthakocchaṁ padaṁ 3- tathā
ūru mukhaṁ dantamaṁsaṁ ālimpo madda cuṇṇanā
lañcenti aṅgarāgañca mukharāgaṁ tathā duve
avaṅgaṁ viseso loko 4- sālokena sanaccanaṁ 5-
vesi 6- pānāgāraṁ sūnaṁ āpaṇaṁ vaḍḍhi vāṇijā
dāsaṁ dāsiṁ kammakaraṁ kammakāriṁ upaṭṭhayuṁ 7-
tiracchāna haritaki 8- sandhārayanti namātakaṁ 9-
nīlaṁ pītaṁ lohitakaṁ mañjeṭṭhakaṇhacīvarā 10-
mahāraṅga mahānāmā 11- ca acchinnā dīghameva ca
puppha phala 12- kañcukañca tirīṭañceva dhārayuṁ.
bhikkhunīsikkhamānāya sāmaṇerāya accaye 13-

footnote: 1 yu. bālāvatthuvinicchayo. 2 ma. yu. āraññakā nārocenti na paccāgacchanti ca.
footnote: 3 yu. pari. 4 yu. avaṅga viseso loke. 5 ma. naccena ca. yu. sanaccena ca.
footnote: 6 ma. yu. vesī. 7 yu. kammakariṁ upaṭṭhahaṁ. 8 ma. yu. harītaki.

9 ma. yu. namatakaṁ. 10 ma. yu. mañcaṭṭhakaṇhacīvaro. 11 ma. yu. mahānāma.
12 yu. pala. 13 yu. apiccaye.

page number: 376

niyyādite parikkhāre bhikkhuniyo ca issarā
bhikkhussa sāmaṇerassa upāsakassupāsikā
aññesañca parikkhāre niyyāte bhikkhū 1- issarā.
mallā 2- gabbhaṁ pattamūlaṁ byañjanaṁ āmisena ca
ussannañca bāḷhataraṁ sannidhikatāamisaṁ
bhikkhūnaṁ yādisaṁ heṭṭhaṁ bhikkhunīnaṁ tathā kare.
senāsanaṁ utuniyo makkhiyati paṭāni ca
chijjati 3- sabbakālañca animittāpi 4- dissare
nimittā lohitā ceva tatheva dhuvalohitā
dhuvacoḷapaggharantī 5- sikhariṇitthipaṇḍakā
vepurisī ca sambhinnā ubhatobyañjanāpi 6- ca
animittādito katvā yāva ubhayabyañjanā
etaṁ peyyālato heṭṭhaṁ 7- kuṭṭhaṁ gaṇḍo kilāsi ca
sosāpamāro mānusī itthīsi bhujissāsi ca
anaṇā na rājabhaṭī anuññātā ca vīsati
paripuṇṇā ca kinnāmā kānāmā te pavattinī
catuvīsantarāyānaṁ pucchitvā upasampadā.
vitthāyanti ananusiṭṭhā saṅghamajjhe tatheva ca
upajjhāgāha saṅghāṭi uttarantaravāsako
saṅkacchudakasāṭi ca 8- ācikkhitvāna pesaye

footnote: 1 ma. niyyāte bhikkhu. yu. niyyante bhikkhu. 2 ma. mallī. yu. malle.
footnote: 3 ma. yu. chijjanti. 4 yu. animittādi. 5 yu. dhuvacoḷaṁ paggharaṇi.
footnote: 6 yu. ubhatobyañjanā ca yā. 7 ma. yu. heṭṭhā. 8 ma. saṅkaccudakasāṭi ca.

yu. saṅkacchadakasāṭi ca.

page number: 377

bālā asammate kato yāce pucchantarāyikā
ekatoupasampannā bhikkhusaṅghe tathā puna
chāyā utudivasā ca saṅgīti tayo nissaye
aṭṭha akaraṇīyāni kālaṁ sabbattha aṭṭhadhā 1-
na pavārenti bhikkhunī bhikkhusaṅghaṁ tatheva ca
kolāhalaṁ purebhattaṁ vikāle ca kulāhalaṁ 2-
uposathaṁ pavāraṇaṁ savacanaṁ anūvadaṁ 3-
okāsaṁ code sārenti paṭikkhittaṁ mahesinā.
tatheva bhikkhu bhikkhunī anuññātaṁ mahesinā.
yānaṁ gilānaṁ yuttañca yānugghātaḍḍhakāsikā
bhikkhu sikkhā sāmaṇera sāmaṇerī ca bāliyā 4-
araññe upāsakena uddosito upassayaṁ
na sammati navakammaṁ nisinnagabbhaekikā
sāgārañca garudhammaṁ appaccakkhā yā 5- ca saṅkami
abhivādana kesā ca nakhā ca vaṇakammanā 6-
pallaṅkena gilānā ca vaccaṁ cuṇṇena vāsitaṁ
jantāghare paṭisote atitthe purisena ca
mahāgotamī āyāci ānando cāpi yoniso.
parisā catasso honti pabbajjā 7- jinasāsane.

footnote: 1 ma. aṭṭheva. yu. aṭṭha vā. 2 ma. yu. kolāhalaṁ. 3 ma. savacanīyānuvādanaṁ.
footnote: yu. savacani anuvādanaṁ. 4 ma. yu. bālāya. 5 ma. yu. paccakkhāya ca.
footnote: 6 yu. vakakammanā. 7 yu. pabbajjaṁ.

page number: 378

saṁvegajananatthāya saddhammassa ca vuḍḍhiyā 1-
āturassā va bhesajjaṁ evaṁ buddhena desitaṁ.
evaṁ vinītā 2- saddhamme mātugāmāpi ītarā
tā 3- yanti accutaṁ ṭhānaṁ yattha gantvā na socareti.

[4]-
-----------------

footnote: 1 (pts. vin ii, 284) yu. buddhiyā. 2 yu. viditā. 3 ma. yā. 4 ma. bhikkhunīkhandhako niṭṭhito.

page number: 379

pañcasatikakkhandhakaṁ

[614] athakho āyasmā mahākassapo bhikkhū āmantesi ekamidāhaṁ
āvuso samayaṁ pāvāya kusināraṁ addhānamaggapaṭipanno mahatā
bhikkhusaṅghena saddhiṁ pañcamattehi bhikkhusatehi athakhvāhaṁ āvuso
maggā okkamma aññatarasmiṁ rukkhamūle nisīdiṁ tena kho pana
samayena aññataro ājīvako kusinārāyaṁ mandāravapupphaṁ gahetvā
pāvaṁ addhānamaggapaṭipanno hoti addasaṁ kho ahaṁ āvuso taṁ
ājīvakaṁ dūrato va āgacchantaṁ disvāna taṁ ājīvakaṁ etadavocaṁ
apāvuso amhākaṁ satthāraṁ jānāsīti āmāvuso jānāmi
ajja sattāhaparinibbuto samaṇo gotamo tato me idaṁ
mandāravapupphaṁ gahitanti tatrāvuso ye te bhikkhū avītarāgā
appekacce bāhā paggayha kandanti chinnapādāva patanti 1-
āvaṭṭanti vivaṭṭanti atikhippaṁ bhagavā parinibbuto atikhippaṁ
sugato parinibbuto atikhippaṁ cakkhuṁ loke antarahitanti ye
pana te bhikkhū vītarāgā te satā sampajānā adhivāsenti
aniccā saṅkhārā taṁ kutettha labbhāti athakhvāhaṁ āvuso
te bhikkhū etadavocaṁ alaṁ āvuso mā socittha mā paridevittha
nanvetaṁ āvuso bhagavatā paṭikacceva akkhātaṁ sabbeheva piyehi

footnote: 1 ma. chinnapātaṁ papatanti. yu. chinnapapātaṁ papatanti.

page number: 380

manāpehi nānābhāvo vinābhāvo aññathābhāvo taṁ kutettha
āvuso 1- labbhā yantaṁ jātaṁ bhūtaṁ saṅkhataṁ palokadhammaṁ taṁ vata
mā palujjīti netaṁ ṭhānaṁ vijjatīti tena kho panāvuso samayena
subhaddo nāma vuḍḍhapabbajito tassaṁ parisāyaṁ nisinno hoti
athakho (pts. vin ii, 285) āvuso subhaddo vuḍḍhapabbajito te bhikkhū etadavoca
alaṁ āvuso mā socittha mā paridevittha sumuttā mayaṁ tena
mahāsamaṇena upaddūtā ca mayaṁ homa idaṁ vo kappati idaṁ
vo na kappatīti idāni pana mayaṁ yaṁ icchissāma taṁ karissāma
yaṁ na icchissāma na taṁ karissāmāti handa mayaṁ āvuso
dhammañca vinayañca saṅgāyāma pure adhammo dippati dhammo
paṭibāhiyati avinayo dippati vinayo paṭibāhiyati pure
adhammavādino balavanto honti dhammavādino dubbalā honti
avinayavādino balavanto honti vinayavādino dubbalā hontīti.

[615] tenahi bhante thero bhikkhū uccinātūti. athakho
āyasmā mahākassapo ekenūnapañcārahantasatāni uccini. bhikkhū
āyasmantaṁ mahākassapaṁ etadavocuṁ ayaṁ bhante āyasmā ānando
kiñcāpi sekkho samāno abhabbo chandā dosā mohā bhayā
agatiṁ gantuṁ bahu canena bhagavato santike dhammo ca vinayo
ca pariyatto tenahi bhante thero āyasmantaṁpi ānandaṁ

footnote: 1 idaṁ ālapanaṁ atirekaṁ maññe.

page number: 381

uccinātūti. athakho āyasmā mahākassapo āyasmantaṁpi ānandaṁ
uccini. athakho therānaṁ bhikkhūnaṁ etadahosi kattha nu kho
mayaṁ dhammañca vinayañca saṅgāyeyyāmāti. athakho therānaṁ
bhikkhūnaṁ etadahosi rājagahaṁ kho mahāgocaraṁ pahūtasenāsanaṁ yannūna
mayaṁ rājagahe vassaṁ vasantā dhammañca vinayañca saṅgāyeyyāma
na aññe bhikkhū rājagahe vassaṁ upagaccheyyunti. athakho
āyasmā mahākassapo saṅghaṁ ñāpesi suṇātu me āvuso
saṅgho yadi saṅghassa pattakallaṁ saṅgho imāni pañca bhikkhusatāni
sammanneyya rājagahe vassaṁ vasantāni 1- dhammañca vinayañca saṅgāyituṁ
na aññehi bhikkhūhi rājagahe vassaṁ vasitabbanti. esā ñatti.
suṇātu me āvuso saṅgho saṅgho imāni pañca bhikkhusatāni
sammannati rājagahe vassaṁ vasantāni dhammañca vinayañca saṅgāyituṁ
na aññehi bhikkhūhi rājagahe vassaṁ vasitabbanti. yassāyasmato
khamati imesaṁ pañcannaṁ bhikkhusatānaṁ sammati rājagahe vassaṁ vasantānaṁ 2-
dhammañca vinayañca saṅgāyituṁ na aññehi bhikkhūhi rājagahe
vassaṁ vasitabbanti so tuṇhassa yassa nakkhamati so bhāseyya.
sammatāni 3- saṅghena imāni pañca bhikkhusatāni rājagahe vassaṁ
vasantāni dhammañca vinayañca saṅgāyituṁ na aññehi bhikkhūhi
rājagahe vassaṁ vasitabbanti. khamati saṅghassa tasmā tuṇhī.

footnote: 1 (pts. vin ii, 286) yu. vasantā. 2 yu. vasantā. 3 yu. sammatā.

page number: 382

evametaṁ dhārayāmīti.

[616] athakho therā bhikkhū rājagahaṁ agamaṁsu dhammañca vinayañca
saṅgāyituṁ. athakho therānaṁ bhikkhūnaṁ etadahosi bhagavatā kho
āvuso khaṇḍaphullapaṭisaṅkharaṇaṁ vaṇṇitaṁ handa mayaṁ āvuso
paṭhamaṁ māsaṁ khaṇḍaphullaṁ paṭisaṅkharoma majjhimaṁ māsaṁ sannipatitvā
dhammañca vinayañca saṅgāyissāmāti. athakho therā bhikkhū paṭhamaṁ
māsaṁ khaṇḍaphullaṁ paṭisaṅkhariṁsu.

[617] athakho āyasmā ānando sve sannipāto na
kho me taṁ paṭirūpaṁ yohaṁ sekkho samāno sannipātaṁ gaccheyyanti
bahudeva rattiṁ kāyagatāya satiyā vītināmetvā rattiyā paccūsasamayaṁ
nipajjissāmīti kāyaṁ āvaṭṭesi 1-. appattañca sīsaṁ bimbohanaṁ.
bhūmito ca pādā muttā. etasmiṁ antare anupādāya āsavehi
cittaṁ vimucci. athakho āyasmā ānando arahā samāno
sannipātaṁ agamāsi.

[618] athakho āyasmā mahākassapo saṅghaṁ ñāpesi suṇātu
me āvuso saṅgho yadi saṅghassa pattakallaṁ ahaṁ upāliṁ vinayaṁ
puccheyyanti. āyasmā upāli saṅghaṁ ñāpesi suṇātu me
bhante saṅgho yadi saṅghassa pattakallaṁ ahaṁ āyasmatā
mahākassapena vinayaṁ puṭṭho vissajjeyyanti. athakho āyasmā
mahākassapo āyasmantaṁ upāliṁ etadavoca paṭhamaṁ āvuso

footnote: 1 yu. āvajjesi.

page number: 383

upāli pārājikaṁ kattha paññattanti. vesāliyā bhanteti. kaṁ
ārabbhāti. sudinnaṁ kalandaputtaṁ ārabbhāti. kismiṁ vatthusminti.
methunadhammeti. athakho āyasmā mahākassapo āyasmantaṁ
upāliṁ paṭhamassa pārājikassa vatthumpi pucchi nidānampi pucchi
puggalampi pucchi paññattimpi pucchi anuppaññattimpi pucchi
āpattimpi pucchi anāpattimpi pucchi dutiyampanāvuso upāli
pārājikaṁ kattha paññattanti. rājagahe bhanteti. kaṁ ārabbhāti.
dhaniyaṁ kumbhakāraputtaṁ ārabbhāti. kismiṁ vatthusminti. adinnādāneti.
athakho āyasmā mahākassapo āyasmantaṁ upāliṁ
dutiyassa pārājikassa vatthumpi pucchi nidānampi pucchi puggalampi
pucchi paññattimpi pucchi anuppaññattimpi pucchi āpattimpi
pucchi anāpattimpi pucchi tatiyampanāvuso upāli pārājikaṁ
kattha paññattanti. vesāliyā bhanteti. (pts. vin ii, 287) kaṁ ārabbhāti.
sambahule bhikkhū ārabbhāti. kismiṁ vatthusminti. manussaviggaheti.
athakho āyasmā mahākassapo āyasmantaṁ upāliṁ tatiyassa pārājikassa
vatthumpi pucchi nidānampi pucchi puggalampi pucchi paññattimpi
pucchi anuppaññattimpi pucchi āpattimpi pucchi anāpattimpi
pucchi catutthampanāvuso upāli pārājikaṁ kattha paññattanti.
vesāliyā bhanteti. kaṁ ārabbhāti. vaggumudātīriye bhikkhū
ārabbhāti. kismiṁ vatthusminti. uttarimanussadhammeti. athakho

page number: 384

āyasmā mahākassapo āyasmantaṁ upāliṁ catutthassa pārājikassa
vatthumpi pucchi nidānampi pucchi puggalampi pucchi paññattimpi
pucchi anuppaññattimpi pucchi āpattimpi pucchi anāpattimpi
pucchi eteneva upāyena ubhatovinaye 1- pucchi. puṭṭho puṭṭho
āyasmā upāli vissajjesi.

[619] athakho āyasmā mahākassapo saṅghaṁ ñāpesi suṇātu
me āvuso saṅgho yadi saṅghassa pattakallaṁ ahaṁ ānandaṁ
dhammaṁ puccheyyanti. āyasmā ānando saṅghaṁ ñāpesi suṇātu
me bhante saṅgho yadi saṅghassa pattakallaṁ ahaṁ āyasmatā
mahākassapena dhammaṁ puṭṭho vissajjeyyanti. athakho āyasmā
mahākassapo āyasmantaṁ ānandaṁ etadavoca brahmajālaṁ āvuso
ānanda kattha bhāsitanti. antarā ca bhante rājagahaṁ antarā
ca nāḷandaṁ rājāgāre 2- ambalaṭṭhikāyāti 3-. kaṁ ārabbhāti.
suppiyañca paribbājakaṁ brahmadattañca māṇavanti. athakho
āyasmā mahākassapo āyasmantaṁ ānandaṁ brahmajālassa nidānampi
pucchi puggalampi pucchi sāmaññaphalaṁ panāvuso ānanda kattha
bhāsitanti. rājagahe bhante jīvakambavaneti. kena saddhinti.
ajātasattunā vedehiputtena saddhinti. athakho āyasmā
mahākassapo āyasmantaṁ ānandaṁ sāmaññaphalassa nidānampi pucchi

footnote: 1 ma. ubhatovibhaṅge. 2 ma. yu. rājagārake. 3 yu. ambalaṭṭhikāyanti.

page number: 385

puggalampi pucchi eteneva upāyena pañca nikāye pucchi.
puṭṭho puṭṭho āyasmā ānando vissajjesi.

[620] athakho āyasmā ānando there bhikkhū etadavoca
bhagavā maṁ bhante parinibbānakāle evamāha ākaṅkhamāno ānanda
saṅgho mamaccayena khuddānukhuddakāni sikkhāpadāni samūhaneyyāti.
pucchi pana tvaṁ āvuso ānanda bhagavantaṁ katamāni pana bhante
khuddānukhuddakāni sikkhāpadānīti. na khvāhaṁ bhante bhagavantaṁ
pucchiṁ katamāni pana bhante khuddānukhuddakāni sikkhāpadānīti.
ekacce therā evamāhaṁsu cattāri pārājikāni ṭhapetvā avasesāni
khuddānukhuddakāni sikkhāpadānīti. ekacce therā evamāhaṁsu
cattāri pārājikāni (pts. vin ii, 288) ṭhapetvā terasa saṅghādisese ṭhapetvā avasesāni
khuddānukhuddakāni sikkhāpadānīti. ekacce therā evamāhaṁsu
cattāri pārājikāni ṭhapetvā terasa saṅghādisese ṭhapetvā dve
aniyate ṭhapetvā avasesāni khuddānukhuddakāni sikkhāpadānīti.
ekacce therā evamāhaṁsu cattāri pārājikāni ṭhapetvā terasa
saṅghādisese ṭhapetvā dve aniyate ṭhapetvā tiṁsa nissaggiye
pācittiye ṭhapetvā avasesāni khuddānukhuddakāni sikkhāpadānīti.
ekacce therā evamāhaṁsu cattāri pārājikāni ṭhapetvā terasa
saṅghādisese ṭhapetvā dve aniyate ṭhapetvā tiṁsa nissaggiye
pācittiye ṭhapetvā dvenavuti pācittiye ṭhapetvā avasesāni

page number: 386

khuddānukhuddakāni sikkhāpadānīti. ekacce therā evamāhaṁsu
cattāri pārājikāni ṭhapetvā terasa saṅghādisese ṭhapetvā dve
aniyate ṭhapetvā tiṁsa nissaggiye pācittiye ṭhapetvā dvenavuti
pācittiye ṭhapetvā cattāro 1- pāṭidesanīye ṭhapetvā avasesāni
khuddānukhuddakāni sikkhāpadānīti.

[621] athakho āyasmā mahākassapo saṅghaṁ ñāpesi suṇātu
me āvuso saṅgho santamhākaṁ sikkhāpadāni gihigatāni gihinopi
jānanti 2- idaṁ vo samaṇānaṁ sakyaputtiyānaṁ kappati idaṁ vo
na kappatīti. sace mayaṁ khuddānukhuddakāni sikkhāpadāni samūhanissāma
bhavissanti vattāro dhūmakālikaṁ samaṇena gotamena sāvakānaṁ
sikkhāpadaṁ paññattaṁ yāvimesaṁ satthā aṭṭhāsi tāvime sikkhāpadesu
sikkhiṁsu yato imesaṁ satthā parinibbuto nadānīme sikkhāpadesu
sikkhantīti. yadi saṅghassa pattakallaṁ saṅgho appaññattaṁ na
paññāpeyya paññattaṁ na samucchindeyya yathāpaññattesu
sikkhāpadesu samādāya vatteyya. esā ñatti. suṇātu me āvuso
saṅgho santamhākaṁ sikkhāpadāni gihigatāni gihinopi jānanti
idaṁ vo samaṇānaṁ sakyaputtiyānaṁ kappati idaṁ vo na kappatīti.
sace mayaṁ khuddānukhuddakāni sikkhāpadāni samūhanissāma bhavissanti
vattāro dhūmakālikaṁ samaṇena gotamena sāvakānaṁ sikkhāpadaṁ

footnote: 1 yu. cattāri. 2 yu. gihīpi no jānanti.

page number: 387

paññattaṁ yāvimesaṁ satthā aṭṭhāsi tāvime sikkhāpadesu
sikkhiṁsu yato imesaṁ satthā parinibbuto nadānīme sikkhāpadesu
sikkhantīti. saṅgho appaññattaṁ na paññāpeti paññattaṁ na
samucchindati yathāpaññattesu sikkhāpadesu samādāya vattati.
yassāyasmato khamati appaññattassa appaññāpanā paññattassa
asamucchedo yathāpaññattesu sikkhāpadesu samādāya vattanā
so tuṇhassa yassa nakkhamati so bhāseyya. saṅgho appaññattaṁ
na paññāpeti paññattaṁ na samucchindati yathāpaññattesu
sikkhāpadesu samādāya vattati. khamati saṅghassa tasmā
tuṇhī. evametaṁ dhārayāmīti.

[622] athakho therā bhikkhū (pts. vin ii, 289) āyasmantaṁ ānandaṁ etadavocuṁ
idante āvuso ānanda dukkaṭaṁ yaṁ tvaṁ bhagavantaṁ na pucchi
katamāni pana bhante khuddānukhuddakāni sikkhāpadānīti desehi
taṁ dukkaṭanti. ahaṁ kho bhante asatiyā bhagavantaṁ na pucchiṁ
katamāni bhante khuddānukhuddakāni sikkhāpadānīti nāhaṁ taṁ dukkaṭaṁ
passāmi apicāyasmantānaṁ saddhāya desemi taṁ dukkaṭanti.
idampi te āvuso ānanda dukkaṭaṁ yaṁ tvaṁ bhagavato vassikasāṭikaṁ
akkamitvā sibbesi desehi taṁ dukkaṭanti. ahaṁ kho bhante
na agāravena bhagavato vassikasāṭikaṁ akkamitvā sibbesiṁ nāhantaṁ
dukkaṭaṁ passāmi apicāyasmantānaṁ saddhāya desemi taṁ dukkaṭanti.

page number: 388

idampi te āvuso ānanda dukkaṭaṁ yaṁ tvaṁ mātugāmehi
bhagavato sarīraṁ paṭhamaṁ vandāpesi tāsaṁ rodantīnaṁ bhagavato sarīraṁ
assukena makkhitaṁ desehi taṁ dukkaṭanti. ahaṁ kho bhante
māyimā 1- vikāle ahesunti mātugāmehi bhagavato sarīraṁ paṭhamaṁ
vandāpesiṁ nāhantaṁ dukkaṭaṁ passāmi apicāyasmantānaṁ saddhāya
desemi taṁ dukkaṭanti. idampi te āvuso ānanda dukkaṭaṁ
yaṁ tvaṁ bhagavatā oḷārike nimitte kariyamāne oḷārike obhāse
kariyamāne na bhagavantaṁ yāci tiṭṭhatu bhagavā kappaṁ tiṭṭhatu
sugato kappaṁ bahujanahitāya bahujanasukhāya lokānukampāya atthāya
hitāya sukhāya devamanussānanti desehi taṁ dukkaṭanti. ahaṁ
kho bhante mārena pariyuṭṭhitacitto na bhagavantaṁ yāciṁ tiṭṭhatu
bhagavā kappaṁ tiṭṭhatu sugato kappaṁ bahujanahitāya bahujanasukhāya
lokānukampāya atthāya hitāya sukhāya devamanussānanti nāhantaṁ
dukkaṭaṁ passāmi apicāyasmantānaṁ saddhāya desemi taṁ dukkaṭanti.
idampi te āvuso ānanda dukkaṭaṁ yaṁ tvaṁ mātugāmassa
tathāgatappavedite dhammavinaye pabbajjaṁ ussukkaṁ akāsi desehi
taṁ dukkaṭanti. ahaṁ kho bhante ayaṁ mahāpajāpatī gotamī
bhagavato mātucchā āpādikā posikā khīrassa dāyikā bhagavantaṁ
janettiyā kālakatāya thaññaṁ pāyesīti mātugāmassa tathāgatappavedite
dhammavinaye pabbajjaṁ ussukkaṁ akāsiṁ nāhantaṁ dukkaṭaṁ passāmi

footnote: 1 ma. māyimāsaṁ.

page number: 389

apicāyasmantānaṁ saddhāya desemi taṁ dukkaṭanti.

[623] tena kho pana samayena āyasmā purāṇo dakkhiṇāgirismiṁ
cārikaṁ carati mahatā bhikkhusaṅghena saddhiṁ pañcamattehi bhikkhusatehi.
athakho āyasmā purāṇo therehi bhikkhūhi dhamme ca vinaye ca
saṅgīte dakkhiṇāgirismiṁ yathābhirantaṁ viharitvā yena rājagahaṁ
veḷuvanaṁ kalandakanivāpo yena therā bhikkhū tenupasaṅkami
upasaṅkamitvā therehi bhikkhūhi saddhiṁ paṭisammoditvā ekamantaṁ
nisīdi. ekamantaṁ nisinnaṁ kho āyasmantaṁ purāṇaṁ therā bhikkhū
etadavocuṁ therehi āvuso purāṇa dhammo ca vinayo ca saṅgīto
upehi taṁ saṅgītanti. susaṅgītāvuso therehi bhikkhūhi 1- dhammo ca
vinayo ca apica yatheva mayā bhagavato sammukhā sutaṁ sammukhā
paṭiggahitaṁ tathevāhaṁ dhāressāmīti.

[624] athakho āyasmā ānando there bhikkhū etadavoca
bhagavā maṁ bhante parinibbānakāle evamāha tenahānanda saṅgho
mamaccayena channassa bhikkhuno brahmadaṇḍaṁ āṇāpetūti. pucchi
pana tvaṁ āvuso ānanda bhagavantaṁ katamo pana bhante
brahmadaṇḍoti. pucchiṁ kho ahaṁ bhante bhagavantaṁ katamo pana
bhante brahmadaṇḍoti. channo ānanda bhikkhu yaṁ iccheyya taṁ
vadeyya bhikkhūhi channo bhikkhu neva vattabbo na ovaditabbo
na anusāsitabboti 2-. tenahāvuso ānanda tvaṁyeva channassa

footnote: 1 ma. yu. ayaṁ pāṭho natthi. 2 ma. yu. nānusāsitabboti.

page number: 390

bhikkhuno brahmadaṇḍaṁ āṇāpehīti. kathāhaṁ bhante channassa
bhikkhuno brahmadaṇḍaṁ āṇāpemi caṇḍo so bhikkhu pharusoti.
tenahāvuso ānanda bahukehi bhikkhūhi saddhiṁ gacchāhīti. evaṁ
bhanteti kho āyasmā ānando therānaṁ bhikkhūnaṁ paṭissutvā mahatā
bhikkhusaṅghena saddhiṁ pañcamattehi bhikkhusatehi nāvāya gantvā
kosambiṁ ujjavanikāya nāvāya paccorohitvā 1- rañño udenassa
uyyānassa avidūre aññatarasmiṁ rukkhamūle nisīdi.

[625] tena kho pana samayena rājā udeno uyyāne parivārehi 2-
saddhiṁ orodhena paṭivasati 3-. assosi kho rañño udenassa
orodho amhākaṁ kira ācariyo ayyo ānando uyyānassa
avidūre aññatarasmiṁ rukkhamūle nisinnoti. athakho rañño udenassa
orodho rājānaṁ udenaṁ etadavoca amhākaṁ kira deva ācariyo
ayyo ānando uyyānassa avidūre aññatarasmiṁ rukkhamūle nisinno
icchāma mayaṁ deva ayyaṁ ānandaṁ passitunti. tenahi 4- samaṇaṁ
ānandaṁ passathāti. athakho rañño udenassa orodho yenāyasmā
ānando tenupasaṅkami upasaṅkamitvā āyasmantaṁ ānandaṁ
abhivādetvā ekamantaṁ nisīdi. ekamantaṁ nisinnaṁ kho rañño
udenassa orodhaṁ āyasmā ānando dhammiyā kathāya sandassesi

footnote: 1 ma. nāvāya ujjavanikāya kosambiṁ ujjavi nāvāya paccorohitvā. yu. nāvāya
footnote: ujjavanikāya kosambiyā (pts. vin ii, 291) paccorohitvā. 2 ma. yu. paricāresi. 3 ma. yu. ayaṁ
footnote: pāṭho natthi. 4 ma. yu. tenahi tumhe.

page number: 391

samādapesi samuttejesi sampahaṁsesi. athakho rañño udenassa
orodho āyasmatā ānandena dhammiyā kathāya sandassito
samādapito samuttejito sampahaṁsito āyasmato ānandassa pañca
uttarāsaṅgasatāni pādāsi. athakho rañño udenassa orodho
āyasmato ānandassa bhāsitaṁ abhinanditvā anumoditvā uṭṭhāyāsanā
āyasmantaṁ ānandaṁ abhivādetvā padakkhiṇaṁ katvā yena rājā
udeno tenupasaṅkami.

[626] addasā kho rājā udeno orodhaṁ dūrato va āgacchantaṁ
disvāna orodhaṁ etadavoca api nu kho tumhe samaṇaṁ ānandaṁ
passathāti. apassimhā kho mayaṁ deva ayyaṁ ānandanti.
apinu 1- tumhe samaṇassa ānandassa kiñci adatthāti. adamhā
kho mayaṁ deva ayyassa ānandassa pañca uttarāsaṅgasatānīti.
rājā udeno ujjhāyati khīyati vipāceti kathaṁ hi nāma samaṇo
ānando tāvabahuṁ cīvaraṁ paṭiggahessati dussavaṇijjaṁ vā samaṇo
ānando karissati paggāhikasālaṁ 2- vā pasāressatīti. athakho rājā
udeno yenāyasmā ānando tenupasaṅkami upasaṅkamitvā
āyasmatā ānandena saddhiṁ sammodi sammodanīyaṁ kathaṁ
sārāṇīyaṁ vītisāretvā ekamantaṁ nisīdi. ekamantaṁ nisinno
kho rājā udeno āyasmantaṁ ānandaṁ etadavoca āgamā

footnote: 1 yu. api pana. 2 paṭāhikasālaṁ vātipi pāṭho vijjati.

page number: 392

nu 1- bho ānanda amhākaṁ orodhoti. āgamā kho te 2- mahārāja
orodhoti. apica 3- pana bhoto ānandassa kiñci adāsīti.
adāsi kho me mahārāja pañca uttarāsaṅgasatānīti. kiṁ pana
bhavaṁ ānando tāvabahuṁ cīvaraṁ karissatīti. ye te mahārāja
bhikkhū dubbalacīvarā tehi saddhiṁ saṁvibhajissāmīti. yāni kho pana
bho ānanda porāṇakāni dubbalacīvarāni tāni kathaṁ karissathāti.
tāni mahārāja uttarattharaṇaṁ karissāmāti. yāni pana bho ānanda
porāṇakāni uttarattharaṇāni tāni kathaṁ karissathāti. tāni
mahārāja bhisicchaviyo karissāmāti. yā pana bho ānanda
porāṇakā bhisicchaviyo tā kathaṁ karissathāti. tā mahārāja
bhummattharaṇaṁ karissāmāti. yāni pana bho ānanda porāṇakāni
bhummattharaṇāni tāni kathaṁ karissathāti. tāni mahārāja
pādapuñchaniyo karissāmāti. yā pana bho ānanda porāṇakā
pādapuñchaniyo tā kathaṁ karissathāti. tā mahārāja rajoharaṇaṁ
karissāmāti. yāni pana bho ānanda porāṇakāni rajoharaṇāni
tāni kathaṁ (pts. vin ii, 292) karissathāti. tāni mahārāja koṭṭetvā cikkhallena
madditvā paribhaṇḍaṁ limpissāmāti. athakho rājā udeno
sabbe vime samaṇā sakyaputtiyā yoniso upanenti na kulavaṁ 4-

footnote: 1 ma. āgamā nu khvidha. yu. āgamā nu khodha. 2 ma. āgamāsi kho te idha.
footnote: yu. tedha. 3 ma. yu. casaddo natthi. 4 yu. na kulāvaṁ.

page number: 393

gamentīti āyasmato ānandassa aññānipi pañca dussasatāni
pādāsi. ayañcarahi āyasmato ānandassa paṭhamaṁ cīvaraparikkhāro 1-
uppajji cīvarasahassaṁ.

[627] athakho āyasmā ānando yena ghositārāmo
tenupasaṅkami upasaṅkamitvā paññatte āsane nisīdi.
athakho āyasmā channo yenāyasmā ānando tenupasaṅkami
upasaṅkamitvā āyasmantaṁ ānandaṁ abhivādetvā ekamantaṁ nisīdi.
ekamantaṁ nisinnaṁ kho āyasmantaṁ channaṁ āyasmā ānando
etadavoca saṅghena te āvuso channa brahmadaṇḍo āṇattoti 2-.
katamo pana bhante ānanda brahmadaṇḍoti 3-. tvaṁ āvuso
channa bhikkhu 4- yaṁ iccheyyāsi taṁ vadeyyāsi bhikkhūhi tvaṁ neva
vattabbo na ovaditabbo nānusāsitabboti. nanvāhaṁ bhante
ānanda hato ettāvatā yatohaṁ bhikkhūhi neva vattabbo na
ovaditabbo nānusāsitabboti tattheva mucchito papati 5-. athakho
āyasmā channo brahmadaṇḍena aṭṭiyamāno harāyamāno jigucchamāno
eko vūpakaṭṭho appamatto ātāpī pahitatto viharanto
nacirasseva yassatthāya kulaputtā sammadeva agārasmā anagāriyaṁ
pabbajanti tadanuttaraṁ brahmacariyapariyosānaṁ diṭṭhe va dhamme
sayaṁ abhiññā sacchikatvā upasampajja vihāsi khīṇā jāti

footnote: 1 ma. yu. cīvarabhikkhā. 2 ma. yu. āṇāpitoti. 3 ma. itisaddo natthi.
footnote: 4 ma. yu. bhikkhū. 5 ma. papato.

page number: 394

vusitaṁ brahmacariyaṁ kataṁ karaṇīyaṁ nāparaṁ itthattāyāti
abbhaññāsi. aññataro ca panāyasmā channo arahataṁ ahosi.
athakho āyasmā channo arahattaṁ patto yenāyasmā ānando
tenupasaṅkami upasaṅkamitvā āyasmantaṁ ānandaṁ etadavoca
paṭippassambhehīdāni 1- me bhante ānanda brahmadaṇḍanti.
yadaggena tayā āvuso channa arahattaṁ sacchikataṁ tadaggena te
brahmadaṇḍo paṭippassaddhoti.

[628] imāya kho pana vinayasaṅgītiyā pañca bhikkhusatāni anūnāni
anadhikāni ahesuṁ. tasmāyaṁ vinayasaṅgīti pañcasatikāti 2- vuccatīti.
pañcasatikakkhandhakaṁ niṭṭhitaṁ ekādasamaṁ.
imamhi khandhake vatthū 3- tevīsati.
----------
tassuddānaṁ

[629] parinibbute hi sambuddhe thero ca 4- kassapavhayo
āmantayi bhikkhugaṇaṁ saddhammamanupālako
pāvāyaddhānamaggamhi subhaddena paveditaṁ
saṅgāyissāma saddhammaṁ adhammo pure dippati
ekenūnapañcasataṁ ānandampi ca uccini
dhammavinayasaṅgītiṁ vasanto 5- guhamuttame

footnote: 1 ma. yu. paṭippassambhehidāni. 2 yu. pañcasatīti. 3 yu. vatthu. 4 yu. casaddo
footnote: natthi. 5 yu. vassanto.

page number: 395

upāliṁ vinayaṁ pucchi suttantānandapaṇḍitaṁ
piṭakaṁ tīṇi saṅgītaṁ 1- akaṁsu jinasāvakā.
khuddānukhuddakā 2- nānā yathāpaññattavattanā 3-.
na pucchi akkamitvāpi 4- vandāpesi na yāci ca
pabbajjaṁ mātugāmassa saddhāya dukkaṭāni me.
purāṇo brahmadaṇḍaṁ ca orodho udenena saha
tāva bahu dubbalañca uttarattharaṇā bhisi
bhummattharaṇā puñchaniyo rajo cikkhallamaddanā
sahassacīvaraṁ uppajji paṭhamānandassavhayā 5-.
tajjito brahmadaṇḍena catusaccaṁ apāpuṇi.
vasībhūtā pañcasatā tasmā pañcasatā itīti 6-.
-----------

footnote: 1 ma. yu. saṅgitiṁ. 2 ma. yu. khuddānukhuddake. 3 ma. yathāpaññattivattanā.
footnote: yu. yathāpaññattiṁ vattanā. 4 ma. akkamitvāna. yu. akkamitvā. 5 ma. yu.
footnote: paṭhamānandassavhayo. (pts. vin ii, 294) 6 ma. yu. pañcasatī iti.

page number: 396

sattasatikakkhandhakaṁ

[630] tena kho pana samayena vassasataparinibbute bhagavati
vesālikā vajjiputtakā bhikkhū vesāliyaṁ dasa vatthūni dīpenti
kappati siṅgiloṇakappo kappati dvaṅgulakappo kappati
gāmantarakappo kappati āvāsakappo kappati anumatikappo
kappati āciṇṇakappo kappati amathitakappo kappati jalogiṁ 1-
pātuṁ kappati adasakaṁ nisīdanaṁ kappati jātarūparajatanti.

[631] tena kho pana samayena āyasmā yaso kākaṇḍakaputto
vajjīsu cārikañcaramāno yena vesālī tadavasari. tatra sudaṁ
āyasmā yaso kākaṇḍakaputto vesāliyaṁ viharati mahāvane
kūṭāgārasālāyaṁ.

[632] tena kho pana samayena vesālikā vajjiputtakā bhikkhū
tadahuposathe kaṁsacāṭiṁ 2- udakena pūretvā majjhe bhikkhusaṅghassa
ṭhapetvā āgatāgate 3- vesālike upāsake evaṁ vadenti dethāvuso
saṅghassa kahāpaṇampi aḍḍhampi pādampi māsakarūpampi bhavissati
saṅghassa parikkhārena karaṇīyanti. evaṁ vutte āyasmā yaso
kākaṇḍakaputto vesālike upāsake etadavoca mā āvuso
adattha saṅghassa kahāpaṇampi aḍḍhampi pādampi māsakarūpampi

footnote: 1 yu. jalogi. 2 ma. yu. rā. kaṁsapāṭiṁ. 3 yu. rā. āgate.

page number: 397

na kappati samaṇānaṁ sakyaputtiyānaṁ jātarūparajataṁ na sādiyanti
samaṇā sakyaputtiyā jātarūparajataṁ nappaṭiggaṇhanti samaṇā
sakyaputtiyā jātarūparajataṁ nikkhittamaṇisuvaṇṇā samaṇā
sakyaputtiyā apetajātarūparajatāti. evampi kho vesālikā upāsakā
āyasmatā yasena kākaṇḍakaputtena vuccamānā adaṁsuyeva saṅghassa
kahāpaṇampi aḍḍhampi pādampi māsakarūpampi. athakho vesālikā
vajjiputtakā bhikkhū tassā rattiyā (pts. vin ii, 295) accayena taṁ hiraññaṁ bhikkhuggena 1-
paṭivisaṁ ṭhapetvā bhājesuṁ. athakho vesālikā vajjiputtakā bhikkhū
āyasmantaṁ yasaṁ kākaṇḍakaputtaṁ etadavocuṁ eso te āvuso
yasa hiraññassa paṭivisoti. natthi me āvuso hiraññassa
paṭiviso nāhaṁ hiraññaṁ sādiyāmīti.

[633] athakho vesālikā vajjiputtakā bhikkhū ayaṁ āvuso
yaso kākaṇḍakaputto upāsake saddhe pasanne akkosati paribhāsati
appasādaṁ karoti handassa mayaṁ paṭisāraṇīyakammaṁ karomāti.
te tassa paṭisāraṇīyakammaṁ akaṁsu. athakho āyasmā yaso
kākaṇḍakaputto vesālike vajjiputtake bhikkhū etadavoca bhagavatā
āvuso paññattaṁ paṭisāraṇīyakammakatassa bhikkhuno anudūto
dātabboti detha me āvuso anudūtaṁ bhikkhunti. athakho vesālikā
vajjiputtakā bhikkhū ekaṁ bhikkhuṁ sammannitvā āyasmato yasassa
kākaṇḍakaputtassa anudūtaṁ adaṁsu. athakho āyasmā yaso

footnote: 1 ma. yu. bhikkhaggena.

page number: 398

kākaṇḍakaputto anudūtena bhikkhunā saddhiṁ vesāliṁ pavisitvā
vesālike upāsake etadavoca ahaṁ kirāyasmante upāsake saddhe
pasanne akkosāmi paribhāsāmi appasādaṁ karomi yohaṁ adhammaṁ
adhammoti vadāmi dhammaṁ dhammoti vadāmi avinayaṁ avinayoti
vadāmi vinayaṁ vinayoti vadāmi.

[634] ekamidaṁ āvuso samayaṁ bhagavā sāvatthiyaṁ viharati jetavane
anāthapiṇḍikassa ārāme. tatra kho āvuso bhagavā bhikkhū
āmantesi cattārome bhikkhave candimasuriyānaṁ upakkilesā yehi
upakkilesehi upakkiliṭṭhā candimasuriyā na tapanti na bhāsanti
na virocanti. katame cattāro. abbhaṁ bhikkhave candimasuriyānaṁ
upakkileso yena upakkilesena upakkiliṭṭhā candimasuriyā na tapanti
na bhāsanti na virocanti mahikā bhikkhave candimasuriyānaṁ upakkileso
yena upakkilesena upakkiliṭṭhā candimasuriyā na tapanti na
bhāsanti na virocanti dhūmarajo bhikkhave candimasuriyānaṁ upakkileso
yena upakkilesena upakkiliṭṭhā candimasuriyā na tapanti na bhāsanti
virocanti rāhu bhikkhave asurindo candimasuriyānaṁ upakkileso yena
upakkilesena upakkiliṭṭhā candimasuriyā na tapanti na bhāsanti
na virocanti ime kho bhikkhave cattāro candimasuriyānaṁ
upakkilesā yehi upakkilesehi upakkiliṭṭhā candimasuriyā na tapanti
na bhāsanti na virocanti evameva kho bhikkhave cattārome

page number: 399

samaṇabrāhmaṇānaṁ upakkilesā yehi upakkilesehi upakkiliṭṭhā
eke samaṇabrāhmaṇā na tapanti na bhāsanti na virocanti.
katame cattāro. santi bhikkhave eke samaṇabrāhmaṇā suraṁ
pivanti merayaṁ pivanti surāmerayapānā appaṭiviratā ayaṁ bhikkhave
paṭhamo samaṇabrāhmaṇānaṁ upakkileso yena upakkilesena
upakkiliṭṭhā eke samaṇabrāhmaṇā na tapanti na bhāsanti na
virocanti puna caparaṁ bhikkhave eke samaṇabrāhmaṇā methunaṁ
dhammaṁ paṭisevanti methunadhammā appaṭiviratā ayaṁ bhikkhave dutiyo
samaṇabrāhmaṇānaṁ upakkileso yena upakkilesena upakkiliṭṭhā
eke samaṇabrāhmaṇā na tapanti na bhāsanti na virocanti
puna caparaṁ bhikkhave eke samaṇabrāhmaṇā jātarūparajataṁ sādiyanti
jātarūparajatappaṭiggahaṇā appaṭiviratā ayaṁ bhikkhave tatiyo
samaṇabrāhmaṇānaṁ upakkileso yena upakkilesena upakkiliṭṭhā
eke samaṇabrāhmaṇā na tapanti na bhāsanti na virocanti
puna caparaṁ bhikkhave eke samaṇabrāhmaṇā micchājīvena jīvitaṁ
kappenti micchājīvā appaṭiviratā ayaṁ bhikkhave catuttho
samaṇabrāhmaṇānaṁ upakkileso yena upakkilesena upakkiliṭṭhā
eke samaṇabrāhmaṇā na tapanti na bhāsanti na virocanti ime
kho bhikkhave cattāro samaṇabrāhmaṇānaṁ upakkilesā yehi
upakkilesehi upakkiliṭṭhā eke samaṇabrāhmaṇā na tapanti na

page number: 400

bhāsanti na virocantīti 1-. idamavocāvuso bhagavā idaṁ vatvāna
sugato athāparaṁ etadavoca satthā

[635] rāgadosaparikliṭṭhā 2- eke samaṇabrāhmaṇā
avijjānīvutā posā piyarūpābhinandino
suraṁ pivanti merayaṁ paṭisevanti methunaṁ
rajataṁ jātarūpañca sādiyanti aviddasū
micchājīvena jīvanti eke samaṇabrāhmaṇā
ete upakkilesā vuttā buddhenādiccabandhunā
yehi upakkilesehi upakkiliṭṭhā eke samaṇabrāhmaṇā
na tapanti na bhāsanti 3- asuddhā sarajā migā 4-
andhakārena onaddhā taṇhādāsā sanettikā
vaḍḍhenti kaṭasiṁ ghoraṁ ādiyanti punabbhavanti.

[636] evaṁvādī kirāhaṁ āyasmante upāsake saddhe pasanne
akkosāmi paribhāsāmi appasādaṁ karomi yohaṁ adhammaṁ
adhammoti vadāmi dhammaṁ dhammoti vadāmi avinayaṁ avinayoti
vadāmi vinayaṁ vinayoti vadāmi.

[637] ekamidaṁ āvuso samayaṁ bhagavā rājagahe viharati veḷuvane
kalandakanivāpe. tena kho pana 5- samayena rājantepure rājaparisāyaṁ

footnote: 1 ma. yu. itisaddo natthi. 2 yu. rāgadosaparikkiliṭṭhā. 3 ito paraṁ na
footnote: virocanti te sadātipi pāṭho vijjati. 4 ma. yu. magā. 5 yu. panāvuso.

page number: 401

sannisinnānaṁ sannipatitānaṁ ayamantarā kathā udapādi kappati
samaṇānaṁ sakyaputtiyānaṁ jātarūparajataṁ sādiyanti samaṇā
sakyaputtiyā jātarūparajataṁ paṭiggaṇhanti samaṇā sakyaputtiyā
jātarūparajatanti. tena kho panāvuso samayena maṇicūḷako gāmaṇī
tassaṁ parisāyaṁ nisinnako 1- hoti. athakho āvuso maṇicūḷako
gāmaṇī taṁ parisaṁ etadavoca mā ayyā 2- evaṁ avacuttha na
kappati (pts. vin ii, 297) samaṇānaṁ sakyaputtiyānaṁ jātarūparajataṁ na sādiyanti samaṇā
sakyaputtiyā jātarūparajataṁ nappaṭiggaṇhanti samaṇā sakyaputtiyā
jātarūparajataṁ nikkhittamaṇisuvaṇṇā samaṇā sakyaputtiyā
apetajātarūparajatāti. asakkhi kho āvuso maṇicūḷako gāmaṇī taṁ
parisaṁ saññāpetuṁ. athakho āvuso maṇicūḷako gāmaṇī taṁ parisaṁ
saññāpetvā yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi. ekamantaṁ nisinno kho
āvuso maṇicūḷako gāmaṇī bhagavantaṁ etadavoca idha bhante
rājantepure rājaparisāyaṁ sannisinnānaṁ sannipatitānaṁ ayamantarā kathā
udapādi kappati samaṇānaṁ sakyaputtiyānaṁ jātarūparajataṁ sādiyanti
samaṇā sakyaputtiyā jātarūparajataṁ paṭiggaṇhanti samaṇā
sakyaputtiyā jātarūparajatanti evaṁ vutte ahaṁ bhante taṁ parisaṁ
etadavocaṁ mā ayyā 2- evaṁ avacuttha na kappati samaṇānaṁ
sakyaputtiyānaṁ jātarūparajataṁ na sādiyanti samaṇā sakyaputtiyā

footnote: 1 ma. yu. nisinno. 2 yu. ayyo.

page number: 402

jātarūparajataṁ nappaṭiggaṇhanti samaṇā sakyaputtiyā jātarūparajataṁ
nikkhittamaṇisuvaṇṇā samaṇā sakyaputtiyā apetajātarūparajatāti
asakkhiṁ kho ahaṁ bhante taṁ parisaṁ saññāpetuṁ kaccāhaṁ bhante
evaṁ byākaramāno vuttavādī ceva bhagavato homi na ca bhagavantaṁ
abhūtena abbhācikkhāmi dhammassa cānudhammaṁ 1- byākaromi na ca
koci sahadhammiko vādānuvādo gārayhaṁ ṭhānaṁ āgacchatīti. taggha
tvaṁ gāmaṇi evaṁ byākaramāno vuttavādī ceva me hosi 2- na
ca maṁ abhūtena abbhācikkhasi dhammassa cānudhammaṁ byākarosi
na ca koci sahadhammiko vādānuvādo gārayhaṁ ṭhānaṁ āgacchati
na hi gāmaṇi kappati samaṇānaṁ sakyaputtiyānaṁ jātarūparajataṁ na
sādiyanti samaṇā sakyaputtiyā jātarūparajataṁ nappaṭiggaṇhanti
samaṇā sakyaputtiyā jātarūparajataṁ nikkhittamaṇisuvaṇṇā samaṇā
sakyaputtiyā apetajātarūparajatā yassa kho gāmaṇi jātarūparajataṁ
kappati pañcapi kāmaguṇā tassa kappanti 3- yassa pañca
kāmaguṇā kappanti ekaṁsenetaṁ 4- gāmaṇi dhāreyyāsi assamaṇadhammo
asakyaputtiyadhammoti apicāhaṁ gāmaṇi evaṁ vadāmi tiṇaṁ
tiṇatthikena pariyesitabbaṁ dāruṁ 5- dārutthikena pariyesitabbaṁ sakaṭaṁ
sakaṭatthikena pariyesitabbaṁ puriso purisatthikena pariyesitabbo na
tvevāhaṁ gāmaṇi kenaci pariyāyena jātarūparajataṁ sāditabbaṁ

footnote: 1 yu. vā anudhammaṁ. 2 ma. me ahosi. yu. meti natthi. 3 ma. yu. pañcapi
footnote: tassa kāmaguṇā kappanti. 4 yu. ekaṁsena. 5 ma. dārū.

page number: 403

pariyesitabbanti vadāmīti evaṁvādī kirāhaṁ āyasmante upāsake
saddhe pasanne akkosāmi paribhāsāmi appasādaṁ karomi yohaṁ
adhammaṁ adhammoti vadāmi dhammaṁ dhammoti vadāmi avinayaṁ
avinayoti vadāmi vinayaṁ vinayoti vadāmi.

[638] ekamidaṁ āvuso samayaṁ bhagavā tattheva 1- rājagahe
āyasmantaṁ upanandaṁ sakyaputtaṁ ārabbha jātarūparajataṁ paṭikkhipi
sikkhāpadañca paññāpesi. evaṁvādī kirāhaṁ āyasmante upāsake
saddhe pasanne akkosāmi paribhāsāmi appasādaṁ karomi yohaṁ
adhammaṁ adhammoti vadāmi dhammaṁ dhammoti vadāmi avinayaṁ
avinayoti vadāmi vinayaṁ vinayoti vadāmīti.
evaṁ vutte vesālikā upāsakā āyasmantaṁ yasaṁ kākaṇḍakaputtaṁ
etadavocuṁ eko va bhante ayyo yaso kākaṇḍakaputto
samaṇo sakyaputtiyo sabbe vime assamaṇā asakyaputtiyā vasatu
bhante ayyo yaso kākaṇḍakaputto vesāliyaṁ mayaṁ ayyassa
yasassa kākaṇḍakaputtassa ussukkaṁ karissāma cīvarapiṇḍapāta-
senāsanagilānapaccayabhesajjaparikkhārānanti. athakho āyasmā yaso
kākaṇḍakaputto vesālike upāsake saññāpetvā anudūtena
bhikkhunā saddhiṁ ārāmaṁ agamāsi.

[639] athakho vesālikā vajjiputtakā bhikkhū anudūtaṁ bhikkhuṁ
pucchiṁsu khamāpitā āvuso yasena kākaṇḍakaputtena vesālikā

footnote: 1 ma. ayaṁ pāṭho natthi.

page number: 404

upāsakāti. upāsakehi 1- pāpikaṁ no āvuso kataṁ eko va
yaso kākaṇḍakaputto samaṇo sakyaputtiyo kato sabbe va
mayaṁ assamaṇā asakyaputtiyā katāti. athakho vesālikā
vajjiputtakā bhikkhū ayaṁ āvuso yaso kākaṇḍakaputto amhehi
asammato gihīnaṁ pakāsesi handassa mayaṁ ukkhepanīyakammaṁ karomāti.
te tassa ukkhepanīyakammaṁ kattukāmā sannipatiṁsu. athakho
āyasmā yaso kākaṇḍakaputto vehāsaṁ abbhuggantvā kosambiyaṁ
paccuṭṭhāsi. athakho āyasmā yaso kākaṇḍakaputto
pāṭheyyakānañca avantidakkhiṇāpathakānañca bhikkhūnaṁ santike dūtaṁ
pāhesi āgacchantu āyasmantā imaṁ adhikaraṇaṁ ādiyissāma yāva 2-
pure adhammo dippati dhammo paṭibāhiyati avinayo dippati vinayo
paṭibāhiyati pure adhammavādino balavanto honti dhammavādino
dubbalā honti avinayavādino balavanto honti vinayavādino
dubbalā hontīti.

[640] tena kho pana samayena āyasmā sambhūto sāṇavāsī
ahogaṅge pabbate paṭivasati. athakho āyasmā yaso
kākaṇḍakaputto yena ahogaṅgo pabbato yenāyasmā sambhūto
sāṇavāsī tenupasaṅkami upasaṅkamitvā āyasmantaṁ sambhūtaṁ

footnote: 1 yu. ayaṁ pāṭho natthi. 2 ma. yu. yāvasaddo natthi.

page number: 405

sāṇavāsiṁ abhivādetvā ekamantaṁ nisīdi. ekamantaṁ nisinno
kho āyasmā yaso kākaṇḍakaputto āyasmantaṁ sambhūtaṁ sāṇavāsiṁ
etadavoca ime bhante vesālikā vajjiputtakā bhikkhū vesāliyaṁ
dasa vatthūni dīpenti kappati siṅgiloṇakappo kappati dvaṅgulakappo
kappati gāmantarakappo kappati āvāsakappo kappati
anumatikappo kappati āciṇṇakappo kappati amathitakappo
kappati jalogiṁ pātuṁ kappati adasakaṁ nisīdanaṁ kappati jātarūparajatanti
handa mayaṁ bhante imaṁ adhikaraṇaṁ ādiyāma 1- pure
adhammo dippati dhammo paṭibāhiyati avinayo dippati vinayo
paṭibāhiyati pure adhammavādino balavanto honti dhammavādino
dubbalā honti avinayavādino balavanto honti vinayavādino
dubbalā hontīti. evamāvusoti kho āyasmā sambhūto sāṇavāsī
āyasmato yasassa kākaṇḍakaputtassa paccassosi. athakho
saṭṭhimattā pāṭheyyakā bhikkhū sabbe āraññakā 2- sabbe piṇḍapātikā
sabbe paṁsukūlikā sabbe tecīvarikā sabbe va arahanto ahogaṅge
pabbate sannipatiṁsu. asītimattā 3- avantidakkhiṇāpathakā bhikkhū
appekacce āraññakā appekacce piṇḍapātikā appekacce
paṁsukūlikā appekacce tecīvarikā sabbe va arahanto ahogaṅge
pabbate sannipatiṁsu.

footnote: 1 ma. yu. ādiyissāma. 2 ma. āraññikā. 3 ma. yu. athāsītimattā.

page number: 406

[641] athakho therānaṁ bhikkhūnaṁ mantayamānānaṁ etadahosi idaṁ
kho adhikaraṇaṁ kakkhaḷañca vāḷañca kathaṁ nu kho mayaṁ pakkhaṁ
labheyyāma yena mayaṁ imasmiṁ adhikaraṇe balavantatarā assāmāti.
tena kho pana samayena āyasmā revato soreyye paṭivasati
bahussuto āgatāgamo dhammadharo vinayadharo mātikādharo paṇḍito
viyatto medhāvī lajjī kukkuccako sikkhākāmo. athakho therānaṁ
bhikkhūnaṁ etadahosi ayaṁ kho āyasmā revato soreyye paṭivasati
bahussuto āgatāgamo dhammadharo vinayadharo mātikādharo paṇḍito
viyatto medhāvī lajjī kukkuccako sikkhākāmo sace mayaṁ
āyasmantaṁ revataṁ pakkhaṁ labhissāma 1- evaṁ mayaṁ imasmiṁ adhikaraṇe
balavantatarā assāmāti. assosi kho āyasmā revato
dibbāya sotadhātuyā visuddhāya atikkantamānusikāya therānaṁ bhikkhūnaṁ
mantayamānānaṁ sutvānassa etadahosi idaṁ kho adhikaraṇaṁ
kakkhaḷañca vāḷañca na kho me taṁ paṭirūpaṁ yohaṁ evarūpe
adhikaraṇe osakkeyyaṁ idāni ca pana te bhikkhū āgacchissanti
sohaṁ tehi ākiṇṇo na phāsuṁ viharissāmi 2- yannūnāhaṁ paṭikacceva
gaccheyyanti. athakho āyasmā revato soreyyā saṅkassaṁ
agamāsi. athakho therā bhikkhū soreyyaṁ gantvā pucchiṁsu kahaṁ
āyasmā revatoti. te evamāhaṁsu esāyasmā revato

footnote: 1 yu. labheyyāma. 2 ma. phāsu gamissāmi. yu. gamissāmi.

page number: 407

saṅkassaṁ gatoti. athakho āyasmā revato saṅkassā kaṇṇakujjaṁ
agamāsi. athakho therā bhikkhū saṅkassaṁ gantvā pucchiṁsu kahaṁ
āyasmā revatoti. te evamāhaṁsu esāyasmā revato
kaṇṇakujjaṁ gatoti. athakho āyasmā revato kaṇṇakujjā
udumbaraṁ agamāsi. athakho (pts. vin ii, 300) therā bhikkhū kaṇṇakujjaṁ gantvā
pucchiṁsu kahaṁ āyasmā revatoti. te evamāhaṁsu esāyasmā
revato udumbaraṁ gatoti. athakho āyasmā revato udumbarā
aggaḷapuraṁ agamāsi. athakho therā bhikkhū udumbaraṁ gantvā
pucchiṁsu kahaṁ āyasmā revatoti. te evamāhaṁsu esāyasmā
revato aggaḷapuraṁ gatoti. athakho āyasmā revato aggaḷapurā
sahajātiṁ agamāsi. athakho therā bhikkhū aggaḷapuraṁ gantvā
pucchiṁsu kahaṁ āyasmā revatoti. te evamāhaṁsu esāyasmā
revato sahajātiṁ gatoti. athakho therā bhikkhū āyasmantaṁ
revataṁ sahajātiyā 1- sambhāvesuṁ.

[642] athakho āyasmā sambhūto sāṇavāsī āyasmantaṁ yasaṁ
kākaṇḍakaputtaṁ etadavoca ayaṁ āvuso āyasmā revato
bahussuto āgatāgamo dhammadharo vinayadharo mātikādharo paṇḍito
viyatto medhāvī lajjī kukkuccako sikkhākāmo sace mayaṁ
āyasmantaṁ revataṁ pañhaṁ pucchissāma paṭibalo āyasmā revato
ekeneva pañhena sakalampi rattiṁ vītināmetuṁ idāni ca panāyasmā

footnote: 1 ma. sahajātiyaṁ.

page number: 408

revato antevāsiṁ 1- sarabhāṇakaṁ bhikkhuṁ ajjhesissati so tvaṁ tassa
bhikkhuno sarabhaññapariyosāne āyasmantaṁ revataṁ upasaṅkamitvā
imāni dasa vatthūni puccheyyāsīti. evaṁ bhanteti kho āyasmā
yaso kākaṇḍakaputto āyasmato sambhūtassa sāṇavāsissa
paccassosi. athakho āyasmā revato antevāsiṁ sarabhāṇakaṁ bhikkhuṁ
ajjhesi. athakho āyasmā yaso kākaṇḍakaputto tassa
bhikkhuno sarabhaññapariyosāne yenāyasmā revato tenupasaṅkami
upasaṅkamitvā āyasmantaṁ revataṁ abhivādetvā ekamantaṁ nisīdi.
ekamantaṁ nisinno kho āyasmā yaso kākaṇḍakaputto āyasmantaṁ
revataṁ etadavoca kappati bhante siṅgiloṇakappoti ko so
āvuso siṅgiloṇakappoti. kappati bhante siṅginā loṇaṁ
pariharituṁ yattha aloṇikaṁ 2- bhavissati tattha paribhuñjissāmīti.
nāvuso kappatīti. kappati bhante dvaṅgulakappoti. ko so
āvuso dvaṅgulakappoti. kappati bhante dvaṅgulāya chāyāya
vītivattāya vikāle bhojanaṁ bhuñjitunti. nāvuso kappatīti.
kappati bhante gāmantarakappoti. ko so āvuso gāmantarakappoti.
kappati bhante idāni gāmantaraṁ gamissāmīti bhuttāvinā
pavāritena anatirittaṁ bhojanaṁ bhuñjitunti. nāvuso kappatīti.
kappati bhante āvāsakappoti. ko so āvuso āvāsakappoti.
kappati bhante (pts. vin ii, 301) sambahulā āvāsā samānasīmā nānūposathaṁ kātunti.

footnote: 1 ma. yu. antevāsikaṁ. 2 ma. yu. aloṇakaṁ.

page number: 409

nāvuso kappatīti. kappati bhante anumatikappoti. ko so
āvuso anumatikappoti. kappati bhante vaggena saṅghena kammaṁ
kātuṁ āgate bhikkhū anumānessāmāti 1-. nāvuso kappatīti.
kappati bhante āciṇṇakappoti. ko so āvuso āciṇṇakappoti.
kappati bhante idaṁ me upajjhāyena ajjhāciṇṇaṁ
idaṁ me ācariyena ajjhāciṇṇanti 2- ajjhācaritunti. āciṇṇakappo
kho āvuso ekacco kappati ekacco na kappatīti.
kappati bhante amathitakappoti. ko so āvuso amathitakappoti.
kappati bhante yaṁ taṁ khīraṁ khīrabhāvaṁ vijahitaṁ asampattaṁ dadhibhāvaṁ 3-
bhuttāvinā pavāritena anatirittaṁ pātunti. nāvuso kappatīti.
kappati bhante jalogiṁ 4- pātunti. kā sā 5- āvuso jalogīti.
kappati bhante yā sā surā asutā 6- asampattā majjabhāvaṁ sā
pātunti. nāvuso kappatīti. kappati bhante adasakaṁ
nisīdananti. nāvuso kappatīti. kappati bhante jātarūparajatanti.
nāvuso kappatīti. ime bhante vesālikā vajjiputtakā bhikkhū
vesāliyaṁ imāni dasa vatthūni dīpenti handa mayaṁ bhante imaṁ
adhikaraṇaṁ ādiyāma 7- pure adhammo dippati dhammo paṭibāhiyati

footnote: 1 yu. anujānessāmāti. 2 ma. yu. rā. āciṇñaṁ taṁ. 3 ma. dadhibhāvaṁ taṁ.
footnote: 4 yu. jalogi. 5 yu. ko so. 6 yu. asurātā. 7 ma. yu. ādiyissāma.

page number: 410

avinayo dippati vinayo paṭibāhiyati pure adhammavādino balavanto
honti dhammavādino dubbalā honti avinayavādino balavanto
honti vinayavādino dubbalā hontīti. evamāvusoti kho āyasmā
revato āyasmato yasassa kākaṇḍakaputtassa paccassosi.
paṭhamabhāṇavāraṁ

[643] assosuṁ kho vesālikā vajjiputtakā bhikkhū yaso
kira kākaṇḍakaputto imaṁ 1- adhikaraṇaṁ ādiyitukāmo pakkhaṁ pariyesati
labhati ca kira pakkhanti. athakho vesālikānaṁ vajjiputtakānaṁ
bhikkhūnaṁ etadahosi idaṁ kho adhikaraṇaṁ kakkhaḷañca vāḷañca kaṁ
nu kho mayaṁ pakkhaṁ labheyyāma yena mayaṁ imasmiṁ adhikaraṇe
balavantatarā assāmāti. athakho vesālikānaṁ vajjiputtakānaṁ
bhikkhūnaṁ etadahosi ayaṁ kho āyasmā revato bahussuto
āgatāgamo dhammadharo vinayadharo mātikādharo paṇḍito viyatto
medhāvī lajjī kukkuccako sikkhākāmo sace mayaṁ āyasmantaṁ
revataṁ pakkhaṁ labheyyāma evaṁ mayaṁ imasmiṁ adhikaraṇe balavantatarā
assāmāti. athakho vesālikā vajjiputtakā bhikkhū pahūtaṁ
sāmaṇakaṁ parikkhāraṁ paṭiyādesuṁ pattampi cīvarampi nisīdanampi
sūcigharampi kāyabandhanampi parissāvanampi dhamakarakampi. (pts. vin ii, 302) athakho
vesālikā vajjiputtakā bhikkhū taṁ sāmaṇakaṁ parikkhāraṁ ādāya
nāvāya sahajātiṁ ujjaviṁsu nāvāya paccorohitvā aññatarasmiṁ

footnote: 1 ma. idaṁ.

page number: 411

rukkhamūle bhattavissaggaṁ karonti.

[644] athakho āyasmato sāḷhassa rahogatassa paṭisallīnassa
evaṁ cetaso parivitakko udapādi ke nu kho dhammavādino
pācīnakā vā bhikkhū pāṭheyyakā vāti. athakho āyasmato sāḷhassa
dhammañca vinayañca 

[1]- paccavekkhantassa etadahosi adhammavādino
pācīnakā bhikkhū dhammavādino pāṭheyyakā bhikkhūti. athakho
aññatarā suddhāvāsakāyikā devatā āyasmato sāḷhassa cetasā
cetoparivitakkamaññāya seyyathāpi nāma balavā puriso sammiñjitaṁ
vā bāhaṁ pasāreyya pasāritaṁ vā bāhaṁ sammiñjeyya evameva
suddhāvāsesu devesu antarahitā āyasmato sāḷhassa sammukhe
pāturahosi. athakho sā devatā āyasmantaṁ sāḷhaṁ etadavoca
sādhu sādhu 2- bhante sāḷha adhammavādino pācīnakā bhikkhū dhammavādino
pāṭheyyakā bhikkhū tenahi bhante sāḷha yathā dhammo tathā
tiṭṭhāhīti. pubbecāhaṁ 3- devate etarahi ca yathā dhammo tathā
ṭhito apicāhaṁ na tāva diṭṭhiṁ āvikaromi appevanāma 4- maṁ
imasmiṁ adhikaraṇe sammanneyyāti.

[645] athakho vesālikā vajjiputtakā bhikkhū taṁ sāmaṇakaṁ
parikkhāraṁ ādāya yenāyasmā revato tenupasaṅkamiṁsu upasaṅkamitvā
āyasmantaṁ revataṁ etadavocuṁ paṭiggaṇhātu bhante thero

footnote: 1 ma. cetasā. 2 ma. yu. sādhūti saddo ekoyeva dissati. 3 ma. pubbepi cāhaṁ.
footnote: 4 yu. appeva.

page number: 412

sāmaṇakaṁ parikkhāraṁ pattampi cīvarampi nisīdanampi sūcigharampi
kāyabandhanampi parissāvanampi dhamakarakampīti. alaṁ āvuso paripuṇṇaṁ
me ticīvaranti na icchi paṭiggahetuṁ. tena kho pana samayena
uttaro nāma bhikkhu vīsativasso āyasmato revatassa upaṭṭhāko
hoti. athakho vesālikā vajjiputtakā bhikkhū yenāyasmā
uttaro tenupasaṅkamiṁsu upasaṅkamitvā āyasmantaṁ uttaraṁ
etadavocuṁ paṭiggaṇhātu āyasmā uttaro sāmaṇakaṁ parikkhāraṁ
pattampi cīvarampi nisīdanampi sūcigharampi kāyabandhanampi parissāvanampi
dhamakarakampīti. alaṁ āvuso paripuṇṇaṁ me ticīvaranti na
icchi paṭiggahetuṁ. manussā kho āvuso uttara bhagavato sāmaṇakaṁ
parikkhāraṁ upanāmenti sace bhagavā paṭiggaṇhāti teneva te 1-
attamanā honti no ce bhagavā paṭiggaṇhāti āyasmato
ca 2- ānandassa (pts. vin ii, 303) upanāmenti paṭiggaṇhātu bhante thero sāmaṇakaṁ
parikkhāraṁ yathā bhagavatā paṭiggahito evameva so 3- bhavissatīti
paṭiggaṇhātāyasmā uttaro sāmaṇakaṁ parikkhāraṁ yathā therena
paṭiggahito evameva so bhavissatīti. athakho āyasmā uttaro
vesālikehi vajjiputtakehi bhikkhūhi nippīḷiyamāno ekaṁ cīvaraṁ aggahesi
vadeyyātha āvuso yena atthoti 4-. ettakaṁ āyasmā uttaro

footnote: 1 ma. tesaddo natthi. 2 ma. yu. casaddo natthi. 3 yu. evameso.
footnote: 4 yu. vadeyyāthāvuso yenatthoti.

page number: 413

theraṁ vadetu ettakaṁ 1- bhante thero saṅghamajjhe vadetu puratthimesu
janapadesu buddhā bhagavanto uppajjanti dhammavādino pācīnakā
bhikkhū adhammavādino pāṭheyyakā bhikkhūti. evamāvusoti kho
āyasmā uttaro vesālikānaṁ vajjiputtakānaṁ bhikkhūnaṁ paṭissutvā
yenāyasmā revato tenupasaṅkami upasaṅkamitvā āyasmantaṁ
revataṁ etadavoca ettakaṁ bhante thero saṅghamajjhe vadetu
puratthimesu janapadesu buddhā bhagavanto uppajjanti dhammavādino
pācīnakā bhikkhū adhammavādino pāṭheyyakā bhikkhūti. adhamme
maṁ tvaṁ bhikkhu niyojesīti thero āyasmantaṁ uttaraṁ paṇāmesi.
athakho vesālikā vajjiputtakā bhikkhū āyasmantaṁ uttaraṁ etadavocuṁ
kiṁ āvuso uttara thero āhāti. pāpikaṁ no āvuso kataṁ
adhamme maṁ tvaṁ bhikkhu niyojesīti thero maṁ paṇāmesīti. nanu
tvaṁ āvuso uttara 2- vuḍḍho vīsativassosīti. āmāvuso apica 3-
mayaṁ garunissayaṁ gaṇhāmāti.

[646] athakho saṅgho taṁ adhikaraṇaṁ vinicchinitukāmo sannipati.
athakho āyasmā revato saṅghaṁ ñāpesi suṇātu me āvuso
saṅgho sace mayaṁ imaṁ adhikaraṇaṁ idha vūpasamessāma 4- siyāpi
mūlādāyakā 5- bhikkhū punakkammāya ukkoṭeyyuṁ. yadi saṅghassa
pattakallaṁ yatthevimaṁ adhikaraṇaṁ samuppannaṁ saṅgho tatthevimaṁ

footnote: 1 ma. ettakañca. 2 ma. yu. uttarāti natthi. 3 yu. api nu ca.
footnote: 4 yu. vūpasameyyāma. 5 mūladāyakātipi pāṭho.

page number: 414

adhikaraṇaṁ vūpasameyyāti. athakho therā bhikkhū vesāliṁ agamaṁsu taṁ
adhikaraṇaṁ vinicchinitukāmā. tena kho pana samayena sabbakāmī
nāma paṭhabyā saṅghatthero vīsavassasatiko upasampadāya āyasmato
ānandassa saddhivihāriko vesāliyaṁ paṭivasati. athakho āyasmā
revato āyasmantaṁ sambhūtaṁ sāṇavāsiṁ etadavoca ahaṁ āvuso
yasmiṁ vihāre sabbakāmī thero viharati taṁ vihāraṁ upagacchāmi
so tvaṁ kālasseva āyasmantaṁ sabbakāmiṁ upasaṅkamitvā imāni
dasa vatthūni puccheyyāsīti. evaṁ bhanteti kho āyasmā sambhūto
sāṇavāsī āyasmato revatassa paccassosi. athakho āyasmā
revato yasmiṁ vihāre sabbakāmī thero viharati taṁ vihāraṁ upagañchi.
gabbhe (pts. vin ii, 304) āyasmato sabbakāmissa senāsanaṁ paññattaṁ hoti.
gabbhapamukhe āyasmato revatassa. athakho āyasmā revato
ayaṁ thero mahallako na nipajjatīti na seyyaṁ kappeti. āyasmā
sabbakāmī ayaṁ bhikkhu āgantuko kilanto na nipajjatīti na
seyyaṁ kappesi.

[647] athakho āyasmā sabbakāmī rattiyā paccūsasamayaṁ paccuṭṭhāya 1-
āyasmantaṁ revataṁ etadavoca katamena tvaṁ bhummi vihārena
etarahi bahulaṁ viharasīti. mettāvihārena kho ahaṁ bhante etarahi
bahulaṁ viharāmīti. kullakavihārena kira tvaṁ bhummi etarahi bahulaṁ

footnote: 1 yu. ayaṁ pāṭho natthi.

page number: 415

viharasi kullakavihāro heso 1- bhummi yadidaṁ mettāti. pubbepi
me bhante gihibhūtassa āciṇṇā mettā tenāhaṁ etarahipi
mettāvihārena bahulaṁ viharāmi apica mayā cirappattaṁ arahattaṁ
thero pana bhante katamena vihārena etarahi bahulaṁ viharatīti.
suññatāvihārena kho ahaṁ bhummi etarahi bahulaṁ viharāmīti.
mahāpurisavihārena kira bhante thero etarahi bahulaṁ viharati mahāpurisavihāro
eso bhante yadidaṁ suññatāti. pubbepi me bhummi
gihibhūtassa āciṇṇā suññatā tenāhaṁ etarahipi suññatāvihārena
bahulaṁ viharāmi apica mayā cirappattaṁ arahattanti.

[648] ayañcarahi therānaṁ bhikkhūnaṁ antarā kathā vippakatā.
athāyasmā sambhūto sāṇavāsī 2- anuppatto hoti. athakho
āyasmā sambhūto sāṇavāsī yenāyasmā sabbakāmī tenupasaṅkami
upasaṅkamitvā āyasmantaṁ sabbakāmiṁ abhivādetvā ekamantaṁ nisīdi.
ekamantaṁ nisinno kho āyasmā sambhūto sāṇavāsī āyasmantaṁ
sabbakāmiṁ etadavoca ime bhante vesālikā vajjiputtakā bhikkhū
vesāliyaṁ dasa vatthūni dīpenti kappati siṅgiloṇakappo kappati
dvaṅgulakappo kappati gāmantarakappo kappati āvāsakappo
kappati anumatikappo kappati āciṇṇakappo kappati

footnote: 1 ma. yu. eso. 2 ma. yu. ito paraṁ tasminti pāṭho dissati.

page number: 416

amathitakappo kappati jalogiṁ pātuṁ kappati adasakaṁ nisīdanaṁ kappati
jātarūparajatanti therena bhante upajjhāyassa mūle bahu dhammo
ca vinayo ca pariyatto therassa bhante dhammañca vinayañca
paccavekkhantassa kathaṁ hoti ke nu kho dhammavādino pācīnakā
vā bhikkhū pāṭheyyakā vāti. tayāpi kho āvuso upajjhāyassa
mūle bahu dhammo ca vinayo ca pariyatto tuyhaṁ pana āvuso
dhammañca vinayañca paccavekkhantassa kathaṁ hoti ke nu kho
dhammavādino pācīnakā vā bhikkhū pāṭheyyakā vāti. mayhaṁ
kho bhante dhammañca vinayañca paccavekkhantassa evaṁ hoti
adhammavādino pācīnakā bhikkhū dhammavādino pāṭheyyakā bhikkhūti
apicāhaṁ na (pts. vin ii, 305) tāva diṭṭhiṁ āvikaromi appevanāma maṁ imasmiṁ
adhikaraṇe sammanneyyāti. mayhaṁpi kho āvuso dhammañca vinayañca
paccavekkhantassa evaṁ hoti adhammavādino pācīnakā bhikkhū
dhammavādino pāṭheyyakā bhikkhūti apicāhaṁ na tāva diṭṭhiṁ
āvikaromi appevanāma maṁ imasmiṁ adhikaraṇe sammanneyyāti.

[649] athakho saṅgho taṁ adhikaraṇaṁ vinicchinitukāmo sannipati.
tasmiṁ kho pana adhikaraṇe vinicchiyamāne anantāni 1- ceva bhassāni
jāyanti na cekassa bhāsitassa attho viññāyati. athakho
āyasmā revato saṅghaṁ ñāpesi suṇātu me bhante saṅgho

footnote: 1 ma. yu. anaggāni.

page number: 417

amhākaṁ imasmiṁ adhikaraṇe vinicchiyamāne anantāni ceva bhassāni
jāyanti na cekassa bhāsitassa attho viññāyati. yadi
saṅghassa pattakallaṁ saṅgho imaṁ adhikaraṇaṁ ubbāhikāya vūpasameyya.
saṅgho cattāro pācīnake bhikkhū cattāro pāṭheyyake bhikkhū
uccini pācīnakānaṁ bhikkhūnaṁ āyasmantañca sabbakāmiṁ āyasmantañca
sāḷhaṁ āyasmantañca ujjasobhitaṁ āyasmantañca vāsabhagāmikaṁ
pāṭheyyakānaṁ bhikkhūnaṁ āyasmantañca revataṁ āyasmantañca sambhūtaṁ
sāṇavāsiṁ āyasmantañca yasaṁ kākaṇḍakaputtaṁ āyasmantañca
sumananti 1-. athakho āyasmā revato saṅghaṁ ñāpesi suṇātu me bhante
saṅgho amhākaṁ imasmiṁ adhikaraṇe vinicchiyamāne anantāni ceva
bhassāni jāyanti na cekassa bhāsitassa attho viññāyati. yadi
saṅghassa pattakallaṁ saṅgho cattāro pācīnake bhikkhū cattāro
pāṭheyyake bhikkhū sammanneyya ubbāhikāya imaṁ adhikaraṇaṁ vūpasametuṁ.
esā ñatti. suṇātu me bhante saṅgho amhākaṁ imasmiṁ
adhikaraṇe vinicchiyamāne anantāni ceva bhassāni jāyanti na
cekassa bhāsitassa attho viññāyati. saṅgho cattāro pācīnake
bhikkhū cattāro pāṭheyyake bhikkhū sammannati ubbāhikāya imaṁ
adhikaraṇaṁ vūpasametuṁ. yassāyasmato khamati catunnaṁ pācīnakānaṁ 

[2]-
catunnaṁ pāṭheyyakānaṁ bhikkhūnaṁ sammati ubbāhikāya imaṁ adhikaraṇaṁ

footnote: 1 yu. itisaddo natthi. 2 ma. yu. bhikkhūnaṁ.

page number: 418

vūpasametuṁ so tuṇhassa yassa nakkhamati so bhāseyya.
sammatā saṅghena cattāro pācīnakā bhikkhū cattāro pāṭheyyakā
bhikkhū ubbāhikāya imaṁ adhikaraṇaṁ vūpasametuṁ. khamati saṅghassa
tasmā tuṇhī. evametaṁ dhārayāmīti.

[650] tena kho pana samayena ajito nāma bhikkhu dasavasso
saṅghassa pātimokkhuddesako hoti. athakho saṅgho āyasmantaṁpi
ajitaṁ sammannati therānaṁ (pts. vin ii, 306) bhikkhūnaṁ āsanapaññāpakaṁ. athakho therānaṁ
bhikkhūnaṁ etadahosi kattha nu kho mayaṁ imaṁ adhikaraṇaṁ vūpasameyyāmāti.
athakho therānaṁ bhikkhūnaṁ etadahosi ayaṁ kho
vālikārāmo ramaṇīyo appasaddo appanigghoso yannūna mayaṁ
vālikārāme imaṁ adhikaraṇaṁ vūpasameyyāmāti. athakho therā bhikkhū
vālikārāmaṁ agamaṁsu taṁ adhikaraṇaṁ vinicchinitukāmā.

[651] athakho āyasmā revato saṅghaṁ ñāpesi suṇātu me
bhante saṅgho yadi saṅghassa pattakallaṁ ahaṁ āyasmantaṁ sabbakāmiṁ
vinayaṁ puccheyyanti. āyasmā sabbakāmī saṅghaṁ ñāpesi suṇātu
me āvuso saṅgho yadi saṅghassa pattakallaṁ ahaṁ revatena
vinayaṁ puṭṭho vissajjeyyanti.

[652] athakho āyasmā revato āyasmantaṁ sabbakāmiṁ etadavoca
kappati bhante siṅgiloṇakappoti. ko so āvuso siṅgiloṇakappoti.
kappati bhante siṅginā loṇaṁ pariharituṁ yattha aloṇikaṁ 1-

footnote: 1 ma. yu. aloṇakaṁ.

page number: 419

bhavissati tattha paribhuñjissāmīti. nāvuso kappatīti. kattha
paṭikkhittanti. sāvatthiyā suttavibhaṅgeti. kiṁ āpajjatīti.
sannidhikārakabhojane pācittiyanti. suṇātu me bhante saṅgho
idaṁ paṭhamaṁ vatthuṁ 1- saṅghena vinicchitaṁ. itipīdaṁ vatthuṁ uddhammaṁ
ubbinayaṁ apagatasatthusāsanaṁ. idaṁ paṭhamaṁ salākaṁ nikkhipāmi.

[653] kappati bhante dvaṅgulakappoti. ko so āvuso
dvaṅgulakappoti. kappati bhante dvaṅgulāya chāyāya vītivattāya
vikāle bhojanaṁ bhuñjitunti. nāvuso kappatīti. kattha paṭikkhittanti.
rājagahe suttavibhaṅgeti. kiṁ āpajjatīti. vikālabhojane
pācittiyanti. suṇātu me bhante saṅgho idaṁ dutiyaṁ vatthuṁ
saṅghena vinicchitaṁ. itipīdaṁ vatthuṁ uddhammaṁ ubbinayaṁ apagatasatthusāsanaṁ.
idaṁ dutiyaṁ salākaṁ nikkhipāmi.

[654] kappati bhante gāmantarakappoti. ko so āvuso
gāmantarakappoti. kappati bhante idāni gāmantaraṁ gamissāmīti
bhuttāvinā pavāritena anatirittaṁ bhojanaṁ bhuñjitunti. nāvuso
kappatīti. kattha paṭikkhittanti. sāvatthiyā suttavibhaṅgeti.
kiṁ āpajjatīti. anatirittabhojane pācittiyanti. suṇātu me
bhante saṅgho idaṁ tatiyaṁ vatthuṁ saṅghena vinicchitaṁ. itipīdaṁ
vatthuṁ uddhammaṁ ubbinayaṁ apagatasatthusāsanaṁ. idaṁ tatiyaṁ salākaṁ
nikkhipāmi.

footnote: 1 ma. vatthu.

page number: 420

[655] kappati bhante āvāsakappoti. ko so āvuso
āvāsakappoti. kappati bhante sambahulā āvāsā samānasīmā
nānūposathaṁ 1- kātunti. nāvuso kappatīti. kattha paṭikkhittanti.
rājagahe uposathasaṁyutteti. kiṁ āpajjatīti. vinayātisāre
dukkaṭanti. suṇātu me bhante saṅgho idaṁ catutthaṁ vatthuṁ
saṅghena vinicchitaṁ. itipīdaṁ vatthuṁ uddhammaṁ ubbinayaṁ apagatasatthusāsanaṁ.
idaṁ catutthaṁ salākaṁ nikkhipāmi.

[656] kappati bhante anumatikappoti. ko (pts. vin ii, 307) so āvuso
anumatikappoti. kappeti bhante vaggena saṅghena kammaṁ kātuṁ
āgate bhikkhū anumānessāmāti 2-. nāvuso kappatīti. kattha
paṭikkhittanti. campeyyake vinayavatthusminti. kiṁ āpajjatīti.
vinayātisāre dukkaṭanti. suṇātu me bhante saṅgho idaṁ pañcamaṁ
vatthuṁ saṅghena vinicchitaṁ. itipīdaṁ vatthuṁ uddhammaṁ ubbinayaṁ apagatasatthusāsanaṁ.
idaṁ pañcamaṁ salākaṁ nikkhipāmi.

[657] kappati bhante āciṇṇakappoti. ko so āvuso
āciṇṇakappoti. kappati bhante idaṁ me upajjhāyena
ajjhāciṇṇaṁ idaṁ me ācariyena ajjhāciṇṇanti ajjhācaritunti.
āciṇṇakappo kho āvuso ekacco kappati ekacco na
kappatīti. suṇātu me bhante saṅgho idaṁ chaṭṭhaṁ vatthuṁ saṅghena

footnote: 1 ma. nānuposathaṁ. 2 ma. anumatiṁ ānessāma.

page number: 421

vinicchitaṁ. itipīdaṁ vatthuṁ uddhammaṁ ubbinayaṁ apagatasatthusāsanaṁ.
idaṁ chaṭṭhaṁ salākaṁ nikkhipāmi.

[658] kappati bhante amathitakappoti. ko so āvuso
amathitakappoti. kappati bhante yaṁ taṁ khīraṁ khīrabhāvaṁ vijahitaṁ
asampattaṁ dadhibhāvaṁ bhuttāvinā pavāritena anatirittaṁ pātunti.
nāvuso kappatīti. kattha paṭikkhittanti. sāvatthiyā suttavibhaṅgeti.
kiṁ āpajjatīti. anatirittabhojane pācittiyanti. suṇātu me
bhante saṅgho idaṁ sattamaṁ vatthuṁ saṅghena vinicchitaṁ. itipīdaṁ
vatthuṁ uddhammaṁ ubbinayaṁ apagatasatthusāsanaṁ. idaṁ sattamaṁ salākaṁ
nikkhipāmi.

[659] kappati bhante jalogiṁ pātunti. kā sā āvuso
jalogīti. kappati bhante yā sā surā asutā 1- asampattā
majjabhāvaṁ sā pātunti. nāvuso kappatīti. kattha paṭikkhittanti.
kosambiyā suttavibhaṅgeti. kiṁ āpajjatīti. surāmerayapāne
pācittiyanti. suṇātu me bhante saṅgho idaṁ aṭṭhamaṁ vatthuṁ
saṅghena vinicchitaṁ. itipīdaṁ vatthuṁ uddhammaṁ ubbinayaṁ apagatasatthusāsanaṁ.
idaṁ aṭṭhamaṁ salākaṁ nikkhipāmi.

[660] kappati bhante adasakaṁ nisīdananti. nāvuso kappatīti.
kattha paṭikkhittanti. sāvatthiyā suttavibhaṅgeti. kiṁ āpajjatīti.
chedanake pācittiyanti. suṇātu me bhante saṅgho idaṁ navamaṁ

footnote: 1 ma. āsutā.

page number: 422

vatthuṁ saṅghena vinicchitaṁ. itipidaṁ vatthuṁ uddhammaṁ ubbinayaṁ
apagatasatthusāsanaṁ. idaṁ navamaṁ salākaṁ nikkhipāmi.

[661] kappati bhante jātarūparajatanti. nāvuso kappatīti.
kattha paṭikkhittanti. rājagahe suttavibhaṅgeti. kiṁ āpajjatīti.
jātarūparajatappaṭiggahaṇe pācittiyanti. suṇātu me bhante saṅgho
idaṁ dasamaṁ vatthuṁ saṅghena vinicchitaṁ. itipīdaṁ vatthuṁ uddhammaṁ
ubbinayaṁ apagatasatthusāsanaṁ. idaṁ dasamaṁ salākaṁ nikkhipāmi.

[662] suṇātu me bhante saṅgho imāni dasa vatthūni saṅghena
vinicchitāni. itipīmāni dasa vatthūni uddhammāni ubbinayāni
apagatasatthusāsanānīti.

[663] nīhatametaṁ āvuso adhikaraṇaṁ santaṁ vūpasantaṁ suvūpasantaṁ
apica maṁ tvaṁ āvuso saṅghamajjhepi imāni dasa vatthūni puccheyyāsi
tesaṁ bhikkhūnaṁ saññattiyāti. athakho āyasmā revato āyasmantaṁ
sabbakāmiṁ saṅghamajjhepi imāni dasa vatthūni pucchi. puṭṭho
puṭṭho āyasmā sabbakāmī vissajjesi.
imāya kho pana vinayasaṅgītiyā satta bhikkhusatāni anūnāni
anadhikāni ahesuṁ. tasmāyaṁ vinayasaṅgīti sattasatikāti vuccatīti.
sattasatikakkhandhakaṁ niṭṭhitaṁ dvādasamaṁ.
imamhi khandhake vatthū pañcavīsati.
------------

page number: 423

tassuddānaṁ

[664] dasa vatthūni pūretvā kammaṁ dūtena pāvisi
cattāro puna rūpañca kosambi ca pāṭheyyako
maggo soreyyaṁ saṅkassaṁ kaṇṇakujjaṁ udumbaraṁ
sahajāti 1- ca majjhesi assosi kaṁ nu kho mayaṁ
pattanāvāya ujjavi 2- dūratopi 3- udāmassa
dāruṇaṁ 4- saṅgho ca vesāli 5- mettā saṅgho ubbāhikāti.
cullavaggo samatto.
-----------

footnote: 1 yu. sahaṁjāti. 2 yu. sā ujji. 3 ma. rahosi upanāmayaṁ. yu. dūrahopi.
footnote: 4 ma. garu.. yu. dārukaṁ. 5 ma. vesāliṁ.

