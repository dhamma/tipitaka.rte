
page number: 001

vinayapiṭake mahāvibhaṅgassa
dutiyo bhāgo
-------
namo tassa bhagavato arahato sammāsambuddhassa.
nissaggiyakaṇḍaṁ
ime kho panāyasmanto tiṁsa nissaggiyā pācittiyā dhammā
uddesaṁ āgacchanti.
cīvaravaggassa paṭhamasikkhāpadaṁ

[1] tena samayena buddho bhagavā vesāliyaṁ viharati gotamake
cetiye. tena kho pana samayena bhagavatā bhikkhūnaṁ ticīvaraṁ anuññātaṁ
hoti. chabbaggiyā bhikkhū bhagavatā ticīvaraṁ anuññātanti aññeneva
ticīvarena gāmaṁ pavisanti aññeneva 1- ticīvarena ārāme acchanti
aññeneva 1- ticīvarena nahānaṁ otaranti. ye te bhikkhū appicchā
santuṭṭhā 2- lajjino kukkuccakā sikkhākāmā 2- te ujjhāyanti khīyanti
vipācenti kathaṁ hi nāma chabbaggiyā bhikkhū atirekacīvaraṁ dhāressantīti.
athakho te bhikkhū 

[3]- bhagavato etamatthaṁ ārocesuṁ. athakho
bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā
chabbaggiye bhikkhū paṭipucchi saccaṁ kira tumhe bhikkhave atirekacīvaraṁ

footnote: 1 ma. yu. aññena. 2-2 ma. ime pāṭhā natthi. 3 ma. chabbaggiye bhikkhū
footnote: anekapariyāyena vigarahitvā.

page number: 002

dhārethāti. saccaṁ bhagavāti. vigarahi buddho bhagavā ananucchavikaṁ
moghapurisā ananulomikaṁ appaṭirūpaṁ assāmaṇakaṁ akappiyaṁ akaraṇīyaṁ
kathaṁ hi nāma tumhe moghapurisā atirekacīvaraṁ dhāressatha netaṁ
moghapurisā appasannānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyātha yo pana
bhikkhu atirekacīvaraṁ dhāreyya nissaggiyaṁ pācittiyanti. evañcidaṁ
bhagavatā bhikkhūnaṁ sikkhāpadaṁ paññattaṁ hoti.

[2] tena kho pana samayena āyasmato ānandassa atirekacīvaraṁ
uppannaṁ hoti. āyasmā ca ānando taṁ cīvaraṁ āyasmato
sārīputtassa dātukāmo hoti. āyasmā ca sārīputto sākete
viharati. athakho āyasmato ānandassa etadahosi bhagavatā
sikkhāpadaṁ paññattaṁ na atirekacīvaraṁ dhāretabbanti idañca me
atirekacīvaraṁ uppannaṁ ahañcimaṁ cīvaraṁ āyasmato sārīputtassa
dātukāmo 1- āyasmā (pts. vin iii, 196) ca sārīputto sākete viharati kathaṁ nu
kho mayā paṭipajjitabbanti. athakho āyasmā ānando bhagavato
etamatthaṁ ārocesi. kīvaciraṁ panānanda sārīputto āgacchissatīti.
navamaṁ vā bhagavā divasaṁ dasamaṁ vāti. athakho bhagavā etasmiṁ
nidāne etasmiṁ pakaraṇe 2- dhammiṁ kathaṁ katvā bhikkhū āmantesi
anujānāmi bhikkhave dasāhaparamaṁ atirekacīvaraṁ dhāretuṁ evañca pana
bhikkhave imaṁ sikkhāpadaṁ uddiseyyātha niṭṭhitacīvarasmiṁ bhikkhunā

footnote: 1 po. dātukāmomhi. 2 po. ... bhikkhusaṅghaṁ sannipātetvā bhikkhūnaṁ tadanucchavikaṁ
footnote: tadanulomikaṁ dhammikathaṁ.

page number: 003

ubbhatasmiṁ kaṭhine dasāhaparamaṁ atirekacīvaraṁ dhāretabbaṁ taṁ atikkāmayato
nissaggiyaṁ pācittiyanti.

[3] niṭṭhitacīvarasminti bhikkhuno cīvaraṁ kataṁ vā hoti naṭṭhaṁ
vā vinaṭṭhaṁ vā daḍḍhaṁ vā cīvarāsā vā upacchinnā. ubbhatasmiṁ
kaṭhineti aṭṭhannaṁ mātikānaṁ aññatarāya mātikāya ubbhataṁ hoti
saṅghena vā antarā ubbhataṁ hoti. dasāhaparamanti dasāhaparamatā
dhāretabbaṁ. atirekacīvaraṁ nāma anadhiṭṭhitaṁ avikappitaṁ. cīvaraṁ nāma
channaṁ cīvarānaṁ aññataraṁ cīvaraṁ vikappanūpagaṁ pacchimaṁ 1-. taṁ atikkāmayato
nissaggiyaṁ hotīti 2- ekādase aruṇuggamane nissaggiyaṁ hoti nisajjitabbaṁ
saṅghassa vā gaṇassa vā puggalassa vā. evañca pana bhikkhave
nissajjitabbaṁ.

[4] tena bhikkhunā saṅghaṁ upasaṅkamitvā ekaṁsaṁ uttarāsaṅgaṁ
karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā
añjaliṁ paggahetvā evamassa vacanīyo idaṁ me bhante cīvaraṁ
dasāhātikkantaṁ nissaggiyaṁ imāhaṁ saṅghassa nissajjāmīti.
nissajjitvā āpatti desetabbā. byattena bhikkhunā paṭibalena

footnote: 1 yu. vikappanupagapacchimaṁ. 2 nissaggiyaṁ hotīti ettha hotisaddo atirekapāṭho
footnote: bhaveyya sutte anāgatattā. itarathā suttaṁ ūnaṁ siyā evaṁ nissaggiyaṁ hoti
footnote: pācittiyanti bhaveyya. vicāretvā gahetabbaṁ.

page number: 004

āpatti paṭiggahetabbā nissaṭṭhacīvaraṁ dātabbaṁ 

[1]- suṇātu me
bhante saṅgho idaṁ cīvaraṁ itthannāmassa bhikkhuno nissaggiyaṁ saṅghassa
nissaṭṭhaṁ. yadi saṅghassa pattakallaṁ saṅgho imaṁ cīvaraṁ itthannāmassa
bhikkhuno dadeyyāti.

[5] tena bhikkhunā sambahule bhikkhū upasaṅkamitvā ekaṁsaṁ
uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ
nisīditvā añjaliṁ paggahetvā evamassa vacanīyo idaṁ me bhante
cīvaraṁ dasāhātikkantaṁ (pts. vin iii, 197) nissaggiyaṁ imāhaṁ āyasmantānaṁ nissajjāmīti.
nissajjitvā āpatti desetabbā. byattena bhikkhunā
paṭibalena āpatti paṭiggahetabbā nissaṭṭhacīvaraṁ dātabbaṁ 

[1]- suṇantu
me āyasmantā idaṁ cīvaraṁ itthannāmassa bhikkhuno nissaggiyaṁ
āyasmantānaṁ nissaṭṭhaṁ. yadāyasmantānaṁ pattakallaṁ āyasmantā
imaṁ cīvaraṁ itthannāmassa bhikkhuno dadeyyunti.

[6] tena bhikkhunā ekaṁ bhikkhuṁ upasaṅkamitvā ekaṁsaṁ uttarāsaṅgaṁ
karitvā ukkuṭikaṁ nisīditvā añjaliṁ paggahetvā evamassa vacanīyo
idaṁ me āvuso cīvaraṁ dasāhātikkantaṁ nissaggiyaṁ imāhaṁ āyasmato
nissajjāmīti. nissajjitvā āpatti desetabbā. tena bhikkhunā
āpatti paṭiggahetabbā nissaṭṭhacīvaraṁ dātabbaṁ imaṁ cīvaraṁ
āyasmato dammīti.

[7] dasāhātikkante atikkantasaññī nissaggiyaṁ pācittiyaṁ.

footnote: 1 po. evañca pana bhikkhave dātabbaṁ. bayattena bhikkhunā paṭibalena saṅgho ñāpetabbo.

page number: 005

dasāhātikkante vematiko nissaggiyaṁ pācittiyaṁ. dasāhātikkante
anatikkantasaññī nissaggiyaṁ pācittiyaṁ. anadhiṭṭhite adhiṭṭhitasaññī
nissaggiyaṁ pācittiyaṁ. avikappite vikappitasaññī nissaggiyaṁ
pācittiyaṁ. avissajjite vissajjitasaññī nissaggiyaṁ pācittiyaṁ.
anaṭṭhe naṭṭhasaññī nissaggiyaṁ pācittiyaṁ. avinaṭṭhe vinaṭṭhasaññī
nissaggiyaṁ pācittiyaṁ. adaḍḍhe daḍḍhasaññī nissaggiyaṁ
pācittiyaṁ. avilutte viluttasaññī nissaggiyaṁ pācittiyaṁ.
nissaggiyaṁ cīvaraṁ anissajjitvā paribhuñjati āpatti dukkaṭassa.
dasāhānatikkante atikkantasaññī āpatti dukkaṭassa. dasāhānatikkante
vematiko āpatti dukkaṭassa. dasāhānatikkante
anatikkantasaññī anāpatti.

[8] anāpatti antodasāhaṁ adhiṭṭheti vikappeti vissajjeti
nassati vinassati dayhati acchinditvā gaṇhāti 1- vissāsaṁ gaṇhāti 2-
ummattakassa ādikammikassāti.

[9] tena kho pana samayena chabbaggiyā bhikkhū nissaṭṭhacīvaraṁ
na denti. ye 3- te bhikkhū appicchā .pe. te ujjhāyanti
khīyanti vipācenti kathaṁ hi nāma chabbaggiyā bhikkhū nissaṭṭhacīvaraṁ
na dassantīti 3-. bhagavato etamatthaṁ ārocesuṁ. athakho bhagavā
chabbaggiye bhikkhū paṭipucchi saccaṁ kira tumhe bhikkhave nissaṭṭhacīvaraṁ

footnote: 1-2 ma. yu. gaṇhanti. 3-3 ma. ime pāṭhā natthi.

page number: 006

na dethāti. saccaṁ bhagavāti. vigarahi buddho bhagavā .pe.
dhammiṁ kathaṁ katvā bhikkhū āmantesi 4- na bhikkhave nissaṭṭhacīvaraṁ na
dātabbaṁ yo na dadeyya āpatti dukkaṭassāti.
paṭhamasikkhāpadaṁ niṭṭhitaṁ.
-------

footnote: 1 ma. yu. ime pāṭhā natthi.

page number: 007

dutiyasikkhāpadaṁ

[10] (pts. vin iii, 198) tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena bhikkhū bhikkhūnaṁ
hatthe cīvaraṁ nikkhipitvā santaruttarena janapadacārikaṁ pakkamanti.
tāni cīvarāni ciraṁ 1- nikkhittāni kaṇṇakitāni honti. tāni cīvarāni 2-
bhikkhū otāpenti. addasā kho āyasmā ānando senāsanacārikaṁ
āhiṇḍanto te bhikkhū tāni cīvarāni otāpente disvāna
yena te bhikkhū tenupasaṅkami upasaṅkamitvā te bhikkhū etadavoca
kassimāni āvuso cīvarāni kaṇṇakitānīti. athakho te bhikkhū
āyasmato ānandassa etamatthaṁ ārocesuṁ. āyasmā ānando
ujjhāyati khīyati vipāceti kathaṁ hi nāma bhikkhū bhikkhūnaṁ hatthe
cīvaraṁ nikkhipitvā santaruttarena janapadacārikaṁ pakkamissantīti. athakho
āyasmā ānando 

[3]- bhagavato etamatthaṁ ārocesi. athakho bhagavā
te bhikkhū paṭipucchi saccaṁ kira bhikkhave bhikkhū bhikkhūnaṁ hatthe cīvaraṁ
nikkhipitvā santaruttarena janapadacārikaṁ pakkamantīti. saccaṁ bhagavāti.
vigarahi buddho bhagavā kathaṁ hi nāma te bhikkhave moghapurisā
bhikkhūnaṁ hatthe cīvaraṁ nikkhipitvā santaruttarena janapadacārikaṁ

footnote: 1 po. cīvaravaṁse. 2 ma. yu. ayaṁ pāṭho natthi. 3 ma. te bhikkhū
footnote: anekapariyāyena vigarahitvā. evamīdisesu ṭhānesu.

page number: 008

pakkamissanti netaṁ bhikkhave appasannānaṁ vā pasādāya pasannānaṁ
vā bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha niṭṭhitacīvarasmiṁ bhikkhunā ubbhatasmiṁ kaṭhine ekarattampi
ce bhikkhu ticīvarena vippavaseyya nissaggiyaṁ pācittiyanti. evañcidaṁ
bhagavatā bhikkhūnaṁ sikkhāpadaṁ paññattaṁ hoti.

[11] tena kho pana samayena aññataro bhikkhu kosambiyaṁ gilāno
hoti. Ñātakā tassa bhikkhuno santike dūtaṁ pāhesuṁ āgacchatu
bhaddanto mayaṁ upaṭṭhahissāmāti. bhikkhūpi evamāhaṁsu gaccha
āvuso ñātakā taṁ upaṭṭhahissantīti. so evamāha bhagavatā
āvuso sikkhāpadaṁ paññattaṁ na ticīvarena vippavasitabbanti
ahañcamhi gilāno na sakkomi ticīvaramādāya pakkamituṁ nāhaṁ
gamissāmīti. bhagavato etamatthaṁ ārocesuṁ. athakho bhagavā
etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi
anujānāmi bhikkhave gilānassa bhikkhuno ticīvarena avippavāsasammatiṁ 1-
dātuṁ. evañca pana bhikkhave dātabbā. tena gilānena bhikkhunā
saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde
vanditvā ukkuṭikaṁ nisīditvā añjaliṁ paggahetvā evamassa vacanīyo
ahaṁ bhante gilāno na sakkomi ticīvaramādāya pakkamituṁ sohaṁ
bhante saṅghaṁ ticīvarena avippavāsasammatiṁ yācāmīti. dutiyampi
yācitabbā tatiyampi yācitabbā. byatatena bhikkhunā paṭibalena

footnote: 1 ma. yu. sammutiṁ. evamuparipi.

page number: 009

saṅgho ñāpetabbo suṇātu me bhante saṅgho ayaṁ itthannāmo
bhikkhu gilāno na sakkoti ticīvaramādāya pakkamituṁ. so saṅghaṁ
ticīvarena avippavāsasammatiṁ yācati. yadi saṅghassa pattakallaṁ
saṅgho itthannāmassa bhikkhuno ticīvarena avippavāsasammatiṁ dadeyya.
esā ñatti. suṇātu me bhante saṅgho ayaṁ itthannāmo
bhikkhu gilāno na sakkoti ticīvaramādāya pakkamituṁ. so saṅghaṁ
ticīvarena avippavāsasammatiṁ yācati. saṅgho itthannāmassa bhikkhuno
ticīvarena avippavāsasammatiṁ deti. yassāyasmato khamati itthannāmassa
bhikkhuno ticīvarena avippavāsasammatiyā dānaṁ so tuṇhassa yassa
nakkhamati so bhāseyya. dinnā saṅghena itthannāmassa bhikkhuno
ticīvarena avippavāsasammati. khamati saṅghassa tasmā tuṇhī.
evametaṁ dhārayāmīti. evañca pana bhikkhave imaṁ sikkhāpadaṁ
uddiseyyātha niṭṭhitacīvarasmiṁ bhikkhunā ubbhatasmiṁ kaṭhine ekarattampi
ce bhikkhu ticīvarena vippavaseyya aññatra bhikkhusammatiyā nissaggiyaṁ
pācittiyanti.

[12] niṭṭhitacīvarasminti bhikkhuno 

[1]- cīvaraṁ kataṁ vā hoti naṭṭhaṁ
vā vinaṭṭhaṁ vā daḍḍhaṁ vā cīvarāsā vā upacchinnā. ubbhatasmiṁ
kaṭhineti aṭṭhannaṁ mātikānaṁ aññatarāya mātikāya ubbhataṁ hoti
saṅghena vā antarā ubbhataṁ hoti. ekarattampi ce bhikkhu
ticīvarena vippavaseyyāti saṅghāṭiyā vā uttarāsaṅgena vā

footnote: 1 po. bhikkhunā.

page number: 010

antaravāsakena vā ekarattampi 1- ce vippavutthaṁ hoti 1-. aññatra
bhikkhusammatiyāti ṭhapetvā bhikkhusammatiṁ. nissaggiyaṁ hotīti saha
aruṇuggamanena 2- nissaggiyaṁ hoti nissajjitabbaṁ saṅghassa vā gaṇassa
vā puggalassa vā. evañca pana bhikkhave nissajjitabbaṁ. tena
bhikkhunā saṅghaṁ upasaṅkamitvā .pe. evamassa vacanīyo idaṁ me
bhante cīvaraṁ 3- rattivippavutthaṁ 4- aññatra bhikkhusammatiyā nissaggiyaṁ
imāhaṁ saṅghassa nissajjāmīti .pe. dadeyyāti .pe. dadeyyunti
.pe. āyasmato dammīti.

[13] gāmo ekūpacāro nānūpacāro nivesanaṁ ekūpacāraṁ
nānūpacāraṁ uddosito ekūpacāro nānūpacāro aṭṭo ekūpacāro
nānūpacāro mālo ekūpacāro nānūpacāro pāsādo ekūpacāro
nānūpacāro hammiyaṁ ekūpacāraṁ nānūpacāraṁ nāvā ekūpacārā
nānūpacārā sattho ekūpacāro nānūpacāro khettaṁ ekūpacāraṁ
nānūpacāraṁ dhaññakaraṇaṁ ekūpacāraṁ nānūpacāraṁ ārāmo ekūpacāro
nānūpacāro vihāro ekūpacāro nānūpacāro rukkhamūlaṁ ekūpacāraṁ
nānūpacāraṁ ajjhokāso ekūpacāro nānūpacāro.

[14] gāmo ekūpacāro nāma ekakulassa gāmo hoti parikkhitto

footnote: 1-1 ma. yu. ime pāṭhā natthi. 2 ma. yu. aruṇuggamanā. 3 yu. rā. ticīvaraṁ.
footnote: 4 sī. yu rattiṁ vippavutthaṁ. rā. ekarattaṁ vippavutthaṁ.

page number: 011

ca antogāme cīvaraṁ nikkhipitvā antogāme vatthabbaṁ. aparikkhitto
hoti yasmiṁ ghare cīvaraṁ nikkhittaṁ hoti tasmiṁ ghare vatthabbaṁ
hatthapāsā vā na vijahitabbaṁ. nānūpacāro nāma 1- nānākulassa
gāmo hoti parikkhitto ca yasmiṁ ghare cīvaraṁ nikkhittaṁ hoti
tasmiṁ ghare vatthabbaṁ sabhāye vā dvāramūle vā hatthapāsā
vā na vijahitabbaṁ. sabhāyaṁ gacchantena hatthapāse cīvaraṁ nikkhipitvā
sabhāye 

[2]- vatthabbaṁ dvāramūle vā hatthapāsā vā na vijahitabbaṁ.
sabhāye cīvaraṁ nikkhipitvā sabhāye 

[2]- vatthabbaṁ dvāramūle vā
hatthapāsā vā na vijahitabbaṁ. aparikkhitto hoti yasmiṁ ghare
cīvaraṁ nikkhittaṁ hoti tasmiṁ ghare vatthabbaṁ hatthapāsā vā na
vijahitabbaṁ.

[15] ekakulassa nivesanaṁ hoti parikkhittañca nānāgabbhā
nānāovarakā antonivesane cīvaraṁ nikkhipitvā antonivesane
vatthabbaṁ. aparikkhittaṁ hoti yasmiṁ gabbhe cīvaraṁ nikkhittaṁ hoti
tasmiṁ gabbhe vatthabbaṁ hatthapāsā vā na vijahitabbaṁ. nānākulassa
nivesanaṁ hoti parikkhittañca nānāgabbhā nānāovarakā
yasmiṁ gabbhe cīvaraṁ nikkhittaṁ hoti tasmiṁ gabbhe vatthabbaṁ dvāramūle
vā hatthapāsā vā na vijahitabbaṁ. aparikkhittaṁ hoti yasmiṁ
gabbhe cīvaraṁ nikkhittaṁ hoti tasmiṁ gabbhe vatthabbaṁ hatthapāsā

footnote: 1 ma. yu. idaṁ pāṭhadvayaṁ natthi. 2 ma. yu. vā.

page number: 012

vā na vijahitabbaṁ.

[16] ekakulassa uddosito hoti parikkhitto ca nānāgabbhā
nānāovarakā (pts. vin iii, 201) antouddosite cīvaraṁ nikkhipitvā antouddosite
vatthabbaṁ. aparikkhitto hoti yasmiṁ gabbhe cīvaraṁ nikkhittaṁ hoti
tasmiṁ gabbhe vatthabbaṁ hatthapāsā vā na vijahitabbaṁ. nānākulassa
uddosito hoti parikkhitto ca nānāgabbhā nānāovarakā
yasmiṁ gabbhe cīvaraṁ nikkhittaṁ hoti tasmiṁ gabbhe vatthabbaṁ dvāramūle
vā hatthapāsā vā na vijahitabbaṁ. aparikkhitto hoti yasmiṁ
gabbhe cīvaraṁ nikkhittaṁ hoti tasmiṁ gabbhe vatthabbaṁ hatthapāsā
vā na vijahitabbaṁ.

[17] ekakulassa aṭṭo hoti antoaṭṭe cīvaraṁ nikkhipitvā
antoaṭṭe vatthabbaṁ. nānākulassa aṭṭo hoti nānāgabbhā
nānāovarakā yasmiṁ gabbhe cīvaraṁ nikkhittaṁ hoti tasmiṁ gabbhe
vatthabbaṁ dvāramūle vā hatthapāsā vā na vijahitabbaṁ.

[18] ekakulassa mālo hoti antomāle cīvaraṁ nikkhipitvā
antomāle vatthabbaṁ. nānākulassa mālo hoti nānāgabbhā
nānāovarakā yasmiṁ gabbhe cīvaraṁ nikkhittaṁ hoti tasmiṁ gabbhe
vatthabbaṁ dvāramūle vā hatthapāsā vā na vijahitabbaṁ.

[19] ekakulassa pāsādo hoti antopāsāde cīvaraṁ
nikkhipitvā antopāsāde vatthabbaṁ. nānākulassa pāsādo hoti

page number: 013

nānāgabbhā nānāovarakā yasmiṁ gabbhe cīvaraṁ nikkhittaṁ hoti
tasmiṁ gabbhe vatthabbaṁ dvāramūle vā hatthapāsā vā na
vijahitabbaṁ.

[20] ekakulassa hammiyaṁ hoti antohammiye cīvaraṁ nikkhipitvā
antohammiye vatthabbaṁ. nānākulassa hammiyaṁ hoti nānāgabbhā
nānāovarakā yasmiṁ gabbhe cīvaraṁ nikkhittaṁ hoti tasmiṁ gabbhe
vatthabbaṁ dvāramūle vā hatthapāsā vā na vijahitabbaṁ.

[21] ekakulassa nāvā hoti antonāvāya cīvaraṁ nikkhipitvā
antonāvāya vatthabbaṁ. nānākulassa nāvā hoti nānāgabbhā
nānāovarakā yasmiṁ ovarake cīvaraṁ nikkhittaṁ hoti tasmiṁ ovarake
vatthabbaṁ dvāramūle vā 1- hatthapāsā vā na vijahitabbaṁ.

[22] ekakulassa sattho hoti satthe cīvaraṁ nikkhipitvā purato
vā pacchato vā sattabbhantarā na vijahitabbā passato abbhantaraṁ
na vijahitabbaṁ. nānākulassa sattho hoti satthe cīvaraṁ nikkhipitvā
hatthapāsā na vijahitabbaṁ.

[23] ekakulassa khettaṁ hoti parikkhittañca antokhette cīvaraṁ
nikkhipitvā antokhette vatthabbaṁ. aparikkhittaṁ hoti hatthapāsā
na vijahitabbaṁ. nānākulassa khettaṁ hoti parikkhittañca antokhette
cīvaraṁ nikkhipitvā antokhette vatthabbaṁ dvāramūle vā hatthapāsā

footnote: 1 po. ma. yu. pāṭhadvayaṁ natthi.

page number: 014

pāsā vā na vijahitabbaṁ. aparikkhittaṁ hoti hatthapāsā na
vijahitabbaṁ.

[24] ekakulassa dhaññakaraṇaṁ hoti parikkhittañca
antodhaññakaraṇe cīvaraṁ nikkhipitvā antodhaññakaraṇe vatthabbaṁ.
aparikkhittaṁ hoti hatthapāsā na vijahitabbaṁ. nānākulassa
dhaññakaraṇaṁ hoti parikkhittañca antodhaññakaraṇe cīvaraṁ
nikkhipitvā dvāramūle vā vatthabbaṁ hatthapāsā vā na vijahitabbaṁ.
aparikkhittaṁ hoti hatthapāsā na vijahitabbaṁ.

[25] ekakulassa ārāmo hoti parikkhitto ca antoārāme
cīvaraṁ nikkhipitvā antoārāme vatthabbaṁ. aparikkhitto hoti
hatthapāsā na vijahitabbaṁ. nānākulassa ārāmo hoti parikkhitto
ca antoārāme cīvaraṁ nikkhipitvā dvāramūle vā vatthabbaṁ
hatthapāsā vā na vijahitabbaṁ. aparikkhitto hoti hatthapāsā
na vijahitabbaṁ.

[26] (pts. vin iii, 202) ekakulassa vihāro hoti parikkhitto ca antovihāre
cīvaraṁ nikkhipitvā antovihāre vatthabbaṁ. aparikkhitto hoti yasmiṁ
vihāre cīvaraṁ nikkhittaṁ hoti tasmiṁ vihāre vatthabbaṁ hatthapāsā
vā na vijahitabbaṁ. nānākulassa vihāro hoti parikkhitto ca
yasmiṁ vihāre cīvaraṁ nikkhittaṁ hoti tasmiṁ vihāre vatthabbaṁ
dvāramūle vā hatthapāsā vā na vijahitabbaṁ. aparikkhitto

page number: 015

hoti yasmiṁ vihāre cīvaraṁ nikkhittaṁ hoti tasmiṁ vihāre vatthabbaṁ
hatthapāsā vā na vijahitabbaṁ.

[27] ekakulassa rukkhamūlaṁ hoti yaṁ majjhantike kāle samantā
chāyā 1- pharati antochāyāya cīvaraṁ nikkhipitvā antochāyāya vatthabbaṁ.
nānākulassa rukkhamūlaṁ hoti hatthapāsā na vijahitabbaṁ.

[28] ajjhokāso ekūpacāro nānūpacāro nāma 2- agāmake
araññe samantā sattabbhantarā ekūpacāro tato paraṁ nānūpacāro.

[29] vippavutthe vippavutthasaññī aññatra bhikkhusammatiyā
nissaggiyaṁ pācittiyaṁ. vippavutthe vematiko aññatra bhikkhusammatiyā
nissaggiyaṁ pācittiyaṁ. vippavutthe avippavutthasaññī
aññatra bhikkhusammatiyā nissaggiyaṁ pācittiyaṁ. apaccuddhaṭe
paccuddhaṭasaññī 3- aññatra bhikkhusammatiyā nissaggiyaṁ pācittiyaṁ.
avissajjite vissajjitasaññī aññatra bhikkhusammatiyā nissaggiyaṁ
pācittiyaṁ. anaṭṭhe naṭṭhasaññī aññatra bhikkhusammatiyā nissaggiyaṁ
pācittiyaṁ. avinaṭṭhe vinaṭṭhasaññī aññatra bhikkhusammatiyā
nissaggiyaṁ pācittiyaṁ. adaḍḍhe daḍḍhasaññī aññatra bhikkhusammatiyā
nissaggiyaṁ pācittiyaṁ. avilutte viluttasaññī aññatra
bhikkhusammatiyā nissaggiyaṁ pācittiyaṁ.

[30] nissaggiyaṁ cīvaraṁ anissajjitvā paribhuñjati āpatti

footnote: 1 po. rukkhachāyā. 2 ma. yu. idaṁ pāṭhadvayaṁ natthi.
footnote: 3 po. apaccuddhārake paccuddhārakasaññī.

page number: 016

dukkaṭassa. avippavutthe vippavutthasaññī āpatti dukkaṭassa.
avippavutthe vematiko āpatti dukkaṭassa. avippavutthe avippavutthasaññī
anāpatti.

[31] anāpatti antoaruṇe paccuddharati vissajjeti nassati
vinassati dayhati acchinditvā gaṇhāti 1- vissāsaṁ gaṇhāti 2-
bhikkhusammatiyā ummattakassa ādikammikassāti.
dutiyasikkhāpadaṁ niṭṭhitaṁ.
-------

footnote: 1-2 ma. yu. sabbattha gaṇhanti.

page number: 017

tatiyasikkhāpadaṁ

[32] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena aññatarassa
bhikkhuno akālacīvaraṁ uppannaṁ hoti tassa taṁ cīvaraṁ kayiramānaṁ
nappahoti. athakho (pts. vin iii, 203) so bhikkhu taṁ cīvaraṁ ussāpetvā punappunaṁ
vimajjati. addasā kho bhagavā senāsanacārikaṁ āhiṇḍanto taṁ
bhikkhuṁ taṁ cīvaraṁ ussāpetvā punappunaṁ vimajjantaṁ disvāna yena
so bhikkhu tenupasaṅkami upasaṅkamitvā taṁ bhikkhuṁ etadavoca
kissa tvaṁ bhikkhu imaṁ cīvaraṁ ussāpetvā punappunaṁ vimajjasīti. idaṁ
me bhante akālacīvaraṁ uppannaṁ kayiramānaṁ nappahoti tenāhaṁ
imaṁ cīvaraṁ ussāpetvā punappunaṁ vimajjāmīti. atthi pana te
bhikkhu cīvarapaccāsāti. atthi bhagavāti. athakho bhagavā etasmiṁ
nidāne etasmiṁ pakaraṇe dhammiṁ kathaṁ katvā bhikkhū āmantesi
anujānāmi bhikkhave akālacīvaraṁ paṭiggahetvā cīvarapaccāsāya 1-
nikkhipitunti.

[33] tena kho pana samayena bhikkhū bhagavatā anuññātaṁ
akālacīvaraṁ paṭiggahetvā cīvarapaccāsāya 2- nikkhipitunti akālacīvaraṁ 3-

footnote: 1-2 ma. yu. cīvarapaccāsā. 3 ma. yu. akālacīvarāni.

page number: 018

paṭiggahetvā atirekamāsaṁ nikkhipanti. tāni cīvarāni cīvaravaṁse
bhaṇḍikābaddhāni tiṭṭhanti. addasā kho āyasmā ānando
senāsanacārikaṁ āhiṇḍanto tāni cīvarāni cīvaravaṁse bhaṇḍikābaddhāni
ṭhitāni 1- disvāna bhikkhū āmantesi kassimāni āvuso cīvarāni
cīvaravaṁse bhaṇḍikābaddhāni tiṭṭhantīti. amhākaṁ āvuso imāni 2-
akālacīvarāni cīvarapaccāsāya 3- nikkhittānīti. kīvaciraṁ panāvuso imāni
cīvarāni nikkhittānīti. atirekamāsaṁ āvusoti. āyasmā ānando
ujjhāyati khīyati vipāceti kathaṁ hi nāma bhikkhū akālacīvaraṁ paṭiggahetvā
atirekamāsaṁ nikkhipissantīti. athakho āyasmā ānando 

[4]- bhagavato
etamatthaṁ ārocesi. athakho bhagavā etasmiṁ nidāne etasmiṁ
pakaraṇe bhikkhusaṅghaṁ sannipātāpetvā bhikkhū paṭipucchi saccaṁ kira
bhikkhave bhikkhū akālacīvaraṁ paṭiggahetvā atirekamāsaṁ nikkhipantīti.
saccaṁ bhagavāti. vigarahi buddho bhagavā kathaṁ hi nāma te
bhikkhave moghapurisā akālacīvaraṁ paṭiggahetvā atirekamāsaṁ nikkhipissanti
netaṁ bhikkhave appasannānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyātha
niṭṭhitacīvarasmiṁ bhikkhunā ubbhatasmiṁ kaṭhine bhikkhuno paneva akālacīvaraṁ
uppajjeyya ākaṅkhamānena bhikkhunā paṭiggahetabbaṁ
paṭiggahetvā khippameva kāretabbaṁ no cassa pāripūri māsaparamantena

footnote: 1 ma. yu. tiṭṭhante. 2 ma. ayaṁ pāṭho natthi. 3 ma. yu. cīvarapaccāsā.
footnote: 4 ma. te bhikkhū anekapariyāyena vigarahitvā.

page number: 019

bhikkhunā taṁ cīvaraṁ nikkhipitabbaṁ ūnassa pāripūriyā satiyā paccāsāya
tato ce uttariṁ 1- nikkhipeyya satiyāpi paccāsāya nissaggiyaṁ
pācittiyanti.

[34] (pts. vin iii, 204) niṭṭhitacīvarasmiṁ bhikkhunāti bhikkhuno cīvaraṁ kataṁ vā hoti
naṭṭhaṁ vā vinaṭṭhaṁ vā daḍḍhaṁ vā cīvarāsā vā upacchinnā.
ubbhatasmiṁ kaṭhineti aṭṭhannaṁ mātikānaṁ aññatarāya mātikāya ubbhataṁ
hoti saṅghena vā antarā ubbhataṁ hoti. akālacīvaraṁ nāma
anatthate kaṭhine ekādasamāse uppannaṁ atthate kaṭhine sattamāse
uppannaṁ kālepi ādissa dinnaṁ etaṁ akālacīvaraṁ nāma.
uppajjeyyāti uppajjeyya saṅghato vā gaṇato vā ñātito vā
mittato vā paṁsukūlato 2- vā attano vā dhanena.

[35] ākaṅkhamānenāti icchamānena paṭiggahetabbaṁ.
paṭiggahetvā khippameva kāretabbanti dasāhā kāretabbaṁ.

[36] no cassa pāripūrīti kayiramānaṁ nappahoti. māsaparamantena
bhikkhunā taṁ cīvaraṁ nikkhipitabbanti māsaparamatā nikkhipitabbaṁ. ⏓nassa
pāripūriyāti ūnassa pāripūratthāya. satiyā paccāsāyāti paccāsā
hoti saṅghato vā gaṇato vā ñātito vā mittato vā paṁsukūlato 3-
vā attano vā dhanena.

[37] tato ce uttariṁ nikkhipeyya satiyāpi paccāsāyāti

footnote: 1 ma. uttari. evamuparipi. 2-3 ma. yu. paṁsukulaṁ.

page number: 020

tadahuppanne mūlacīvare paccāsācīvaraṁ uppajjati dasāhā
kāretabbaṁ. dvīhuppanne mūlacīvare ... tīhuppanne mūlacīvare ...
catūhuppanne mūlacīvare ... pañcāhuppanne mūlacīvare ... chāhuppanne
mūlacīvare ... sattāhuppanne mūlacīvare ... aṭṭhāhuppanne mūlacīvare ...
navāhuppanne mūlacīvare ... dasāhuppanne mūlacīvare ... paccāsācīvaraṁ
uppajjati dasāhā kāretabbaṁ. ekādase uppanne mūlacīvare ...
dvādase uppanne mūlacīvare ... terase uppanne mūlacīvare ... cuddase
uppanne mūlacīvare ... paṇṇarase uppanne mūlacīvare ... soḷase
uppanne mūlacīvare ... sattarase uppanne mūlacīvare ... aṭṭhārase
uppanne mūlacīvare ... ekūnavīse uppanne mūlacīvare ... vīse uppanne
mūlacīvare paccāsācīvaraṁ uppajjati dasāhā kāretabbaṁ. ekavīse
uppanne mūlacīvare paccāsācīvaraṁ uppajjati navāhā kāretabbaṁ.
dvāvīse uppanne mūlacīvare paccāsācīvaraṁ uppajjati aṭṭhāhā
kāretabbaṁ. tevīse uppanne mūlacīvare ... sattāhā kāretabbaṁ.
catuvīse uppanne mūlacīvare ... chāhā kāretabbaṁ. pañcavīse
uppanne mūlacīvare ... pañcāhā kāretabbaṁ. chabbīse uppanne
mūlacīvare ... catūhā kāretabbaṁ. sattavīse uppanne mūlacīvare ...
tīhā kāretabbaṁ. aṭṭhavīse uppanne mūlacīvare ... dvīhā
kāretabbaṁ. ekūnatiṁse uppanne mūlacīvare paccāsācīvaraṁ uppajjati
ekāhaṁ kāretabbaṁ. tiṁse uppanne mūlacīvare paccāsācīvaraṁ

page number: 021

uppajjati tadaheva adhiṭṭhātabbaṁ vikappetabbaṁ vissajjetabbaṁ.
no ce adhiṭṭhaheyya vā vikappeyya vā vissajjeyya vā ekatiṁse
aruṇuggamane nissaggiyaṁ hoti nissajjitabbaṁ (pts. vin iii, 205) saṅghassa vā gaṇassa vā
puggalassa vā. evañca pana bhikkhave nissajjitabbaṁ .pe. idaṁ
me bhante akālacīvaraṁ māsātikkantaṁ nissaggiyaṁ imāhaṁ saṅghassa
nissajjāmīti .pe. dadeyyāti .pe. dadeyyunti .pe. āyasmato
dammīti.

[38] visabhāge uppanne mūlacīvare paccāsācīvaraṁ uppajjati
rattiyo ca sesā honti na akāmā kāretabbaṁ.

[39] māsātikkante atikkantasaññī nissaggiyaṁ pācittiyaṁ.
māsātikkante vematiko nissaggiyaṁ pācittiyaṁ. māsātikkante
anatikkantasaññī nissaggiyaṁ pācittiyaṁ. anadhiṭṭhite adhiṭṭhitasaññī
avikkappite vikappitasaññī avissajjite vissajjitasaññī
anaṭṭhe naṭṭhasaññī avinaṭṭhe vinaṭṭhasaññī adaḍḍhe daḍḍhasaññī
avilutte viluttasaññī nissaggiyaṁ pācittiyaṁ.

[40] nissaggiyaṁ cīvaraṁ anissajjitvā paribhuñjati āpatti
dukkaṭassa. māsānatikkante atikkantasaññī āpatti dukkaṭassa.
māsānatikkante vematiko āpatti dukkaṭassa. māsānatikkante
anatikkantasaññī anāpatti.

[41] anāpatti antomāse adhiṭṭheti vikappeti vissajjeti

page number: 022

nassati vinassati dayhati acchinditvā gaṇhāti 1- vissāsaṁ gaṇhāti 2-
ummattakassa ādikammikassāti.
tatiyasikkhāpadaṁ niṭṭhitaṁ.
-------

footnote: 1-2 ma. yu. gaṇhanti.

page number: 023

catutthasikkhāpadaṁ

[42] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmato
udāyissa purāṇadutiyikā bhikkhunīsu pabbajitā hoti. sā bhikkhunī 1-
āyasmato udāyissa santike abhikkhaṇaṁ āgacchati. āyasmāpi
udāyi 2- tassā bhikkhuniyā santike abhikkhaṇaṁ gacchati. tena kho
pana samayena āyasmā udāyi tassā bhikkhuniyā santike bhattavissaggaṁ
karoti. athakho āyasmā udāyi pubbaṇhasamayaṁ nivāsetvā
pattacīvaramādāya yena sā bhikkhunī tenupasaṅkami upasaṅkamitvā
tassā bhikkhuniyā purato aṅgajātaṁ vivaritvā āsane nisīdi.
sāpi kho bhikkhunī āyasmato udāyissa purato aṅgajātaṁ vivaritvā
āsane nisīdi. athakho āyasmā udāyi sāratto va 3- tassā
bhikkhuniyā aṅgajātaṁ upanijjhāyi. tassa aṅgajātato 4- asuci mucci.
athakho āyasmā udāyi taṁ bhikkhuniṁ etadavoca gaccha bhagini udakaṁ
āhara antaravāsakaṁ dhovissāmīti. āharayya (pts. vin iii, 206) ahameva dhovissāmīti.
athakho 5- sā bhikkhunī tassa 5- taṁ asuciṁ ekadesaṁ mukhena
aggahesi ekadesaṁ aṅgajāte pakkhipi. sā tena gabbhaṁ gaṇhi.

footnote: 1 ma. yu. ayaṁ pāṭho natthi. 2 ma. udāyī. evamuparipi. 3 ma. yu. sāratto.
footnote: 4 ma. yu. ayaṁ pāṭho natthi. 5-5 ma. yu. ime pāṭhā natthi.

page number: 024

bhikkhuniyo evamāhaṁsu ayaṁ bhikkhunī abrahmacārinī ayaṁ gabbhinīti 1-.
nāhaṁ ayye abrahmacārinīti. athakho 2- sā bhikkhunī 2- bhikkhunīnaṁ
etamatthaṁ ārocesi. bhikkhuniyo ujjhāyanti khīyanti vipācenti
kathaṁ hi nāma ayyo udāyi bhikkhuniyā purāṇacīvaraṁ dhovāpessatīti.
athakho tā bhikkhuniyo bhikkhūnaṁ etamatthaṁ ārocesuṁ. ye te bhikkhū
appicchā .pe. te ujjhāyanti khīyanti vipācenti kathaṁ hi nāma
āyasmā udāyi bhikkhuniyā purāṇacīvaraṁ dhovāpessatīti. athakho
te bhikkhū 

[3]- bhagavato etamatthaṁ ārocesuṁ. athakho bhagavā .pe.
āyasmantaṁ udāyiṁ paṭipucchi saccaṁ kira tvaṁ udāyi bhikkhuniyā
purāṇacīvaraṁ dhovāpesīti. saccaṁ bhagavāti. Ñātikā te udāyi
aññātikāti. aññātikā bhagavāti. aññātako moghapurisa
aññātikāya na jānāti paṭirūpaṁ vā appaṭirūpaṁ vā pāsādikaṁ
vā appāsādikaṁ 4- vā tattha hi nāma tvaṁ moghapurisa aññātikāya
bhikkhuniyā purāṇacīvaraṁ dhovāpessasi netaṁ moghapurisa appasannānaṁ
vā pasādāya pasannānaṁ vā bhiyyobhāvāya .pe. evañca pana
bhikkhave imaṁ sikkhāpadaṁ uddiseyyātha yo pana bhikkhu aññātikāya
bhikkhuniyā purāṇacīvaraṁ dhovāpeyya vā rajāpeyya vā ākoṭāpeyya
vā nissaggiyaṁ pācittiyanti.

footnote: 1 ma. yu. abrahmacārinī ayaṁ bhikkhunī gabbhinīti. 2-2 ma. yu. ime pāṭhā natthi.
footnote: 3 ma. āyasmantaṁ udāyiṁ anekapariyāyena vigarahitvā .... 4 ma. apasādikaṁ.

page number: 025

[43] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. aññātikā nāma mātito
vā pitito vā yāva sattamā pitāmahayugā asambaddhā. bhikkhunī
nāma ubhato saṅghe upasampannā. purāṇacīvaraṁ nāma sakiṁ nivatthaṁpi
sakiṁ pārutaṁpi. dhovāti 1- āpatti dukkaṭassa. dhotaṁ 2- nissaggiyaṁ
hoti. rajāti āṇāpeti 3- āpatti dukkaṭassa. rattaṁ 4- nissaggiyaṁ
hoti. ākoṭehīti āṇāpeti 5- āpatti dukkaṭassa. sakiṁ
pāṇippahāraṁ 6- vā muggarappahāraṁ 7- vā dinne nissaggiyaṁ hoti
nissajjitabbaṁ saṅghassa vā gaṇassa vā puggalassa vā. evañca
pana bhikkhave nissajjitabbaṁ .pe. idaṁ me bhante purāṇacīvaraṁ
aññātikāya bhikkhuniyā dhovāpitaṁ nissaggiyaṁ imāhaṁ saṅghassa
nissajjāmīti .pe. dadeyyāti .pe. dadeyyunti .pe. āyasmato
dammīti.

[44] (pts. vin iii, 207) aññātikāya aññātikasaññī purāṇacīvaraṁ dhovāpeti
nissaggiyaṁ pācittiyaṁ. aññātikāya aññātikasaññī purāṇacīvaraṁ
dhovāpeti rajāpeti nissaggiyena āpatti dukkaṭassa.

footnote: 1 rā. dhovāpeyyāti dhovāhīti āṇāpeti. po. ma. yu. dhovāti āṇāpeti.
footnote: 2 rā. dhovāpitaṁ. 3 rā. rajāpeyyāti rajāhīti āṇāpeti. 4 rā. rajjitaṁ.
footnote: 5 rā. ākoṭāpeyyāti ākoṭehīti āṇāpeti. 6 pāṇippahāretipi pāṭho.

7 muggarappahāretipi pāṭho.

page number: 026

aññātikāya aññātikasaññī purāṇacīvaraṁ dhovāpeti ākoṭāpeti
nissaggiyena āpatti dukkaṭassa. aññātikāya aññātikasaññī
purāṇacīvaraṁ dhovāpeti rajāpeti ākoṭāpeti nissaggiyena
āpatti dvinnaṁ dukkaṭānaṁ. aññātikāya aññātikasaññī
purāṇacīvaraṁ rajāpeti nissaggiyaṁ pācittiyaṁ. aññātikāya
aññātikasaññī purāṇacīvaraṁ rajāpeti ākoṭāpeti nissaggiyena
āpatti dukkaṭassa. aññātikāya aññātikasaññī purāṇacīvaraṁ
rajāpeti dhovāpeti nissaggiyena āpatti dukkaṭassa. aññātikāya
aññātikasaññī purāṇacīvaraṁ rajāpeti ākoṭāpeti dhovāpeti
nissaggiyena āpatti dvinnaṁ dukkaṭānaṁ. aññātikāya aññātikasaññī
purāṇacīvaraṁ ākoṭāpeti nissaggiyaṁ pācittiyaṁ.
aññātikāya aññātikasaññī purāṇacīvaraṁ ākoṭāpeti dhovāpeti
nissaggiyena āpatti dukkaṭassa. aññātikāya aññātikasaññī
purāṇacīvaraṁ ākoṭāpeti rajāpeti nissaggiyena āpatti dukkaṭassa.
aññātikāya aññātikasaññī purāṇacīvaraṁ ākoṭāpeti dhovāpeti
rajāpeti nissaggiyena āpatti dvinnaṁ dukkaṭānaṁ. aññātikāya
vematiko .pe. aññātikāya ñātikasaññī .pe. aññassa
purāṇacīvaraṁ dhovāpeti āpatti dukkaṭassa. nisīdanapaccattharaṇaṁ
dhovāpeti āpatti dukkaṭassa. ekato upasampannāya dhovāpeti
āpatti dukkaṭassa. Ñātikāya aññātikasaññī āpatti

page number: 027

dukkaṭassa. Ñātikāya vematiko āpatti dukkaṭassa. Ñātikāya
ñātikasaññī anāpatti.

[45] anāpatti ñātikāya dhovantiyā aññātikā dutiyā hoti
avuttā dhovati aparibhuttaṁ dhovāpeti cīvaraṁ ṭhapetvā aññaṁ
parikkhāraṁ dhovāpeti sikkhamānāya sāmaṇeriyā utmattakassa
ādikammikassāti.
catutthasikkhāpadaṁ niṭṭhitaṁ.
-------

page number: 028

pañcamasikkhāpadaṁ

[46] tena samayena buddho bhagavā rājagahe viharati veḷuvane
kalandakanivāpe. tena kho pana samayena uppalavaṇṇā bhikkhunī
sāvatthiyaṁ viharati. athakho uppalavaṇṇā bhikkhunī pubbaṇhasamayaṁ
nivāsetvā (pts. vin iii, 208) pattacīvaramādāya sāvatthiṁ piṇḍāya pāvisi sāvatthiyaṁ
piṇḍāya caritvā pacchābhattaṁ piṇḍapātapaṭikkantā yena andhavanaṁ
tenupasaṅkami divāvihārāya andhavanaṁ ajjhogāhetvā aññatarasmiṁ
rukkhamūle divāvihāraṁ nisīdi. tena kho pana samayena corā katakammā gāviṁ
vadhitvā maṁsaṁ gahetvā andhavanaṁ pavisiṁsu. addasā kho coragāmaṇiko
uppalavaṇṇaṁ bhikkhuniṁ aññatarasmiṁ rukkhamūle divāvihāraṁ nisinnaṁ.
disvānassa etadahosi sace me puttabhātikā 1- passissanti
viheṭhayissanti imaṁ bhikkhuninti aññena maggena agamāsi.
athakho so coragāmaṇiko maṁse pakke varamaṁsāni gahetvā paṇṇena
puṭaṁ 2- bandhitvā uppalavaṇṇāya bhikkhuniyā avidūre rukkhe ālaggetvā
yo passati samaṇo vā brāhmaṇo vā dinnaṁyeva haratūti vatvā
pakkāmi. assosi kho upapalavaṇṇā bhikkhunī samādhimhā
vuṭṭhahitvā tassa coragāmaṇikassa imaṁ vācaṁ bhāsamānassa. athakho

footnote: 1 ma. yu. puttabhātukā. 2 ma. yu. paṇṇapuṭaṁ.

page number: 029

uppalavaṇṇā bhikkhunī taṁ maṁsaṁ gahetvā upassayaṁ agamāsi.
athakho uppalavaṇṇā bhikkhunī tassā rattiyā accayena taṁ maṁsaṁ
sampādetvā uttarāsaṅgena bhaṇḍikaṁ bandhitvā vehāsaṁ abbhuggantvā
veḷuvane paccuṭṭhāsi.

[47] tena kho pana samayena bhagavā gāmaṁ piṇḍāya paviṭṭho
hoti. āyasmā udāyi ohiyako hoti vihārapālo. athakho
uppalavaṇṇā bhikkhunī yenāyasmā udāyi tenupasaṅkami
upasaṅkamitvā āyasmantaṁ udāyiṁ etadavoca kahaṁ bhante bhagavāti.
paviṭṭho bhagini bhagavā gāmaṁ piṇḍāyāti. imaṁ bhante maṁsaṁ bhagavato
dehīti. santappito te 1- bhagini bhagavā maṁsena sace me tvaṁ
antaravāsakaṁ dadeyyāsi evamahampi 2- santappito bhaveyyaṁ
antaravāsakenāti. mayaṁ kho bhante mātugāmā nāma kicchalābhā idañca
me antimaṁ pañcamaṁ cīvaraṁ nāhaṁ dassāmīti. seyyathāpi bhagini
puriso hatthiṁ datvā kacche vissajjeyya 3- evameva kho tvaṁ bhagini
bhagavato maṁsaṁ datvā mayhaṁ 4- antaravāsakaṁ vissajjehīti 5-. athakho
uppalavaṇṇā bhikkhunī āyasmatā udāyinā nippīḷiyamānā antaravāsakaṁ
datvā upassayaṁ agamāsi. bhikkhuniyo uppalavaṇṇāya bhikkhuniyā

footnote: 1 ma. yu. tayā rāmaññapotthake pana na dissati. 2 evañcāhaṁpītipi pāṭho.
footnote: 3 ma. yu. sajjeyya. 4 ma. yu. mayi. 5 ma. yu. na sajjasīti.

page number: 030

pattacīvaraṁ paṭiggaṇhantiyo uppalavaṇṇaṁ bhikkhuniṁ etadavocuṁ kahante
ayye antaravāsakoti. uppalavaṇṇā bhikkhunī bhikkhunīnaṁ etamatthaṁ
ārocesi. bhikkhuniyo ujjhāyanti khīyanti (pts. vin iii, 209) vipācenti kathaṁ hi
nāma ayyo udāyi bhikkhuniyā hatthato 1- cīvaraṁ paṭiggahessati
kicchalābho mātugāmoti. athakho tā bhikkhuniyo bhikkhūnaṁ etamatthaṁ
ārocesuṁ. ye te bhikkhū appicchā .pe. te ujjhāyanti
khīyanti vipācenti kathaṁ hi nāma āyasmā udāyi bhikkhuniyā hatthato 2-
cīvaraṁ pariggahessatīti. athakho te bhikkhū bhagavato etamatthaṁ
ārocesuṁ .pe. saccaṁ kira tvaṁ udāyi bhikkhuniyā hatthato 3- cīvaraṁ
paṭiggahesīti. saccaṁ bhagavāti. Ñātikā te udāyi aññātikāti.
aññātikā bhagavāti. aññātako moghapurisa aññātikāya na
jānāti paṭirūpaṁ vā appaṭirūpaṁ vā santaṁ vā asantaṁ vā tattha
nāma tvaṁ moghapurisa aññātikāya bhikkhuniyā hatthato cīvaraṁ
paṭiggahessasi netaṁ moghapurisa appasannānaṁ vā pasādāya pasannānaṁ
vā bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha yo pana bhikkhu aññātikāya bhikkhuniyā hatthato
cīvaraṁ paṭiggaṇheyya nissaggiyaṁ pācittiyanti. evañcidaṁ bhagavatā
bhikkhūnaṁ sikkhāpadaṁ paññattaṁ hoti.

[48] tena kho pana samayena bhikkhū kukkuccāyantā bhikkhunīnaṁ

footnote: 1-2-3 ma. yu. ayaṁ pāṭho natthi.

page number: 031

pārivaṭṭakacīvaraṁ 1- nappaṭiggaṇhanti. bhikkhuniyo ujjhāyanti khīyanti
vipācenti kathaṁ hi nāma ayyā amhākaṁ pārivaṭṭakacīvaraṁ 2-
nappaṭiggaṇhissantīti 3-. assosuṁ kho bhikkhū tāsaṁ bhikkhunīnaṁ
ujjhāyantīnaṁ khīyantīnaṁ vipācentīnaṁ. athakho te bhikkhū bhagavato
etamatthaṁ ārocesuṁ. athakho bhagavā etasmiṁ nidāne etasmiṁ
pakaraṇe dhammiṁ kathaṁ katvā bhikkhū āmantesi anujānāmi bhikkhave
pañcannaṁ pārivaṭṭakaṁ 4- paṭiggahetuṁ bhikkhussa bhikkhuniyā sikkhamānāya
sāmaṇerassa sāmaṇeriyā anujānāmi bhikkhave imesaṁ
pañcannaṁ pārivaṭṭakaṁ 5- paṭiggahetuṁ evañca pana bhikkhave imaṁ
sikkhāpadaṁ uddiseyyātha yo pana bhikkhu aññātikāya bhikkhuniyā
hatthato cīvaraṁ paṭigagaṇheyya aññatra pārivaṭṭakā 6- nissaggiyaṁ
pācittiyanti.

[49] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. aññātikā nāma mātito
vā pitito vā yāva sattamā pitāmahayugā asambaddhā. bhikkhunī
nāma ubhatosaṅghe upasampannā. cīvaraṁ nāma channaṁ cīvarānaṁ

footnote: 1-2 ma. yu. pārivattakacīvaraṁ. 3 ma. yu. na paṭiggahessantīti. 4-5 ma. yu.
footnote: pārivattakaṁ. pārivaṭṭakacīvarantipi pāṭho. 6 ma. yu. pārivattakā. evamuparipi.

page number: 032

aññataraṁ (pts. vin iii, 210) cīvaraṁ vikappanūpagaṁ pacchimaṁ 1-. aññatra pārivaṭṭakāti
ṭhapetvā pārivaṭṭakaṁ. paṭiggaṇhāti payoge dukkaṭaṁ paṭilābhena
nissaggiyaṁ hoti nissajjitabbaṁ saṅghassa vā gaṇassa vā puggalassa
vā. evañca pana bhikkhave nissajjitabbaṁ .pe. idaṁ me bhante
cīvaraṁ aññātikāya bhikkhuniyā hatthato paṭiggahitaṁ aññatra
pārivaṭṭakā nissaggiyaṁ imāhaṁ saṅghassa nissajjāmīti .pe.
dadeyyāti .pe. dadeyyunti .pe. āyasmato dammīti.

[50] aññātikāya aññātikasaññī hatthato 2- cīvaraṁ
paṭiggaṇhāti aññatra pārivaṭṭakā nissaggiyaṁ pācittiyaṁ.
aññātikāya vematiko hatthato 3- cīvaraṁ paṭiggaṇhāti aññatra
pārivaṭṭakā nissaggiyaṁ pācittiyaṁ. aññātikāya ñātikasaññī
hatthato 4- cīvaraṁ paṭiggaṇhāti aññatra pārivaṭṭakā nissaggiyaṁ
pācittiyaṁ.

[51] ekatoupasampannāya hatthato cīvaraṁ paṭiggaṇhāti
aññatra pārivaṭṭakā āpatti dukkaṭassa. Ñātikāya aññātikasaññī
āpatti dukkaṭassa. Ñātikāya vematiko āpatti
dukkaṭassa. Ñātikāya ñātikasaññī anāpatti.

[52] anāpatti ñātikāya pārivaṭṭakaṁ parittena vā vipulaṁ
vipulena vā parittaṁ bhikkhu vissāsaṁ gaṇhāti tāvakālikaṁ

footnote: 1 yu. vikappanupagapacchimaṁ. 2-3-4 ma. yu. ayaṁ pāṭho natthi.

page number: 033

gaṇhāti cīvaraṁ ṭhapetvā aññaṁ parikkhāraṁ gaṇhāti sikkhamānāya
sāmaṇeriyā ummattakassa ādikammikassāti.
pañcamasikkhāpadaṁ niṭṭhitaṁ.
-------

page number: 034

chaṭṭhasikkhāpadaṁ

[53] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
upanando sakyaputto paṭṭho 1- hoti dhammiṁ kathaṁ kātuṁ. athakho
aññataro seṭṭhiputto yenāyasmā upanando sakyaputto tenupasaṅkami
upasaṅkamitvā āyasmantaṁ upanandaṁ sakyaputtaṁ abhivādetvā
ekamantaṁ nisīdi. ekamantaṁ nisinnaṁ kho taṁ seṭṭhiputtaṁ āyasmā
upanando sakyaputto dhammiyā kathāya sandassesi samādapesi
samuttejesi sampahaṁsesi. athakho so seṭṭhiputto āyasmatā
upanandena sakyaputtena dhammiyā kathāya sandassito samādapito
samuttejito sampahaṁsito āyasmantaṁ upanandaṁ sakyaputtaṁ etadavoca
vadeyyātha bhante yena attho paṭibalā mayaṁ (pts. vin iii, 211) ayyassa dātuṁ
yadidaṁ cīvarapiṇḍapātasenāsanagilānapaccayabhesajjaparikkhāranti 2-. sace
me tvaṁ āvuso dātukāmosi ito ekaṁ sāṭakaṁ dehīti. amhākaṁ
kho bhante kulaputtānaṁ kismiṁ viya ekasāṭakaṁ gantuṁ āgametha 3-
bhante yāva gharaṁ gacchāmi gharaṁ gato ito vā ekaṁ sāṭakaṁ

footnote: 1 ma. paṭṭo. 2 yu. cīvara ... parikkhārānanti. 3 ma. yu. āgamehi.

page number: 035

pahiṇissāmi ito vā sundarataranti. dutiyampi kho āyasmā
upanando sakyaputto taṁ seṭṭhiputtaṁ etadavoca sace me tvaṁ
āvuso dātukāmosi ito ekaṁ sāṭakaṁ dehīti. amhākaṁ kho
bhante kulaputtānaṁ kismiṁ viya ekasāṭakaṁ gantuṁ āgametha bhante
yāva gharaṁ gacchāmi gharaṁ gato ito vā ekaṁ sāṭakaṁ pahiṇissāmi
ito vā sundarataranti. tatiyampi kho āyasmā upanando sakyaputto
taṁ seṭṭhiputtaṁ etadavoca sace me tvaṁ āvuso dātukāmosi
ito ekaṁ sāṭakaṁ dehīti. amhākaṁ kho bhante kulaputtānaṁ kismiṁ
viya ekasāṭakaṁ gantuṁ āgametha bhante yāva gharaṁ gacchāmi gharaṁ
gato ito vā ekaṁ sāṭakaṁ pahiṇissāmi ito vā sundarataranti.
kiṁ pana tayā āvuso adātukāmena pavāritena yaṁ tvaṁ pavāretvā
na desīti. athakho so seṭṭhiputto āyasmatā upanandena
sakyaputtena nippīḷiyamāno ekaṁ sāṭakaṁ datvā agamāsi. manussā
taṁ seṭṭhiputtaṁ passitvā etadavocuṁ kissa tvaṁ ayya 1- ekasāṭako
āgacchasīti. athakho so seṭṭhiputto tesaṁ manussānaṁ etamatthaṁ
ārocesi. manussā ujjhāyanti khīyanti vipācenti mahicchā
ime samaṇā sakyaputtiyā asantuṭṭhā nayime 2- sukarā dhammanimantanāya 3-
kātuṁ kathaṁ hi nāma seṭṭhiputtena dhammanimantanāya

footnote: 1 ma. yu. ayyo. 2 ma. yu. nayimesaṁ. 3 ma. yu. dhammanimantanāpi.

page number: 036

kayiramānāya sāṭakaṁ gaṇhissantīti 1-. assosuṁ kho bhikkhū tesaṁ
manussānaṁ ujjhāyantānaṁ khīyantānaṁ vipācentānaṁ. ye te bhikkhū
appicchā santuṭṭhā .pe. te ujjhāyanti khīyanti vipācenti
kathaṁ hi nāma āyasmā upanando sakyaputto seṭṭhiputtaṁ cīvaraṁ
viññāpessatīti. athakho te bhikkhū bhagavato etamatthaṁ ārocesuṁ.
saccaṁ kira tvaṁ upananda seṭṭhiputtaṁ cīvaraṁ viññāpesīti. saccaṁ
bhagavāti 2-. Ñātako te upananda aññātakoti. aññātako
bhagavāti. aññātako moghapurisa aññātakassa na jānāti paṭirūpaṁ
vā appaṭirūpaṁ vā santaṁ vā asantaṁ vā tattha nāma tvaṁ
moghapurisa aññātakaṁ seṭṭhiputtaṁ cīvaraṁ viññāpessasi netaṁ
moghapurisa appasannānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyātha yo
pana bhikkhu aññātakaṁ gahapatiṁ vā gahapatāniṁ vā cīvaraṁ viññāpeyya
nissaggiyaṁ pācittiyanti. evañcidaṁ bhagavatā bhikkhūnaṁ sikkhāpadaṁ
paññattaṁ hoti.

[54] tena kho pana samayena sambahulā bhikkhū sāketā (pts. vin iii, 212) sāvatthiṁ
addhānamaggapaṭipannā honti. antarāmagge corā nikkhamitvā
te bhikkhū acchindiṁsu. athakho te bhikkhū bhagavatā paṭikkhittaṁ
aññātakaṁ gahapatiṁ vā gahapatāniṁ vā cīvaraṁ viññāpetunti

footnote: 1 ma. yu. gahessantīti. 2 yu. itisaddo natthi.

page number: 037

kukkuccāyantā na viññāpesuṁ yathānaggā va sāvatthiṁ gantvā bhikkhū
abhivādenti. bhikkhū evamāhaṁsu sundarā kho ime āvuso
ājīvakā ye ime bhikkhū abhivādentīti. te evamāhaṁsu na mayaṁ
āvuso ājīvakā bhikkhū mayanti. bhikkhū āyasmantaṁ upāliṁ
etadavocuṁ iṅgha āvuso upāli ime anuyuñjāhīti. athakho 1- te
bhikkhū āyasmatā upālinā anuyuñjiyamānā etamatthaṁ ārocesuṁ 1-.
athakho āyasmā upāli te bhikkhū anuyuñjitvā bhikkhū etadavoca
bhikkhū ime āvuso detha tesaṁ 2- cīvarānīti. ye te bhikkhū
appicchā .pe. te ujjhāyanti khīyanti vipācenti kathaṁ hi
nāma bhikkhū naggā āgacchissanti nanu nāma tiṇena vā
paṭicchādetvā āgantabbanti. athakho te bhikkhū bhagavato etamatthaṁ
ārocesuṁ. athakho bhagavā etasmiṁ nidāne etasmiṁ pakaraṇe 

[3]-
dhammiṁ kathaṁ katvā bhikkhū āmantesi anujānāmi bhikkhave acchinnacīvarassa
vā naṭṭhacīvarassa vā aññātakaṁ gahapatiṁ vā gahapatāniṁ vā
cīvaraṁ viññāpetuṁ yaṁ āvāsaṁ paṭhamaṁ upagacchati sace tattha hoti
saṅghassa vihāracīvaraṁ vā uttarattharaṇaṁ vā bhummattharaṇaṁ 4- vā bhisicchavi
vā taṁ gahetvā pārupituṁ tañca kho 5- labhitvā odahissāmīti
no ce hoti saṅghassa vihāracīvaraṁ vā uttarattharaṇaṁ vā bhummattharaṇaṁ

footnote: 1 yu. ime pāṭhā natthi. 2 ma. yu. nesaṁ. 3 po. bhikkhusaṅghaṁ sannipātāpetvā.
footnote: 4 ma. bhūmattharaṇaṁ. 5 ma. yu. tañca khoti pāṭho natthi.

page number: 038

vā bhisicchavi vā tiṇena vā paṇṇena vā paṭicchādetvā
āgantabbaṁ natveva naggena āgantabbaṁ yo āgaccheyya
āpatti dukkaṭassa. evañca pana bhikkhave imaṁ sikkhāpadaṁ
uddiseyyātha yo pana bhikkhu aññātakaṁ gahapatiṁ vā gahapatāniṁ vā
cīvaraṁ viññāpeyya aññatra samayā nissaggiyaṁ pācittiyaṁ.
tatthāyaṁ samayo acchinnacīvaro vā hoti bhikkhu naṭṭhacīvaro vā
ayaṁ tattha samayoti.

[55] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. aññātako nāma mātito
vā pitito vā yāva sattamā pitāmahayugā asambaddho. gahapati
nāma yo koci agāraṁ ajjhāvasati. gahapatānī nāma yā kāci
agāraṁ ajjhāvasati. (pts. vin iii, 213) cīvaraṁ nāma channaṁ cīvarānaṁ aññataraṁ cīvaraṁ
vikappanūpagaṁ pacchimaṁ 1-. aññatra samayāti ṭhapetvā samayaṁ. acchinnacīvaro
nāma bhikkhussa cīvaraṁ acchinnaṁ hoti rājūhi vā corehi
vā dhuttehi vā yehi kehici vā acchinnaṁ hoti. naṭṭhacīvaro
nāma bhikkhussa cīvaraṁ agginā vā daḍḍhaṁ hoti udakena vā vuḷhaṁ
hoti undurehi vā upacikāhi vā khāyitaṁ hoti paribhogajiṇṇaṁ
vā hoti. aññatra samayā viññāpeti payoge dukkaṭaṁ
paṭilābhena nissaggiyaṁ hoti nissajjitabbaṁ saṅghassa vā gaṇassa

footnote: 1 yu. vikappanupagapacchimaṁ.

page number: 039

vā puggalassa vā. evañca pana bhikkhave nissajjitabbaṁ .pe.
idaṁ me bhante cīvaraṁ aññātakaṁ gahapatikaṁ aññatra samayā
viññāpitaṁ nissaggiyaṁ imāhaṁ saṅghassa nissajjāmīti .pe.
dadeyyāti .pe. dadeyyunti .pe. āyasmato dammīti.

[56] aññātake aññātakasaññī aññatra samayā cīvaraṁ
viññāpeti nissaggiyaṁ pācittiyaṁ aññātake vematiko aññatra
samayā cīvaraṁ viññāpeti nissaggiyaṁ pācittiyaṁ. aññātake
aññātakasaññī aññatra samayā cīvaraṁ viññāpeti nissaggiyaṁ
pācittiyaṁ. Ñātake aññātakasaññī āpatti dukkaṭassa.
Ñātake vematiko āpatti dukkaṭassa. Ñātake ñātakasaññī
anāpatti.

[57] anāpatti samaye ñātakānaṁ pavāritānaṁ aññassatthāya
attano dhanena ummattakassa ādikammikassāti.
chaṭṭhasikkhāpadaṁ niṭṭhitaṁ.
-------

page number: 040

sattamasikkhāpadaṁ

[58] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū acchinnacīvarake bhikkhū upasaṅkamitvā evaṁ vadenti 1- bhagavatā
āvuso anuññātaṁ acchinnacīvarassa vā naṭṭhacīvarassa vā aññātakaṁ
gahapatiṁ vā gahapatāniṁ vā cīvaraṁ viññāpetuṁ viññāpetha āvuso
cīvaranti. alaṁ āvuso laddhaṁ amhehi cīvaranti. mayaṁ āvuso 2-
āyasmantānaṁ atthāya 3- viññāpemāti. viññāpetha āvusoti.
athakho chabbaggiyā bhikkhū aññātake 4- gahapatike upasaṅkamitvā
etadavocuṁ acchinnacīvarakā āvuso bhikkhū āgatā detha nesaṁ
cīvaranti 5- bahuṁ cīvaraṁ viññāpesuṁ. tena (pts. vin iii, 214) kho pana samayena aññataro
puriso sabhāyaṁ nisinno aññataraṁ purisaṁ etadavoca acchinnacīvarakā
ayyā 6- āgatā nesaṁ 7- mayā cīvaraṁ dinnanti. sopi evamāha
mayāpi dinnanti. aparopi evamāha mayāpi dinnanti. te

footnote: 1 ma. yu. vadanti. 2-3-4 ma. yu. ime pāṭhā natthi. 5 ma. yu. rā. cīvarānīti.
footnote: 6 ma. yu. ayyo bhikkhū. evamīdise ṭhānesu. 7 ma. yu. tesaṁ.

page number: 041

ujjhāyanti khīyanti vipācenti kathaṁ hi nāma samaṇā sakyaputtiyā
na mattaṁ jānitvā bahuṁ cīvaraṁ viññāpessanti dussavaṇijjaṁ 1- vā
samaṇā 2- sakyaputtiyā karissanti paggāhikasālaṁ vā pasāressantīti.
assosuṁ kho bhikkhū tesaṁ manussānaṁ ujjhāyantānaṁ khīyantānaṁ
vipācentānaṁ. ye te bhikkhū appicchā santuṭṭhā .pe. te
ujjhāyanti khīyanti vipācenti kathaṁ hi nāma chabbaggiyā bhikkhū
na mattaṁ jānitvā bahuṁ cīvaraṁ viññāpessantīti. athakho te
bhikkhū bhagavato etamatthaṁ ārocesuṁ. saccaṁ kira tumhe bhikkhave na
mattaṁ jānitvā bahuṁ cīvaraṁ viññāpethāti. saccaṁ bhagavāti.
vigarahi buddho bhagavā kathaṁ hi nāma tumhe moghapurisā na mattaṁ
jānitvā bahuṁ cīvaraṁ viññāpessatha netaṁ moghapurisā appasannānaṁ
vā pasādāya pasannānaṁ vā bhiyyobhāvāya .pe. evañca pana
bhikkhave imaṁ sikkhāpadaṁ uddiseyyātha tañce aññātako gahapati
vā gahapatānī vā bahūhi cīvarehi abhihaṭṭhuṁ pavāreyya santaruttaraparamantena
bhikkhunā tato cīvaraṁ sāditabbaṁ tato ce uttariṁ
sādiyeyya nissaggiyaṁ pācittiyanti.

[59] tañceti acchinnacīvarakaṁ bhikkhuṁ. aññātako nāma mātito
vā pitito vā yāva sattamā pitāmahayugā asambaddho. gahapati nāma
yo koci agāraṁ ajjhāvasati. gahapatānī nāma yā kāci agāraṁ
ajjhāvasati. bahūhi cīvarehīti bahukehi cīvarehi. abhihaṭṭhuṁ

footnote: 1 ma. dussavāṇijjaṁ. 2 po. dussavāṇijā ime samaṇā.

page number: 042

pavāreyyāti yāvatakaṁ icchasi tāvatakaṁ gaṇhāhīti. santaruttaraparamantena
bhikkhunā tato cīvaraṁ sāditabbanti sace tīṇi naṭṭhāni
honti dve sāditabbāni dve naṭṭhāni ekaṁ sāditabbaṁ
ekaṁ naṭṭhaṁ na 

[1]- sāditabbaṁ. tato ce uttariṁ sādiyeyyāti
taduttariṁ viññāpeti payoge dukkaṭaṁ paṭilābhena nissaggiyaṁ
hoti nissajjitabbaṁ saṅghassa vā gaṇassa vā puggalassa vā.
evañca pana bhikkhave nissajjitabbaṁ .pe. imaṁ me bhante cīvaraṁ
aññātakaṁ gahapatikaṁ 

[2]- taduttariṁ (pts. vin iii, 215) viññāpitaṁ nissaggiyaṁ imāhaṁ saṅghassa
nissajjāmīti .pe. dadeyyāti .pe. dadeyyunti .pe. āyasmato
dammīti.

[60] aññātake aññātakasaññī taduttariṁ cīvaraṁ viññāpeti
nissaggiyaṁ pācittiyaṁ. aññātake vematiko taduttariṁ cīvaraṁ viññāpeti
nissaggiyaṁ pācittiyaṁ. aññātake ñātakasaññī taduttariṁ cīvaraṁ
viññāpeti nissaggiyaṁ pācittiyaṁ. Ñātake aññātakasaññī
āpatti dukkaṭassa. Ñātake vematiko āpatti dukkaṭassa.
Ñātake ñātakasaññī anāpatti.

[61] anāpatti sesakaṁ āharissāmīti haranto gacchati sesakaṁ
tuyheva hotūti denti na acchinnakāraṇā denti na naṭṭhakāraṇā

footnote: 1 ma. yu. kiñci. 2 ma. yu. upasaṅkamitvā.

page number: 043

denti ñātakānaṁ pavāritānaṁ attano dhanena ummattakassa
ādikammikassāti.
sattamasikkhāpadaṁ niṭṭhitaṁ.
-------

page number: 044

aṭṭhamasikkhāpadaṁ

[62] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena aññataro
puriso pajāpatiṁ etadavoca ayyaṁ upanandaṁ cīvarena acchādessāmīti.
assosi kho aññataro piṇḍacāriko bhikkhu tassa purisassa imaṁ
vācaṁ bhāsamānassa. athakho so bhikkhu yenāyasmā upanando
sakyaputto tenupasaṅkami upasaṅkamitvā āyasmantaṁ upanandaṁ sakyaputtaṁ
etadavoca mahāpuññosi tvaṁ āvuso upananda amukasmiṁ
okāse aññataro puriso pajāpatiṁ etadavoca ayyaṁ upanandaṁ
cīvarena acchādessāmīti. atthāvuso maṁ so upaṭṭhākoti. athakho
āyasmā upanando sakyaputto yena so puriso tenupasaṅkami
upasaṅkamitvā taṁ purisaṁ etadavoca saccaṁ kira maṁ tvaṁ āvuso
cīvarena acchādetukāmosīti. api mayya 1- evaṁ hoti ayyaṁ upanandaṁ
cīvarena acchādessāmīti. sace kho maṁ tvaṁ āvuso cīvarena
acchādetukāmosi evarūpena cīvarena acchādehi kyāhaṁ 2- tena
acchannopi karissāmi yāhaṁ 3- na paribhuñjissāmīti. athakho so
puriso ujjhāyati khīyati vipāceti mahicchā ime samaṇā
sakyaputtiyā asantuṭṭhā nayime sukarā cīvarena acchādetuṁ kathaṁ

footnote: 1 ma. yu. meyya. me ayyaiti dvīsupi vikappesu padacchedo.
footnote: 3 yaṁ ahanti padacchedo.

page number: 045

hi nāma ayyo upanando mayā pubbe appavārito 

[1]- upasaṅkamitvā
cīvare vikappaṁ āpajjissatīti. assosuṁ kho bhikkhū tassa purisassa
ujjhāyantassa khīyantassa vipācentassa. ye te bhikkhū appicchā
santuṭṭhā .pe. te ujjhāyanti khīyanti vipācenti kathaṁ hi
nāma āyasmā upanando sakyaputto pubbe appavārito gahapatikaṁ
upasaṅkamitvā cīvare vikappaṁ āpajjissatīti. athakho te bhikkhū
bhagavato etamatthaṁ (pts. vin iii, 216) ārocesuṁ. saccaṁ kira tvaṁ upananda pubbe
appavārito gahapatikaṁ upasaṅkamitvā cīvare vikappaṁ āpajjasīti. saccaṁ
bhagavāti. Ñātako te upananda aññātakoti. aññātako
bhagavāti. aññātako moghapurisa aññātakassa na jānāti paṭirūpaṁ
vā appaṭirūpaṁ vā santaṁ vā asantaṁ vā tattha nāma tvaṁ
moghapurisa pubbe appavārito aññātakaṁ gahapatikaṁ upasaṅkamitvā
cīvare vikappaṁ āpajjissasi netaṁ moghapurisa appasannānaṁ vā
pasādāya pasannānaṁ vā bhiyyobhāvāya .pe. evañca pana bhikkhave
imaṁ sikkhāpadaṁ uddiseyyātha bhikkhuṁ paneva uddissa aññātakassa
gahapatissa vā gahapatāniyā vā cīvaracetāpanaṁ 2- upakkhaṭaṁ hoti

footnote: 1 ma. maṁ. 2 ma. cīvaracetāpannaṁ. cīvaraṁ cetāpenti parivattenti etena
footnote: cīvaramūlenāti cīvaracetāpannaṁ. yadādinā suttena nāgamoti ganthiyaṁ vuttaṁ. tasmā
footnote: yebhuyyena cīvaracetāpannanti paṭhanti. taṁ pamāṇaṁ na hoti dvebhāvassa kāraṇābhāvato.

page number: 046

iminā cīvaracetāpanena cīvaraṁ cetāpetvā itthannāmaṁ bhikkhuṁ cīvarena
acchādessāmīti. tatra ce so bhikkhu pubbe appavārito
upasaṅkamitvā cīvare vikappaṁ āpajjeyya sādhu vata maṁ āyasmā
iminā cīvaracetāpanena evarūpaṁ vā evarūpaṁ vā cīvaraṁ cetāpetvā
acchādehīti kalyāṇakamyataṁ upādāya nissaggiyaṁ pācittiyanti.

[63] bhikkhuṁ paneva uddissāti bhikkhussatthāya bhikkhuṁ ārammaṇaṁ
karitvā bhikkhuṁ acchādetukāmo. aññātako nāma mātito vā
pitito vā yāva sattamā pitāmahayugā asambaddho. gahapati
nāma yo koci agāraṁ ajjhāvasati. gahapatānī nāma yā
kāci agāraṁ ajjhāvasati. cīvaracetāpanaṁ nāma hiraññaṁ vā
suvaṇṇaṁ vā maṇi vā muttā vā masāragallaṁ 1- vā phaliko vā
paṭako vā suttaṁ vā kappāso vā. iminā cīvaracetāpanenāti
paccupaṭṭhitena. cetāpetvāti parivaṭṭetvā 2-. acchādessāmīti
dassāmi. tatra ce so bhikkhūti yaṁ bhikkhuṁ uddissa cīvaracetāpanaṁ
upakkhaṭaṁ hoti so bhikkhu. pubbe appavāritoti pubbe avutto
hoti kīdisena te bhante cīvarena attho kīdisaṁ te cīvaraṁ
cetāpessāmīti 3-. upasaṅkamitvāti gharaṁ gantvā yattha katthaci

footnote: 1 ma. yu. muttā vā maṇi vā pavāḷo vā. 2 ma. yu. rā. parivattetvā.
footnote: evamuparipi. 3 ma. yu. cetāpemīti.

page number: 047

upasaṅkamitvā. cīvare vikappaṁ āpajjeyyāti āyataṁ vā hotu
vitthataṁ vā appitaṁ vā saṇhaṁ vā. (pts. vin iii, 217) iminā cīvaracetāpanenāti
paccupaṭṭhitena. evarūpaṁ vā evarūpaṁ vāti āyataṁ vā vitthataṁ
vā appitaṁ vā saṇhaṁ vā. cetāpetvāti parivaṭṭetvā.
acchādehīti dajjehi. kalyāṇakamyataṁ upādāyāti sādhutthiko 1-
mahagghatthiko. tassa vacanena āyataṁ vā vitthataṁ vā appitaṁ
vā saṇahaṁ vā cetāpeti payoge dukkaṭaṁ paṭilābhena nissaggiyaṁ
hoti nissajjitabbaṁ saṅghassa vā gaṇassa vā puggalassa vā.
evañca pana bhikkhave nissajjitabbaṁ .pe. idaṁ me bhante cīvaraṁ
pubbe appavārito aññātakaṁ gahapatikaṁ upasaṅkamitvā cīvare
vikappaṁ āpannaṁ nissaggiyaṁ imāhaṁ saṅghassa nissajjāmīti .pe.
dadeyyāti .pe. dadeyyunti .pe. āyasmato dammīti.

[64] aññātake aññātakasaññī pubbe appavārito gahapatikaṁ
upasaṅkamitvā cīvare vikappaṁ āpajjati nissaggiyaṁ pācittiyaṁ.
aññātake vematiko pubbe appavārito gahapatikaṁ upasaṅkamitvā
cīvare vikappaṁ āpajjati nissaggiyaṁ pācittiyaṁ. aññātake
ñātakasaññī pubbe appavārito gahapatikaṁ upasaṅkamitvā cīvare
vikappaṁ āpajjati nissaggiyaṁ pācittiyaṁ. Ñātake aññātakasaññī
āpatti dukkaṭassa. Ñātake vematiko āpatti dukkaṭassa.
Ñātake ñātakasaññī anāpatti.

footnote: 1 ma. yu. sādhatthiko.

page number: 048

[65] anāpatti ñātakānaṁ pavāritānaṁ aññassatthāya
attano dhanena mahagghaṁ cetāpetukāmassa appagghaṁ cetāpeti
ummattakassa ādikammikassāti.
aṭṭhamasikkhāpadaṁ niṭṭhitaṁ.
-------

page number: 049

navamasikkhāpadaṁ

[66] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena aññataro
puriso aññataraṁ purisaṁ etadavoca ayyaṁ upanandaṁ cīvarena
acchādessāmīti. sopi evamāha ahampi ayyaṁ upanandaṁ cīvarena
acchādessāmīti. assosi kho aññataro piṇḍacāriko bhikkhu
tesaṁ purisānaṁ imaṁ kathāsallāpaṁ. athakho so bhikkhu yenāyasmā
upanando sakyaputto tenupasaṅkami upasaṅkamitvā āyasmantaṁ
upanandaṁ sakyaputtaṁ etadavoca mahāpuññosi tvaṁ āvuso upananda
amukasmiṁ (pts. vin iii, 218) okāse aññataro puriso aññataraṁ purisaṁ etadavoca
ayyaṁ upanandaṁ cīvarena acchādessāmīti sopi evamāha ahampi
ayyaṁ upanandaṁ cīvarena acchādessāmīti. atthāvuso maṁ te
upaṭṭhākāti. athakho āyasmā upanando sakyaputto yena
te purisā tenupasaṅkami upasaṅkamitvā te purise etadavoca
saccaṁ kira maṁ tumhe āvuso cīvarehi acchādetukāmatthāti. api
nayya 1- evaṁ hoti ayyaṁ upanandaṁ cīvarehi acchādessāmāti. sace
kho maṁ tumhe āvuso cīvarehi acchādetukāmattha evarūpena cīvarena
acchādetha kyāhaṁ tehi acchannopi karissāmi yānāhaṁ na

footnote: 1 no ayya iti padacchedo.

page number: 050

paribhuñjissāmīti. athakho te purisā ujjhāyanti khīyanti vipācenti
mahicchā ime samaṇā sakyaputtiyā asantuṭṭhā nayime sukarā
cīvarehi acchādetuṁ kathaṁ hi nāma ayyo upanando amhehi
pubbe appavārito upasaṅkamitvā cīvare vikappaṁ āpajjissatīti.
assosuṁ kho bhikkhū tesaṁ purisānaṁ ujjhāyantānaṁ khīyantānaṁ
vipācentānaṁ. ye te bhikkhū appicchā .pe. te ujjhāyanti
khīyanti vipācenti kathaṁ hi nāma āyasmā upanando sakyaputto
pubbe appavārito gahapatike upasaṅkamitvā cīvare vikappaṁ
āpajjissatīti. athakho te bhikkhū bhagavato etamatthaṁ ārocesuṁ. saccaṁ
kira tvaṁ upananda pubbe appavārito gahapatike upasaṅkamitvā
cīvare vikappaṁ āpajjasīti. saccaṁ bhagavāti. Ñātakā te upananda
aññātakāti. aññātakā bhagavāti. aññātako moghapurisa
aññātakānaṁ na jānāti paṭirūpaṁ vā appaṭirūpaṁ vā santaṁ vā asantaṁ vā
tattha nāma tvaṁ moghapurisa pubbe appavārito aññātake gahapatike
upasaṅkamitvā cīvare vikappaṁ āpajjissasi netaṁ moghapurisa
appasannānaṁ vā pasādāya pasannānaṁ vā bhiyyobhāvāya .pe. evañca
pana bhikkhave imaṁ sikkhāpadaṁ uddiseyyātha bhikkhuṁ paneva uddissa
ubhinnaṁ aññātakānaṁ gahapatīnaṁ vā gahapatānīnaṁ vā paccekacīvaracetāpanā
upakkhaṭā honti imehi mayaṁ paccekacīvaracetāpanehi
paccekacīvarāni cetāpetvā itthannāmaṁ bhikkhuṁ cīvarehi

page number: 051

acchādessāmāti. tatra ce so bhikkhu pubbe appavārito
upasaṅkamitvā cīvare vikappaṁ āpajjeyya sādhu vata maṁ āyasmanto
imehi paccekacīvaracetāpanehi evarūpaṁ vā evarūpaṁ vā cīvaraṁ
cetāpetvā acchādetha ubho va santā ekenāti kalyāṇakamyataṁ
upādāya nissaggiyaṁ pācittiyanti.

[67] (pts. vin iii, 219) bhikkhuṁ paneva uddissāti bhikkhussatthāya bhikkhuṁ ārammaṇaṁ
karitvā bhikkhuṁ acchādetukāmā. ubhinnanti dvinnaṁ. aññātakā
nāma mātito vā pitito vā yāva sattamā pitāmahayugā asambaddhā.
gahapatī nāma 1- ye keci agāraṁ ajjhāvasanti. gahapatānī nāma 2-
yā kāci agāraṁ ajjhāvasanti. cīvaracetāpanā nāma hiraññā
vā suvaṇṇā vā maṇī vā muttā vā masāragallā 3- vā phalikā
vā paṭakā vā suttā vā kappāsā vā. imehi cīvaracetāpanehīti
paccupaṭṭhitehi. cetāpetvāti parivaṭṭetvā. acchādessāmāti
dassāma. tatra ce so bhikkhūti yaṁ bhikkhuṁ uddissa
cīvaracetāpanā upakkhaṭā honti so bhikkhu. pubbe appavāritoti
pubbe avutto hoti kīdisena te bhante cīvarena attho kīdisaṁ

footnote: 1 yu. gahapatikā. 2 ma. yu. gahapatāniyo nāma. 3 ma. yu. muttā vā
footnote: maṇī vā pavāḷā vā.

page number: 052

te cīvaraṁ cetāpessāmāti 1-. upasaṅkamitvāti gharaṁ gantvā yattha
katthaci upasaṅkamitvā. cīvare vikappaṁ āpajjeyyāti āyataṁ
vā hotu vitthataṁ vā appitaṁ vā saṇhaṁ vā. imehi cīvaracetāpanehīti
paccupaṭṭhitehi. evarūpaṁ vā evarūpaṁ vāti āyataṁ vā
vitthataṁ vā appitaṁ vā saṇhaṁ vā. cetāpetvāti parivaṭṭetvā.
acchādethāti dajjetha. ubho va santā ekenāti dvepi ekena.
kalyāṇakamyataṁ upādāyāti sādhutthiko mahagghatthiko. tassa
vacanena āyataṁ vā vitthataṁ vā appitaṁ vā saṇhaṁ vā cetāpenti
payoge dukkaṭaṁ paṭilābhena nissaggiyaṁ hoti nissajjitabbaṁ saṅghassa
vā gaṇassa vā puggalassa vā. evañca pana bhikkhave
nissajjitabbaṁ .pe. idaṁ me bhante cīvaraṁ pubbe appavārito aññātake
gahapatike upasaṅkamitvā cīvare vikappaṁ āpannaṁ nissaggiyaṁ imāhaṁ
saṅghassa nissajjāmīti .pe. dadeyyāti .pe. dadeyyunti .pe.
āyasmato dammīti.

[68] aññātake aññātakasaññī pubbe appavārito gahapatike
upasaṅkamitvā cīvare vikappaṁ āpajjati nissaggiyaṁ pācittiyaṁ.
aññātake vematiko pubbe appavārito gahapatike upasaṅkamitvā
cīvare vikappaṁ āpajjati nissaggiyaṁ pācittiyaṁ. aññātake
ñātakasaññī pubbe appavārito gahapatike upasaṅkamitvā cīvare

footnote: 1 ma. yu. cetāpemāti.

page number: 053

vikappaṁ āpajjati nissaggiyaṁ pācittiyaṁ. Ñātake aññātakasaññī
āpatti dukkaṭassa. Ñātake vematiko āpatti
dukkaṭassa. Ñātake ñātakasaññī anāpatti.

[69] anāpatti ñātakānaṁ pavāritānaṁ aññassatthāya
attano dhanena mahagghaṁ cetāpetukāmānaṁ appagghaṁ cetāpeti
ummattakassa ādikammikassāti.
navamasikkhāpadaṁ niṭṭhitaṁ.
-------

page number: 054

dasamasikkhāpadaṁ

[70] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmato
upanandassa sakyaputtassa upaṭṭhāko mahāmatto āyasmato
upanandassa sakyaputtassa dūtena cīvaracetāpanaṁ pāhesi iminā
cīvaracetāpanena cīvaraṁ cetāpetvā ayyaṁ upanandaṁ cīvarena acchādehīti.
athakho so dūto yenāyasmā upanando sakyaputto tenupasaṅkami
upasaṅkamitvā āyasmantaṁ upanandaṁ sakyaputtaṁ etadavoca idaṁ kho
bhante āyasmantaṁ uddissa cīvaracetāpanaṁ ābhataṁ paṭiggaṇhātu
āyasmā cīvaracetāpananti. evaṁ (pts. vin iii, 220) vutte āyasmā upanando
sakyaputto taṁ dūtaṁ etadavoca na kho mayaṁ āvuso cīvaracetāpanaṁ
paṭiggaṇhāma cīvarañca kho mayaṁ paṭiggaṇhāma kālena kappiyanti.
evaṁ vutte so dūto āyasmantaṁ upanandaṁ sakyaputtaṁ etadavoca
atthi panāyasmato koci veyyāvaccakaroti. tena kho pana samayena
aññataro upāsako ārāmaṁ agamāsi kenacideva karaṇīyena.
athakho āyasmā upanando sakyaputto taṁ dūtaṁ etadavoca eso
kho āvuso upāsako bhikkhūnaṁ veyyāvaccakaroti. athakho so
dūto taṁ upāsakaṁ saññāpetvā yenāyasmā upanando sakyaputto

page number: 055

tenupasaṅkami upasaṅkamitvā āyasmantaṁ upanandaṁ sakyaputtaṁ etadavoca
yaṁ kho bhante āyasmā veyyāvaccakaraṁ niddisi saññatto so
mayā upasaṅkamatu āyasmā kālena cīvarena taṁ acchādessatīti 

[1]-.
tena kho pana samayena 2- āyasmā upanando sakyaputto taṁ upāsakaṁ na
kiñci avacāsi. dutiyampi kho so mahāmatto āyasmato
upanandassa sakyaputtassa santike dūtaṁ pāhesi paribhuñjatu ayyo
taṁ cīvaraṁ icchāma mayaṁ ayyena taṁ cīvaraṁ paribhuttanti. dutiyampi
kho āyasmā upanando sakyaputto taṁ upāsakaṁ na kiñci avacāsi.
tatiyampi kho so mahāmatto āyasmato upanandassa sakyaputtassa
santike dūtaṁ pāhesi paribhuñjatu ayyo taṁ cīvaraṁ icchāma mayaṁ
ayyena taṁ cīvaraṁ paribhuttanti. tena kho pana samayena nigamassa 3-
samayo hoti. nigamena 4- ca katikā katā hoti yo pacchā
āgacchati paññāsambaddhoti 5-. athakho āyasmā upanando
sakyaputto yena so upāsako tenupasaṅkami upasaṅkamitvā
taṁ upāsakaṁ etadavoca attho me āvuso cīvarenāti. ajjuṇho

footnote: 1 ma. yu. tena kho pana samayena so mahāmatto āyasmato upanandassa sakyaputtassa
footnote: santike dūtaṁ pāhesi paribhuñjatu ayyo taṁ cīvaraṁ icchāma mayaṁ ayyena taṁ cīvaraṁ
footnote: paribhuttanti. 2 ma. yu. athakho. 3 ma. yu. negamassa. 4 ma. yu. negamena.

5 ma. yu. paññāsaṁ baddhoti. evamuparipi.

page number: 056

bhante āgamehi ajja nigamassa samayo nigamena ca katikā
katā hoti yo pacchā āgacchati paññāsambaddhoti. ajjeva
me āvuso cīvaraṁ dehīti ovaṭṭikāya parāmasi. athakho so
upāsako āyasmatā upanandena sakyaputtena nippīḷiyamāno
āyasmato upanandassa sakyaputtassa cīvaraṁ cetāpetvā pacchā
agamāsi. manussā taṁ upāsakaṁ etadavocuṁ kissa tvaṁ ayya 1-
pacchā āgato paññāsaṁ jinosīti. athakho so upāsako
tesaṁ manussānaṁ etamatthaṁ ārocesi. manussā ujjhāyanti khīyanti
vipācenti mahicchā ime samaṇā sakyaputtiyā asantuṭṭhā (pts. vin iii, 221) nayimesaṁ
sukaraṁ veyyāvaccaṁpi kātuṁ kathaṁ hi nāma upanando sakyaputto
upāsakena ajjuṇho bhante āgamehīti vuccamāno nāgamessatīti 2-.
assosuṁ kho bhikkhū tesaṁ manussānaṁ ujjhāyantānaṁ khīyantānaṁ
vipācentānaṁ. ye te bhikkhū appicchā .pe. te ujjhāyanti
khīyanti vipācenti kathaṁ hi nāma āyasmā upanando sakyaputto
upāsakena ajjuṇho bhante āgamehīti vuccamāno nāgamessatīti 3-.
athakho te bhikkhū bhagavato etamatthaṁ ārocesuṁ. saccaṁ kira
tvaṁ upananda upāsakena ajjuṇho bhante āgamehīti vuccamāno

footnote: 1 ma. yu. ayyo. 2 yu. kathaṁ hi nāma upāsakena ... vuccamānā nāgamissantīti.
footnote: 3 yu. nāgamissatīti.

page number: 057

nāgamesīti. saccaṁ bhagavāti. vigarahi buddho bhagavā kathaṁ hi
nāma tvaṁ moghapurisa upāsakena ajjuṇho bhante āgamehīti
vuccamāno nāgamessasi netaṁ moghapurisa appasannānaṁ vā pasādāya
pasannānaṁ vā bhiyyobhāvāya .pe. evañca pana bhikkhave imaṁ
sikkhāpadaṁ uddiseyyātha bhikkhuṁ paneva uddissa rājā vā
rājabhoggo vā brāhmaṇo vā gahapatiko vā dūtena cīvaracetāpanaṁ
pahiṇeyya iminā cīvaracetāpanena cīvaraṁ cetāpetvā itthannāmaṁ
bhikkhuṁ cīvarena acchādehīti. so ce dūto taṁ bhikkhuṁ upasaṅkamitvā
evaṁ vadeyya idaṁ kho bhante āyasmantaṁ uddissa cīvaracetāpanaṁ
ābhataṁ paṭiggaṇhātu āyasmā cīvaracetāpananti. tena bhikkhunā
so dūto evamassa vacanīyo na kho mayaṁ āvuso cīvaracetāpanaṁ
paṭiggaṇhāma cīvarañca kho mayaṁ paṭiggaṇhāma kālena kappiyanti.
so ce dūto taṁ bhikkhuṁ evaṁ vadeyya atthi panāyasmato koci
veyyāvaccakaroti. cīvaratthikena bhikkhave bhikkhunā veyyāvaccakaro
niddisitabbo ārāmiko vā upāsako vā eso kho āvuso
bhikkhūnaṁ veyyāvaccakaroti. so ce dūto taṁ veyyāvaccakaraṁ
saññāpetvā taṁ bhikkhuṁ upasaṅkamitvā evaṁ vadeyya yaṁ kho bhante
āyasmā veyyāvaccakaraṁ niddisi saññatto so mayā upasaṅkamatu
āyasmā kālena cīvarena taṁ acchādessatīti. cīvaratthikena
bhikkhave bhikkhunā veyyāvaccakaro upasaṅkamitvā dvittikkhattuṁ

page number: 058

codetabbo sāretabbo attho me āvuso cīvarenāti. dvittikkhattuṁ
codayamāno sārayamāno 1- taṁ cīvaraṁ abhinipphādeyya iccetaṁ kusalaṁ
no ce abhinipphādeyya catukkhattuṁ pañcakkhattuṁ chakkhattuparamaṁ 2-
tuṇhībhūtena uddissa ṭhātabbaṁ catukkhattuṁ pañcakkhattuṁ chakkhattuparamaṁ
tuṇhībhūto uddissa (pts. vin iii, 222) tiṭṭhamāno taṁ cīvaraṁ abhinipphādeyya iccetaṁ
kusalaṁ no ce abhinipphādeyya tato ce uttariṁ vāyamamāno
taṁ cīvaraṁ abhinipphādeyya nissaggiyaṁ pācittiyaṁ no ce abhinipphādeyya
yatassa cīvaracetāpanaṁ ābhataṁ tattha sāmaṁ vā gantabbaṁ
dūto vā pāhetabbo yaṁ kho tumhe āyasmanto bhikkhuṁ uddissa
cīvaracetāpanaṁ pahiṇittha na taṁ tassa bhikkhuno kiñci atthaṁ anubhoti
yuñjantāyasmanto sakaṁ mā vo sakaṁ vinassāti 3-. ayaṁ tattha
sāmīcīti.

[71] bhikkhuṁ paneva uddissāti bhikkhussatthāya bhikkhuṁ ārammaṇaṁ

footnote: 1 codiyamāno sāriyamānoti paṭhanti. taṁ na yujjati. na hi ime pāṭhā
footnote: kammavācakā. te ce kammavācakā siyuṁ veyyāvaccakaroti padaṁ abhinipphādeyyāti
footnote: pade kattā siyā. evaṁ sante pāliyā ukkamo bhaveyya. tato paraṁ hi bhikkhusaddo

abhinipphādeyyāti padesu kattā. kaṅkhāvitaraṇiyampi kattubhāvena vaṇṇitā.
vicāretvā gahetabbaṁ. 2 chakkhattuṁparamantipi paṭhanti. 3 vinassītipi paṭhanti.

page number: 059

karitvā bhikkhuṁ acchādetukāmo. rājā nāma yo koci rajjaṁ
kāreti. rājabhoggo nāma yo koci rañño bhattavetanāraho 1-.
brāhmaṇo nāma jātiyā brāhmaṇo. gahapatiko nāma ṭhapetvā
rājānaṁ rājabhoggaṁ brāhmaṇaṁ avaseso gahapatiko nāma.
cīvaracetāpanaṁ nāma hiraññaṁ vā suvaṇṇaṁ vā maṇi vā muttā vā
masāragallaṁ vā phaliko vā 2-. iminā cīvaracetāpanenāti paccupaṭṭhitena.
cetāpetvāti parivaṭṭetvā. acchādehīti dajjehi.
so ce dūto taṁ bhikkhuṁ upasaṅkamitvā evaṁ vadeyya idaṁ kho
bhante āyasmantaṁ uddissa cīvaracetāpanaṁ ābhataṁ paṭiggaṇhātu
āyasmā cīvaracetāpananti. tena bhikkhunā so dūto evamassa
vacanīyo na kho mayaṁ āvuso cīvaracetāpanaṁ paṭiggaṇhāma cīvarañca
kho mayaṁ paṭiggaṇhāma kālena kappiyanti. so ce dūto taṁ
bhikkhuṁ evaṁ vadeyya atthi panāyasmato koci veyyāvaccakaroti.
cīvaratthikena bhikkhave bhikkhunā veyyāvaccakaro niddisitabbo ārāmiko
vā upāsako vā eso kho āvuso bhikkhūnaṁ veyyāvaccakaroti.
na vattabbo tassa dehīti vā so vā nikkhipissati so
vā parivaṭṭissati 3- so vā cetāpessatīti. so ce dūto taṁ

footnote: 1 sabbattha bhattavetanāhāroti dissati. 2 ma. yu. masāragallaṁ vā phaliko vāti
footnote: ime pāṭhā natthi. 3 ma. yu. sabbattha parivattissatīti dissati.

page number: 060

veyyāvaccakaraṁ saññāpetvā taṁ bhikkhuṁ upasaṅkamitvā evaṁ vadeyya
yaṁ kho bhante āyasmā veyyāvaccakaraṁ niddisi saññatto so
mayā upasaṅkamatu āyasmā kālena cīvarena taṁ acchādessatīti.
cīvaratthikena bhikkhave bhikkhunā veyyāvaccakaro upasaṅkamitvā dvittikkhattuṁ
codetabbo sāretabbo attho me āvuso cīvarenāti.
na vattabbo dehi me cīvaraṁ āhara me cīvaraṁ parivaṭṭehi 1-
me cīvaraṁ cetāpehi me cīvaranti. dutiyampi vattabbo tatiyampi
vattabbo. sace abhinipphādeti iccetaṁ kusalaṁ no ce
abhinipphādeti tattha gantvā tuṇhībhūtena uddissa ṭhātabbaṁ na
āsane nisīditabbaṁ na āmisaṁ paṭiggahetabbaṁ na dhammo bhāsitabbo.
kiṁkāraṇā āgatosīti pucchamāno 2- jānāhi āvusoti vattabbo.
sace āsane vā (pts. vin iii, 223) nisīdati āmisaṁ vā paṭiggaṇhāti dhammaṁ vā
bhāsati ṭhānaṁ bhañjati. dutiyampi ṭhātabbaṁ tatiyampi ṭhātabbaṁ
catukkhattuṁ codetvā catukkhattuṁ ṭhātabbaṁ pañcakkhattuṁ codetvā
dvikkhattuṁ ṭhātabbaṁ chakkhattuṁ codetvā na ṭhātabbaṁ. tato ce
uttariṁ vāyamamāno taṁ cīvaraṁ abhinipphādeti payoge dukkaṭaṁ
paṭilābhena nissaggiyaṁ hoti nissajjitabbaṁ saṅghassa vā gaṇassa vā
puggalassa vā. evañca pana bhikkhave nissajjitabbaṁ .pe. idaṁ

footnote: 1 sabbattha parivattehīti dissati. 2 sabbattha pucchiyamānoti dissati.

page number: 061

me bhante cīvaraṁ atirekatikkhattuṁ codanāya atirekachakkhattuṁ ṭhānena
abhinipphāditaṁ nissaggiyaṁ imāhaṁ saṅghassa nissajjāmīti .pe.
dadeyyāti .pe. dadeyyunti .pe. āyasmato dammīti. no
ce abhinipphādeyya yatassa cīvaracetāpanaṁ ābhataṁ tattha sāmaṁ
vā gantabbaṁ dūto vā pāhetabbo yaṁ kho tumhe āyasmanto
bhikkhuṁ uddissa cīvaracetāpanaṁ pahiṇittha na taṁ tassa bhikkhuno
kiñci atthaṁ anubhoti yuñjantāyasmanto sakaṁ mā vo sakaṁ
vinassāti. ayaṁ tattha sāmīcīti ayaṁ tattha anudhammatā.

[72] atirekatikkhattuṁ codanāya atirekachakkhattuṁ ṭhāne 1-
atirekasaññī abhinipphādeti nissaggiyaṁ pācittiyaṁ. atirekatikkhattuṁ
codanāya atirekachakkhattuṁ ṭhāne vematiko abhinipphādeti nissaggiyaṁ
pācittiyaṁ. atirekatikkhattuṁ codanāya atirekachakkhattuṁ ṭhāne ūnakasaññī
abhinipphādeti nissaggiyaṁ pācittiyaṁ. ⏓nakatikkhattuṁ codanāya
ūnakachakkhattuṁ ṭhāne atirekasaññī āpatti dukkaṭassa.
⏓nakatikkhattuṁ codanāya ūnakachakkhattuṁ ṭhāne vematiko āpatti
dukkaṭassa. ⏓nakatikkhattuṁ codanāya ūnakachakkhattuṁ ṭhāne
ūnakasaññī anāpatti.

[73] anāpatti tikkhattuṁ codanāya chakkhattuṁ ṭhānena
ūnakatikkhattuṁ codanāya ūnakachakkhattuṁ ṭhānena acodiyamāno deti

footnote: 1 sabbattha ṭhānenāti dissati.

page number: 062

sāmiko codetvā deti 1- ummattakassa ādikammikassāti.
dasamasikkhāpadaṁ niṭṭhitaṁ 2-.
cīvaravaggo 3- paṭhamo.
-------
tassuddānaṁ
dasekaratti māso ca 4- dhovāpanaṁ 5- paṭiggaho
aññātakañca uddissa 6- ubhinnaṁ dūtakena cāti 7-.
-------

footnote: 1 ma. yu. sāmikā codetvā denti. 2 ma. rājasikkhāpadaṁ niṭṭhitaṁ dasamaṁ.
footnote: 3 ma. yu. kaṭhinavaggo. 4 ma. ubbhataṁ kathinaṁ tīṇi. 5 ma. yu. dhovanañca.
footnote: 6 ma. yu. aññātakāni tīṇeva. 7 yu. itisaddo natthi.

page number: 063

kosiyavaggassa paṭhamasikkhāpadaṁ

[74] (pts. vin iii, 224) tena samayena buddho bhagavā āḷaviyaṁ viharati aggāḷave
cetiye. tena kho pana samayena chabbaggiyā bhikkhū kosiyakārake
upasaṅkamitvā evaṁ vadenti 1- bahū āvuso kosakārake pacatha
amhākaṁpi dassatha mayaṁpi icchāma kosiyamissakaṁ santhataṁ kātunti.
te ujjhāyanti khīyanti vipācenti kathaṁ hi nāma samaṇā
sakyaputtiyā amhe upasaṅkamitvā evaṁ vakkhanti bahū āvuso
kosakārake pacatha amhākaṁpi dassatha mayaṁpi icchāma kosiyamissakaṁ
santhataṁ kātunti amhākaṁpi alābhā amhākaṁpi dulladdhaṁ ye mayaṁ
ājīvassa hetu puttadārassa kāraṇā bahū khuddake pāṇe saṅghātaṁ
āpādemāti. assosuṁ kho bhikkhū tesaṁ ujjhāyantānaṁ khīyantānaṁ
vipācentānaṁ. ye te bhikkhū appicchā .pe. te ujjhāyanti
khīyanti vipācenti kathaṁ hi nāma chabbaggiyā bhikkhū kosiyakārake
upasaṅkamitvā evaṁ vakkhanti bahū āvuso kosakārake pacatha
amhākaṁpi dassatha mayaṁpi icchāma kosiyamissakaṁ santhataṁ kātunti.
athakho te bhikkhū bhagavato etamatthaṁ ārocesuṁ. saccaṁ kira tumhe
bhikkhave kosiyakārake upasaṅkamitvā evaṁ vadetha bahū āvuso
kosakārake pacatha amhākaṁpi dassatha mayaṁpi icchāma kosiyamissakaṁ

footnote: 1 ma. vadanti.

page number: 064

santhataṁ kātunti. saccaṁ bhagavāti. vigarahi buddho bhagavā kathaṁ hi
nāma tumhe moghapurisā kosiyakārake upasaṅkamitvā evaṁ vakkhatha
bahū āvuso kosakārake pacatha amhākaṁpi dassatha mayaṁpi icchāma
kosiyamissakaṁ santhataṁ kātunti netaṁ moghapurisā appasannānaṁ vā
pasādāya pasannānaṁ vā bhiyyobhāvāya .pe. evañca pana bhikkhave
imaṁ sikkhāpadaṁ uddiseyyātha yo pana bhikkhu kosiyamissakaṁ santhataṁ
kārāpeyya nissaggiyaṁ pācittiyanti.

[75] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. santhataṁ nāma santharitvā kataṁ
hoti avāyimaṁ. kārāpeyyāti ekenapi kosiyaṁsunā missitvā
karoti vā kārāpeti vā payoge dukkaṭaṁ paṭilābhena nissaggiyaṁ
hoti nissajjitabbaṁ saṅghassa vā gaṇassa vā puggalassa vā.
evañca pana bhikkhave nissajjitabbaṁ .pe. idaṁ me bhante kosiyamissakaṁ
santhataṁ kārāpitaṁ nissaggiyaṁ imāhaṁ saṅghassa nissajjāmīti .pe.
dadeyyāti .pe. dadeyyunti .pe. āyasmato dammīti.

[76] (pts. vin iii, 225) attanā vippakataṁ attanā pariyosāpeti nissaggiyaṁ
pācittiyaṁ. attanā vippakataṁ parehi pariyosāpeti nissaggiyaṁ
pācittiyaṁ. parehi vippakataṁ attanā pariyosāpeti nissaggiyaṁ
pācittiyaṁ. parehi vippakataṁ parehi pariyosāpeti nissaggiyaṁ
pācittiyaṁ. aññassatthāya karoti vā kārāpeti vā āpatti

page number: 065

dukkaṭassa. aññena kataṁ paṭilabhitvā paribhuñjati āpatti
dukkaṭassa.

[77] anāpatti vitānaṁ vā bhummattharaṇaṁ vā
sāṇipākāraṁ vā bhisiṁ vā bimbohanaṁ vā karoti ummattakassa
ādikammikassāti.
paṭhamasikkhāpadaṁ niṭṭhitaṁ.
-------

page number: 066

dutiyasikkhāpadaṁ

[78] tena samayena buddho bhagavā vesāliyaṁ viharati mahāvane
kūṭāgārasālāyaṁ. tena kho pana samayena chabbaggiyā bhikkhū
suddhakāḷakānaṁ eḷakalomānaṁ santhataṁ kārāpenti. manussā vihāracārikaṁ
āhiṇḍantā passitvā ujjhāyanti khīyanti vipācenti kathaṁ
hi nāma ime samaṇā sakyaputtiyā suddhakāḷakānaṁ eḷakalomānaṁ
santhataṁ kārāpessanti seyyathāpi gihī kāmabhoginoti. assosuṁ
kho bhikkhū tesaṁ manussānaṁ ujjhāyantānaṁ khīyantānaṁ vipācentānaṁ.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma chabbaggiyā bhikkhū suddhakāḷakānaṁ eḷakalomānaṁ santhataṁ
kārāpessantīti. athakho te bhikkhū bhagavato etamatthaṁ ārocesuṁ.
saccaṁ kira tumhe bhikkhave suddhakāḷakānaṁ eḷakalomānaṁ santhataṁ
kārāpethāti. saccaṁ bhagavāti. vigarahi buddho bhagavā kathaṁ hi
nāma tumhe moghapurisā suddhakāḷakānaṁ eḷakalomānaṁ santhataṁ
kārāpessatha netaṁ moghapurisā appasannānaṁ vā pasādāya pasannānaṁ
vā bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha yo pana bhikkhu suddhakāḷakānaṁ eḷakalomānaṁ santhataṁ
kārāpeyya nissaggiyaṁ pācittiyanti.

[79] yo panāti yo yādiso .pe. bhikkhūti .pe. ayaṁ

page number: 067

imasmiṁ atthe adhippeto bhikkhūti. kāḷakaṁ nāma dve kāḷakāni
jātiyā kāḷakaṁ vā rajanakāḷakaṁ vā. santhataṁ nāma santharitvā
kataṁ hoti avāyimaṁ. (pts. vin iii, 226) kārāpeyyāti karoti vā kārāpeti vā
payoge dukkaṭaṁ paṭilābhena nissaggiyaṁ hoti nissajjitabbaṁ saṅghassa
vā gaṇassa vā puggalassa vā. evañca pana bhikkhave nissajjitabbaṁ
.pe. idaṁ me bhante suddhakāḷakānaṁ eḷakalomānaṁ santhataṁ
kārāpitaṁ nissaggiyaṁ imāhaṁ saṅghassa nissajjāmīti .pe.
dadeyyāti .pe. dadeyyunti .pe. āyasmato dammīti.

[80] attanā vippakataṁ attanā pariyosāpeti nissaggiyaṁ
pācittiyaṁ. attanā vippakataṁ parehi pariyosāpeti nissaggiyaṁ
pācittiyaṁ. parehi vippakataṁ attanā pariyosāpeti nissaggiyaṁ
pācittiyaṁ. parehi vippakataṁ parehi pariyosāpeti nissaggiyaṁ
pācittiyaṁ. aññassatthāya karoti vā kārāpeti vā āpatti
dukkaṭassa. aññena kataṁ paṭilabhitvā paribhuñjati āpatti
dukkaṭassa.

[81] anāpatti vitānaṁ vā bhummattharaṇaṁ vā sāṇipākāraṁ vā
bhisiṁ vā bimbohanaṁ vā karoti ummattakassa ādikammikassāti.
dutiyasikkhāpadaṁ niṭṭhitaṁ.
-------

page number: 068

tatiyasikkhāpadaṁ

[82] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū bhagavatā paṭikkhittaṁ suddhakāḷakānaṁ eḷakalomānaṁ santhataṁ
kārāpetunti 

[1]- thokaṁyeva odātaṁ ante ādiyitvā tatheva
suddhakāḷakānaṁ eḷakalomānaṁ santhataṁ kārāpenti. ye te bhikkhū
appicchā .pe. te ujjhāyanti khīyanti vipācenti kathaṁ hi
nāma chabbaggiyā bhikkhū thokaṁyeva odātaṁ ante ādiyitvā
tatheva suddhakāḷakānaṁ eḷakalomānaṁ santhataṁ kārāpessantīti.
athakho te bhikkhū bhagavato etamatthaṁ ārocesuṁ. saccaṁ kira tumhe
bhikkhave thokaṁyeva odātaṁ ante ādiyitvā tatheva suddhakāḷakānaṁ
eḷakalomānaṁ santhataṁ kārāpethāti. saccaṁ bhagavāti. vigarahi
buddho bhagavā kathaṁ hi nāma tumhe moghapurisā thokaṁyeva odātaṁ
ante ādiyitvā tatheva suddhakāḷakānaṁ eḷakalomānaṁ santhataṁ
kārāpessatha netaṁ moghapurisā appasannānaṁ vā pasādāya pasannānaṁ
vā bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha navaṁ pana bhikkhunā santhataṁ kārayamānena dve bhāgā
suddhakāḷakānaṁ eḷakalomānaṁ ādātababā tatiyaṁ odātānaṁ catutthaṁ

footnote: 1 ma. yu. te.

page number: 069

gocariyānaṁ. anādā ce bhikkhu dve bhāge suddhakāḷakānaṁ
eḷakalomānaṁ tatiyaṁ odātānaṁ catutthaṁ gocariyānaṁ navaṁ santhataṁ
kārāpeyya nissaggiyaṁ pācittiyanti.

[83] navaṁ nāma karaṇaṁ upādāya vuccati. santhataṁ nāma
santharitvā kataṁ hoti avāyimaṁ. kārayamānenāti karonto vā
kārāpento vā. dve bhāgā suddhakāḷakānaṁ eḷakalomānaṁ
ādātabbāti dhārayitvā dve tulā suddhakāḷakānaṁ eḷakalomānaṁ 1-
ādātabbā. tatiyaṁ odātānanti tulaṁ odātānaṁ. catutthaṁ
gocariyānanti tulaṁ gocariyānaṁ. (pts. vin iii, 227) anādā ce bhikkhu dve bhāge
suddhakāḷakānaṁ eḷakalomānaṁ tatiyaṁ odātānaṁ catutthaṁ gocariyānanti
anādiyitvā 

[2]- tulaṁ odātānaṁ tulaṁ gocariyānaṁ navaṁ santhataṁ karoti
vā kārāpeti vā payoge dukkaṭaṁ paṭilābhena nissaggiyaṁ hoti
nissajjitabbaṁ saṅghassa vā gaṇassa vā puggalassa vā. evañca
pana bhikkhave nissajjitabbaṁ .pe. idaṁ me bhante santhataṁ
anādiyitvā 

[2]- tulaṁ odātānaṁ tulaṁ gocariyānaṁ kārāpitaṁ nissaggiyaṁ
imāhaṁ saṅghassa nissajjāmīti .pe. dadeyyāti .pe.
dadeyyunti .pe. āyasmato dammīti.

[84] attanā vippakataṁ attanā pariyosāpeti nissaggiyaṁ
pācittiyaṁ. attanā vippakataṁ parehi pariyosāpeti nissaggiyaṁ
pācittiyaṁ. parehi vippakataṁ attanā pariyosāpeti nissaggiyaṁ

footnote: 1 ma. yu. idaṁ pāṭhadvayaṁ natthi. 2 ma. dve tule suddhakāḷakānaṁ eḷakalomānaṁ.

page number: 070

pācittiyaṁ. parehi vippakataṁ parehi pariyosāpeti nissaggiyaṁ
pācittiyaṁ. aññassatthāya karoti vā kārāpeti vā āpatti
dukkaṭassa. aññena kataṁ paṭilabhitvā paribhuñjati āpatti
dukkaṭassa.

[85] anāpatti tulaṁ odātānaṁ tulaṁ gocariyānaṁ ādiyitvā
karoti bahutaraṁ odātānaṁ bahutaraṁ gocariyānaṁ ādiyitvā karoti
suddhaṁ odātānaṁ suddhaṁ gocariyānaṁ ādiyitvā karoti vitānaṁ vā
bhummattharaṇaṁ vā sāṇipākāraṁ vā bhisiṁ vā bimbohanaṁ vā karoti
ummattakassa ādikammikassāti.
tatiyasikkhāpadaṁ niṭṭhitaṁ.
-------

page number: 071

catutthasikkhāpadaṁ

[86] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena bhikkhū anuvassaṁ
santhataṁ kārāpenti. te yācanabahulā viññattibahulā viharanti
eḷakalomāni detha eḷakalomehi atthoti. manussā ujjhāyanti
khīyanti vipācenti kathaṁ hi nāma samaṇā sakyaputtiyā anuvassaṁ
santhataṁ kārāpessanti yācanabahulā viññattibahulā viharissanti
eḷakalomāni detha eḷakalomehi atthoti amhākaṁ pana sakiṁ
katāni santhatāni pañcapi chapi vassāni honti yesaṁ no dārakā
ūhadantipi 1- ummihantipi undurehipi 2- khajjanti ime pana samaṇā
sakyaputtiyā anuvassaṁ santhataṁ kārāpessanti yācanabahulā viññattibahulā
viharissanti eḷakalomāni detha eḷakalomehi atthoti.
assosuṁ kho bhikkhū tesaṁ manussānaṁ ujjhāyantānaṁ khīyantānaṁ
vipācentānaṁ. ye te bhikkhū appicchā .pe. te ujjhāyanti
khīyanti vipācenti kathaṁ hi nāma bhikkhū anuvassaṁ santhataṁ
kārāpessanti yācanabahulā viññattibahulā viharissanti eḷakalomāni
detha eḷakalomehi atthoti. athakho te bhikkhū bhagavato etamatthaṁ
ārocesuṁ. (pts. vin iii, 228) saccaṁ kira bhikkhave bhikkhū anuvassaṁ santhataṁ kārāpenti
yācanabahulā viññattibahulā viharanti eḷakalomāni detha

footnote: 1 ma. uhadantipi. 2 ma. undūrehipi.

page number: 072

eḷakalomehi atthoti. saccaṁ bhagavāti. vigarahi buddho bhagavā kathaṁ
hi nāma te bhikkhave moghapurisā anuvassaṁ santhataṁ kārāpessanti
yācanabahulā viññattibahulā viharissanti eḷakalomāni detha
eḷakalomehi atthoti netaṁ bhikkhave appasannānaṁ vā pasādāya
pasannānaṁ vā bhiyyobhāvāya .pe. evañca pana bhikkhave imaṁ
sikkhāpadaṁ uddiseyyātha navaṁ pana bhikkhunā santhataṁ kārāpetvā
chabbassāni dhāretabbaṁ. orena ce channaṁ vassānaṁ taṁ santhataṁ
vissajjetvā vā avissajjetvā vā aññaṁ navaṁ santhataṁ kārāpeyya
nissaggiyaṁ pācittiyanti. evañcidaṁ bhagavatā bhikkhūnaṁ sikkhāpadaṁ
paññattaṁ hoti.

[87] tena kho pana samayena aññataro bhikkhu kosambiyaṁ
gilāno hoti. Ñātakā tassa bhikkhuno santike dūtaṁ pāhesuṁ
āgacchatu bhaddanto 1- mayaṁ upaṭṭhahissāmāti. bhikkhūpi evamāhaṁsu
gacchāvuso ñātakā taṁ upaṭṭhahissantīti. so evamāha bhagavatā
āvuso sikkhāpadaṁ paññattaṁ navaṁ pana bhikkhunā santhataṁ kārāpetvā
chabbassāni dhāretabbanti ahañcamhi gilāno na sakkomi santhataṁ
ādāya pakkamituṁ mayhañca vinā santhatā na phāsu hoti nāhaṁ
gamissāmīti. bhagavato etamatthaṁ ārocesuṁ. athakho bhagavā
etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi
anujānāmi bhikkhave gilānassa bhikkhuno santhatasammatiṁ dātuṁ evañca

footnote: 1 ma. bhadanto. evamuparipi.

page number: 073

pana bhikkhave dātabbā tena gilānena bhikkhunā saṅghaṁ upasaṅkamitvā
ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde vanditvā
ukkuṭikaṁ nisīditvā añjaliṁ paggahetvā evamassa vacanīyo ahaṁ
bhante gilāno na sakkomi santhataṁ ādāya pakkamituṁ sohaṁ
bhante saṅghaṁ santhatasammatiṁ yācāmīti. dutiyampi yācitabbā
tatiyampi yācitabbā. byattena bhikkhunā paṭibalena saṅgho
ñāpetabbo suṇātu me bhante saṅgho ayaṁ itthannāmo bhikkhu
gilāno na sakkoti santhataṁ ādāya pakkamituṁ. so saṅghaṁ
santhatasammatiṁ yācati. yadi saṅghassa pattakallaṁ saṅgho itthannāmassa
bhikkhuno santhatasammatiṁ dadeyya. esā ñatti. suṇātu me
bhante (pts. vin iii, 229) saṅgho ayaṁ itthannāmo bhikkhu gilāno na sakkoti
santhataṁ ādāya pakkamituṁ. so saṅghaṁ santhatasammatiṁ yācati.
saṅgho itthannāmassa bhikkhuno santhatasammatiṁ deti. yassāyasmato
khamati itthannāmassa bhikkhuno santhatasammatiyā dānaṁ so tuṇhassa
yassa nakkhamati so bhāseyya. dinnā saṅghena itthannāmassa
bhikkhuno santhatasammati. khamati saṅghassa tasmā tuṇhī.
evametaṁ dhārayāmīti. evañca pana bhikkhave imaṁ sikkhāpadaṁ
uddiseyyātha navaṁ pana bhikkhunā santhataṁ kārāpetvā chabbassāni
dhāretabbaṁ. orena ce channaṁ vassānaṁ taṁ santhataṁ vissajjetvā
vā avissajjetvā vā aññaṁ navaṁ santhataṁ kārāpeyya aññatra

page number: 074

bhikkhusammatiyā nissaggiyaṁ pācittiyanti.

[88] navaṁ nāma karaṇaṁ upādāya vuccati. santhataṁ nāma
santharitvā kataṁ hoti avāyimaṁ. kārāpetvāti karitvā vā
kārāpetvā vā. chabbassāni dhāretabbanti chabbassaparamatā
dhāretabbaṁ. orena ce channaṁ vassānanti ūnakachabbassāni.
taṁ santhataṁ vissajjetvā vāti aññesaṁ datvā. avissajjetvā
vāti na kassaci datvā. aññatra bhikkhusammatiyāti ṭhapetvā
bhikkhusammatiṁ. aññaṁ navaṁ santhataṁ karoti vā kārāpeti vā
payoge dukkaṭaṁ paṭilābhena nissaggiyaṁ hoti nissajjitabbaṁ saṅghassa
vā gaṇassa vā puggalassa vā. evañca pana bhikkhave nissajjitabbaṁ
.pe. idaṁ me bhante santhataṁ ūnakachabbassāni kārāpitaṁ
aññatra bhikkhusammatiyā nissaggiyaṁ imāhaṁ saṅghassa nissajjāmīti .pe.
dadeyyāti .pe. dadeyyunti .pe. āyasmato dammīti.

[89] attanā vippakataṁ attanā pariyosāpeti nissaggiyaṁ
pācittiyaṁ. attanā vippakataṁ parehi pariyosāpeti nissaggiyaṁ
pācittiyaṁ. parehi vippakataṁ attanā pariyosāpeti nissaggiyaṁ
pācittiyaṁ. parehi vippakataṁ parehi pariyosāpeti nissaggiyaṁ
pācittiyaṁ.

[90] anāpatti chabbassāni karoti atirekachabbassāni karoti
aññassatthāya karoti vā kārāpeti vā aññena kataṁ paṭilabhitvā

page number: 075

paribhuñjati vitānaṁ vā bhummattharaṇaṁ vā sāṇipākāraṁ vā bhisiṁ
vā bimbohanaṁ vā karoti bhikkhusammatiyā ummattakassa
ādikammikassāti.
catutthasikkhāpadaṁ niṭṭhitaṁ.
-------

page number: 076

pañcamasikkhāpadaṁ

[91] (pts. vin iii, 230) tena samayena buddho bhagavā sāvatthiyaṁ viharati jetavane
anāthapiṇḍikassa ārāme. athakho bhagavā bhikkhū āmantesi
icchāmahaṁ bhikkhave temāsaṁ paṭisalliyituṁ namhi kenaci upasaṅkamitabbo
aññatra ekena piṇḍapātanīhārakenāti. evaṁ bhanteti kho te
bhikkhū bhagavato paṭissuṇitvā nāssudha koci bhagavantaṁ upasaṅkamati
aññatra ekena piṇḍapātanīhārakena. tena kho pana samayena
sāvatthiyaṁ saṅghena katikā katā hoti icchatāvuso bhagavā temāsaṁ
paṭisalliyituṁ na bhagavā kenaci upasaṅkamitabbo aññatra ekena
piṇḍapātanīhārakena yo bhagavantaṁ upasaṅkamati 

[1]- pācittiyaṁ
desāpetabboti.

[92] athakho āyasmā upaseno vaṅgantaputto sapariso
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. āciṇṇaṁ kho panetaṁ buddhānaṁ bhagavantānaṁ
āgantukehi bhikkhūhi saddhiṁ paṭisammodituṁ. athakho bhagavā āyasmantaṁ
upasenaṁ vaṅgantaputtaṁ etadavoca 2- kacci vo upasena khamanīyaṁ
kacci yāpanīyaṁ kaccittha appakilamathena addhānaṁ āgatāti.

footnote: 1 ma. yu. so. 2 yu. rā. ekamantaṁ nisinnaṁ kho āyasmantaṁ upasenaṁ
footnote: vaṅgantaputtaṁ bhagavā etadavoca.

page number: 077

khamanīyaṁ bhagavā yāpanīyaṁ bhagavā appakilamathena ca mayaṁ bhante
addhānaṁ āgatāti. tena kho pana samayena āyasmato upasenassa
vaṅgantaputtassa saddhivihāriko bhikkhu bhagavato avidūre nisinno
hoti. athakho bhagavā taṁ bhikkhuṁ etadavoca manāpāni te bhikkhu
paṁsukūlānīti. na kho me bhante manāpāni paṁsukūlānīti. kissa
pana tvaṁ bhikkhu paṁsukūlikoti. upajjhāyo me bhante paṁsukūliko
evaṁ ahaṁpi paṁsukūlikoti. athakho bhagavā āyasmantaṁ upasenaṁ
vaṅgantaputtaṁ etadavoca pāsādikā kho tyāyaṁ upasena parisā
kathaṁ tvaṁ upasena parisaṁ vinesīti. yo maṁ bhante upasampadaṁ
yācati tamahaṁ 1- evaṁ vadāmi ahaṁ kho āvuso āraññako
piṇḍapātiko paṁsukūliko sace tvaṁpi āraññako bhavissasi piṇḍapātiko
paṁsukūliko evāhaṁ taṁ upasampādessāmīti sace me
paṭissuṇāti upasampādemi no ce me paṭissuṇāti na
upasampādemi (pts. vin iii, 231) yo maṁ nissayaṁ yācati tamahaṁ 2- evaṁ vadāmi
ahaṁ kho āvuso āraññako piṇḍapātiko paṁsukūliko sace
tvaṁpi āraññako bhavissasi piṇḍapātiko paṁsukūliko evāhaṁ te
nissayaṁ dassāmīti sace me paṭissuṇāti nissayaṁ demi no
ce me paṭissuṇāti na 

[3]- demi evaṁ kho ahaṁ bhante parisaṁ
vinemīti. sādhu sādhu upasena sādhu kho tvaṁ upasena parisaṁ

footnote: 1-2 yu. tāhaṁ. 3 ma. yu. nissayaṁ.

page number: 078

vinesi jānāsi pana tvaṁ upasena sāvatthiyaṁ 1- saṅghassa katikanti.
na kho ahaṁ bhante jānāmi sāvatthiyaṁ saṅghassa katikanti. sāvatthiyaṁ
kho upasena saṅghena katikā katā icchatāvuso bhagavā temāsaṁ
paṭisalliyituṁ na bhagavā kenaci upasaṅkamitabbo aññatra ekena
piṇḍapātanīhārakena yo bhagavantaṁ upasaṅkamati 

[2]- pācittiyaṁ
desāpetabboti. paññāyissati bhante sāvatthiyaṁ saṅgho sakāya katikāya
na mayaṁ appaññattaṁ paññāpessāma paññattaṁ vā na samucchindissāma
yathāpaññattesu sikkhāpadesu samādāya vattissāmāti.
sādhu sādhu upasena na appaññattaṁ paññāpetabbaṁ paññattaṁ
vā na samucchinditabbaṁ yathāpaññattesu sikkhāpadesu samādāya
vattitabbaṁ anujānāmi upasena ye te bhikkhū āraññakā
piṇḍapātikā paṁsukūlikā yathāsukhaṁ maṁ dassanāya upasaṅkamantūti.
tena kho pana samayena sambahulā bhikkhū bahidvārakoṭṭhake ṭhitā
honti mayaṁ āyasmantaṁ upasenaṁ vaṅgantaputtaṁ pācittiyaṁ
desāpessāmāti. athakho āyasmā upaseno vaṅgantaputto sapariso
uṭṭhāyāsanā bhagavantaṁ abhivādetvā padakkhiṇaṁ katvā pakkāmi.
athakho te bhikkhū āyasmantaṁ upasenaṁ vaṅgantaputtaṁ etadavocuṁ
jānāsi tvaṁ āvuso upasena sāvatthiyaṁ saṅghassa katikanti. bhagavāpi
maṁ āvuso evamāha jānāsi pana tvaṁ upasena sāvatthiyaṁ

footnote: 1 ma. yu. sāvatthiyā. evamuparipi. 2 ma. yu. so.

page number: 079

saṅghassa katikanti na kho ahaṁ bhante jānāmi sāvatthiyaṁ saṅghassa
katikanti sāvatthiyaṁ kho upasena saṅghena katikā katā icchatāvuso
bhagavā temāsaṁ paṭisalliyituṁ na bhagavā kenaci upasaṅkamitabbo
aññatra ekena piṇḍapātanīhārakena yo bhagavantaṁ upasaṅkamati

[1]- pācittiyaṁ desāpetabboti paññāyissati bhante sāvatthiyaṁ saṅgho
sakāya katikāya na mayaṁ appaññattaṁ paññāpessāma paññattaṁ
vā na samucchindissāma yathāpaññattesu sikkhāpadesu samādāya
vattissāmāti anuññātāvuso bhagavatā ye te bhikkhū āraññakā 2-
piṇḍapātikā paṁsukūlikā yathāsukhaṁ maṁ dassanāya upasaṅkamantūti.
athakho te bhikkhū saccaṁ kho āyasmā upaseno vaṅgantaputto āha
na appaññattaṁ paññāpetabbaṁ paññattaṁ vā na samucchinditabbaṁ
yathāpaññattesu sikkhāpadesu samādāya vattitabbanti.

[93] assosuṁ kho bhikkhū anuññātā kira bhagavatā ye
te bhikkhū āraññakā piṇḍapātikā paṁsukūlikā yathāsukhaṁ maṁ
dassanāya upasaṅkamantūti. te bhagavantaṁ dassanāya 3- pihayantā 4-
santhatāni ujjhitvā āraññakaṅgaṁ (pts. vin iii, 232) piṇḍapātikaṅgaṁ paṁsukūlikaṅgaṁ
samādiyiṁsu. athakho bhagavā sambahulehi bhikkhūhi saddhiṁ senāsanacārikaṁ
āhiṇḍanto addasa santhatāni tahiṁ tahiṁ 5- ujjhitāni passitvāna 6-

footnote: 1 ma. yu. so. 2 ma. āraññikā. evamuparipi. 3 ma. yu. dassanaṁ.
footnote: 4 ma. pihentā. yu. pihantā. 5 ma. yu. tahaṁ tahaṁ. evamuparipi.
footnote: 6 ma. yu. passitvā.

page number: 080

bhikkhū āmantesi kassimāni bhikkhave santhatāni tahiṁ tahiṁ ujjhitānīti.
athakho te bhikkhū bhagavato etamatthaṁ ārocesuṁ. athakho
bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū
āmantesi tenahi bhikkhave bhikkhūnaṁ sikkhāpadaṁ paññāpessāmi
dasa atthavase paṭicca saṅghasuṭṭhutāya saṅghaphāsutāya dummaṅkūnaṁ
puggalānaṁ niggahāya pesalānaṁ bhikkhūnaṁ phāsuvihārāya diṭṭhadhammikānaṁ
āsavānaṁ saṁvarāya samparāyikānaṁ āsavānaṁ paṭighātāya appasannānaṁ
pasādāya pasannānaṁ bhiyyobhāvāya saddhammaṭṭhitiyā vinayānuggahāya
evañca pana bhikkhave imaṁ sikkhāpadaṁ uddiseyyātha nisīdanasanthataṁ
pana bhikkhunā kārayamānena purāṇasanthatassa sāmantā sugatavidatthi
ādātabbā dubbaṇṇakaraṇāya. anādā ce bhikkhu purāṇasanthatassa
sāmantā sugatavidatthiṁ navaṁ nisīdanasanthataṁ kārāpeyya nissaggiyaṁ
pācittiyanti.

[94] nisīdanaṁ nāma sadasaṁ vuccati. santhataṁ nāma santharitvā
kataṁ hoti avāyimaṁ. kārayamānenāti karonto vā kārāpento
vā. purāṇasanthataṁ nāma sakiṁ nivatthaṁpi sakiṁ pārutaṁpi. sāmantā
sugatavidatthi ādātabbā dubbaṇṇakaraṇāyāti thirabhāvāya vaṭṭaṁ
vā caturassaṁ vā chinditvā ekadese vā santharitabbaṁ vijaṭetvā
vā santharitabbaṁ. anādā ce bhikkhu purāṇasanthatassa sāmantā
sugatavidatthinti anādiyitvā purāṇasanthatassa sāmantā sugatavidatthiṁ

page number: 081

navaṁ nisīdanasanthataṁ karoti vā kārāpeti vā payoge dukkaṭaṁ
paṭilābhena nissaggiyaṁ hoti nissajjitabbaṁ saṅghassa vā gaṇassa
vā puggalassa vā. evañca pana bhikkhave nissajjitabbaṁ .pe.
idaṁ me bhante nisīdanasanthataṁ anādiyitvā purāṇasanthatassa sāmantā
sugatavidatthiṁ kārāpitaṁ nissaggiyaṁ imāhaṁ saṅghassa nissajjāmīti
.pe. dadeyyāti .pe. dadeyyunti .pe. āyasmato dammīti.

[95] attanā vippakataṁ attanā pariyosāpeti nissaggiyaṁ
pācittiyaṁ. attanā vippakataṁ parehi pariyosāpeti nissaggiyaṁ
pācittiyaṁ. parehi vippakataṁ attanā pariyosāpeti nissaggiyaṁ
pācittiyaṁ. parehi vippakataṁ parehi pariyosāpeti nissaggiyaṁ
pācittiyaṁ. aññassatthāya karoti vā kārāpeti vā āpatti
dukkaṭassa.

[96] anāpatti purāṇasanthatassa sāmantā sugatavidatthiṁ ādiyitvā
karoti alabhanto thokataraṁ ādiyitvā karoti alabhanto
anādiyitvā karoti aññena kataṁ paṭilabhitvā paribhuñjati vitānaṁ
vā bhummattharaṇaṁ vā sāṇipākāraṁ vā bhisiṁ vā bimbohanaṁ vā
karoti ummattakassa ādikammikassāti.
pañcamasikkhāpadaṁ niṭṭhitaṁ.
-------

page number: 082

chaṭṭhasikkhāpadaṁ

[97] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena aññatarassa
bhikkhuno kosalesu janapadesu 1- sāvatthiṁ gacchantassa antarāmagge
eḷakalomāni uppajjiṁsu. athakho so bhikkhu tāni eḷakalomāni
uttarāsaṅgena bhaṇḍikaṁ bandhitvā agamāsi. manussā taṁ bhikkhuṁ
passitvā upphaṇḍesuṁ kittakena te bhante kītāni kittako
udayo bhavissatīti. so bhikkhu tehi manussehi upphaṇḍiyamāno
maṅku ahosi. athakho so bhikkhu sāvatthiṁ gantvā tāni eḷakalomāni
ṭhitako va āsumbhi. bhikkhū taṁ bhikkhuṁ evamāhaṁsu 2- kissa tvaṁ
āvuso imāni eḷakalomāni ṭhitako va āsumbhasīti. tathā hi panāhaṁ
āvuso imesaṁ eḷakalomānaṁ kāraṇā manussehi upphaṇḍitoti.
kīvadūrato pana tvaṁ āvuso imāni eḷakalomāni āharasīti 3-.
atirekatiyojanaṁ āvusoti. ye te bhikkhū appicchā .pe. te
ujjhāyanti khīyanti vipācenti kathaṁ hi nāma bhikkhu atirekatiyojanaṁ
eḷakalomāni āharissatīti. athakho te bhikkhū bhagavato etamatthaṁ
ārocesuṁ. saccaṁ kira tvaṁ bhikkhu atirekatiyojanaṁ eḷakalomāni
āharasīti. saccaṁ bhagavāti. vigarahi buddho bhagavā kathaṁ hi

footnote: 1 ma. janapade. 2 ma. yu. etadavocuṁ. 3 ma. āharīti.

page number: 083

nāma tvaṁ moghapurisa atirekatiyojanaṁ eḷakalomāni āharissasi netaṁ
moghapurisa appasnānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyayātha
bhikkhuno paneva addhānamaggapaṭipannassa eḷakalomāni uppajjeyyuṁ
ākaṅkhamānena bhikkhunā paṭiggahetabbāni paṭiggahetvā tiyojanaparamaṁ
sahatthā hāretabbāni 1- asante hārake tato ce uttariṁ
hareyya asantepi hārake nissaggiyaṁ pācittiyanti.

[98] (pts. vin iii, 234) bhikkhuno paneva addhānamaggapaṭipannassāti pathaṁ gacchantassa.
eḷakalomāni uppajjeyyunti uppajjeyyuṁ saṅghato vā gaṇato vā
ñātito vā mittato vā paṁsukūlato 3- vā attano vā dhanena.
ākaṅkhamānenāti icchamānena paṭiggahetabbāni. paṭiggahetvā
tiyojanaparamaṁ sahatthā hāretabbānīti tiyojanaparamatā sahatthā
hāretabbāni. asante hāraketi na añño koci hārako hoti
itthī vā puriso vā gahaṭṭho vā pabbajito vā. tato ce
uttariṁ hareyya asantepi hāraketi paṭhamaṁ pādaṁ tiyojanaṁ atikkāmeti
āpatti dukkaṭassa dutiyaṁ pādaṁ atikkāmeti nissaggiyāni honti 4-
antotiyojane ṭhito bahitiyojanaṁ pāteti nissaggiyāni honti 5-
aññassa yāne vā bhaṇḍe vā ājānantassa pakkhipitvā tiyojanaṁ
atikkāmeti nissaggiyāni honti nissajjitabbāni saṅghassa vā

footnote: 1 ma. haritabbāni. evamuparipi. 2 ma. yu. panthaṁ.
footnote: 3 ma. yu. paṁsukūlaṁ. evamuparipi. 4-5 ma. yu. nissaggiyaṁ pācittiyaṁ.

page number: 084

gaṇassa vā puggalassa vā. evañca pana bhikkhave nissajjitabbāni
.pe. imāni me bhante eḷakalomāni tiyojanaṁ atikkāmitāni
nissaggiyāni imānāhaṁ saṅghassa nissajjāmīti .pe. dadeyyāti
.pe. dadeyyunti .pe. āyasmato dammīti.

[99] atirekatiyojane atirekasaññī tiyojanaṁ 1- atikkāmeti
nissaggiyaṁ pācittiyaṁ. atirekatiyojane vematiko tiyojanaṁ 2- atikkāmeti
nissaggiyaṁ pācittiyaṁ. atirekatiyojane ūnakasaññī tiyojanaṁ 3-
atikkāmeti nissaggiyaṁ pācittiyaṁ. ⏓nakatiyojane atirekasaññī
āpatti dukkaṭassa. ⏓nakatiyojane vematiko āpatti dukkaṭassa.
⏓nakatiyojane ūnakasaññī anāpatti.

[100] anāpatti tiyojanaṁ harati ūnakatiyojanaṁ harati tiyojanaṁ
haratipi paccāharatipi tiyojanaṁ vāsādhippāyo gantvā tato paraṁ
harati acchinnaṁ paṭilabhitvā harati nissaṭṭhaṁ paṭilabhitvā harati aññaṁ
harāpeti katabhaṇḍaṁ harati ummattakassa ādikammikassāti.
chaṭṭhasikkhāpadaṁ niṭṭhitaṁ.
-------

footnote: 1-2-3 ma. yu. ayaṁ pāṭho natthi.

page number: 085

sattamasikkhāpadaṁ

[101] tena samayena buddho bhagavā sakkesu viharati kapilavatthusmiṁ
nigrodhārāme. tena kho pana samayena chabbaggiyā bhikkhū bhikkhunīhi
eḷakalomāni (pts. vin iii, 235) dhovāpentipi rajāpentipi vijaṭāpentipi. bhikkhuniyo
eḷakalomāni dhovantiyo rajantiyo vijaṭentiyo riñcanti uddesaṁ
paripucchaṁ adhisīlaṁ adhicittaṁ adhipaññaṁ. athakho mahāpajāpatī gotamī
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ aṭṭhāsi. ekamantaṁ ṭhitaṁ kho mahāpajāpatiṁ gotamiṁ
bhagavā etadavoca kacci gotami bhikkhuniyo appamattā ātāpiniyo
pahitattā viharantīti. kuto bhante bhikkhunīnaṁ appamādo ayyā
chabbaggiyā 

[1]- bhikkhunīhi eḷakalomāni dhovāpentipi rajāpentipi
vijaṭāpentipi bhikkhuniyo eḷakalomāni dhovantiyo rajantiyo vijaṭentiyo
riñcanti uddesaṁ paripucchaṁ adhisīlaṁ adhicitataṁ adhipaññanti. athakho
bhagavā mahāpajāpatiṁ gotamiṁ dhammiyā kathāya sandassesi samādapesi
samuttejesi sampahaṁsesi. athakho mahāpajāpatī gotamī bhagavatā
dhammiyā kathāya sandassitā samādapitā samuttejitā sampahaṁsitā
bhagavantaṁ abhivādetvā padakkhiṇaṁ katvā pakkāmi. athakho bhagavā

footnote: 1 ito paraṁ sabbattha bhikkhūti pāṭho dissati. so atirekoti daṭṭhabbo.

page number: 086

etasmiṁ nidāne etasmiṁ pakaraṇe bhikkhusaṅghaṁ sannipātāpetvā
chabbaggiye bhikkhū paṭipucchi saccaṁ kira tumhe bhikkhave bhikkhunīhi
eḷakalomāni dhovāpethapi rajāpethapi vijaṭāpethapīti. saccaṁ bhagavāti.
Ñātikāyo tumhākaṁ bhikkhave aññātikāyoti. aññātikāyo
bhagavāti. aññātakā 1- moghapurisā aññātikānaṁ na jānanti
paṭirūpaṁ vā appaṭirūpaṁ vā pāsādikaṁ vā apāsādikaṁ vā tattha
nāma tumhe moghapurisā aññātikāhi bhīkkhunīhi eḷakalomāni
dhovāpessathapi rajāpessathapi vijaṭāpessathapi netaṁ moghapurisā
appasannānaṁ vā pasādāya pasannānaṁ vā bhiyyobhāvāya .pe.
evañca pana bhikkhave imaṁ sikkhāpadaṁ uddiseyyātha yo pana bhikkhu
aññātikāya bhikkhuniyā eḷakalomāni dhovāpeyya vā rajāpeyya vā
vijaṭāpeyya vā nissaggiyaṁ pācittiyanti.

[102] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. aññātikā nāma mātito
vā pitito vā yāva sattamā pitāmahayugā asambaddhā. bhikkhunī
nāma ubhatosaṅghe upasampannā. dhovāti āṇāpeti āpatti
dukkaṭassa dhotāni nissaggiyāni honti. rajāti āṇāpeti
āpatti dukkaṭassa rattāni nissaggiyāni honti. vijaṭehīti
āṇāpeti āpatti dukkaṭassa vijaṭitāni (pts. vin iii, 236) nissaggiyāni honti
nissajjitabbāni saṅghassa vā gaṇassa vā puggalassa vā.

footnote: 1 ma. aññātikā.

page number: 087

evañca pana bhikkhave nissajjitabbāni .pe. imāni me bhante
eḷakalomāni aññātikāya bhikkhuniyā dhovāpitāni nissaggiyāni
imānāhaṁ saṅghassa nissajjāmīti .pe. dadeyyāti .pe.
dadeyyunti .pe. āyasmato dammīti.

[103] aññātikāya aññātikasaññī eḷakalomāni dhovāpeti
nissaggiyaṁ pācittiyaṁ. aññātikāya aññātikasaññī eḷakalomāni
dhovāpeti rajāpeti nissaggiyena āpatti dukkaṭassa. aññātikāya
aññātikasaññī eḷakalomāni dhovāpeti vijāṭāpeti nissaggiyena
āpatti dukkaṭassa. aññātikāya aññātikasaññī eḷakalomāni
dhovāpeti rajāpeti vijaṭāpeti nissaggiyena āpatti dvinnaṁ
dukkaṭānaṁ. aññātikāya aññātikasaññī eḷakalomāni rajāpeti
nissaggiyaṁ pācittiyaṁ. aññātikāya aññātikasaññī eḷakalomāni
rajāpeti vijaṭāpeti nissaggiyena āpatti dukkaṭassa. aññātikāya
aññātikasaññī eḷakalomāni rajāpeti dhovāpeti nissaggiyena
āpatti dukkaṭassa. aññātikāya aññātikasaññī eḷakalomāni
rajāpeti vijaṭāpeti dhovāpeti nissaggiyena āpatti dvinnaṁ
dukkaṭānaṁ. aññātikāya aññātikasaññī eḷakalomāni vijaṭāpeti
nissaggiyaṁ pācittiyaṁ. aññātikāya aññātikasaññī eḷakalomāni
vijaṭāpeti dhovāpeti nissaggiyena āpatti dukkaṭassa. aññātikāya
aññātikasaññī eḷakalomāni vijaṭāpeti rajāpeti nissaggiyena

page number: 088

āpatti dukkaṭassa. aññātikāya aññātikasaññī eḷakalomāni
vijaṭāpeti dhovāpeti rajāpeti nissaggiyena āpatti dvinnaṁ
dukkaṭānaṁ. aññātikāya vematiko .pe. aññātikāya ñātikasaññī
.pe. aññassa eḷakalomāni dhovāpeti āpatti dukkaṭassa.
ekato upasampannāya dhovāpeti āpatti dukkaṭassa. Ñātikāya
aññātikasaññī āpatti dukkaṭassa. Ñātikāya vematiko
āpatti dukkaṭassa. Ñātikāya ñātikasaññī anāpatti.

[104] anāpatti ñātikāya dhovantiyā aññātikā dutiyā
hoti avuttā dhovati aparibhuttaṁ katabhaṇḍaṁ dhovāpeti sikkhamānāya
sāmaṇeriyā ummattakassa ādikammikassāti.
sattamasikkhāpadaṁ niṭṭhitaṁ.
-------

page number: 089

aṭṭhamasikkhāpadaṁ

[105] tena samayena buddho bhagavā rājagahe viharati veḷuvane
kalandakanivāpe. tena kho pana samayena (pts. vin iii, 237) āyasmā upanando
sakyaputto aññatarassa kulassa kulūpako hoti niccabhattiko.
yaṁ tasmiṁ kule uppajjati khādanīyaṁ vā bhojanīyaṁ vā tato āyasmato
upanandassa sakyaputtassa paṭiviso ṭhapito hoti 1-. tena kho pana
samayena sāyaṁ tasmiṁ kule maṁsaṁ uppannaṁ hoti. tato āyasmato
upanandassa sakyaputtassa paṭiviso ṭhapito hoti. tassa kulassa
dārako rattiyā paccūsasamayaṁ paccuṭṭhāya rodati maṁsaṁ me dethāti.
athakho so puriso pajāpatiṁ etadavoca ayyassa paṭivisaṁ dārakassa
dehi aññaṁ cetāpetvā ayyassa dassāmāti. athakho āyasmā
upanando sakyaputto pubbaṇhasamayaṁ nivāsetvā pattacīvaramādāya
yena taṁ kulaṁ tenupasaṅkami upasaṅkamitvā paññatte āsane
nisīdi. athakho so puriso yenāyasmā upanando sakyaputto
tenupasaṅkami upasaṅkamitvā āyasmantaṁ upanandaṁ sakyaputtaṁ
abhivādetvā ekamantaṁ nisīdi. ekamantaṁ nisinno kho so
puriso āyasmantaṁ upanandaṁ sakyaputtaṁ etadavoca hiyyo kho
bhante sāyaṁ maṁsaṁ uppannaṁ 2- tato ayyassa paṭiviso ṭhapito

footnote: 1 ma. yu. ṭhapiyyati. 2 ma. yu. uppannaṁ ahosi.

page number: 090

ayaṁ bhante dārako rattiyā paccūsasamayaṁ paccuṭṭhāya rodati maṁsaṁ
me dethāti ayyassa paṭiviso dārakassa dinno kahāpaṇena
bhante kiṁ āhariyatūti 1-. pariccatto me āvuso kahāpaṇoti. āma
bhante pariccattoti. taññeva me āvuso kahāpaṇaṁ dehīti.
athakho so puriso āyasmato upanandassa sakyaputtassa kahāpaṇaṁ
datvā ujjhāyati khīyati vipāceti yatheva mayaṁ rūpiyaṁ paṭiggaṇhāma
evamevime samaṇā sakyaputtiyā rūpiyaṁ paṭiggaṇhantīti. assosuṁ
kho bhikkhū tassa purissa ujjhāyantassa khīyantassa vipācentassa.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma āyasmā upanando sakyaputto rūpiyaṁ paṭiggahessatīti.
athakho te bhikkhū bhagavato etamatthaṁ ārocesuṁ. saccaṁ kira tvaṁ
upananda rūpiyaṁ paṭiggaṇhāsīti 2-. saccaṁ bhagavāti. vigarahi buddho
bhagavā kathaṁ hi nāma tvaṁ moghapurisa rūpiyaṁ paṭiggahessasi netaṁ
moghapurisa appasannānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyātha yo
pana bhikkhu jātarūparajataṁ uggaṇheyya vā uggaṇhāpeyya vā
upanikkhittaṁ vā sādiyeyya nissaggiyaṁ pācittiyanti.

[106] (pts. vin iii, 238) yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. jātarūpaṁ nāma satthuvaṇṇo

footnote: 1 ma. yu. āhariyyatūti. evamuparipi 2 sabbattha paṭiggahesīti dissati.

page number: 091

vuccati. rajataṁ nāma kahāpaṇo lohamāsako dārumāsako jatumāsako
ye vohāraṁ gacchanti. uggaṇheyyāti sayaṁ gaṇhāti nissaggiyaṁ
hoti 1-. uggaṇhāpeyyāti aññaṁ gaṇhāpeti nissaggiyaṁ hoti 2-.
upanikkhittaṁ vā sādideyyāti idaṁ ayyassa hotūti upanikkhittaṁ
vā sādiyati nissaggiyaṁ hoti. saṅghamajjhe nissajjitabbaṁ.
evañca pana bhikkhave nissajjitabbaṁ. tena bhikkhunā saṅghaṁ
upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde
vanditvā ukkuṭikaṁ nisīditvā añjaliṁ paggahetvā evamassa vacanīyo
ahaṁ bhante rūpiyaṁ paṭiggahesiṁ idaṁ me nissaggiyaṁ imāhaṁ saṅghassa
nissajjāmīti. nissajjitvā āpatti desetabbā. byattena
bhikkhunā paṭibalena āpatti paṭiggahetabbā. sace tattha āgacchati
ārāmiko vā upāsako vā so vattabbo āvuso imaṁ
jānāhīti. sace so bhaṇati iminā kiṁ āhariyatūti. na
vattabbo imaṁ vā imaṁ vā āharāti. kappiyaṁ ācikkhitabbaṁ
sappi vā telaṁ vā madhu vā phāṇitaṁ vā. sace so tena
parivaṭṭetvā kappiyaṁ āharati rūpiyapaṭiggāhakaṁ ṭhapetvā sabbeheva
paribhuñjitabbaṁ evañcetaṁ labhetha iccetaṁ kusalaṁ no ce labhetha
so vattabbo āvuso imaṁ chaḍḍehīti. sace so chaḍḍeti
iccetaṁ kusalaṁ no ce chaḍḍeti pañcahaṅgehi samannāgato

footnote: 1-2 ma. yu. nissaggiyaṁ pācittiyaṁ. sabbattha īdisameva.

page number: 092

bhikkhu rūpiyachaḍḍako sammannitabbo yo na chandāgatiṁ gaccheyya
na dosāgatiṁ gaccheyya na mohāgatiṁ gaccheyya na bhayāgatiṁ gaccheyya
chaḍḍitāchaḍḍitañca jāneyya. evañca pana bhikkhave sammannitabbo.
paṭhamaṁ bhikkhu yācitabbo. yācitvā byattena bhikkhunā
paṭibalena saṅgho ñāpetabbo suṇātu me bhante saṅgho yadi
saṅghassa pattakallaṁ saṅgho itthannāmaṁ bhikkhuṁ rūpiyachaḍḍakaṁ
sammanneyya. esā ñatti. suṇātu me bhante saṅgho
saṅgho itthannāmaṁ bhikkhuṁ rūpiyachaḍḍakaṁ sammannati. yassāyasmato
khamati itthannāmassa bhikkhuno rūpiyachaḍḍakassa sammati so
tuṇhassa yassa nakkhamati so bhāseyya. sammato saṅghena
itthannāmo bhikkhu rūpiyachaḍḍako. khamati saṅghassa tasmā
tuṇhī. evametaṁ dhārayāmīti. tena sammatena bhikkhunā animittaṁ
katvā pātetabbaṁ. sace nimittaṁ katvā pāteti āpatti
dukkaṭassa.

[107] (pts. vin iii, 239) rūpiye rūpiyasaññī rūpiyaṁ paṭiggaṇhāti nissaggiyaṁ
pācittiyaṁ. rūpiye vematiko rūpiyaṁ paṭiggaṇhāti nissaggiyaṁ
pācittiyaṁ. rūpiye arūpiyasaññī rūpiyaṁ paṭiggaṇhāti nissaggiyaṁ
pācittiyaṁ. arūpiye rūpiyasaññī āpatti dukkaṭassa. arūpiye
vematiko āpatti dukkaṭassa. arūpiye arūpiyasaññī anāpatti.

[108] anāpatti ajjhārāme vā ajjhāvasathe vā uggahetvā

page number: 093

vā uggahāpetvā vā nikkhipati yassa bhavissati so harissatīti
ummattakassa ādikammikassāti.
aṭṭhamasikkhāpadaṁ niṭṭhitaṁ
-------

page number: 094

navamasikkhāpadaṁ

[109] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā bhikkhū
nānappakārakaṁ rūpiyasaṁvohāraṁ samāpajjanti. manussā ujjhāyanti
khīyanti vipācenti kathaṁ hi nāma samaṇā sakyaputtiyā nānappakārakaṁ
rūpiyasaṁvohāraṁ samāpajjissanti seyyathāpi gihī kāmabhoginoti.
assosuṁ kho bhikkhū tesaṁ manussānaṁ ujjhāyantānaṁ khīyantānaṁ
vipācentānaṁ. ye te bhikkhū appicchā .pe. te ujjhāyanti
khīyanti vipācenti kathaṁ hi nāma chabbaggiyā bhikkhū nānappakārakaṁ
rūpiyasaṁvohāraṁ samāpajjissantīti. athakho te bhikkhū bhagavato
etamatthaṁ ārocesuṁ. saccaṁ kira tumhe bhikkhave nānappakārakaṁ
rūpiyasaṁvohāraṁ samāpajjathāti. saccaṁ bhagavāti. vigarahi buddho
bhagavā kathaṁ hi nāma tumhe moghapurisā nānappakārakaṁ
rūpiyasaṁvohāraṁ samāpajjissatha netaṁ moghapurisā appasannānaṁ vā
pasādāya pasananānaṁ vā bhiyyobhāvāya .pe. evañca pana bhikkhave
imaṁ sikkhāpadaṁ uddiseyyātha yo pana bhikkhu nānappakārakaṁ
rūpiyasaṁvohāraṁ samāpajjeyya nissaggiyaṁ pācittiyanti.

[110] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. nānappakārakaṁ nāma kataṁpi

page number: 095

akataṁpi katākataṁpi. kataṁ nāma sīsūpagaṁ gīvūpagaṁ hatthūpagaṁ pādūpagaṁ
kaṭūpagaṁ. akataṁ nāma ghanakaṁ vuccati. katākataṁ nāma tadubhayaṁ.
rūpiyaṁ nāma satthuvaṇṇo kahāpaṇo lohamāsako dārumāsako
jatumāsako ye vohāraṁ gacchanti. samāpajjeyyāti katena kataṁ
cetāpeti nissaggiyaṁ hoti. katena akataṁ cetāpeti nissaggiyaṁ
hoti. katena katākataṁ cetāpeti nissaggiyaṁ hoti. akatena kataṁ
cetāpeti nissaggiyaṁ hoti. akatena akataṁ cetāpeti nissaggiyaṁ
hoti. akatena katākataṁ cetāpeti nissaggiyaṁ hoti. katākatena
kataṁ cetāpeti nissaggiyaṁ hoti. katākatena akataṁ cetāpeti
nissaggiyaṁ hoti. katākatena katākataṁ cetāpeti nissaggiyaṁ hoti.
saṅghamajjhe nissajjitabbaṁ. evañca pana bhikkhave nissajjitabbaṁ.
tena bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā
vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ
paggahetvā evamassa vacanīyo ahaṁ bhante nānappakārakaṁ
rūpiyasaṁvohāraṁ samāpajjiṁ idaṁ me nissaggiyaṁ imāhaṁ saṅghassa
nissajjāmīti. nissajjitvā āpatti desetabbā. byattena
bhikkhunā paṭibalena āpatti paṭiggahetabbā. sace tattha āgacchati
ārāmiko vā upāsako vā so vattabbo āvuso imaṁ
jānāhīti. sace so bhaṇati iminā kiṁ āhariyatūti. na vattabbo

page number: 096

imaṁ vā imaṁ vā āharāti. kappiyaṁ ācikkhitabbaṁ sappi vā telaṁ vā
madhu vā phāṇitaṁ vā. sace so tena parivaṭṭitvā kappiyaṁ āharati
rūpiyacetāpakaṁ ṭhapetvā sabbeheva paribhuñjitabbaṁ. evañcetaṁ
labhetha iccetaṁ kusalaṁ no ce labhetha so vattabbo āvuso
imaṁ chaḍḍehīti. sace so chaḍḍeti iccetaṁ kusalaṁ no ce
chaḍḍeti pañcahaṅgehi samannāgato bhikkhu rūpiyachaḍḍako sammannitabbo
yo na chandāgatiṁ gaccheyya na dosāgatiṁ gaccheyya na
mohāgatiṁ gaccheyya na bhayāgatiṁ gaccheyya chaḍḍitāchaḍḍitañca
jāneyya. evañca pana bhikkhave sammannitabbo. paṭhamaṁ bhikkhu
yācitabbo. yācitvā byattena bhikkhunā paṭibalena saṅgho
ñāpetabbo suṇātu me bhante saṅgho yadi saṅghassa pattakallaṁ
saṅgho itthannāmaṁ bhikkhuṁ rūpiyachaḍḍakaṁ sammanneyya. esā ñatti.
suṇātu me bhante saṅgho saṅgho itthannāmaṁ bhikkhuṁ rūpiyachaḍḍakaṁ
sammannati. yassāyasmato khamati itthannāmassa bhikkhuno rūpiyachaḍḍakassa
sammati so tuṇhassa yassa nakkhamati so bhāseyya.
sammato saṅghena itthannāmo bhikkhu rūpiyachaḍḍako. khamati saṅghassa
tasmā tuṇhī. evametaṁ dhārayāmīti. tena sammatena bhikkhunā
animittaṁ katvā pātetabbaṁ. sace nimittaṁ katvā pāteti āpatti
dukkaṭassa.

[111] rūpiye rūpiyasaññī rūpiyaṁ cetāpeti nissaggiyaṁ pācittiyaṁ.

page number: 097

rūpiye vematiko rūpiyaṁ cetāpeti nissaggiyaṁ pācittiyaṁ. rūpiye
arūpiyasaññī rūpiyaṁ cetāpeti nissaggiyaṁ pācittiyaṁ. arūpiye
rūpiyasaññī rūpiyaṁ cetāpeti nissaggiyaṁ pācittiyaṁ. arūpiye
vematiko rūpiyaṁ cetāpeti nissaggiyaṁ pācittiyaṁ. arūpiye
arūpiyasaññī rūpiyaṁ cetāpeti nissaggiyaṁ pācittiyaṁ. arūpiye
rūpiyasaññī āpatti dukkaṭassa. arūpiye vematiko āpatti
dukkaṭassa. arūpiye arūpiyasaññī anāpatti.

[112] anāpatti ummattakassa ādikammikassāti.
navamasikkhāpadaṁ niṭṭhitaṁ.
-------

page number: 098

dasamasikkhāpadaṁ

[113] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
upanando sakyaputto paṭṭho hoti cīvarakammaṁ kātuṁ. so
paṭapilotikānaṁ saṅghāṭiṁ karitvā surattaṁ suparikammakataṁ katvā pārupi.
athakho aññataro paribbājako mahagghaṁ paṭaṁ pārupitvā yenāyasmā
upanando sakyaputto tenupasaṅkami upasaṅkamitvā āyasmantaṁ
upanandaṁ sakyaputtaṁ etadavoca (pts. vin iii, 241) sundarā kho tyāyaṁ āvuso
saṅghāṭi 1- dehi me paṭenāti. jānāhi āvusoti. āmāvuso
jānāmīti. handāvusoti adāsi. athakho so paribbājako taṁ
saṅghāṭiṁ pārupitvā paribbājakārāmaṁ agamāsi. paribbājakā taṁ
paribbājakaṁ etadavocuṁ sundarā kho tyāyaṁ āvuso saṅghāṭi kuto
tayā laddhāti. tena me āvuso paṭena parivaṭṭitāti 2-. katihipi
tyāyaṁ āvuso saṅghāṭi bhavissati soyeva te paṭo varoti.
athakho so paribbājako saccaṁ kho paribbājakā āhaṁsu katihipi
myāyaṁ saṅghāṭi bhavissati soyeva me paṭo varoti yenāyasmā
upanando sakyaputto tenupasaṅkami upasaṅkamitvā āyasmantaṁ
upanandaṁ sakyaputtaṁ etadavoca handa te āvuso saṅghāṭiṁ 3-
dehi me paṭanti. nanu tvaṁ āvuso mayā vutto jānāhi

footnote: 1 yu. saṅghāṭī. 2 ma. yu. sabbattha parivattitātīti dissati. 3 ma. saṅghāṭi.

page number: 099

āvusoti nāhaṁ dassāmīti. athakho so paribbājako ujjhāyati
khīyati vipāceti gihipi 1- naṁ gihissa vippaṭisārissa deti 2- kiṁ pana
pabbajito pabbajitassa na dassatīti. assosuṁ kho bhikkhū tassa
paribbājakassa ujjhāyantassa khīyantassa vipācentassa. ye te
bhikkhū appicchā .pe. te ujjhāyanti khīyanti vipācenti kathaṁ
hi nāma āyasmā upanando sakyaputto paribbājakena saddhiṁ
kayavikkayaṁ samāpajjissatīti. athakho te bhikkhū bhagavato etamatthaṁ
ārocesuṁ. saccaṁ kira tvaṁ upananda paribbājakena saddhiṁ kayavikkayaṁ
samāpajjasīti. saccaṁ bhagavāti. vigarahi buddho bhagavā kathaṁ hi nāma
tvaṁ moghapurisa paribbājakena saddhiṁ kayavikkayaṁ samāpajjissasi
netaṁ moghapurisa appasannānaṁ vā pasādāya pasannānaṁ vā
bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha yo pana bhikkhu nānappakārakaṁ kayavikkayaṁ samāpajjeyya
nissaggiyaṁ pācittiyanti.

[114] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. nānappakārakaṁ nāma
cīvarapiṇḍapātasenāsanagilānapaccayabhesajjaparikkhārā antamaso cuṇṇapiṇḍopi
dantakaṭṭhaṁpi dasikasuttaṁpi. kayavikkayaṁ samāpajjeyyāti

footnote: 1 ma. gihīpi. yu. gihī naṁpi. gihīpi naṁ gihissāti ettha nanti nāmatthe
footnote: nipāto. gihipi nāma gihissāti vuttaṁ hotīti tabbaṇṇanā. 2 ma. yu. denti.

page number: 100

iminā imaṁ dehi iminā imaṁ āhara iminā imaṁ parivaṭṭehi 1-
iminā imaṁ cetāpehīti ajjhācarati āpatti dukkaṭassa yato
kayitañca hoti vikkītañca 2- attano bhaṇḍaṁ parahatthagataṁ parabhaṇḍaṁ
attano hatthagataṁ nissaggiyaṁ hoti nissajjitabbaṁ saṅghassa vā
gaṇassa vā (pts. vin iii, 242) puggalassa vā. evañca pana bhikkhave
nissajjitabbaṁ .pe. ahaṁ bhante nānappakārakaṁ kayavikkayaṁ samāpajjiṁ
idaṁ me nissaggiyaṁ imāhaṁ saṅghassa nissajjāmīti .pe.
dadeyyāti .pe. dadeyyunti .pe. āyasmato dammīti.

[115] kayavikkaye kayavikkayasaññī nissaggiyaṁ pācittiyaṁ.
kayavikkaye vematiko nissaggiyaṁ pācittiyaṁ. kayavikkaye
nakayavikkayasaññī nissaggiyaṁ pācittiyaṁ. nakayavikkaye kayavikkayasaññī
āpatti dukkaṭassa. nakayavikkaye vematiko āpatti dukkaṭassa.
nakayavikkaye nakayavikkayasaññī anāpatti.

[116] anāpatti agghaṁ pucchati kappiyakārakassa ācikkhati
idaṁ amhākaṁ atthi amhākañca iminā ca iminā ca atthoti
bhaṇati ummattakassa ādikammikassāti.
dasamasikkhāpadaṁ niṭṭhitaṁ 3-.
kosiyavaggo dutiyo.

footnote: 1 ma. yu. sabbattha parivattehīti dissati. 2 ma. yu. vikkayitañca.
footnote: 3 ma. kayavikkayasikkhāpadaṁ niṭṭhitaṁ dasamaṁ.

page number: 101

tassuddānaṁ
kosiyā 1- suddhadvebhāgā chabbassāni nisīdanaṁ
dve ca lomāni uggaṇhe ubho nānappakārakāti.
-------

footnote: 1 yu. kosiya ....

page number: 102

pattavaggassa paṭhamasikkhāpadaṁ

[117] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū bahū patte sannicayaṁ karonti. manussā vihāracārikaṁ
āhiṇḍantā passitvā ujjhāyanti khīyanti vipācenti kathaṁ hi
nāma samaṇā sakyaputtiyā bahū patte sannicayaṁ karissanti
pattavaṇijjaṁ vā samaṇā sakyaputtiyā karissanti āmattikāpaṇaṁ vā
pasāressantīti. assosuṁ kho bhikkhū tesaṁ manussānaṁ ujjhāyantānaṁ
khīyantānaṁ vipācentānaṁ. ye te bhikkhū appicchā .pe. te
ujjhāyanti khīyanti vipācenti kathaṁ hi nāma chabbaggiyā bhikkhū
atirekapattaṁ dhāressantīti. athakho te bhikkhū bhagavato etamatthaṁ
ārocesuṁ. saccaṁ kira tumhe bhikkhave atirekapattaṁ dhārethāti.
saccaṁ bhagavāti. vigarahi buddho bhagavā kathaṁ hi nāma tumhe
moghapurisā atirekapattaṁ dhāressatha netaṁ moghapurisā appasannānaṁ
vā pasādāya pasannānaṁ vā bhiyyobhāvāya (pts. vin iii, 243) .pe. evañca pana
bhikkhave imaṁ sikkhāpadaṁ uddiseyyātha yo pana bhikkhu atirekapattaṁ
dhāreyya nissaggiyaṁ pācittiyanti. evañcidaṁ bhagavatā bhikkhūnaṁ
sikkhāpadaṁ paññattaṁ hoti.

[118] tena kho pana samayena āyasmato ānandassa atirekapatto

page number: 103

uppanno hoti. āyasmā ca ānando taṁ pattaṁ āyasmato
sārīputtassa dātukāmo hoti. āyasmā ca sārīputto sākete
viharati. athakho āyasmato ānandassa etadahosi bhagavatā
sikkhāpadaṁ paññattaṁ na atirekapatto dhāretabboti ayañca me
atirekapatto uppanno ahañcimaṁ pattaṁ āyasmato sārīputtassa
dātukāmo āyasmā ca sārīputto sākete viharati kathaṁ nu
kho mayā paṭipajjitabbanti. athakho āyasmā ānando bhagavato
etamatthaṁ ārocesi. kīvaciraṁ panānanda sārīputto āgacchissatīti.
navamaṁ vā bhagavā divasaṁ dasamaṁ vāti. athakho bhagavā etasmiṁ nidāne
etasmiṁ pakaraṇe dhammiṁ kathaṁ katvā bhikkhū āmantesi anujānāmi
bhikkhave dasāhaparamaṁ atirekapattaṁ dhāretuṁ evañca pana bhikkhave
imaṁ sikkhāpadaṁ uddiseyyātha dasāhaparamaṁ atirekapatto dhāretabbo
taṁ atikkāmayato nissaggiyaṁ pācittiyanti.

[119] dasāhaparamanti dasāhaparamatā dhāretabbo. atirekapatto
nāma anadhiṭṭhito avikappito. patto nāma dve pattā
ayopatto mattikāpatto 1-. tayo pattassa vaṇṇā ukkaṭṭho
patto majjhimo patto omako patto. ukkaṭṭho nāma patto
aḍḍhāḷhakodanaṁ gaṇhāti catubhāgaṁ khādanīyaṁ 2- tadūpiyaṁ byañjanaṁ.
majjhimo nāma patto nāḷikodanaṁ gaṇhāti catubhāgaṁ khādanīyaṁ

footnote: 1 ma. yu. itisaddo dissati. 2 ma. yu. khādanaṁ. evamuparipi.

page number: 104

tadūpiyaṁ byañjanaṁ. omako nāma patto patthodanaṁ gaṇhāti
catubhāgaṁ khādanīyaṁ tadūpiyaṁ byañjanaṁ. tato ukkaṭṭho apatto
omako apatto.

[120] taṁ atikkāmayato nissaggiyo hoti 1- ekādase
aruṇuggamane nissaggiyo hoti nissajjitabbo saṅghassa vā gaṇassa
vā puggalassa vā. evañca pana bhikkhave nissajjitabbo.

[121] tena bhikkhunā saṅghaṁ upasaṅkamitvā ekaṁsaṁ uttarāsaṅgaṁ
karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā
añjaliṁ paggahetvā evamassa vacanīyo ayaṁ me bhante patto
dasāhātikkanto nissaggiyo imāhaṁ saṅghassa nissajjāmīti.
nissajjitvā āpatti desetabbā. byattena bhikkhunā paṭibalena
āpatti paṭiggahetabbā. nissaṭṭhapatto dātabbo suṇātu
me bhante saṅgho ayaṁ patto itthannāmassa bhikkhuno nissaggiyo
saṅghassa nissaṭṭho. yadi saṅghassa pattakallaṁ saṅgho imaṁ pattaṁ
itthannāmassa bhikkhuno dadeyyāti.

[122] tena bhikkhunā sambahule bhikkhū upasaṅkamitvā ekaṁsaṁ
uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ

footnote: 1 ma. yu. sabbattha itisaddo dissati. so atirekoti veditabbo. tassa
footnote: atirekatā paṭhamakaṭhinasikkhāpade vuttanayena veditabbā.

page number: 105

nisīditvā añjaliṁ paggahetvā evamassu vacanīyā ayaṁ me bhante
patto dasāhātikkanto nissaggiyo imāhaṁ āyasmantānaṁ
nissajjāmīti. nissajjitvā āpatti desetabbā. byattena
bhikkhunā paṭibalena āpatti paṭiggahetabbā. nissaṭṭhapatto
dātabbo suṇantu me āyasmantā ayaṁ patto itthannāmassa
bhikkhuno nissaggiyo āyasmantānaṁ nissaṭṭho. yadāyasmantānaṁ
pattakallaṁ āyasmantā imaṁ pattaṁ itthannāmassa bhikkhuno
dadeyyunti.

[123] tena bhikkhunā ekaṁ bhikkhuṁ upasaṅkamitvā ekaṁsaṁ uttarāsaṅgaṁ
karitvā ukkuṭikaṁ nisīditvā añjaliṁ paggahetvā evamassa vacanīyo
ayaṁ me āvuso patto dasāhātikkanto nissaggiyo imāhaṁ
āyasmato nissajjāmīti. nissajjitvā āpatti desetabbā.
tena bhikkhunā āpatti paṭiggahetabbā. nissaṭṭhapatto dātabbo
imaṁ pattaṁ āyasmato dammīti.

[124] dasāhātikkante atikkantasaññī nissaggiyaṁ pācittiyaṁ.
dasāhātikkante vematiko nissaggiyaṁ pācittiyaṁ. dasāhātikkante
anatikkantasaññī nissaggiyaṁ pācittiyaṁ. anadhiṭṭhite adhiṭṭhitasaññī
nissaggiyaṁ pācittiyaṁ. avikappite vikappitasaññī nissaggiyaṁ
pācittiyaṁ. avissajjite vissajjitasaññī nissaggiyaṁ pācittiyaṁ.
anaṭṭhe naṭṭhasaññī nissaggiyaṁ pācittiyaṁ. avinaṭṭhe vinaṭṭhasaññī

page number: 106

nissaggiyaṁ pācittiyaṁ. abhinne bhinnasaññī nissaggiyaṁ pācittiyaṁ.
avilutte viluttasaññī nissaggiyaṁ pācittiyaṁ.

[125] nissaggiyaṁ pattaṁ anissajjitvā paribhuñjati āpatti
dukkaṭassa. dasāhānatikkante atikkantasaññī āpatti
dukkaṭassa. dasāhānatikkante vematiko āpatti dukkaṭassa.
dasāhānatikkante anatikkantasaññī anāpatti.

[126] anāpatti antodasāhaṁ adhiṭṭheti vikappeti vissajjeti
nassati vinassati bhijjati acchinditvā gaṇhāti 1- vissāsaṁ gaṇhāti 2-
ummattakassa ādikammikassāti.

[127] tena kho pana samayena chabbaggiyā bhikkhū nissaṭṭhapattaṁ
na denti. bhikkhū 3- bhagavato etamatthaṁ ārocesuṁ. na bhikkhave
nissaṭṭhapatto na dātabbo yo na dadeyya āpatti
dukkaṭassāti.
paṭhamasikkhāpadaṁ niṭṭhitaṁ.
-------

footnote: 1-2 ma. yu. gaṇhanti. 3 ma. yu. ayaṁ pāṭho natthi.

page number: 107

dutiyasikkhāpadaṁ

[128] tena samayena buddho bhagavā sakkesu viharati kapilavatthusmiṁ
nigrodhārāme. tena kho pana samayena aññatarena kumbhakārena
bhikkhū pavāritā honti yesaṁ ayyānaṁ pattena attho ahaṁ
pattenāti. tena kho pana samayena bhikkhū na mattaṁ jānitvā
bahū patte viññāpenti. yesaṁ khuddakā pattā te mahante
patte viññāpenti. yesaṁ mahantā pattā te khuddake patte
viññāpenti. athakho so kumbhakāro bhikkhūnaṁ bahū patte karonto
na sakkoti aññaṁ vikkāyikaṁ bhaṇḍaṁ kātuṁ attanāpi na yāpeti
puttadārāpissa kilamanti. manussā ujjhāyanti khīyanti vipācenti
kathaṁ hi nāma samaṇā sakyaputtiyā na mattaṁ jānitvā bahū patte
viññāpessanti ayaṁ imesaṁ bahū patte karonto (pts. vin iii, 245) na sakkoti
aññaṁ vikkāyikaṁ bhaṇḍaṁ kātuṁ attanāpi na yāpeti puttadārāpissa
kilamantīti. assosuṁ kho bhikkhū tesaṁ manussānaṁ ujjhāyantānaṁ
khīyantānaṁ vipācentānaṁ. ye te bhikkhū appicchā .pe. te
ujjhāyanti khīyanti vipācenti kathaṁ hi nāma bhikkhū na mattaṁ
jānitvā bahū patte viññāpessantīti. athakho te bhikkhū bhagavato
etamatthaṁ ārocesuṁ. saccaṁ kira bhikkhave bhikkhū na mattaṁ jānitvā

page number: 108

bahū patte viññāpentīti. saccaṁ bhagavāti. vigarahi buddho
bhagavā kathaṁ hi nāma te bhikkhave moghapurisā na mattaṁ jānitvā
bahū patte viññāpessanti netaṁ bhikkhave appasannānaṁ vā
pasādāya pasannānaṁ vā bhiyyobhāvāya .pe. vigarahitvā dhammiṁ
kathaṁ katvā bhikkhū āmantesi na bhikkhave patto viññāpetabbo
yo viññāpeyya āpatti dukkaṭassa 1-.

[129] tena kho pana samayena aññatarassa bhikkhuno patto
bhinno hoti. athakho so bhikkhu bhagavatā paṭikkhittaṁ pattaṁ
viññāpetunti kukkuccāyanto na viññāpeti hatthesu piṇḍāya
carati. manussā ujjhāyanti khīyanti vipācenti kathaṁ hi nāma
samaṇā sakyaputtiyā hatthesu piṇḍāya carissanti seyyathāpi
titthiyāti. assosuṁ kho bhikkhū tesaṁ manussānaṁ ujjhāyantānaṁ
khīyantānaṁ vipācentānaṁ. athakho te bhikkhū bhagavato etamatthaṁ
ārocesuṁ. athakho bhagavā etasmiṁ nidāne etasmiṁ pakaraṇe
dhammiṁ kathaṁ katvā bhikkhū āmantesi anujānāmi bhikkhave
naṭṭhapattassa vā bhinnapattassa vā pattaṁ viññāpetunti.

[130] tena kho pana samayena chabbaggiyā bhikkhū bhagavatā
anuññātaṁ naṭṭhapattassa vā bhinnapattassa vā pattaṁ viññāpetunti
te 2- appamattakenapi bhinnena appamattakenapi chiddena appamattakenapi
khaṇḍena appamattakenapi vilikhitakena na mattaṁ jānitvā bahū patte

footnote: 1 ma. yu. itisaddo dissati. 2 ma. ayaṁ pāṭho natthi.

page number: 109

viññāpenti 1-. athakho so kumbhakāro bhikkhūnaṁ tatheva bahū patte
karonto na sakkoti aññaṁ vikkāyikaṁ bhaṇḍaṁ kātuṁ attanāpi na
yāpeti puttadārāpissa kilamanti. manussā tatheva ujjhāyanti
khīyanti vipācenti kathaṁ hi nāma samaṇā sakyaputtiyā na mattaṁ
jānitvā bahū patte viññāpessanti ayaṁ imesaṁ bahū patte
karonto na sakkoti aññaṁ vikkāyikaṁ bhaṇḍaṁ kātuṁ attanāpi na
yāpeti puttadārāpissa kilamantīti. assosuṁ kho bhikkhū tesaṁ
manussānaṁ ujjhāyantānaṁ khīyantānaṁ vipācentānaṁ. ye te bhikkhū
appicchā .pe. te ujjhāyanti khīyanti vipācenti kathaṁ hi
nāma chabbaggiyā bhikkhū appamattakenapi (pts. vin iii, 246) bhinnena appamattakenapi
chiddena appamattakenapi khaṇḍena appamattakenapi vilikhitakena na
mattaṁ jānitvā bahū patte viññāpessantīti. athakho te
bhikkhū bhagavato etamatthaṁ ārocesuṁ. saccaṁ kira tumhe bhikkhave
appamattakenapi bhinnena appamattakenapi chiddena appamattakenapi
khaṇḍena appamattakenapi vilikhitakena na mattaṁ jānitvā 2- bahū patte
viññāpethāti. saccaṁ bhagavāti. vigarahi buddho bhagavā kathaṁ hi
nāma tumhe moghapurisā appamattakenapi bhinnena appamattakenapi
chiddena appamattakenapi khaṇḍena appamattakenapi vilikhitakena na

footnote: 1 ma. yu. te appamattakenapi bhinnena appamattakenapi khaṇḍena
footnote: vilikhitamattenapi bahū patte viññāpenti. evamuparipi.
footnote: 2 ma. na mattaṁ jānitvāti pāṭho natthi. evamuparipi.

page number: 110

mattaṁ jānitvā bahū patte viññāpessatha netaṁ moghapurisā
appasannānaṁ vā pasādāya pasannānaṁ vā bhiyyobhāvāya .pe.
evañca pana bhikkhave imaṁ sikkhāpadaṁ uddiseyyātha yo pana
bhikkhu ūnapañcabandhanena pattena aññaṁ navaṁ pattaṁ cetāpeyya
nissaggiyaṁ pācittiyaṁ. tena bhikkhunā so patto bhikkhuparisāya
nissajjitabbo. yo ca tassā bhikkhuparisāya pattapariyanto so
ca tassa bhikkhuno padātabbo ayante bhikkhu patto yāva bhedanāya
dhāretabboti. ayaṁ tattha sāmīcīti.

[131] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. ⏓napañcabandhano nāma patto
abandhano vā ekabandhano vā dvibandhano vā tibandhano vā
catubbandhano vā. abandhanokāso nāma patto yassa dvaṅgulā
rāji na hoti. bandhanokāso nāma patto yassa dvaṅgulā
rāji hoti. navo nāma patto viññattiṁ upādāya vuccati.
cetāpeyyāti viññāpeti payoge dukkaṭaṁ paṭilābhena nissaggiyo
hoti saṅghamajjhe nissajjitabbo. sabbeheva adhiṭṭhitapattaṁ gahetvā
sannipatitabbaṁ. na lāmako patto adhiṭṭhātabbo mahagghaṁ pattaṁ
gahessāmīti. sace lāmakaṁ pattaṁ adhiṭṭheti mahagghaṁ pattaṁ
gahessāmīti āpatti dukkaṭassa. evañca pana bhikkhave
nissajjitabbo.

page number: 111

[132] tena bhikkhunā saṅghaṁ upasaṅkamitvā ekaṁsaṁ uttarāsaṅgaṁ
karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā
añjaliṁ paggahetvā evamassa vacanīyo ayaṁ me bhante patto
ūnapañcabandhanena pattena cetāpito nissaggiyo imāhaṁ saṅghassa
nissajjāmīti. nissajjitvā āpatti desetabbā. byattena
bhikkhunā paṭibalena āpatti paṭiggahetabbā. pañcahaṅgehi
samannāgato bhikkhu pattagāhāpako sammannitabbo yo na chandāgatiṁ
gaccheyya na dosāgatiṁ gaccheyya na mohāgatiṁ gaccheyya na
bhayāgatiṁ gaccheyya gahitāgahitañca (pts. vin iii, 247) jāneyya. evañca pana bhikkhave
sammannitabbo. paṭhamaṁ bhikkhu yācitabbo. yācitvā byattena
bhikkhunā paṭibalena saṅgho ñāpetabbo suṇātu me bhante saṅgho
yadi saṅghassa pattakallaṁ saṅgho itthannāmaṁ bhikkhuṁ pattagāhāpakaṁ
sammanneyya. esā ñatti. suṇātu me bhante saṅgho saṅgho
itthannāmaṁ bhikkhuṁ pattagāhāpakaṁ sammannati. yassāyasmato khamati
itthannāmassa bhikkhuno pattagāhāpakassa sammati so tuṇhassa
yassa nakkhamati so bhāseyya. sammato saṅghena itthannāmo
bhikkhu pattagāhāpako. khamati saṅghassa. tasmā tuṇhī evametaṁ
dhārayāmīti. tena sammatena bhikkhunā patto gāhetabbo. thero
vattabbo gaṇhātu bhante thero pattanti. sace thero gaṇhāti
therassa patto dutiyassa gāhetabbo na ca tassa anuddayatāya

page number: 112

na gahetabbo yo na gaṇheyya āpatti dukkaṭassa.
apattakassa na gāhetabbo. eteneva upāyena yāva saṅghanavakā
gāhetabbo. yo ca tassā bhikkhuparisāya pattapariyanto so ca
tassa bhikkhuno padātabbo ayante bhikkhu patto yāva bhedanāya
dhāretabboti. tena bhikkhunā so patto na adese nikkhipitabbo na
abhogena paribhuñjitabbo na vissajjetabbo kathāyaṁ patto nasseyya
vā vinasseyya vā bhijjeyya vāti sace adese vā nikkhipati abhogena
vā paribhuñjati vissajjeti vā āpatti dukkaṭassa. ayaṁ tattha
sāmīcīti ayaṁ tattha anudhammatā.

[133] abandhanena pattena abandhanaṁ pattaṁ cetāpeti nissaggiyaṁ
pācittiyaṁ. abandhanena pattena ekabandhanaṁ pattaṁ cetāpeti
nissaggiyaṁ pācittiyaṁ. abandhanena pattena dvibandhanaṁ pattaṁ
cetāpeti nissaggiyaṁ pācittiyaṁ. abandhanena pattena tibandhanaṁ
pattaṁ cetāpeti nissaggiyaṁ pācittiyaṁ. abandhanena pattena
catubbandhanaṁ pattaṁ cetāpeti nissaggiyaṁ pācittiyaṁ. ekabandhanena
pattena abandhanaṁ pattaṁ cetāpeti nissaggiyaṁ pācittiyaṁ.
ekabandhanena pattena ekabandhanaṁ pattaṁ cetāpati nissaggiyaṁ
pācittiyaṁ. ekabandhanena pattena dvibandhanaṁ pattaṁ cetāpeti
nissaggiyaṁ pācittiyaṁ. ekabandhanena pattena tibandhanaṁ pattaṁ
cetāpeti nissaggiyaṁ pācittiyaṁ. ekabandhanena pattena catubbandhanaṁ

page number: 113

pattaṁ cetāpeti nissaggiyaṁ pācittiyaṁ. dvibandhanena pattena
abandhanaṁ pattaṁ cetāpeti nissaggiyaṁ pācittiyaṁ. dvibandhanena
pattena ekabandhanaṁ pattaṁ cetāpeti nissaggiyaṁ pācittiyaṁ.
dvibandhanena pattena dvibandhanaṁ pattaṁ cetāpeti nissaggiyaṁ
pācittiyaṁ. dvibandhanena pattena tibandhanaṁ pattaṁ cetāpeti
nissaggiyaṁ pācittiyaṁ. dvibandhanena pattena catubbandhanaṁ pattaṁ
cetāpeti nissaggiyaṁ pācittiyaṁ. tibandhanena pattena abandhanaṁ
pattaṁ cetāpeti nissaggiyaṁ pācittiyaṁ. tibandhanena pattena
ekabandhanaṁ pattaṁ cetāpeti nissaggiyaṁ pācittiyaṁ. tibandhanena
pattena dvibandhanaṁ pattaṁ cetāpeti nissaggiyaṁ pācittiyaṁ.
tibandhanena pattena tibandhanaṁ pattaṁ cetāpeti nissaggiyaṁ pācittiyaṁ.
tibandhanena pattena catubbandhanaṁ pattaṁ cetāpeti nissaggiyaṁ
pācittiyaṁ. catubbandhanena pattena abandhanaṁ pattaṁ cetāpeti
nissaggiyaṁ pācittiyaṁ. catubbandhanena pattena ekabandhanaṁ pattaṁ
cetāpeti nissaggiyaṁ pācittiyaṁ. catubbandhanena pattena dvibandhanaṁ
pattaṁ cetāpeti nissaggiyaṁ pācittiyaṁ. catubbandhanena pattena
tibandhanaṁ pattaṁ cetāpeti nissaggiyaṁ pācittiyaṁ. catubbandhanena
pattena catubbandhanaṁ pattaṁ cetāpeti nissaggiyaṁ pācittiyaṁ.

[134] abandhanena pattena abandhanokāsaṁ pattaṁ ... ekabandhanokāsaṁ
pattaṁ ... dvibandhanokāsaṁ pattaṁ ... tibandhanokāsaṁ pattaṁ ...

page number: 114

catubbandhanokāsaṁ pattaṁ cetāpeti nissaggiyaṁ pācittiyaṁ. ekabandhanena
pattena abandhanokāsaṁ pattaṁ ... ekabandhanokāsaṁ pattaṁ ...
dvibandhanokāsaṁ pattaṁ ... tibandhanokāsaṁ pattaṁ ... catubbandhanokāsaṁ
pattaṁ cetāpeti nissaggiyaṁ pācittiyaṁ. dvibandhanena abandhanokāsaṁ
pattaṁ ... ekabandhanokāsaṁ pattaṁ ... dvibandhanokāsaṁ pattaṁ ...
tibandhanokāsaṁ pattaṁ ... catubbandhanokāsaṁ pattaṁ cetāpeti nissaggiyaṁ
pācittiyaṁ. tibandhanena pattena abandhanokāsaṁ pattaṁ ... ekabandhanokāsaṁ
pattaṁ ... dvibandhanokāsaṁ pattaṁ ... tibandhanokāsaṁ pattaṁ ...
catubbandhanokāsaṁ pattaṁ cetāpeti nissaggiyaṁ pācittiyaṁ. catubbandhanena
pattena abandhanokāsaṁ pattaṁ ... ekabandhanokāsaṁ pattaṁ ...
dvibandhanokāsaṁ pattaṁ ... tibandhanokāsaṁ pattaṁ ... catubbandhanokāsaṁ
pattaṁ cetāpeti nissaggiyaṁ pācittiyaṁ.

[135] (pts. vin iii, 248) abandhanokāsena pattena abandhanaṁ pattaṁ ... ekabandhanaṁ
pattaṁ ... dvibandhanaṁ pattaṁ ... tibandhanaṁ pattaṁ ... catubbandhanaṁ pattaṁ
cetāpeti nissaggiyaṁ pācittiyaṁ. ekabandhanokāsena pattena
abandhanaṁ pattaṁ ... ekabandhanaṁ pattaṁ ... dvibandhanaṁ pattaṁ ... tibandhanaṁ
pattaṁ ... catubbandhanaṁ pattaṁ cetāpeti nissaggiyaṁ pācittiyaṁ.
dvibandhanokāsena pattena abandhanaṁ pattaṁ ... ekabandhanaṁ pattaṁ ...
dvibandhanaṁ pattaṁ ... tibandhanaṁ pattaṁ ... catubbandhanaṁ pattaṁ cetāpeti
nissaggiyaṁ pācittiyaṁ. tibandhanokāsena pattena abandhanaṁ pattaṁ ...

page number: 115

ekabandhanaṁ pattaṁ ... dvibandhanaṁ pattaṁ ... tibandhanaṁ pattaṁ ... catubbandhanaṁ
pattaṁ cetāpeti nissaggiyaṁ pācittiyaṁ. catubbandhanokāsena
pattena abandhanaṁ pattaṁ ... ekabandhanaṁ pattaṁ ... dvibandhanaṁ
pattaṁ ... tibandhanaṁ pattaṁ ... catubbandhanaṁ pattaṁ cetāpeti nissaggiyaṁ
pācittiyaṁ.

[136] abandhanokāsena pattena abandhanokāsaṁ pattaṁ ...
ekabandhanokāsaṁ pattaṁ ... dvibandhanokāsaṁ pattaṁ ... tibandhanokāsaṁ
pattaṁ ... catubbandhanokāsaṁ pattaṁ cetāpeti nissaggiyaṁ pācittiyaṁ.
ekabandhanokāsena pattena abandhanokāsaṁ pattaṁ ... ekabandhanokāsaṁ
pattaṁ ... dvibandhanokāsaṁ pattaṁ ... tibandhanokāsaṁ pattaṁ ...
catubbandhanokāsaṁ pattaṁ cetāpeti nissaggiyaṁ pācittiyaṁ. dvibandhanokāsena
pattena abandhanokāsaṁ pattaṁ ... ekabandhanokāsaṁ pattaṁ ...
dvibandhanokāsaṁ pattaṁ ... tibandhanokāsaṁ pattaṁ ... catubbandhanokāsaṁ
pattaṁ cetāpeti nissaggiyaṁ pācittiyaṁ. tibandhanokāsena pattena
abandhanokāsaṁ pattaṁ ... ekabandhanokāsaṁ pattaṁ ... dvibandhanokāsaṁ
pattaṁ ... tibandhanokāsaṁ pattaṁ ... catubbandhanokāsaṁ pattaṁ cetāpeti
nissaggiyaṁ pācittiyaṁ. catubbandhanokāsena pattena abandhanokāsaṁ
pattaṁ ... ekabandhanokāsaṁ pattaṁ ... dvibandhanokāsaṁ pattaṁ ...
tibandhanokāsaṁ pattaṁ ... catubbandhanokāsaṁ pattaṁ cetāpeti nissaggiyaṁ
pācittiyaṁ.

page number: 116

[137] anāpatti naṭṭhapattassa bhinnapattassa ñātakānaṁ
pavāritānaṁ aññassatthāya attano dhanena ummattakassa
ādikammikassāti.
dutiyasikkhāpadaṁ niṭṭhitaṁ.
-------

page number: 117

tatiyasikkhāpadaṁ

[138] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
pilindavaccho rājagahe pabbhāraṁ sodhāpeti lenaṁ kattukāmo.
athakho rājā māgadho seniyo bimbisāro yenāyasmā pilindavaccho
tenupasaṅkami upasaṅkamitvā āyasmantaṁ pilindavacchaṁ abhivādetvā
ekamantaṁ nisīdi. ekamantaṁ nisinno kho rājā māgadho seniyo
bimbisāro āyasmantaṁ pilindavacchaṁ etadavoca kiṁ bhante thero
kārāpetīti. pabbhāraṁ mahārāja sodhāpemi lenaṁ kattukāmoti.
attho bhante ayyassa ārāmikenāti. na kho mahārāja bhagavatā
ārāmiko anuññātoti. tenahi bhante bhagavantaṁ paṭipucchitvā
mama āroceyyāthāti. evaṁ mahārājāti kho āyasmā pilindavaccho
rañño māgadhassa seniyassa bimbisārassa paccassosi. athakho
āyasmā pilindavaccho rājānaṁ māgadhaṁ seniyaṁ bimbisāraṁ dhammiyā
kathāya sandassesi samādapesi samuttejesi sampahaṁsesi. athakho
rājā māgadho seniyo bimbisāro āyasmatā pilindavacchena dhammiyā
kathāya sandassito samādapito samuttejito sampahaṁsito uṭṭhāyāsanā
āyasmantaṁ pilindavacchaṁ abhivādetvā padakkhiṇaṁ katvā pakkāmi.
athakho āyasmā pilindavaccho bhagavato santike dūtaṁ pāhesi rājā

page number: 118

bhante māgadho seniyo bimbisāro ārāmikaṁ dātukāmo kathaṁ nu
kho bhante paṭipajjitabbanti. athakho bhagavā etasmiṁ nidāne
etasmiṁ pakaraṇe bhikkhusaṅghaṁ sannipātāpetvā 1- dhammiṁ kathaṁ katvā
bhikkhū āmantesi anujānāmi bhikkhave ārāmikanti. dutiyampi
kho rājā māgadho (pts. vin iii, 249) seniyo bimbisāro yenāyasmā pilindavaccho
tenupasaṅkami upasaṅkamitvā āyasmantaṁ pilindavacchaṁ abhivādetvā
ekamantaṁ nisīdi. ekamantaṁ nisinno kho rājā māgadho seniyo
bimbisāro āyasmantaṁ pilindavacchaṁ etadavoca anuññāto bhante
bhagavatā ārāmikoti. evaṁ mahārājāti. tenahi bhante ayyassa
ārāmikaṁ dammīti. athakho rājā māgadho seniyo bimbisāro
āyasmato pilindavacchassa ārāmikaṁ paṭissuṇitvā vissaritvā cirena
satiṁ paṭilabhitvā aññataraṁ sabbatthakaṁ mahāmattaṁ āmantesi yo
mayā bhaṇe ayyassa ārāmiko paṭissuto dinno so ārāmikoti.
na kho deva ayyassa ārāmiko dinnoti. kīvaciraṁ nu kho bhaṇe
ito ratti 2- hotīti. athakho so mahāmatto rattiyo gaṇetvā 3-
rājānaṁ māgadhaṁ seniyaṁ bimbisāraṁ etadavoca pañca deva rattisatānīti.
tenahi bhaṇe ayyassa pañca ārāmikasatāni dehīti 4-.
evaṁ devāti kho so mahāmatto rañño māgadhassa seniyassa
bimbisārassa paṭissuṇitvā āyasmato pilindavacchassa pañca ārāmikasatāni

footnote: 1 ma. yu. idaṁ pāṭhadvayaṁ natthi. 2 ma. hi taṁ. yu. hitaṁ.
footnote: 3 ma. yu. vigaṇetvā. 4 yu. dethāti.

page number: 119

adāsi 1-. pāṭiyekko gāmo nivisi. ārāmikagāmakotipi naṁ
āhaṁsu pilindavacchagāmakotipi 2- naṁ āhaṁsu.

[139] tena kho pana samayena āyasmā pilindavaccho tasmiṁ
gāmake kulupako hoti. athakho āyasmā pilindavaccho pubbaṇhasamayaṁ
nivāsetvā pattacīvaramādāya pilindavacchagāmakaṁ piṇḍāya
pāvisi. tena kho pana samayena tasmiṁ gāmake ussavo hoti.
dārakā 3- alaṅkatā mālākitā kīḷanti. athakho āyasmā pilindavaccho
pilindavacchagāmake sapadānaṁ piṇḍāya caramāno yena
aññatarassa ārāmikassa nivesanaṁ tenupasaṅkami upasaṅkamitvā
paññatte āsane nisīdi. tena kho pana samayena tassā
ārāmikiniyā dhītā aññe dārake alaṅkate mālākite passitvā
rodati mālaṁ me detha alaṅkāraṁ me dethāti. athakho āyasmā
pilindavaccho taṁ ārāmikiniṁ etadavoca kissāyaṁ dārikā rodatīti.
ayaṁ bhante dārikā aññe dārake alaṅkate mālākite passitvā
rodati mālaṁ me detha alaṅkāraṁ me dethāti kuto amhākaṁ
duggatānaṁ mālā kuto alaṅkāroti. athakho āyasmā pilindavaccho
aññataraṁ tiṇaṇḍūpakaṁ 4- gahetvā taṁ ārāmikiniṁ etadavoca
handimaṁ tiṇaṇḍūpakaṁ tassā dārikāya sīse paṭimuñcāhīti 5-. athakho

footnote: 1 ma. yu. pādāsi. 2 ma. yu. pilindagāmakotipi. 3 ma. yu. dārikā.
footnote: 4 ma. yu. tiṇaṇḍupakaṁ. evamuparipi. 5 ma. yu. paṭimuñcāti.

page number: 120

sā ārāmikinī taṁ tiṇaṇḍūpakaṁ gahetvā tassā dārikāya sīse
paṭimuñci. sā ahosi suvaṇṇamālā abhirūpā (pts. vin iii, 250) dassanīyā
pāsādikā. natthi tādisā raññopi antepure suvaṇṇamālā.
manussā rañño māgadhassa seniyassa bimbisārassa ārocesuṁ
amukassa deva ārāmikassa ghare suvaṇṇamālā abhirūpā dassanīyā
pāsādikā natthi tādisā devassāpi antepure suvaṇṇamālā
kuto tassa duggatassa nissaṁsayaṁ corikāya ābhatāti. athakho
rājā māgadho seniyo bimbisāro taṁ ārāmikakulaṁ bandhāpesi.
dutiyampi kho āyasmā pilindavaccho pubbaṇhasamayaṁ nivāsetvā
pattacīvaramādāya pilindavacchagāmakaṁ piṇḍāya pāvisi pilindavacchagāmake
sapadānaṁ piṇḍāya caramāno yena tassa ārāmikassa
nivesanaṁ tenupasaṅkami upasaṅkamitvā paṭivissake pucchi kahaṁ
idaṁ ārāmikakulaṁ gatanti. etissā bhante suvaṇṇamālāya
kāraṇā raññā bandhāpitanti. athakho āyasmā pilindavaccho
yena rañño māgadhassa seniyassa bimbisārassa nivesanaṁ tenupasaṅkami
upasaṅkamitvā paññatte āsane nisīdi. athakho
rājā māgadho seniyo bimbisāro yenāyasmā pilindavaccho
tenupasaṅkami upasaṅkamitvā āyasmantaṁ pilindavacchaṁ abhivādetvā
ekamantaṁ nisīdi. ekamantaṁ nisinnaṁ kho rājānaṁ māgadhaṁ seniyaṁ
bimbisāraṁ āyasmā pilindavaccho etadavoca kissa mahārāja

page number: 121

ārāmikakulaṁ bandhāpitanti. tassa bhante ārāmikassa ghare suvaṇṇamālā
abhirūpā dassanīyā pāsādikā natthi tādisā amhākaṁpi
antepure suvaṇṇamālā kuto tassa duggatassa nissaṁsayaṁ corikāya
ābhatāti. athakho āyasmā pilindavaccho rañño māgadhassa
seniyassa bimbisārassa pāsādaṁ suvaṇṇanti adhimucci. so
ahosi sabbasovaṇṇamayo. idaṁ pana te mahārāja tāvabahuṁ
suvaṇṇaṁ kutoti. aññātaṁ bhante ayyasseveso 1- iddhānubhāvoti
taṁ ārāmikakulaṁ muñcāpesi.

[140] manussā ayyena kira pilindavacchena sarājikāya parisāya
uttarimanussadhammaṁ iddhipāṭihāriyaṁ 2- dassitanti attamanā abhippasannā
āyasmato pilindavacchassa pañca bhesajjāni abhihariṁsu seyyathīdaṁ
sappi navanītaṁ telaṁ madhu phāṇitaṁ. pakatiyāpicāyasmā pilindavaccho
lābhī hoti pañcannaṁ bhesajjānaṁ laddhaṁ laddhaṁ parisāya vissajjeti.
parisā cassa hoti bāhullikā laddhaṁ laddhaṁ kolambepi ghaṭepi
pūretvā paṭisāmeti parissāvanānipi thavikāyopi pūretvā vātapānesu
laggeti. tāni olīnavilīnāni tiṭṭhanti. undurehipi vihārā
okiṇṇavikiṇṇā honti. manussā vihāracārikaṁ āhiṇḍantā
passitvā ujjhāyanti khīyanti vipācenti antokoṭṭhāgārikā
ime samaṇā sakyaputtiyā seyyathāpi rājā māgadho seniyo

footnote: 1 yu. ayyassa so. 2 iddhippāṭihāriyanti amhākaṁ mati.

page number: 122

bimbisāroti. assosuṁ kho bhikkhū tesaṁ manussānaṁ ujjhāyantānaṁ
khīyantānaṁ vipācentānaṁ. ye te bhikkhū appicchā .pe. te
ujjhāyanti khīyanti vipācenti kathaṁ hi nāma bhikkhū evarūpāya
bāhullāya cetessantīti. athakho te bhikkhū bhagavato etamatthaṁ
ārocesuṁ. saccaṁ kira bhikkhave bhikkhū evarūpāya bāhullāya
cetentīti. saccaṁ bhagavāti. vigarahi buddho bhagavā kathaṁ hi
nāma te bhikkhave moghapurisā evarūpāya bāhullāya cetessanti
netaṁ bhikkhave appasannānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyātha yāni
kho pana tāni gilānānaṁ bhikkhūnaṁ paṭisāyanīyāni bhesajjāni seyyathīdaṁ
sappi navanītaṁ telaṁ madhu phāṇitaṁ. tāni paṭiggahetvā sattāhaparamaṁ
sannidhikārakaṁ paribhuñjitabbāni taṁ atikkāmayato nissaggiyaṁ
pācittiyanti.

[141] yāni kho pana tāni gilānānaṁ bhikkhūnaṁ paṭisāyanīyāni
bhesajjānīti sappi nāma gosappi vā ajikāsappi vā mahisasappi 1-
vā. yesaṁ maṁsaṁ kappati tesaṁ sappi. navanītaṁ nāma tesaṁyeva
navanītaṁ. telaṁ nāma tilatelaṁ sāsapatelaṁ madhukatelaṁ eraṇḍatelaṁ
vasātelaṁ. madhu nāma makkhikāmadhu. phāṇitaṁ nāma ucchumhā
nibbattaṁ. tāni paṭiggahetvā sattāhaparamaṁ sannidhikārakaṁ paribhuñjitabbānīti
sattāhaparamatā paribhuñjitabbāni. taṁ atikkāmayato

footnote: 1 ma. mahiṁsasappi. yu. māhisaṁ vā sappi.

page number: 123

nissaggiyaṁ hoti 1- aṭṭhame aruṇuggamane nissaggiyaṁ hoti nissajjitabbaṁ
saṅghassa vā gaṇassa vā puggalassa vā. evañca pana
bhikkhave nissajjitabbaṁ .pe. idaṁ me bhante bhesajjaṁ sattāhātikkantaṁ
nissaggiyaṁ imāhaṁ saṅghassa nissajjāmīti .pe. dadeyyāti
.pe. dadeyyunti .pe. āyasmato dammīti.

[142] sattāhātikkante atikkantasaññī nissaggiyaṁ pācittiyaṁ.
sattāhātikkante vematiko nissaggiyaṁ pācittiyaṁ. sattāhātikkante
anatikkantasaññī nissaggiyaṁ pācittiyaṁ. anadhiṭṭhite anadhiṭṭhitasaññī
nissaggiyaṁ pācittiyaṁ. avissajjite vissajjitasaññī nissaggiyaṁ
pācittiyaṁ. anaṭṭhe naṭṭhasaññī nissaggiyaṁ pācittiyaṁ. avinaṭṭhe
vinaṭṭhasaññī nissaggiyaṁ (pts. vin iii, 252) pācittiyaṁ. adaḍḍhe daḍḍhasaññī nissaggiyaṁ
pācittiyaṁ. avilutte viluttasaññī nissaggiyaṁ pācittiyaṁ.

[143] nissaṭṭhaṁ paṭilabhitvā na kāyikena paribhogena paribhuñjitabbaṁ
na ajjhoharitabbaṁ. padīpe vā kāḷavaṇṇe vā upanetabbaṁ. aññena
bhikkhunā kāyikena paribhogena paribhuñjitabbaṁ na ajjhoharitabbaṁ.
sattāhānatikkante atikkantasaññī āpatti dukkaṭassa.
sattāhānatikkante vematiko āpatti dukkaṭassa. sattāhānatikkante
anatikkantasaññī anāpatti.

footnote: 1 ito paraṁ sabbattha itisaddo dissati. so atirekoti veditabbo. tassa
footnote: atirekatā paṭhamakaṭhinasikkhāpade vuttanayena veditabbā.

page number: 124

[144] anāpatti antosattāhaṁ adhiṭṭheti vissajjeti nassati
vinassati dayhati acchinditvā gaṇhāti 1- vissāsaṁ gaṇhāti 2- anupasampannassa
cattena vantena muttena anapekkho datvā paṭilabhitvā
paribhuñjati ummattakassa ādikammikassāti.
tatiyasikkhāpadaṁ niṭṭhitaṁ.
-------

footnote: 1-2 ma. yu. gaṇhanti.

page number: 125

catutthasikkhāpadaṁ

[145] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena bhagavatā bhikkhūnaṁ
vassikasāṭikā anuññātā hoti. chabbaggiyā bhikkhū bhagavatā
vassikasāṭikā anuññātāti paṭikacceva 1- vassikasāṭikacīvaraṁ pariyesanti
paṭikacceva katvā nivāsenti jiṇṇāya vassikasāṭikāya naggā kāyaṁ
ovassāpenti. ye te bhikkhū appicchā .pe. te ujjhāyanti
khīyanti vipācenti kathaṁ hi nāma chabbaggiyā bhikkhū paṭikacceva
vassikasāṭikacīvaraṁ pariyesissanti paṭikacceva katvā nivāsessanti
jiṇṇāya vassikasāṭikāya naggā kāyaṁ ovassāpessantīti.
athakho te bhikkhū bhagavato etamatthaṁ ārocesuṁ. saccaṁ kira tumhe
bhikkhave paṭikacceva vassikasāṭikacīvaraṁ pariyesatha paṭikacceva katvā
nivāsetha jiṇṇāya vassikasāṭikāya naggā kāyaṁ ovassāpethāti.
saccaṁ bhagavāti. vigarahi buddho bhagavā kathaṁ hi nāma tumhe
moghapurisā paṭikacceva vassikasāṭikacīvaraṁ pariyesissatha paṭikacceva
katvā nivāsessatha jiṇṇāya vassikasāṭikāya naggā kāyaṁ
ovassāpessatha netaṁ moghapurisā appasannānaṁ vā pasādāyapasannānaṁ
vā bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha māso seso gimhānanti bhikkhunā vassikasāṭikacīvaraṁ

footnote: 1 sī. yu. paṭigacceva. evamuparipi.

page number: 126

pariyesitabbaṁ aḍḍhamāso 1- seso gimhānanti katvā (pts. vin iii, 253) nivāsetabbaṁ.
orena ce māso seso gimhānanti vassikasāṭikacīvaraṁ pariyeseyya
orenaḍḍhamāso seso gimhānanti katvā nivāseyya nissaggiyaṁ
pācittiyanti.

[146] māso seso gimhānanti bhikkhunā vassikasāṭikacīvaraṁ
pariyesitabbanti ye manussā pubbepi vassikasāṭikacīvaraṁ denti te
upasaṅkamitvā evamassu vacanīyā kālo vassikasāṭikāya samayo
vassikasāṭikāya aññepi manussā vassikasāṭikacīvaraṁ dentīti.
na vattabbā detha me vassikasāṭikacīvaraṁ āharatha me vassikasāṭikacīvaraṁ
parivaṭṭetha 2- me vasasikasāṭikacīvaraṁ cetāpetha me vassikasāṭikacīvaranti.
aḍḍhamāso seso gimhānanti katvā
nivāsetabbanti aḍḍhamāse sese gimhāne katvā nivāsetabbaṁ.
orena ce māso seso gimhānanti atirekamāse sese gimhāne
vassikasāṭikacīvaraṁ pariyesati nissaggiyaṁ hoti 3-. orenaḍḍhamāso
seso gimhānanti atirekaḍḍhamāse sese gimhāne katvā nivāseti
nissaggiyaṁ hoti nissajjitabbaṁ saṅghassa vā gaṇassa vā puggalassa
vā. evañca pana bhikkhave nissajjitabbaṁ .pe. idaṁ me bhante
vassikasāṭikacīvaraṁ atirekamāse sese gimhāne pariyiṭṭhaṁ atirekaḍḍhamāse

footnote: 1 ma. yu. addhamāso. evamuparipi. 2 ma. yu. sabbattha parivattethāti dissati.
footnote: 3 ma. yu. sabbattha nissaggiyaṁ pācittiyanti dissati.

page number: 127

māse sese gimhāne katvā nivatthaṁ 1- nissaggiyaṁ imāhaṁ saṅghassa
nissajjāmīti .pe. dadeyyāti .pe. dadeyyunti .pe.
āyasmato dammīti.

[147] atirekamāse sese gimhāne atirekasaññī vassikasāṭikacīvaraṁ
pariyesati nissaggiyaṁ pācittiyaṁ. atirekamāse sese gimhāne
vematiko vassikasāṭikacīvaraṁ pariyesati nissaggiyaṁ pācittiyaṁ.
atirekamāse sese gimhāne ūnakasaññī vassikasāṭikacīvaraṁ pariyesati
nissaggiyaṁ pācittiyaṁ. atirekaḍḍhamāse sese gimhāne atirekasaññī
katvā nivāseti nissaggiyaṁ pācittiyaṁ. atirekaḍḍhamāse
sese gimhāne vematiko katvā nivāseti nissaggiyaṁ pācittiyaṁ.
atirekaḍḍhamāse sese gimhāne ūnakasaññī katvā nivāseti
nissaggiyaṁ pācittiyaṁ. satiyā vassikasāṭikāya naggo kāyaṁ
ovassāpeti āpatti dukkaṭassa. ⏓nakamāse sese gimhāne
atirekasaññī āpatti dukkaṭassa. ⏓nakamāse sese gimhāne vematiko
āpatti dukkaṭassa. ⏓nakamāse sese gimhāne ūnakasaññī
anāpatti. ⏓nakaḍḍhamāse sese gimhāne atirekasaññī āpatti
dukkaṭassa. ⏓nakaḍḍhamāse sese gimhāne (pts. vin iii, 254) vematiko āpatti
dukkaṭassa. ⏓nakaḍḍhamāse sese gimhāne ūnakasaññī anāpatti.

[148] anāpatti māso seso gimhānanti vassikasāṭikacīvaraṁ

footnote: 1 ma. yu. paridahitaṁ.

page number: 128

pariyesati aḍḍhamāso seso gimhānanti katvā nivāseti ūnakamāso
seso gimhānanti vassikasāṭikacīvaraṁ pariyesati ūnakaḍḍhamāso
seso gimhānanti katvā nivāseti pariyiṭṭhāya vassikasāṭikāya vassaṁ
ukkaḍḍhiyati nivatthāya vassikasāṭikāya vassaṁ ukkaḍḍhiyati dhovitvā
nikkhipitabbaṁ samaye nivāsetabbaṁ acchinnacīvarassa naṭṭhacīvarassa
āpadāsu ummattakassa ādikammikassāti.
catutthasikkhāpadaṁ niṭṭhitaṁ.
-------

page number: 129

pañcamasikkhāpadaṁ

[149] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
upanando sakyaputto bhātuno saddhivihārikaṁ bhikkhuṁ etadavoca
ehāvuso janapadacārikaṁ pakkamissāmāti. nāhaṁ bhante gamissāmi
dubbalacīvaromhīti. ehāvuso ahante cīvaraṁ dassāmīti tassa
cīvaraṁ adāsi. assosi kho so bhikkhu bhagavā kira janapadacārikaṁ
pakkamissatīti. athakho tassa bhikkhuno etadahosi nadānāhaṁ
āyasmatā upanandena sakyaputtena saddhiṁ janapadacārikaṁ pakkamissāmi
bhagavatā saddhiṁ janapadacārikaṁ pakkamissāmīti. athakho āyasmā
upanando sakyaputto taṁ bhikkhuṁ etadavoca ehidāni āvuso
janapadacārikaṁ pakkamissāmāti. nāhaṁ bhante tayā saddhiṁ janapadacārikaṁ
pakkamissāmi bhagavatā saddhiṁ janapadacārikaṁ pakkamissāmīti. yaṁpi
tyāhaṁ āvuso cīvaraṁ adāsiṁ mayā saddhiṁ janapadacārikaṁ pakkamissatīti
kupito anattamano cīvaraṁ 1- acchindi. athakho so bhikkhu bhikkhūnaṁ
etamatthaṁ ārocesi. ye te bhikkhū appicchā .pe. te
ujjhāyanti khīyanti vipācenti kathaṁ hi nāma āyasmā upanando
sakyaputto bhikkhussa sāmaṁ cīvaraṁ datvā kupito anattamano
acchindissatīti. athakho te bhikkhū bhagavato etamatthaṁ ārocesuṁ.

footnote: 1 ma. yu. ayaṁ pāṭho natthi.

page number: 130

saccaṁ kira tvaṁ upananda bhikkhussa sāmaṁ cīvaraṁ datvā kupito
anattamano acchindasīti 1-. saccaṁ bhagavāti. vigarahi buddho bhagavā
kathaṁ hi nāma tvaṁ moghapurisa (pts. vin iii, 255) bhikkhussa sāmaṁ cīvaraṁ datvā kupito
anattamano acchindissasi netaṁ moghapurisa appasannānaṁ vā
pasādāya pasannānaṁ vā bhiyyobhāvāya .pe. evañca pana
bhikkhave imaṁ sikkhāpadaṁ uddiseyyātha yo pana bhikkhu bhikkhussa
sāmaṁ cīvaraṁ datvā kupito anattamano acchindeyya vā
acchindāpeyya vā nissaggiyaṁ pācittiyanti.

[150] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. bhikkhussāti aññassa
bhikkhussa. sāmanti sayaṁ datvā. cīvaraṁ nāma channaṁ cīvarānaṁ
aññataraṁ cīvaraṁ vikappanupagaṁ pacchimaṁ. kupito anattamanoti
anabhiraddho āhatacitto khilajāto. acchindeyyāti sayaṁ acchindati
nissaggiyaṁ hoti 2-. acchindāpeyyāti aññaṁ āṇāpeti āpatti
dukkaṭassa. sakiṁ āṇatto bahukaṁpi acchindati nissaggiyaṁ hoti
nissajjitabbaṁ saṅghassa vā gaṇassa vā puggalassa vā. evañca
pana bhikkhave nissajjitabbaṁ .pe. idaṁ me bhante cīvaraṁ bhikkhussa
sāmaṁ datvā acchinnaṁ nissaggiyaṁ imāhaṁ saṅghassa nissajjāmīti

footnote: 1 ma. yu. acchindīti. 2 ma. yu. sabbattha nissaggiyaṁ pācittiyanti dissati.

page number: 131

.pe. dadeyyāti .pe. dadeyyunti .pe. āyasmato dammīti.

[151] upasampanne upasampannasaññī sāmaṁ 1- cīvaraṁ datvā kupito
anattamano acchindati vā acchindāpeti vā nissaggiyaṁ pācittiyaṁ.
upasampanne vematiko sāmaṁ 1- cīvaraṁ datvā kupito anattamano
acchindati vā acchindāpeti vā nissaggiyaṁ pācittiyaṁ. upasampanne
anupasampannasaññī sāmaṁ 1- cīvaraṁ datvā kupito anattamano
acchindati vā acchindāpeti vā nissaggiyaṁ pācittiyaṁ.
aññaṁ parikkhāraṁ datvā kupito anattamano acchindati vā
acchindāpeti vā āpatti dukkaṭassa. anupasampannassa cīvaraṁ
vā aññaṁ vā parikkhāraṁ datvā kupito anattamano acchindati
vā acchindāpeti vā āpatti dukkaṭassa. anupasampanne upasampannasaññī
āpatti dukkaṭassa. anupasampanne vematiko
āpatti dukkaṭassa. anupasampanne anupasampannasaññī āpatti
dukkaṭassa.

[152] anāpatti so vā deti tassa vā vissāsanto
gaṇhāti ummattakassa ādikammikassāti.
pañcamasikkhāpadaṁ niṭṭhitaṁ.
-------

footnote: 1 ma. yu. ayaṁ saddo natthi.

page number: 132

chaṭṭhasikkhāpadaṁ

[153] (pts. vin iii, 256) tena samayena buddho bhagavā rājagahe viharati veḷuvane
kalandakanivāpe. tena kho pana samayena chabbaggiyā bhikkhū
cīvarakārasamaye bahuṁ suttaṁ viññāpesuṁ. katepi cīvare bahu
suttaṁ avasiṭṭhaṁ hoti. athakho chabbaggiyānaṁ bhikkhūnaṁ etadahosi
handa mayaṁ āvuso aññaṁpi suttaṁ viññāpetvā tantavāyehi
cīvaraṁ vāyāpemāti. athakho chabbaggiyā bhikkhū aññaṁpi suttaṁ
viññāpetvā tantavāyehi cīvaraṁ vāyāpesuṁ. vītepi cīvare bahu
suttaṁ avasiṭṭhaṁ hoti. dutiyampi kho chabbaggiyā bhikkhū aññaṁpi
suttaṁ viññāpetvā tantavāyehi cīvaraṁ vāyāpesuṁ. vītepi cīvare
bahu suttaṁ avasiṭṭhaṁ hoti. tatiyampi kho chabbaggiyā bhikkhū
aññaṁpi suttaṁ viññāpetvā tantavāyehi cīvaraṁ vāyāpesuṁ.
manussā ujjhāyanti khīyanti vipācenti kathaṁ hi nāma samaṇā
sakyaputtiyā sāmaṁ suttaṁ viññāpetvā tantavāyehi cīvaraṁ
vāyāpessantīti. assosuṁ kho bhikkhū tesaṁ manussānaṁ ujjhāyantānaṁ
khīyantānaṁ vipācentānaṁ. ye te bhikkhū appicchā .pe. te
ujjhāyanti khīyanti vipācenti kathaṁ hi nāma chabbaggiyā bhikkhū
sāmaṁ suttaṁ viññāpetvā tantavāyehi cīvaraṁ vāyāpessantīti.
athakho te bhikkhū bhagavato etamatthaṁ ārocesuṁ. saccaṁ kira tumhe

page number: 133

bhikkhave sāmaṁ suttaṁ viññāpetvā tantavāyehi cīvaraṁ vāyāpethāti.
saccaṁ bhagavāti. vigarahi buddho bhagavā kathaṁ hi nāma tumhe
moghapurisā sāmaṁ suttaṁ viññāpetvā tantavāyehi cīvaraṁ vāyāpessatha
netaṁ moghapurisā appasannānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyātha
yo pana bhikkhu sāmaṁ suttaṁ viññāpetvā tantavāyehi cīvaraṁ
vāyāpeyya nissaggiyaṁ pācittiyanti.

[154] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. sāmanti sayaṁ viññāpetvā.
suttaṁ nāma cha suttāni khomaṁ kappāsikaṁ koseyyaṁ kambalaṁ sāṇaṁ
bhaṅgaṁ. tantavāyehīti pesakārakehi vāyāpeti payoge dukkaṭaṁ.
paṭilābhena nissaggiyaṁ hoti nissajjitabbaṁ saṅghassa vā gaṇassa vā
puggalassa vā. (pts. vin iii, 257) evañca pana bhikkhave nissajjitabbaṁ .pe. idaṁ
me bhante cīvaraṁ sāmaṁ suttaṁ viññāpetvā tantavāyehi vāyāpitaṁ
nissaggiyaṁ imāhaṁ saṅghassa nissajjāmīti .pe. dadeyyāti .pe.
dadeyyunti .pe. āyasmato dammīti.

[155] vāyāpite vāyāpitasaññī nissaggiyaṁ pācittiyaṁ.
vāyāpite vematiko nissaggiyaṁ pācittiyaṁ. vāyāpite
avāyāpitasaññī nissaggiyaṁ pācittiyaṁ. avāyāpite vāyāpitasaññī
āpatti dukkaṭassa. avāyāpite vematiko āpatti dukkaṭassa.

page number: 134

avāyāpite avāyāpitasaññī anāpatti.

[156] anāpatti cīvaraṁ sibbituṁ āyoge kāyabandhane
aṁsabandhake 1- pattatthavikāya parissāvane ñātakānaṁ pavāritānaṁ
aññassatthāya attano dhanena ummattakassa ādikammikassāti.
chaṭṭhasikkhāpadaṁ niṭṭhitaṁ.
-------

footnote: 1 sī. aṁsavaṭṭake.

page number: 135

sattamasikkhāpadaṁ

[157] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena aññataro
puriso pavāsaṁ gacchanto pajāpatiṁ etadavoca suttaṁ dhārayitvā
amukassa tantavāyassa dehi cīvaraṁ vāyāpetvā nikkhipāhi 1- āgato
ayyaṁ upanandaṁ cīvarena acchādessāmīti. assosi kho aññataro
piṇḍacāriko bhikkhu tassa purisassa imaṁ vācaṁ bhāsamānassa.
athakho so bhikkhu yenāyasmā upanando sakyaputto tenupasaṅkami
upasaṅkamitvā āyasmantaṁ upanandaṁ sakyaputtaṁ etadavoca mahāpuññosi
tvaṁ āvuso upananda amukasmiṁ okāse aññataro
puriso pavāsaṁ gacchanto pajāpatiṁ etadavoca suttaṁ dhārayitvā
amukassa tantavāyassa dehi cīvaraṁ vāyāpetvā nikkhipāhi āgato
ayyaṁ upanandaṁ cīvarena acchādessāmīti. atthāvuso maṁ so
upaṭṭhākoti. sopi kho tantavāyo āyasmato upanandassa
sakyaputtassa upaṭṭhāko hoti. athakho āyasmā upanando
sakyaputto yena so tantavāyo tenupasaṅkami upasaṅkamitvā taṁ 2-
tantavāyaṁ etadavoca idaṁ kho āvuso cīvaraṁ maṁ uddissa vīyati
āyatañca karohi vitthatañca appitañca suvītañca suppavāyitañca

footnote: 1 ma. yu. nikkhipa. evamuparipi. 2 ma. yu. ayaṁ pāṭho natthi.

page number: 136

suvilekhitañca suvitacchitañca karohīti. ete kho me bhante suttaṁ
dhārayitvā adaṁsu iminā suttena cīvaraṁ vināhīti na bhante sakkā
āyataṁ vā vitthataṁ vā appitaṁ vā kātuṁ (pts. vin iii, 258) sakkā ca kho bhante
suvītañca suppavāyitañca suvilekhitañca suvitacchitañca kātunti.
iṅgha tvaṁ āvuso āyatañca karohi vitthatañca appitañca na
tena suttena paṭibaddhaṁ bhavissatīti. athakho so tantavāyo
yathāābhataṁ suttaṁ tante upanetvā yena sā itthī tenupasaṅkami
upasaṅkamitvā taṁ itthiṁ etadavoca suttena ayye atthoti.
nanu tvaṁ ayya 1- mayā vutto iminā suttena cīvaraṁ vināhīti.
saccāhaṁ ayye tayā vutto iminā suttena cīvaraṁ vināhīti apica
maṁ ayyo upanando evamāha iṅgha tvaṁ āvuso āyatañca karohi
vitthatañca appitañca na tena suttena paṭibaddhaṁ bhavissatīti.
athakho sā itthī yattakaññeva suttaṁ paṭhamaṁ adāsi tattakaṁ
pacchā adāsi. assosi kho āyasmā upanando sakyaputto so
kira puriso pavāsato āgatoti. athakho āyasmā upanando sakyaputto
yena tassa purisassa nivesanaṁ tenupasaṅkami upasaṅkamitvā
paññatte āsane nisīdi. athakho so puriso yenāyasmā
upanando sakyaputto tenupasaṅkami upasaṅkamitvā āyasmantaṁ
upanandaṁ sakyaputtaṁ abhivādetvā ekamantaṁ nisīdi. ekamantaṁ

footnote: 1 ma. yu. ayyo.

page number: 137

nisinno kho so puriso pajāpatiṁ etadavoca vāyāpitaṁ 1- cīvaranti.
āma ayya vāyāpitaṁ 2- cīvaranti. āhara ayyaṁ upanandaṁ cīvarena
acchādessāmīti. athakho sā itthī taṁ cīvaraṁ nīharitvā sāmikassa
datvā etamatthaṁ ārocesi. athakho so puriso āyasmato
upanandassa sakyaputtassa taṁ 3- cīvaraṁ datvā ujjhāyati khīyati vipāceti
mahicchā ime samaṇā sakyaputtiyā asantuṭṭhā nayime sukarā
cīvarena acchādetuṁ kathaṁ hi nāma ayyo upanando mayā pubbe
appavārito tantavāye 4- upasaṅkamitvā cīvare vikappaṁ āpajjissatīti.
assosuṁ kho bhikkhū tassa purisassa ujjhāyantassa khīyantassa
vipācentassa. ye te bhikkhū appicchā .pe. te ujjhāyanti
khīyanti vipācenti kathaṁ hi nāma āyasmā upanando sakyaputto
pubbe appavārito gahapatikassa tantavāye upasaṅkamitvā cīvare
vikappaṁ āpajjissatīti. athakho te bhikkhū bhagavato etamatthaṁ
ārocesuṁ. saccaṁ kira tvaṁ upananda pubbe appavārito gahapatikassa
tantavāye upasaṅkamitvā cīvare vikappaṁ āpajjasīti 5-. saccaṁ bhagavāti.
Ñātako te upananda aññātakoti. aññātako bhagavāti.
aññātako moghapurisa aññātakassa na jānāti paṭirūpaṁ vā appaṭirūpaṁ
vā santaṁ vā asantaṁ vā tattha nāma tvaṁ moghapurisa pubbe

footnote: 1-2 ma. yu. vītaṁ taṁ. 3 ma. yu. ayaṁ pāṭho natthi. 4 yu. gahapatikassa
footnote: tantavāye. 5 ma. yu. āpajjīti.

page number: 138

appavārito aññātakassa gahapatikassa (pts. vin iii, 259) tantavāye upasaṅkamitvā
cīvare vikappaṁ āpajjissasi netaṁ moghapurisa appasannānaṁ vā
pasādāya pasannānaṁ vā bhiyyobhāvāya .pe. evañca pana bhikkhave
imaṁ sikkhāpadaṁ uddiseyyātha bhikkhuṁ paneva uddissa aññātako
gahapati vā gahapatānī vā tantavāyehi cīvaraṁ vāyāpeyya.
tatra ce so bhikkhu pubbe appavārito tantavāye upasaṅkamitvā
cīvare vikappaṁ āpajjeyya idaṁ kho āvuso cīvaraṁ maṁ uddissa
vīyati āyatañca karotha vitthatañca appitañca suvītañca suppavāyitañca
suvilekhitañca suvitacchitañca karotha appevanāma mayampi
āyasmantānaṁ kiñcimattaṁ anupadajjeyyāmāti. evañca so bhikkhu
vatvā kiñcimattaṁ anupadajjeyya 1- antamaso piṇḍapātamattampi
nissaggiyaṁ pācittiyanti.

[158] bhikkhuṁ paneva uddissāti bhikkhussatthāya bhikkhuṁ ārammaṇaṁ
katvā bhikkhuṁ acchādetukāmo. aññātako nāma mātito vā
pitito vā yāva sattamā pitāmahayugā asambaddho. gahapati
nāma yo koci agāraṁ ajjhāvasati. gahapatānī nāma yā kāci
agāraṁ ajjhāvasati. tantavāyehīti pesakārehi. cīvaraṁ nāma
channaṁ cīvarānaṁ aññataraṁ cīvaraṁ vikappanupagaṁ pacchimaṁ. vāyāpeyyāti
vināpeti. tatra ce so bhikkhūti yaṁ bhikkhuṁ uddissa cīvaraṁ vīyati

footnote: 1 anuppadajjeyyāti amhākaṁ mati.

page number: 139

so bhikkhu. pubbe appavāritoti pubbe avutto hoti kīdisena
te bhante cīvarena attho kīdisaṁ te cīvaraṁ vāyāpemīti.
tantavāye upasaṅkamitvāti gharaṁ gantvā yattha katthaci upasaṅkamitvā.
cīvare vikappaṁ āpajjeyyāti idaṁ kho āvuso cīvaraṁ maṁ uddissa
vīyati āyatañca karotha vitthatañca appitañca suvītañca suppavāyitañca
suvilekhitañca suvitacchitañca karotha appevanāma mayampi
āyasmantānaṁ kiñcimattaṁ anupadajjeyyāmāti. evañca so bhikkhu
vatvā kiñcimattaṁ anupadajjeyya antamaso piṇḍapātamattampīti
piṇḍapāto nāma yāgupi bhattaṁpi khādanīyaṁpi (pts. vin iii, 260) cuṇṇapiṇḍopi dantakaṭṭhaṁpi
dasikasuttaṁpi antamaso dhammaṁpi bhaṇati. tassa vacanena
āyataṁ vā vitthataṁ vā appitaṁ vā karoti payoge dukkaṭaṁ
paṭilābhena nissaggiyaṁ hoti nissajjitabbaṁ saṅghassa vā gaṇassa
vā puggalassa vā. evañca pana bhikkhave nissajjitabbaṁ .pe.
idaṁ me bhante cīvaraṁ pubbe appavārito aññātakassa gahapatikassa
tantavāye upasaṅkamitvā cīvare vikappaṁ āpannaṁ nissaggiyaṁ
imāhaṁ saṅghassa nissajjāmīti .pe. dadeyyāti .pe. dadeyyunti
.pe. āyasmato dammīti.

[159] aññātake aññātakasaññī pubbe appavārito
gahapatikassa tantavāye upasaṅkamitvā cīvare vikappaṁ āpajjati nissaggiyaṁ
pācittiyaṁ. aññātake vematiko pubbe appavārito gahapatikassa

page number: 140

tantavāye upasaṅkamitvā cīvare vikappaṁ āpajjati nissaggiyaṁ
pācittiyaṁ. aññātake ñātakasaññī pubbe appavārito gahapatikassa
tantavāye upasaṅkamitvā cīvare vikappaṁ āpajjati nissaggiyaṁ
pācittiyaṁ. Ñātake aññātakasaññī āpatti dukkaṭassa.
Ñātake vematiko āpatti dukkaṭassa. Ñātake ñātakasaññī
anāpatti.

[160] anāpatti ñātakānaṁ pavāritānaṁ aññassatthāya
attano dhanena mahagghaṁ vāyāpetukāmassa appagghaṁ vāyāpeti
ummattakassa ādikammikassāti.
sattamasikkhāpadaṁ niṭṭhitaṁ.
-------

page number: 141

aṭṭhamasikkhāpadaṁ

[161] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena aññataro
mahāmatto pavāsaṁ gacchanto bhikkhūnaṁ santike dūtaṁ pāhesi āgacchantu
bhaddantā vassāvāsikaṁ dassāmīti. bhikkhū vassaṁ vutthānaṁ bhagavatā
vassāvāsikaṁ anuññātanti kukkuccāyantā nāgamaṁsu. athakho so
mahāmatto ujjhāyati khīyati vipāceti kathaṁ hi nāma bhaddantā
mayā pahite dūte nāgacchissanti ahaṁ hi senāya gacchāmi dujjānaṁ
jīvitaṁ dujjānaṁ maraṇanti. assosuṁ kho bhikkhū tassa mahāmattassa
ujjhāyantassa khīyantassa vipācentassa. athakho te bhikkhū
bhagavato etamatthaṁ ārocesuṁ. athakho bhagavā etasmiṁ nidāne
etasmiṁ pakaraṇe dhammiṁ kathaṁ katvā bhikkhū āmantesi anujānāmi
bhikkhave accekacīvaraṁ paṭiggahetvā nikkhipitunti. tena kho pana
samayena bhikkhū bhagavatā anuññātaṁ accekacīvaraṁ paṭiggahetvā
nikkhipitunti. (pts. vin iii, 261) te accekacīvaraṁ 1- paṭiggahetvā cīvarakālasamayaṁ
atikkāmenti. tāni cīvarāni cīvaravaṁse bhaṇḍikābaddhāni tiṭṭhanti.
addasā kho āyasmā ānando senāsanacārikaṁ āhiṇḍanto
tāni cīvarāni cīvaravaṁse bhaṇḍikābaddhāni ṭhitāni 2- disvāna 3- bhikkhū

footnote: 1 ma. yu. accekacīvarāni. 2 ma. yu. tiṭuṭhante. 3 ma. yu. disvā.

page number: 142

āmantesi 1- kassimāni āvuso cīvarāni cīvaravaṁse bhaṇḍikābaddhāni
tiṭṭhantīti. amhākaṁ āvuso accekacīvarānīti. kīvaciraṁ panāvuso
imāni cīvarāni nikkhittānīti. athakho te bhikkhū āyasmato
ānandassa yathānikkhittaṁ ārocesuṁ. āyasmā ānando ujjhāyati
khīyati vipāceti kathaṁ hi nāma bhikkhū accekacīvarāni paṭiggahetvā
cīvarakālasamayaṁ atikkāmessantīti. athakho āyasmā ānando
bhagavato etamatthaṁ ārocesi. saccaṁ kira bhikkhave bhikkhū accekacīvaraṁ
paṭiggahetvā cīvarakālasamayaṁ atikkāmentīti. saccaṁ bhagavāti.
vigarahi buddho bhagavā kathaṁ hi nāma te bhikkhave moghapurisā
accekacīvaraṁ paṭiggahetvā cīvarakālasamayaṁ atikkāmessanti netaṁ
bhikkhave appasannānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyātha
dasāhānāgataṁ kattikatemāsipuṇṇamaṁ bhikkhuno paneva accekacīvaraṁ
uppajjeyya accekaṁ maññamānena bhikkhunā paṭiggahetabbaṁ
paṭiggahetvā yāvacīvarakālasamayaṁ nikkhipitabbaṁ tato ce uttariṁ
nikkhipeyya nissaggiyaṁ pācittiyanti.

[162] dasāhānāgatanti dasāhānāgatāya pavāraṇāya.
kattikatemāsipuṇṇamanti pavāraṇā kattikā vuccati. accekacīvaraṁ
nāma senāya vā gantukāmo hoti pavāsaṁ vā gantukāmo hoti

footnote: 1 ma. yu. sabbattha etadavocāti dissati.

page number: 143

gilāno vā hoti gabbhinī vā hoti assaddhassa vā saddhā
uppannā hoti appasannassa vā pasādo uppanno hoti.
so ce bhikkhūnaṁ santike dūtaṁ pahiṇeyya āgacchantu bhaddantā
vassāvāsikaṁ dassāmīti. etaṁ accekacīvaraṁ nāma. accekaṁ
maññamānena bhikkhunā paṭiggahetabbaṁ paṭiggahetvā yāvacīvarakālasamayaṁ
nikkhipitabbanti saññāṇaṁ katvā nikkhipitabbaṁ idaṁ
accekacīvaranti. cīvarakālasamayo nāma anatthate kaṭhine vassānassa
pacchimo māso atthate kaṭhine pañca māsā. (pts. vin iii, 262) tato ce
uttariṁ nikkhipeyyāti anatthate kaṭhine vassānassa pacchimaṁ divasaṁ
atikkāmeti nissaggiyaṁ hoti 1-. atthate kaṭhine kaṭhinuddhāradivasaṁ
atikkāmeti nissaggiyaṁ hoti nissajjitabbaṁ saṅghassa vā gaṇassa
vā puggalassa vā. evañca pana bhikkhave nissajjitabbaṁ .pe.
idaṁ me bhante accekacīvaraṁ cīvarakālasamayaṁ atikkāmitaṁ nissaggiyaṁ
imāhaṁ saṅghassa nissajjāmīti .pe. dadeyyāti .pe. dadeyyunti
.pe. āyasmato dammīti.

[163] accekacīvare accekacīvarasaññī cīvarakālasamayaṁ
atikkāmeti nissaggiyaṁ pācittiyaṁ. accekacīvare vematiko cīvarakālasamayaṁ
atikkāmeti nissaggiyaṁ pācittiyaṁ. accekacīvare anaccekacīvarasaññī
cīvarakālasamayaṁ atikkāmeti nissaggiyaṁ pācittiyaṁ. anadhiṭṭhite

footnote: 1 ma. yu. sabbattha nissaggiyaṁ pācittiyanti dissati.

page number: 144

adhiṭṭhitasaññī ... avikappite vikappitasaññī ... avissajjite vissajjitasaññī
... anaṭṭhe naṭṭhasaññī ... avinaṭṭhe vinaṭṭhasaññī ... adaḍḍhe
daḍḍhasaññī .. avilutte viluttasaññī cīvarakālasamayaṁ atikkāmeti
nissaggiyaṁ pācittiyaṁ. nissaggiyaṁ cīvaraṁ anissajjitvā paribhuñjati
āpatti dukkaṭassa. anaccekacīvare accekacīvarasaññī āpatti
dukkaṭassa. anaccekacīvare vematiko āpatti dukkaṭassa.
anaccekacīvare anaccekacīvarasaññī anāpatti.

[164] anāpatti antosamayaṁ 1- adhiṭṭheti vikappeti vissajjeti
nassati vinassati dayhati acchinditvā gaṇhāti 2- vissāsaṁ gaṇhāti 3-
ummattakassa ādikammikassāti.
aṭṭhamasikkhāpadaṁ niṭṭhitaṁ.
-------

footnote: 1 ma. antosamaye. 2-3 ma. yu. gaṇhanti.

page number: 145

navamasikkhāpadaṁ

[165] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena bhikkhū vutthavassā
āraññakesu senāsanesu viharanti. kattikacorakā bhikkhū laddhalābhāti
paripātenti. bhagavato etamatthaṁ ārocesuṁ. athakho
bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū
āmantesi anujānāmi bhikkhave āraññakesu senāsanesu viharantena
tiṇṇaṁ cīvarānaṁ aññataraṁ cīvaraṁ antaraghare nikkhipitunti. tena
kho pana samayena bhikkhū bhagavatā anuññātaṁ āraññakesu
senāsanesu viharantena tiṇṇaṁ cīvarānaṁ (pts. vin iii, 263) aññataraṁ cīvaraṁ antaraghare
nikkhipitunti. te 1- tiṇṇaṁ cīvarānaṁ aññataraṁ cīvaraṁ antaraghare
nikkhipitvā atirekachārattaṁ vippavasanti. tāni cīvarāni nassantipi
vinassantipi dayhantipi undurehipi khajjanti. bhikkhū duccolā
honti lūkhacīvarā. bhikkhū evamāhaṁsu kissa tumhe āvuso
duccolā lūkhacīvarāti. athakho te bhikkhū bhikkhūnaṁ etamatthaṁ
ārocesuṁ. ye te bhikkhū appicchā .pe. te ujjhāyanti
khīyanti vipācenti kathaṁ hi nāma bhikkhū tiṇṇaṁ cīvarānaṁ aññataraṁ
cīvaraṁ antaraghare nikkhipitvā atirekachārattaṁ vippavasissantīti.
athakho te bhikkhū bhagavato etamatthaṁ ārocesuṁ. saccaṁ kira

footnote: 1 ma. ayaṁ pāṭho natthi.

page number: 146

bhikkhave bhikkhū tiṇṇaṁ cīvarānaṁ aññataraṁ cīvaraṁ antaraghare nikkhipitvā
atirekachārattaṁ vippavasantīti. saccaṁ bhagavāti. vigarahi buddho
bhagavā kathaṁ hi nāma te bhikkhave moghapurisā tiṇṇaṁ cīvarānaṁ
aññataraṁ cīvaraṁ antaraghare nikkhipitvā atirekachārattaṁ vippavasissanti
netaṁ bhikkhave appasannānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyātha upavassaṁ
kho pana kattikapuṇṇamaṁ. yāni kho pana tāni āraññakāni
senāsanāni sāsaṅkasammatāni sappaṭibhayāni tathārūpesu bhikkhu
senāsanesu viharanto ākaṅkhamāno tiṇṇaṁ cīvarānaṁ aññataraṁ cīvaraṁ
antaraghare nikkhipeyya. siyā ca tassa bhikkhuno kocideva
paccayo tena cīvarena vippavāsāya chārattaparamantena bhikkhunā
tena cīvarena vippavasitabbaṁ. tato ce uttariṁ vippavaseyya
aññatra bhikkhusammatiyā nissaggiyaṁ pācittiyanti.

[166] upavassaṁ kho panāti vutthavassānaṁ. kattikapuṇṇamanti
kattikacātumāsinī vuccati. yāni kho pana tāni āraññakāni
senāsanānīti āraññakaṁ nāma senāsanaṁ pañcadhanusatikaṁ pacchimaṁ.
sāsaṅkaṁ nāma ārāme ārāmupacāre corānaṁ niviṭṭhokāso dissati
bhuttokāso dissati ṭhitokāso dissati nisinnokāso dissati
nipannokāso dissati. sappaṭibhayaṁ nāma ārāme ārāmupacāre
corehi manussā hatā dissanti viluttā dissanti ākoṭitā

page number: 147

dissanti. tathārūpesu bhikkhu senāsanesu viharantoti evarūpesu
bhikkhu senāsanesu viharanto. (pts. vin iii, 264) ākaṅkhamānoti icchamāno.
tiṇṇaṁ cīvarānaṁ aññataraṁ cīvaranti saṅghāṭiṁ vā uttarāsaṅgaṁ vā
antaravāsakaṁ vā. antaraghare nikkhipeyyāti samantā gocaragāme
nikkhipeyya. siyā ca tassa bhikkhuno kocideva paccayo tena
cīvarena vippavāsāyāti siyā paccayo siyā karaṇīyaṁ. chārattaparamantena
bhikkhunā tena cīvarena vippavasitabbanti chārattaparamatā
vippavasitabbaṁ. aññatra bhikkhusammatiyāti ṭhapetvā bhikkhusammatiṁ.
tato ce uttariṁ vippavaseyyāti sattame aruṇuggamane nissaggiyaṁ
hoti nissajjitabbaṁ saṅghassa vā gaṇassa vā puggalassa vā.
evañca pana bhikkhave nissajjitabbaṁ .pe. idaṁ me bhante cīvaraṁ
atirekachārattaṁ vippavutthaṁ aññatra bhikkhusammatiyā nissaggiyaṁ imāhaṁ
saṅghassa nissajjāmīti .pe. dadeyyāti .pe. dadeyyunti .pe.
āyasmato dammīti.

[167] atirekachāratte atirekasaññī vippavasati aññatra
bhikkhusammatiyā nissaggiyaṁ pācittiyaṁ. atirekachāratte vematiko
vippavasati aññatra bhikkhusammatiyā nissaggiyaṁ pācittiyaṁ. atirekachāratte
ūnakasaññī vippavasati aññatra bhikkhusammatiyā nissaggiyaṁ
pācittiyaṁ. appaccuddhaṭe paccuddhaṭasaññī ... avissajjite vissajjitasaññī ...
anaṭṭhe naṭṭhasaññī ... avinaṭṭhe vinaṭṭhasaññī ... adaḍḍhe

page number: 148

daḍḍhasaññī ... avilutte viluttasaññī vippavasati aññatra
bhikkhusammatiyā nissaggiyaṁ pācittiyaṁ. nissaggiyaṁ cīvaraṁ anissajjitvā
paribhuñjati āpatti dukkaṭassa. ⏓nakachāratte atirekasaññī
āpatti dukkaṭassa. ⏓nakachāratte vematiko āpatti dukkaṭassa.
⏓nakachāratte ūnakasaññī anāpatti.

[168] anāpatti chārattaṁ vippavasati ūnakachārattaṁ vippavasati
chārattaṁ vippavasitvā puna gāmasīmaṁ okkamitvā vasitvā pakkamati
antochārattaṁ paccuddharati vissajjeti nassati vinassati dayhati
acchinditvā gaṇhāti 1- vissāsaṁ gaṇhāti 2- bhikkhusammatiyā
ummattakassa ādikammikassāti.
navamasikkhāpadaṁ niṭṭhitaṁ.
-------

footnote: 1-2 ma. yu. gaṇhanuti.

page number: 149

dasamasikkhāpadaṁ

[169] (pts. vin iii, 265) tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena sāvatthiyaṁ
aññatarassa pūgassa saṅghassa sacīvarabhattaṁ paṭiyattaṁ hoti bhojetvā
cīvarena acchādessāmāti. athakho chabbaggiyā bhikkhū yena
so pūgo tenupasaṅkamiṁsu upasaṅkamitvā taṁ pūgaṁ etadavocuṁ
dethāvuso amhākaṁ imāni cīvarānīti. na mayaṁ bhante dassāma
amhākaṁ saṅghassa anuvassaṁ sacīvarabhikkhā paññattāti. bahū āvuso
saṅghassa dāyakā bahū saṅghassa bhattā mayaṁ tumhe nissāya tumhe
sampassantā idha viharāma tumhe ce amhākaṁ na dassatha atha
kocarahi amhākaṁ dassati dethāvuso amhākaṁ imāni cīvarānīti.
athakho so pūgo chabbaggiyehi bhikkhūhi nippīḷiyamāno yathāpaṭiyattaṁ
cīvaraṁ chabbaggiyānaṁ bhikkhūnaṁ datvā saṅghaṁ bhattena parivisi. ye te
bhikkhū jānanti saṅghassa sacīvarabhattaṁ paṭiyattaṁ na ca jānanti
chabbaggiyānaṁ bhikkhūnaṁ dinnanti te evamāhaṁsu oṇojetha āvuso
saṅghassa cīvaranti. natthi bhante yathāpaṭiyattaṁ cīvaraṁ ayyā
chabbaggiyā attano pariṇāmesunti. ye te bhikkhū appicchā
.pe. te ujjhāyanti khīyanti vipācenti kathaṁ hi nāma
chabbaggiyā bhikkhū jānaṁ saṅghikaṁ lābhaṁ pariṇataṁ attano

page number: 150

pariṇāmessantīti. athakho te bhikkhū bhagavato etamatthaṁ ārocesuṁ.
saccaṁ kira tumhe bhikkhave jānaṁ saṅghikaṁ lābhaṁ pariṇataṁ attano
pariṇāmethāti. saccaṁ bhagavāti. vigarahi buddho bhagavā kathaṁ
hi nāma tumhe moghapurisā jānaṁ saṅghikaṁ lābhaṁ pariṇataṁ attano
pariṇāmessatha netaṁ moghapurisā appasannānaṁ vā pasādāya
pasannānaṁ vā bhiyyobhāvāya .pe. evañca pana bhikkhave imaṁ
sikkhāpadaṁ uddiseyyātha yo pana bhikkhu jānaṁ saṅghikaṁ lābhaṁ pariṇataṁ
attano pariṇāmeyya nissaggiyaṁ pācittiyanti.

[170] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. jānāti nāma sāmaṁ vā
jānāti aññe vā tassa ārocenti so vā āroceti.
saṅghikaṁ nāma saṅghassa dinnaṁ hoti pariccattaṁ. lābho nāma
cīvarapiṇḍapātasenāsanagilānapaccayabhesajjaparikkhārā antamaso cuṇṇapiṇḍopi
dantakaṭṭhaṁpi dasikasuttaṁpi. pariṇataṁ nāma dassāma
karissāmāti vācā bhinnā hoti. attano pariṇāmeti payoge
dukkaṭaṁ. paṭilābhena nissaggiyaṁ hoti nissajjitabbaṁ saṅghassa vā
gaṇassa vā puggalassa vā. evañca pana bhikkhave nissajjitabbaṁ .pe.
idaṁ me bhante jānaṁ saṅghikaṁ lābhaṁ pariṇataṁ attano
pariṇāmitaṁ nissaggiyaṁ imāhaṁ saṅghassa nissajjāmīti .pe.
dadeyyāti .pe. dadeyyunti .pe. āyasmato dammīti.

page number: 151

pariṇate pariṇatasaññī attano pariṇāmeti nissaggiyaṁ pācittiyaṁ.
pariṇate vematiko attano pariṇāmeti āpatti dukkaṭassa.
pariṇate apariṇatasaññī attano pariṇāmeti anāpatti. saṅghassa
pariṇataṁ aññasaṅghassa vā cetiyassa vā pariṇāmeti āpatti
dukkaṭassa. cetiyassa pariṇataṁ aññacetiyassa vā saṅghassa vā
gaṇassa vā puggalassa vā pariṇāmeti āpatti dukkaṭassa.
puggalassa pariṇataṁ aññapuggalassa vā saṅghassa vā gaṇassa vā
cetiyassa vā pariṇāmeti āpatti dukkaṭassa. apariṇate
pariṇatasaññī āpatti dukkaṭassa. apariṇate vematiko āpatti
dukkaṭassa. apariṇate apariṇatasaññī anāpatti.

[171] anāpatti kattha demāti pucchiyamāno yattha tumhākaṁ
deyyadhammo paribhogaṁ vā labheyya paṭisaṅkhāraṁ vā labheyya ciraṭṭhitiko
vā assa yattha vā pana tumhākaṁ cittaṁ pasīdati tattha dethāti
bhaṇati ummattakassa ādikammikassāti.
dasamasikkhāpadaṁ niṭṭhitaṁ.
pattavaggo tatiyo.
-------
tassuddānaṁ
dve ca pattāni bhesajjaṁ vassikā dānapañcamaṁ
sāmaṁ vāyāpanācceko 1- sāsaṅkaṁ saṅghikena cāti.

footnote: 1 ma. yu. vāyāpanacceko.

page number: 152

[172] uddiṭṭhā kho āyasmanto tiṁsa nissaggiyā pācittiyā
dhammā. tatthāyasmante pucchāmi kaccittha parisuddhā dutiyampi
pucchāmi kaccittha parisuddhā tatiyampi pucchāmi kaccittha parisuddhā
parisuddhetthāyasmanto tasmā tuṇhī evametaṁ dhārayāmīti.
nissaggiyakaṇḍaṁ niṭṭhitaṁ.
-------

page number: 153

pācittiyakaṇḍaṁ
ime kho panāyasmanto dvenavuti pācittiyā dhammā uddesaṁ āgacchanti.
musāvādavaggassa paṭhamasikkhāpadaṁ

[173] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena hatthako
sakyaputto vādakkhitto hoti. so titthiyehi saddhiṁ sallapanto
avajānitvā paṭijānāti paṭijānitvā avajānāti aññenaññaṁ
paṭicarati sampajānamusā bhāsati saṅketaṁ katvā visaṁvādeti. titthiyā
ujjhāyanti khīyanti vipācenti kathaṁ hi nāma hatthako sakyaputto
amhehi saddhiṁ sallapanto avajānitvā paṭijānissati paṭijānitvā
avajānissati aññenaññaṁ paṭicarissati sampajānamusā bhāsissati
saṅketaṁ katvā visaṁvādessatīti. assosuṁ kho bhikkhū tesaṁ titthiyānaṁ
ujjhāyantānaṁ khīyantānaṁ vipācentānaṁ. athakho te bhikkhū yena
hatthako sakyaputto tenupasaṅkamiṁsu upasaṅkamitvā hatthakaṁ sakyaputtaṁ
etadavocuṁ saccaṁ kira tvaṁ āvuso hatthaka titthiyehi saddhiṁ
sallapanto avajānitvā paṭijānāsi paṭijānitvā avajānāsi
aññenaññaṁ paṭicarasi sampajānamusā bhāsasi saṅketaṁ katvā visaṁvādesīti.
ete kho āvuso titthiyā nāma yena kenaci jetabbā na 1- tesaṁ

footnote: 1 ma. neva.

page number: 154

jayo dātabboti. ye te bhikkhū appicchā .pe. te ujjhāyanti
khīyanti vipācenti kathaṁ hi nāma hatthako sakyaputto titthiyehi
saddhiṁ sallapanto avajānitvā paṭijānissati paṭijānitvā (pts. vin iv, 2) avajānissati
aññenaññaṁ paṭicarissati sampajānamusā bhāsissati saṅketaṁ katvā
visaṁvādessatīti. athakho te bhikkhū 

[1]- bhagavato etamatthaṁ ārocesuṁ.
athakho bhagavā etasmiṁ nidāne etasmiṁ pakaraṇe bhikkhusaṅghaṁ
sannipātāpetvā hatthakaṁ sakyaputtaṁ paṭipucchi saccaṁ kira tvaṁ
hatthaka titthiyehi saddhiṁ sallapanto avajānitvā paṭijānāsi
paṭijānitvā avajānāsi aññenaññaṁ paṭicarasi sampajānamusā bhāsasi
saṅketaṁ katvā visaṁvādesīti. saccaṁ bhagavāti. vigarahi buddho
bhagavā kathaṁ hi nāma tvaṁ moghapurisa titthiyehi saddhiṁ sallapanto
avajānitvā paṭijānissasi paṭijānitvā avajānissasi aññenaññaṁ
paṭicarissasi sampajānamusā bhāsissasi saṅketaṁ katvā visaṁvādessasi
netaṁ moghapurisa appasannānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyātha
sampajānamusāvāde pācittiyanti.

[174] sampajānamusāvādo nāma visaṁvādanapurekkhārassa vācā
gīrā byapatho vacībhedo vācasikā viññatti aṭṭha anariyavohārā
adiṭṭhaṁ diṭṭhaṁ meti assutaṁ sutaṁ meti amutaṁ mutaṁ meti
aviññātaṁ viññātaṁ meti diṭṭhaṁ adiṭṭhaṁ meti sutaṁ assutaṁ

footnote: 1 ma. yu. hatthakaṁ sakyaputtaṁ anekapariyāyena vigarahitvā. evamīdisesu sikkhāpadesu.

page number: 155

meti mutaṁ amutaṁ meti viññātaṁ aviññātaṁ meti.

[175] adiṭṭhaṁ nāma na cakkhunā diṭṭhaṁ. assutaṁ nāma na
sotena sutaṁ. amutaṁ nāma na ghānena ghāyitaṁ na jivhāya
sāyitaṁ na kāyena phuṭṭhaṁ. aviññātaṁ nāma na manasā viññātaṁ.
diṭṭhaṁ nāma cakkhunā diṭṭhaṁ. sutaṁ nāma sotena sutaṁ. mutaṁ
nāma ghānena ghāyitaṁ jivhāya sāyitaṁ kāyena phuṭṭhaṁ. viññātaṁ
nāma manasā viññātaṁ.

[176] tīhākārehi adiṭṭhaṁ diṭṭhaṁ meti sampajānamusā
bhaṇantassa āpatti pācittiyassa pubbevassa hoti musā bhaṇissanti
bhaṇantassa hoti musā bhaṇāmīti bhaṇitassa hoti musā mayā
bhaṇitanti. catūhākārehi adiṭṭhaṁ diṭṭhaṁ meti sampajānamusā
bhaṇantassa āpatti pācittiyassa pubbevassa hoti musā
bhaṇissanti bhaṇantassa hoti musā bhaṇāmīti bhaṇitassa hoti
musā mayā bhaṇitanti vinidhāya diṭṭhiṁ. pañcahākārehi adiṭṭhaṁ
diṭṭhaṁ meti sampajānamusā bhaṇantassa āpatti pācittiyassa pubbevassa
hoti musā bhaṇissanti bhaṇantassa hoti musā bhaṇāmīti
bhaṇitassa hoti musā mayā bhaṇitanti vinidhāya diṭṭhiṁ vinidhāya
khantiṁ. (pts. vin iv, 3) chahākārehi adiṭṭhaṁ diṭṭhaṁ meti sampajānamusā bhaṇantassa
āpatti pācittiyassa pubbevassa hoti musā bhaṇissanti
bhaṇantassa hoti musā bhaṇāmīti bhaṇitassa hoti musā mayā

page number: 156

bhaṇitanti vinidhāya diṭṭhiṁ vinidhāya khantiṁ vinidhāya ruciṁ.
sattahākārehi adiṭṭhaṁ diṭṭhaṁ meti sampajānamusā bhaṇantassa āpatti
pācittiyassa pubbevassa hoti musā bhaṇissanti bhaṇantassa
hoti musā bhaṇāmīti bhaṇitassa hoti musā mayā bhaṇitanti
vinidhāya diṭṭhiṁ vinidhāya khantiṁ vinidhāya ruciṁ vinidhāya bhāvaṁ. tīhākārehi
assutaṁ sutaṁ meti .pe. amutaṁ mutaṁ meti .pe. aviññātaṁ
viññātaṁ meti sampajānamusā bhaṇantassa āpatti pācittiyassa
pubbevassa hoti musā bhaṇissanti bhaṇantassa hoti musā
bhaṇāmīti bhaṇitassa hoti musā mayā bhaṇitanti. catūhākārehi
.pe. pañcahākārehi .pe. chahākārehi .pe. sattahākārehi
aviññātaṁ viññātaṁ meti sampajānamusā bhaṇantassa āpatti
pācittiyassa pubbevassa hoti musā bhaṇissanti bhaṇantassa
hoti musā bhaṇāmīti bhaṇitassa hoti musā mayā bhaṇitanti
vinidhāya diṭṭhiṁ vinidhāya khantiṁ vinidhāya ruciṁ vinidhāya bhāvaṁ.

[177] tīhākārehi adiṭṭhaṁ diṭṭhañca me sutañcāti sampajānamusā
bhaṇantassa āpatti pācittiyassa .pe. tīhākārehi
adiṭṭhaṁ diṭṭhañca me mutañcāti .pe. tīhākārehi adiṭṭhaṁ
diṭṭhañca me viññātañcāti sampajānamusā bhaṇantassa āpatti
pācittiyassa .pe. tīhākārehi adiṭṭhaṁ diṭṭhañca me sutañca
mutañcāti .pe. tīhākārehi adiṭṭhaṁ diṭṭhañca me sutañca

page number: 157

viññātañcāti .pe. tīhākārehi adiṭṭhaṁ diṭṭhañca me sutañca
mutañca viññātañcāti sampajānamusā bhaṇantassa āpatti
pācittiyassa .pe. tīhākārehi assutaṁ sutañca me mutañcāti .pe.
tīhākārehi assutaṁ sutañca me viññātañcāti .pe. tīhākārehi
assutaṁ sutañca me diṭṭhañcāti .pe. tīhākārehi assutaṁ
sutañca me mutañca viññātañcāti .pe. tīhākārehi assutaṁ
sutañca me mutañca diṭṭhañcāti .pe. tīhākārehi assutaṁ
sutañca me mutañca viññātañca diṭṭhañcāti .pe. tīhākārehi
amutaṁ mutañca me viññātañcāti .pe. tīhākārehi amutaṁ
mutañca me diṭṭhañcāti .pe. tīhākārehi amutaṁ mutañca
me sutañcāti .pe. tīhākārehi amutaṁ mutañca me viññātañca
diṭṭhañcāti .pe. tīhākārehi amutaṁ mutañca me viññātañca
sutañcāti .pe. tīhākārehi amutaṁ mutañca me viññātañca
diṭṭhañca sutañcāti .pe. tīhākārehi aviññātaṁ viññātañca
me diṭṭhañcāti .pe. tīhākārehi aviññātaṁ viññātañca
me sutañcāti .pe. tīhākārehi aviññātaṁ viññātañca
me mutañcāti .pe. tīhākārehi aviññātaṁ viññātañca me
diṭṭhañca sutañcāti .pe. tīhākārehi aviññātaṁ viññātañca
me diṭṭhañca mutañcāti .pe. tīhākārehi aviññātaṁ viññātañca
me diṭṭhañca sutañca mutañcāti sampajānamusā bhaṇantassa

page number: 158

āpatti pācittiyassa .pe.

[178] tīhākārehi diṭṭhaṁ adiṭṭhaṁ meti sampajānamusā
bhaṇantassa āpatti pācittiyassa pubbevassa hoti musā bhaṇissanti
bhaṇantassa hoti musā bhaṇāmīti bhaṇitassa hoti musā mayā
bhaṇitanti. catūhākārehi .pe. pañcahākārehi .pe.
chahākārehi .pe. sattahākārehi diṭṭhaṁ adiṭṭhaṁ meti sampajānamusā
bhaṇantassa āpatti pācittiyassa pubbevassa hoti musā
bhaṇissanti bhaṇantassa hoti musā bhaṇāmīti bhaṇitassa hoti
musā mayā bhaṇitanti vinidhāya diṭṭhiṁ vinidhāya khantiṁ vinidhāya ruciṁ
vinidhāya bhāvaṁ. tīhākārehi sutaṁ assutaṁ meti .pe. mutaṁ amutaṁ
meti .pe. viññātaṁ aviññātaṁ meti sampajānamusā bhaṇantassa
āpatti pācittiyassa pubbevassa hoti musā bhaṇissanti
bhaṇantassa hoti musā bhaṇāmīti bhaṇitassa hoti musā mayā
bhaṇitanti. catūhākārehi .pe. pañcahākārehi .pe. chahākārehi
.pe. sattahākārehi viññātaṁ aviññātaṁ meti sampajānamusā
bhaṇantassa āpatti pācittiyassa pubbevassa hoti musā
bhaṇissanti bhaṇantassa hoti musā bhaṇāmīti bhaṇitassa hoti
musā mayā bhaṇitanti vinidhāya diṭṭhiṁ vinidhāya khantiṁ vinidhāya ruciṁ
vinidhāya bhāvaṁ.

[179] tīhākārehi diṭṭhaṁ sutaṁ meti .pe. tīhākārehi

page number: 159

diṭṭhaṁ mutaṁ meti .pe. tīhākārehi diṭṭhaṁ viññātaṁ meti
sampajānamusā bhaṇantassa āpatti pācittiyassa .pe. tīhākārehi
diṭṭhaṁ sutañca me mutañcāti .pe. tīhākārehi diṭṭhaṁ sutañca
me viññātañcāti .pe. tīhākārehi diṭṭhaṁ sutañca me
mutañca (pts. vin iv, 4) viññātañcāti sampajānamusā bhaṇantassa āpatti
pācittiyassa .pe. tīhākārehi sutaṁ mutaṁ meti .pe. sutaṁ viññātaṁ
meti .pe. sutaṁ diṭṭhaṁ meti sampajānamusā bhaṇantassa āpatti
pācittiyassa .pe. tīhākārehi sutaṁ mutañca me viññātañcāti
.pe. sutaṁ mutañca me diṭṭhañcāti .pe. sutaṁ mutañca
me viññātañca diṭṭhañcāti sampajānamusā bhaṇantassa āpatti
pācittiyassa .pe. tīhākārehi mutaṁ viññātaṁ meti .pe.
mutaṁ diṭṭhaṁ meti .pe. mutaṁ sutaṁ meti .pe. tīhākārehi
mutaṁ viññātañca me diṭṭhañcāti .pe. mutaṁ viññātañca
me sutañcāti .pe. mutaṁ viññātañca me diṭṭhañca sutañcāti
.pe. tīhākārehi viññātaṁ diṭṭhaṁ meti .pe. viññātaṁ
sutaṁ meti .pe. viññātaṁ mutaṁ meti .pe. tīhākārehi
viññātaṁ diṭṭhañca me sutañcāti .pe. viññātaṁ diṭṭhañca
me mutañcāti .pe. viññātaṁ diṭṭhañca me sutañca mutañcāti
sampajānamusā bhaṇantassa āpatti pācittiyassa .pe.

[180] tīhākārehi diṭṭhe vematiko diṭṭhaṁ nokappeti diṭṭhaṁ

page number: 160

nassarati diṭṭhaṁ pamuṭṭho 1- hoti diṭṭhañca me sutañcāti sampajānamusā
bhaṇantassa āpatti pācittiyassa .pe. diṭṭhañca me sutañca
mutañca viññātañcāti sampajānamusā bhaṇantassa āpatti
pācittiyassa .pe. sute vematiko sutaṁ nokappeti sutaṁ nassarati
sutaṁ pamuṭṭho hoti .pe. mute vematiko mutaṁ nokappeti
mutaṁ nassarati mutaṁ pamuṭṭho hoti .pe. tīhākārehi viññāte
vematiko viññātaṁ nokappeti viññātaṁ nassarati viññātaṁ pamuṭṭho
hoti viññātañca me diṭṭhañcāti .pe. viññātañca me
sutañcāti .pe. viññātañca me mutañcāti .pe. viññātañca
me diṭṭhañca sutañcāti .pe. viññātañca me diṭṭhañca
mutañcāti .pe. viññātañca me diṭṭhañca sutañca mutañcāti
sampajānamusā bhaṇantassa āpatti pācittiyassa pubbevassa hoti
musā bhaṇissanti bhaṇantassa hoti musā bhaṇāmīti bhaṇitassa
hoti musā mayā bhaṇitanti. catūhākārehi .pe. pañcahākārehi
.pe. chahākārehi .pe. sattahākārehi viññāte
vematiko viññāte nokappeti viññātaṁ nassarati viññātaṁ pamuṭṭho
hoti viññātañca me diṭṭhañca sutañca mutañcāti sampajānamusā
bhaṇantassa āpatti pācittiyassa pubbevassa hoti musā
bhaṇissanti bhaṇantassa hoti musā bhaṇāmīti bhaṇitassa hoti

footnote: 1 ma. yu. sammuṭṭho. evamuparipi.

page number: 161

musā mayā bhaṇitanti vinidhāya diṭṭhiṁ vinidhāya khantiṁ vinidhāya ruciṁ
vinidhāya bhāvaṁ.

[181] anāpatti davāya 1- bhaṇati ravāya 2- bhaṇati (davāya 3- bhaṇati
nāma sahasā bhaṇati. ravāya 4- bhaṇati nāma aññaṁ bhaṇissāmīti
aññaṁ bhaṇati .) ummattakassa ādikammikassāti.
paṭhamasikkhāpadaṁ niṭṭhitaṁ.
-------

footnote: 1-3 ma. davā. 2-4 ma. ravā.

page number: 162

dutiyasikkhāpadaṁ

[182] tena samayena buddho bhagavā sāvatthiyaṁ viharati jetavane
anāthapiṇḍikassārāme. tena kho pana samayena chabbaggiyā
bhikkhū pesalehi bhikkhūhi saddhiṁ bhaṇḍantā 1- pesale bhikkhū omasanti
jātiyāpi nāmenapi gottenapi kammenapi sippenapi ābādhenapi
liṅgenapi kilesenapi āpattiyāpi hīnenapi akkosena khuṁsenti
vambhenti. ye te bhikkhū appicchā .pe. te ujjhāyanti
khīyanti vipācenti kathaṁ hi nāma chabbaggiyā bhikkhū pesalehi bhikkhūhi
saddhiṁ bhaṇḍantā pesale bhikkhū (pts. vin iv, 5) omasissanti jātiyāpi nāmenapi
gottenapi kammenapi sippenapi ābādhenapi liṅgenapi kilesenapi
āpattiyāpi hīnenapi akkosena khuṁsessanti vambhessantīti.
athakho te bhikkhū bhagavato etamatthaṁ ārocesuṁ. saccaṁ kira tumhe
bhikkhave pesalehi bhikkhūhi saddhiṁ bhaṇḍantā pesale bhikkhū omasatha
jātiyāpi nāmenapi gottenapi kammenapi sippenapi ābādhenapi
liṅgenapi kilesenapi āpattiyāpi hīnenapi akkosena khuṁsetha
vambhethāti. saccaṁ bhagavāti. vigarahi buddho bhagavā kathaṁ hi nāma
tumhe moghapurisā pesalehi bhikkhūhi saddhiṁ bhaṇḍantā pesale
bhikkhū omasissatha jātiyāpi .pe. hīnenapi akkosena khuṁsessatha

footnote: 1 yu. bhaṇḍentā. evamuparipi.

page number: 163

vambhessatha netaṁ moghapurisā appasannānaṁ vā pasādāya pasannānaṁ
vā bhiyyobhāvāya .pe. vigarahitvā dhammiṁ kathaṁ katvā bhikkhū
āmantesi.

[183] bhūtapubbaṁ bhikkhave takkasilāyaṁ 1- aññatarassa brāhmaṇassa
nandivisālo nāma balibaddo 2- ahosi. athakho bhikkhave nandivisālo
balibaddo taṁ brāhmaṇaṁ etadavoca gaccha tvaṁ brāhmaṇa
seṭṭhinā saddhiṁ sahassena abbhudaṁ 3- karohi mayhaṁ balibaddo
sakaṭasataṁ atibaddhaṁ pavaṭṭessatīti. athakho bhikkhave so brāhmaṇo
seṭṭhinā saddhiṁ sahassena abbhudaṁ akāsi mayhaṁ balibaddo
sakaṭasataṁ atibaddhaṁ pavaṭṭessatīti. athakho bhikkhave so brāhmaṇo
sakaṭasataṁ atibandhitvā nandivisālaṁ balibaddaṁ yuñjitvā etadavoca
añcha 4- kūṭa vahassu kūṭāti. athakho bhikkhave nandivisālo
balibaddo tattheva aṭṭhāsi. athakho bhikkhave so brāhmaṇo
sahassena parājito pajjhāyi. athakho bhikkhave nandivisālo
balibaddo taṁ brāhmaṇaṁ etadavoca kissa tvaṁ brāhmaṇa
pajjhāyasīti. tathā hi panāhaṁ bho tayā sahassena parājitoti.
kissa pana maṁ tvaṁ brāhmaṇa akūṭaṁ kūṭavādena pāpesi gaccha
tvaṁ brāhmaṇa seṭṭhinā saddhiṁ dvīhi sahassehi abbhudaṁ karohi
mayhaṁ balibaddo sakaṭasataṁ atibaddhaṁ pavaṭṭessatīti mā ca maṁ
akūṭaṁ kūṭavādena pāpesīti. athakho bhikkhave so brāhmaṇo

footnote: 1 ma. takkasīlāyaṁ. 2 ma. balībaddo. sī. balivaddo. evamuparipi.
footnote: 3 ma. abbhutaṁ. evamuparipi. 4 ma. gaccha.

page number: 164

seṭṭhinā saddhiṁ dvīhi sahassehi abbhudaṁ akāsi mayhaṁ balibaddo
sakaṭasataṁ atibaddhaṁ pavaṭṭessatīti. athakho bhikkhave so brāhmaṇo
sakaṭasataṁ atibandhitvā nandivisālaṁ balibaddaṁ yuñjitvā etadavoca
añcha bhadra vahassu bhadrāti. athakho bhikkhave nandivisālo
balibaddo sakaṭasataṁ atibaddhaṁ pavaṭṭesi.

[184] manāpameva bhāseyya nāmanāpaṁ kudācanaṁ
manāpaṁ bhāsamānassa garubhāraṁ udabbahi
dhanañca naṁ alabbhesi 1- tena cattamano ahūti.

[185] (pts. vin iv, 6) tadāpi me bhikkhave amanāpā khuṁsanā vambhanā kimaṅgaṁ
panetarahi manāpā bhavissati khuṁsanā vambhanā netaṁ bhikkhave
appasannānaṁ vā pasādāya .pe. evañca pana bhikkhave imaṁ sikkhāpadaṁ
uddiseyyātha omasavāde pācittiyanti.

[186] omasavādo nāma dasahi ākārehi omasati jātiyāpi
nāmenapi gottenapi kammenapi sippenapi ābādhenapi liṅgenapi
kilesenapi āpattiyāpi akkosenapi.

[187] jāti nāma dve jātiyo hīnā ca jāti ukkaṭṭhā
ca jāti. hīnā nāma jāti caṇḍālajāti veṇajāti nesādajāti
rathakārajāti pukkusajāti esā hīnā nāma jāti. ukkaṭṭhā nāma
jāti khattiyajāti brāhmaṇajāti esā ukkaṭṭhā nāma jāti.

[188] nāmaṁ nāma dve nāmāni hīnañca nāmaṁ ukkaṭṭhañca

footnote: 1 ma. alābhesi.

page number: 165

nāmaṁ. hīnaṁ nāma nāmaṁ avakaṇṇakaṁ javakaṇṇakaṁ dhaniṭṭhakaṁ saviṭṭhakaṁ
kulavaḍḍhakaṁ tesu tesu vā pana janapadesu oññātaṁ avaññātaṁ
hīḷitaṁ paribhūtaṁ acitīkataṁ 1- etaṁ hīnaṁ nāma nāmaṁ. ukkaṭṭhaṁ nāma
nāmaṁ buddhapaṭisaṁyuttaṁ dhammapaṭisaṁyuttaṁ saṅghapaṭisaṁyuttaṁ tesu tesu vā
pana janapadesu anoññātaṁ anavaññātaṁ ahīḷitaṁ aparibhūtaṁ citīkataṁ
etaṁ ukkaṭṭhaṁ nāma nāmaṁ.

[189] gottaṁ nāma dve gottāni hīnañca gottaṁ ukkaṭṭhañca
gottaṁ. hīnaṁ nāma bhāradvājagottaṁ tesu tesu vā pana janapadesu
oññātaṁ avaññātaṁ hīḷitaṁ paribhūtaṁ acitīkataṁ etaṁ hīnaṁ nāma
gottaṁ. ukkaṭṭhaṁ nāma gottaṁ gotamagottaṁ moggallānagottaṁ
kaccāyanagottaṁ vāseṭṭhagottaṁ 2- tesu tesu vā pana janapadesu
anoññātaṁ anavaññātaṁ ahīḷitaṁ aparibhūtaṁ citīkataṁ etaṁ ukkaṭṭhaṁ
nāma gottaṁ.

[190] kammaṁ nāma dve kammāni hīnañca kammaṁ ukkaṭṭhañca
kammaṁ. hīnaṁ nāma kammaṁ koṭṭhakakammaṁ pupphachaḍḍakakammaṁ tesu
tesu vā pana janapadesu oññātaṁ avaññātaṁ hīḷitaṁ paribhūtaṁ
acitīkataṁ etaṁ hīnaṁ nāma kammaṁ. ukkaṭṭhaṁ nāma kammaṁ kasi
vaṇijjā gorakkhā tesu tesu vā pana janapadesu anoññātaṁ
anavaññātaṁ ahīḷitaṁ aparibhūtaṁ citīkataṁ etaṁ ukkaṭṭhaṁ nāma kammaṁ.

[191] sippaṁ nāma dve sippāni hīnañca sippaṁ ukkaṭṭhañca

footnote: 1 ma. acittīkataṁ. evamuparipi. 2 ma. kaccānagottaṁ vāsiṭṭhagottaṁ. evamuparipi.

page number: 166

sippaṁ. hīnaṁ nāma sippaṁ naḷakārasippaṁ kumbhakārasippaṁ pesakārasippaṁ
cammakārasippaṁ nahāpitasippaṁ tesu tesu vā pana janapadesu oññātaṁ
avaññātaṁ hīḷitaṁ paribhūtaṁ acitīkataṁ etaṁ hīnaṁ nāma sippaṁ.
ukkaṭṭhaṁ nāma sippaṁ muddhā 1- gaṇanā lekhā tesu tesu vā pana
janapadesu anoññātaṁ anavaññātaṁ ahīḷitaṁ aparibhūtaṁ citīkataṁ etaṁ
ukkaṭṭhaṁ nāma sippaṁ.

[192] sabbepi ābādhā hīnā nāma apica madhumeho ābādho
ukkaṭṭho.

[193] liṅgaṁ nāma dve liṅgāni hīnañca liṅgaṁ ukkaṭṭhañca
liṅgaṁ. hīnaṁ nāma liṅgaṁ atidīghaṁ atirassaṁ atikaṇhaṁ accodātaṁ
etaṁ hīnaṁ nāma liṅgaṁ. ukkaṭṭhaṁ nāma liṅgaṁ nātidīghaṁ nātirassaṁ
nātikaṇhaṁ nāccodātaṁ etaṁ ukkaṭṭhaṁ nāma liṅgaṁ.

[194] sabbepi kilesā hīnā.

[195] sabbāpi āpattiyo hīnā apica sotāpatti samāpatti
ukkaṭṭhā.

[196] akkoso nāma dve akkosā hīno ca akkoso
ukkaṭṭho ca akkoso. hīno nāma akkoso oṭṭhosi
meṇḍosi goṇosi gadrabhosi tiracchānagatosi nerayikosi
natthi tuyhaṁ sugati duggatiyeva tuyhaṁ pāṭikaṅkhāti yakārena vā
bhakārena vā kāṭakoṭacikāya vā eso hīno nāma akkoso.

footnote: 1 ma. muddā. evamuparipi.

page number: 167

ukkaṭṭho nāma akkoso paṇḍitosi byattosi medhāvīsi
bahussutosi dhammakathikosi natthi tuyhaṁ duggati sugatiyeva tuyhaṁ
pāṭikaṅkhāti eso ukkaṭṭho nāma akkoso.

[197] upasampanno upasampannaṁ khuṁsetukāmo vambhetukāmo
maṅkukattukāmo 1- hīnena hīnaṁ vadeti caṇḍālaṁ veṇaṁ nesādaṁ
rathakāraṁ pukkusaṁ caṇḍālosi veṇosi nesādosi rathakārosi
pukkusosīti bhaṇati āpatti vācāya vācāya pācittiyassa.

[198] upasampanno upasampannaṁ khuṁsetukāmo vambhetukāmo
maṅkukattukāmo hīnena ukkaṭṭhaṁ vadeti khattiyaṁ brāhmaṇaṁ caṇḍālosi
veṇosi nesādosi rathakārosi pukkusosīti bhaṇati āpatti
vācāya vācāya pācittiyassa.

[199] upasampanno upasampannaṁ khuṁsetukāmo vambhetukāmo
maṅkukattukāmo ukkaṭṭhena hīnaṁ vadeti caṇḍālaṁ veṇaṁ nesādaṁ
rathakāraṁ pukkusaṁ khattiyosi brāhmaṇosīti bhaṇati āpatti vācāya
vācāya pācittiyassa.

[200] upasampanno upasampannaṁ khuṁsetukāmo vambhetukāmo
maṅkukattukāmo ukkaṭṭhena ukkaṭṭhaṁ vadeti khattiyaṁ brāhmaṇaṁ
khattiyosi brāhmaṇosīti bhaṇati āpatti vācāya vācāya
pācittiyassa.

footnote: 1 yu. maṅkuṁ kattukāmo. evamuparipi.

page number: 168

[201] upasampanno upasampannaṁ khuṁsetukāmo vambhetukāmo
maṅkukattukāmo hīnena hīnaṁ vadeti avakaṇṇakaṁ javakaṇṇakaṁ dhaniṭṭhakaṁ
saviṭṭhakaṁ kulavaḍḍhakaṁ avakaṇṇakosi javakaṇṇakosi dhaniṭṭhakosi
saviṭṭhakosi kulavaḍḍhakosīti bhaṇati āpatti vācāya vācāya
pācittiyassa.

[202] upasampanno upasampannaṁ khuṁsetukāmo vambhetukāmo
maṅkukattukāmo hīnena ukkaṭṭhaṁ vadeti buddharakkhitaṁ dhammarakkhitaṁ
saṅgharakkhitaṁ avakaṇṇakosi javakaṇṇakosi dhaniṭṭhakosi saviṭṭhakosi
kulavaḍḍhakosīti bhaṇati āpatti vācāya vācāya pācittiyassa.

[203] upasampanno upasamapannaṁ khuṁsetukāmo vambhetukāmo
maṅkukattukāmo ukkaṭṭhena hīnaṁ vadeti avakaṇṇakaṁ javakaṇṇakaṁ
dhaniṭṭhakaṁ saviṭṭhakaṁ kulavaḍḍhakaṁ buddharakkhitosi dhammarakkhitosi
saṅgharakkhitosīti bhaṇati āpatti vācāya vācāya pācittiyassa.

[204] upasampanno upasampannaṁ khuṁsetukāmo vambhetukāmo
maṅkukattukāmo ukkaṭṭhena ukkaṭṭhaṁ vadeti buddharakkhitaṁ dhammarakkhitaṁ
saṅgharakkhitaṁ buddharakkhitosi dhammarakkhitosi saṅgharakkhitosīti bhaṇati
āpatti vācāya vācāya pācittiyassa.

[205] upasampanno upasampannaṁ khuṁsetukāmo vambhetukāmo
maṅkukattukāmo hīnena hīnaṁ vadeti kosiyaṁ bhāradvājaṁ kosiyosi
bhāradvājosīti bhaṇati āpatti vācāya vācāya pācittiyassa.

page number: 169

[206] upasampanno upasampannaṁ khuṁsetukāmo vambhetukāmo
maṅkukattukāmo hīnena ukkaṭṭhaṁ vadeti gotamaṁ moggallānaṁ
kaccāyanaṁ vāseṭṭhaṁ 1- kosiyosi bhāradvājosīti bhaṇati āpatti
vācāya vācāya pācittiyassa.

[207] upasampanno upasampannaṁ khuṁsetukāmo vambhetukāmo
maṅkukattukāmo ukkaṭṭhena hīnaṁ vadeti kosiyaṁ bhāradvājaṁ gotamosi
moggallānosi kaccāyanosi vāseṭṭhosīti bhaṇati āpatti
vācāya vācāya pācittiyassa.

[208] upasampanno upasampannaṁ khuṁsetukāmo vambhetukāmo
maṅkukattukāmo ukkaṭṭhena ukkaṭṭhaṁ vadeti gotamaṁ moggallānaṁ
kaccāyanaṁ vāseṭṭhaṁ gotamosi moggallānosi kaccāyanosi
vāseṭṭhosīti bhaṇati āpatti vācāya vācāya pācittiyassa.

[209] upasampanno upasampannaṁ khuṁsetukāmo vambhetukāmo
maṅkukattukāmo hīnena hīnaṁ vadeti koṭṭhakaṁ pupphachaḍḍakaṁ koṭṭhakosi
pupphachaḍḍakosīti bhaṇati āpatti vācāya vācāya pācittiyassa.

[210] upasampanno upasampannaṁ khuṁsetukāmo vambhetukāmo
maṅkukattukāmo hīnena ukkaṭṭhaṁ vadeti kasakaṁ vāṇijaṁ gorakkhaṁ
koṭṭhakosi pupphachaḍḍakosīti bhaṇati āpatti vācāya vācāya
pācittiyassa.

[211] upasampanno upasampannaṁ khuṁsetukāmo vambhetukāmo

footnote: 1 ma. kaccānaṁ vāsiṭṭhaṁ. evamuparipi.

page number: 170

maṅkukattukāmo ukkaṭṭhena hīnaṁ vadeti koṭṭhakaṁ pupphachaḍḍakaṁ
kasakosi vāṇijosi gorakkhosīti bhaṇati āpatti vācāya
vācāya pācittiyassa.

[212] upasampanno upasampannaṁ khuṁsetukāmo vambhetukāmo
maṅkukattukāmo ukkaṭṭhena ukkaṭṭhaṁ vadeti kasakaṁ vāṇijaṁ gorakkhaṁ
kasakosi vāṇijosi gorakkhosīti bhaṇati āpatti vācāya vācāya
pācittiyassa.

[213] upasampanno upasampannaṁ khuṁsetukāmo vambhetukāmo
maṅkukattukāmo hīnena hīnaṁ vadeti naḷakāraṁ kumbhakāraṁ pesakāraṁ
cammakāraṁ nahāpitaṁ naḷakārosi kumbhakārosi pesakārosi cammakārosi
nahāpitosīti bhaṇati āpatti vācāya vācāya pācittiyassa.

[214] upasampanno upasampannaṁ khuṁsetukāmo vambhetukāmo
maṅkukattukāmo hīnena ukkaṭṭhaṁ vadeti muddhikaṁ 1- gaṇakaṁ lekhakaṁ
naḷakārosi kumbhakārosi pesakārosi cammakārosi nahāpitosīti
bhaṇati āpatti vācāya vācāya pācittiyassa.

[215] upasampanno upasampannaṁ khuṁsetukāmo vambhetukāmo
maṅkukattukāmo ukkaṭṭhena hīnaṁ vadeti naḷakāraṁ kumbhakāraṁ pesakāraṁ
cammakāraṁ nahāpitaṁ muddhikosi gaṇakosi lekhakosīti bhaṇati
āpatti vācāya vācāya pācittiyassa.

[216] upasampanno upasampannaṁ khuṁsetukāmo vambhetukāmo

footnote: 1 ma. muddikaṁ. evamuparipi.

page number: 171

maṅkukattukāmo ukkaṭṭhena ukkaṭṭhaṁ vadeti muddhikaṁ gaṇakaṁ lekhakaṁ
muddhikosi gaṇakosi lekhakosīti bhaṇati āpatti vācāya vācāya
pācittiyassa.

[217] upasampanno upasampannaṁ khuṁsetukāmo vambhetukāmo
maṅkukattukāmo hīnena hīnaṁ vadeti kuṭṭhikaṁ gaṇḍikaṁ kilāsikaṁ
sosikaṁ apamārikaṁ kuṭṭhikosi gaṇḍikosi kilāsikosi sosikosi
apamārikosīti bhaṇati āpatti vācāya vācāya pācittiyassa.

[218] upasampanno upasampannaṁ khuṁsetukāmo vambhetukāmo
maṅkukattukāmo hīnena ukkaṭṭhaṁ vadeti madhumehikaṁ kuṭṭhikosi
gaṇḍikosi kilāsikosi sosikosi apamārikosīti bhaṇati āpatti
vācāya vācāya pācittiyassa.

[219] upasampanno upasampannaṁ khuṁsetukāmo vambhetukāmo
maṅkukattukāmo ukkaṭṭhena hīnaṁ vadeti kuṭṭhikaṁ gaṇḍikaṁ kilāsikaṁ
sosikaṁ apamārikaṁ madhumehikosīti bhaṇati āpatti vācāya vācāya
pācittiyassa.

[220] upasampanno upasampannaṁ khuṁsetukāmo vambhetukāmo
maṅkukattukāmo ukkaṭṭhena ukkaṭṭhaṁ vadeti madhumehikaṁ madhumehikosīti
bhaṇati āpatti vācāya vācāya pācittiyassa.

[221] upasampanno upasampannaṁ khuṁsetukāmo vambhetukāmo
maṅkukattukāmo hīnena hīnaṁ vadeti atidīghaṁ atirassaṁ atikaṇhaṁ

page number: 172

accodātaṁ atidīghosi atirassosi atikaṇhosi accodātosīti
bhaṇati āpatti vācāya vācāya pācittiyassa.

[222] upasampanno upasampannaṁ khuṁsetukāmo vambhetukāmo
maṅkukattukāmo hīnena ukkaṭṭhaṁ vadeti nātidīghaṁ nātirassaṁ nātikaṇhaṁ
nāccodātaṁ atidīghosi atirassosi atikaṇhosi accodātosīti
bhaṇati āpatti vācāya vācāya pācittiyassa.

[223] upasampanno upasampannaṁ khuṁsetukāmo vambhetukāmo
maṅkukattukāmo ukkaṭṭhena hīnaṁ vadeti atidīghaṁ atirassaṁ atikaṇhaṁ
accodātaṁ nātidīghosi nātirassosi nātikaṇhosi nāccodātosīti
bhaṇati āpatti vācāya vācāya pācittiyassa.

[224] upasampanno upasampannaṁ khuṁsetukāmo vambhetukāmo
maṅkukattukāmo ukkaṭṭhena ukkaṭṭhaṁ vadeti nātidīghaṁ nātirassaṁ
nātikaṇhaṁ nāccodātaṁ nātidīghosi nātirassosi nātikaṇhosi
nāccodātosīti bhaṇati āpatti vācāya vācāya pācittiyassa.

[225] upasampanno upasampannaṁ khuṁsetukāmo vambhetukāmo
maṅkukattukāmo hīnena hīnaṁ vadeti rāgapariyuṭṭhitaṁ dosapariyuṭṭhitaṁ
mohapariyuṭṭhitaṁ rāgapariyuṭṭhitosi dosapariyuṭṭhitosi mohapariyuṭṭhitosīti
bhaṇati āpatti vācāya vācāya pācittiyassa.

[226] upasampanno upasampannaṁ khuṁsetukāmo vambhetukāmo
maṅkukattukāmo hīnena ukkaṭṭhaṁ vadeti vītarāgaṁ vītadosaṁ vītamohaṁ

page number: 173

rāgapariyuṭṭhitosi dosapariyuṭṭhitosi mohapariyuṭṭhitosīti bhaṇati
āpatti vācāya vācāya pācittiyassa.

[227] upasampanno upasampannaṁ khuṁsetukāmo vambhetukāmo
maṅkukattukāmo ukkaṭṭhena hīnaṁ vadeti rāgapariyuṭṭhitaṁ dosapariyuṭṭhitaṁ
mohapariyuṭṭhitaṁ vītarāgosi vītadososi vītamohosīti bhaṇati
āpatti vācāya vācāya pācittiyassa.

[228] upasampanno upasampannaṁ khuṁsetukāmo vambhetukāmo
maṅkukattukāmo ukkaṭṭhena ukkaṭṭhaṁ vadeti vītarāgaṁ vītadosaṁ
vītamohaṁ vītarāgosi vītadososi vītamohosīti bhaṇati āpatti
vācāya vācāya pācittiyassa.

[229] upasampanno upasampannaṁ khuṁsetukāmo vambhetukāmo
maṅkukattukāmo hīnena hīnaṁ vadeti pārājikaṁ ajjhāpannaṁ saṅghādisesaṁ
ajjhāpannaṁ thullaccayaṁ ajjhāpannaṁ pācittiyaṁ ajjhāpannaṁ pāṭidesanīyaṁ
ajjhāpannaṁ dukkaṭaṁ ajjhāpannaṁ dubbhāsitaṁ ajjhāpannaṁ pārājikaṁ
ajjhāpannosi saṅghādisesaṁ ajjhāpannosi thullaccayaṁ ajjhāpannosi
pācittiyaṁ ajjhāpannosi pāṭidesanīyaṁ ajjhāpannosi dukkaṭaṁ
ajjhāpannosi dubbhāsitaṁ ajjhāpannosīti bhaṇati āpatti
vācāya vācāya pācittiyassa.

[230] upasampanno upasampannaṁ khuṁsetukāmo vambhetukāmo
maṅkukattukāmo hīnena ukkaṭṭhaṁ vadeti sotāpannaṁ pārājikaṁ

page number: 174

ajjhāpannosi .pe. dubbhāsitaṁ ajjhāpannosīti bhaṇati āpatti
vācāya vācāya pācittiyassa.

[231] upasampanno upasampannaṁ khuṁsetukāmo vambhetukāmo
maṅkukattukāmo ukkaṭṭhena hīnaṁ vadeti pārājikaṁ ajjhāpannaṁ .pe.
dubbhāsitaṁ ajjhāpannaṁ sotāpannosīti bhaṇati āpatti vācāya
vācāya pācittiyassa.

[232] upasampanno upasampannaṁ khuṁsetukāmo vambhetukāmo
maṅkukattukāmo ukkaṭṭhena ukkaṭṭhaṁ vadeti sotāpannaṁ sotāpannosīti
bhaṇati āpatti vācāya vācāya pācittiyassa.

[233] upasampanno upasampannaṁ khuṁsetukāmo vambhetukāmo
maṅkukattukāmo hīnena hīnaṁ vadeti oṭṭhaṁ meṇḍaṁ goṇaṁ gadrabhaṁ
tiracchānagataṁ nerayikaṁ oṭṭhosi meṇḍosi goṇosi gadrabhosi
tiracchānagatosi nerayikosi natthi tuyhaṁ sugati duggatiyeva tuyhaṁ
pāṭikaṅkhāti bhaṇati āpatti vācāya vācāya pācittiyassa.

[234] upasampanno upasampannaṁ khuṁsetukāmo vambhetukāmo
maṅkukattukāmo hīnena ukkaṭṭhaṁ vadeti paṇḍitaṁ byattaṁ medhāviṁ
bahussutaṁ dhammakathikaṁ oṭṭhosi meṇḍosi goṇosi gadrabhosi
tiracchānagatosi nerayikosi natthi tuyhaṁ sugati duggatiyeva tuyhaṁ
pāṭikaṅkhāti bhaṇati āpatti vācāya vācāya pācittiyassa.

[235] upasampanno upasampannaṁ khuṁsetukāmo vambhetukāmo

page number: 175

maṅkukattukāmo ukkaṭṭhena hīnaṁ vadeti oṭṭhaṁ meṇḍaṁ goṇaṁ
gadrabhaṁ tiracchānagataṁ nerayikaṁ paṇḍitosi byattosi medhāvīsi
bahussutosi dhammakathikosi natthi tuyhaṁ duggati sugatiyeva tuyhaṁ
pāṭikaṅkhāti bhaṇati āpatti vācāya vācāya pācittiyassa.

[236] upasampanno upasampannaṁ khuṁsetukāmo vambhetukāmo
maṅkukattukāmo ukkaṭṭhena ukkaṭṭhaṁ vadeti paṇḍitaṁ byattaṁ
medhādhiṁ bahussutaṁ dhammakathikaṁ paṇḍitosi byattosi medhāvīsi
bahussutosi dhammakathikosi natthi tuyhaṁ duggati sugatiyeva tuyhaṁ
pāṭikaṅkhāti bhaṇati āpatti vācāya vācāya pācittiyassa.

[237] upasampanno upasampannaṁ khuṁsetukāmo vambhetukāmo
maṅkukattukāmo evaṁ vadeti santi idhekacce caṇḍālā veṇā
nesādā rathakārā pukkusāti bhaṇati āpatti vācāya vācāya
dukkaṭassa.

[238] upasampanno upasampannaṁ khuṁsetukāmo vambhetukāmo
maṅkukattukāmo evaṁ vadeti santi idhekacce khattiyā brāhmaṇāti
bhaṇati āpatti vācāya vācāya dukkaṭassa.

[239] upasampanno upasampannaṁ khuṁsetukāmo vambhetukāmo
maṅkukattukāmo (pts. vin iv, 10) evaṁ vadeti santi idhekacce avakaṇṇakā
javakaṇṇakā dhaniṭṭhakā saviṭṭhakā kulavaḍḍhakāti bhaṇati āpatti
vācāya vācāya dukkaṭassa .pe. santi idhekacce buddharakkhitā

page number: 176

dhammarakkhitā saṅgharakkhitāti bhaṇati āpatti vācāya vācāya
dukkaṭassa .pe. santi idhekacce kosiyā bhāradvājāti bhaṇati .pe.
santi idhekacce gotamā moggallānā kaccāyanā vāseṭṭhāti bhaṇati .pe.
santi idhekacce koṭṭhakā pupphachaḍḍakāti bhaṇati .pe. santi
idhekacce kasakā vāṇijā gorakkhāti bhaṇati .pe.
santi idhekacce naḷakārā kumbhakārā pesakārā cammakārā
nahāpitāti .pe. santi idhekacce muddhikā gaṇakā lekhakāti
bhaṇati .pe. santi idhekacce kuṭṭhikā gaṇḍikā kilāsikā
sosikā apamārikāti bhaṇati .pe. santi idhekacce madhumehikāti
bhaṇati .pe. santi idhekacce atidīghā atirassā atikaṇhā
accodātāti bhaṇati .pe. santi idhekacce nātidīghā nātirassā
nātikaṇhā nāccodātāti bhaṇati .pe. santi idhekacce
rāgapariyuṭṭhitā dosapariyuṭṭhitā mohapariyuṭṭhitāti bhaṇati .pe. santi
idhekacce vītarāgā vītadosā vītamohāti bhaṇati .pe. santi
idhekacce pārājikaṁ ajjhāpannā .pe. dubbhāsitaṁ ajjhāpannāti
bhaṇati .pe. santi idhekacce sotāpannāti bhaṇati .pe.
santi idhekacce oṭṭhā meṇḍā goṇā gadrabhā tiracchānagatā
nerayikā natthi tesaṁ sugati duggatiyeva tesaṁ pāṭikaṅkhāti bhaṇati
āpatti vācāya vācāya dukkaṭassa.

[240] upasampanno upasampannaṁ khuṁsetukāmo vambhetukāmo

page number: 177

maṅkukattukāmo evaṁ vadeti santi idhekacce paṇḍitā byattā
medhāvino bahussutā dhammakathikā natthi tesaṁ duggati sugatiyeva
tesaṁ pāṭikaṅkhāti bhaṇati āpatti vācāya vācāya dukkaṭassa.

[241] upasampanno upasampannaṁ khuṁsetukāmo vambhetukāmo
maṅkukattukāmo evaṁ vadeti ye nūna caṇḍālā veṇā nesādā
rathakārā pukkusāti bhaṇati āpatti vācāya vācāya dukkaṭassa .pe.
upasampanno upasampannaṁ khuṁsetukāmo vambhetukāmo maṅkukattukāmo
evaṁ vadeti ye nūna paṇḍitā byattā medhāvino bahussutā
dhammakathikā natthi tesaṁ duggati sugatiyeva tesaṁ pāṭikaṅkhāti
bhaṇati āpatti vācāya vācāya dukkaṭassa.

[242] upasampanno upasampannaṁ khuṁsetukāmo vambhetukāmo
maṅkukattukāmo evaṁ vadeti na mayaṁ caṇḍālā veṇā nesādā
rathakārā pukkusāti bhaṇati .pe. na mayaṁ paṇḍitā byattā
medhāvino bahussutā dhammakathikā natthi amhākaṁ duggati sugatiyeva
amhākaṁ pāṭikaṅkhāti bhaṇati āpatti vācāya vācāya dukkaṭassa.

[243] upasampanno anupasampannaṁ khuṁsetukāmo vambhetukāmo
maṅkukattukāmo hīnena hīnaṁ vadeti .pe. hīnena ukkaṭṭhaṁ vadeti .pe.
ukkaṭṭhena hīnaṁ vadeti .pe. ukkaṭṭhena ukkaṭṭhaṁ vadeti paṇḍitaṁ
byattaṁ medhāviṁ bahussutaṁ dhammakathikaṁ paṇḍitosi byattosi medhāvīsi
bahussutosi dhammakathikosi natthi tuyhaṁ duggati sugatiyeva tuyhaṁ

page number: 178

pāṭikaṅkhāti bhaṇati āpatti vācāya vācāya dukkaṭassa.

[244] upasampanno anupasampannaṁ khuṁsetukāmo vambhetukāmo
maṅkukattukāmo evaṁ vadeti santi idhekacce caṇḍālā veṇā
nesādā rathakārā pukkusāti bhaṇati .pe. santi idhekacce
paṇḍitā byattā medhāvino bahussutā dhammakathikā natthi tesaṁ
duggati sugatiyeva tesaṁ pāṭikaṅkhāti bhaṇati āpatti vācāya
vācāya dukkaṭassa.

[245] upasampanno anupasampannaṁ khuṁsetukāmo vambhetukāmo
maṅkukattukāmo evaṁ vadeti ye nūna caṇḍālā veṇā
nesādā rathakārā pukkusāti bhaṇati āpatti vācāya vācāya
dukkaṭassa .pe. ye nūna paṇḍitā byattā medhāvino bahussutā
dhammakathikāti bhaṇati āpatti vācāya vācāya dukkaṭassa.
upasampanno anupasampannaṁ khuṁsetukāmo vambhetukāmo maṅkukattukāmo
evaṁ vadeti na mayaṁ caṇḍālā veṇā nesādā rathakārā pukkusāti
bhaṇati .pe. na mayaṁ paṇḍitā byattā medhāvino bahussutā
dhammakathikā natthi amhākaṁ (pts. vin iv, 11) duggati sugatiyeva amhākaṁ pāṭikaṅkhāti
bhaṇati āpatti vācāya vācāya dukkaṭassa.

[246] upasampanno upasampannaṁ na khuṁsetukāmo na vambhetukāmo
na maṅkukattukāmo davakamyatā hīnena hīnaṁ vadeti caṇḍālaṁ veṇaṁ
nesādaṁ rathakāraṁ pukkusaṁ caṇḍālosi veṇosi nesādosi

page number: 179

rathakārosi pukkusosīti bhaṇati āpatti vācāya vācāya dubbhāsitassa.
upasampanno upasampannaṁ na khuṁsetukāmo na vambhetukāmo
na maṅkukattukāmo davakamyatā hīnena ukkaṭṭhaṁ vadeti khattiyaṁ
brāhmaṇaṁ caṇḍālosi veṇosi nesādosi rathakārosi
pukkusosīti bhaṇati āpatti vācāya vācāya dubbhāsitassa.
upasampanno upasampannaṁ na khuṁsetukāmo na vambhetukāmo na
maṅkukattukāmo davakamyatā ukkaṭṭhena hīnaṁ vadeti caṇḍālaṁ
veṇaṁ nesādaṁ rathakāraṁ pukkusaṁ khattiyosi brāhmaṇosīti bhaṇati
āpatti vācāya vācāya dubbhāsitassa. upasampanno upasampannaṁ
na khuṁsetukāmo na vambhetukāmo na maṅkukattukāmo davakamyatā
ukkaṭṭhena ukkaṭṭhaṁ vadeti khattiyaṁ brāhmaṇaṁ khattiyosi
brāhmaṇosīti bhaṇati āpatti vācāya vācāya dubbhāsitassa .pe.
upasampanno upasampannaṁ na khuṁsetukāmo na vambhetukāmo na
maṅkukattukāmo davakamyatā hīnena hīnaṁ vadeti .pe. hīnena
ukkaṭṭhaṁ vadeti .pe. ukkaṭṭhena hīnaṁ vadeti .pe. ukkaṭṭhena
ukkaṭṭhaṁ vadeti paṇḍitaṁ byattaṁ medhāviṁ bahussutaṁ dhammakathikaṁ
paṇḍitosi byattosi medhāvīsi bahussutosi dhammakathikosi
natthi tuyhaṁ duggati sugatiyeva tuyhaṁ pāṭikaṅkhāti bhaṇati āpatti
vācāya vācāya dubbhāsitassa.

[247] upasampanno upasampannaṁ na khuṁsetukāmo na vambhetukāmo

page number: 180

na maṅkukattukāmo davakamyatā evaṁ vadeti santi idhekacce
caṇḍālā veṇā nesādā rathakārā pukkusāti bhaṇati .pe.
santi idhekacce paṇḍitā byattā medhāvino bahussutā dhammakathikā
natthi tesaṁ duggati sugatiyeva tesaṁ pāṭikaṅkhāti bhaṇati āpatti
vācāya vācāya dubbhāsitassa.

[248] upasampanno upasampannaṁ na khuṁsetukāmo na vambhetukāmo
na maṅkukattukāmo davakamyatā evaṁ vadeti ye nūna caṇḍālā
veṇā nesādā rathakārā pukkusāti bhaṇati .pe. ye nūna
paṇḍitā byattā medhāvino bahussutā dhammakathikāti bhaṇati
āpatti vācāya vācāya dubbhāsitassa.

[249] upasampanno upasampannaṁ na khuṁsetukāmo na vambhetukāmo
na maṅkukattukāmo davakamyatā evaṁ vadeti na mayaṁ caṇḍālā
veṇā nesādā rathakārā pukkusāti bhaṇati .pe. na mayaṁ paṇḍitā
byattā medhāvino bahussutā dhammakathikā natthi amhākaṁ duggati
sugatiyeva amhākaṁ pāṭikaṅkhāti bhaṇati āpatti vācāya vācāya
dubbhāsitassa.

[250] upasampanno anupasampannaṁ na khuṁsetukāmo na vambhetukāmo
na maṅkukattukāmo davakamyatā hīnena hīnaṁ vadeti .pe. hīnena
ukkaṭṭhaṁ vadeti .pe. ukkaṭṭhena hīnaṁ vadeti .pe. ukkaṭṭhena
ukkaṭṭhaṁ vadeti paṇḍitaṁ byattaṁ medhāviṁ bahussutaṁ dhammakathikaṁ

page number: 181

paṇḍitosi byattosi medhāvīsi bahussutosi dhammakathikosi
natthi tuyhaṁ duggati sugatiyeva tuyhaṁ pāṭikaṅkhāti bhaṇati āpatti
vācāya vācāya dubbhāsitassa.

[251] upasampanno anupasampannaṁ na khuṁsetukāmo na vambhetukāmo
na maṅkukattukāmo davakamyatā evaṁ vadeti santi idhekacce
caṇḍālā veṇā nesādā rathakārā pukkusāti bhaṇati .pe.
santi idhekacce paṇḍitā byattā medhāvino bahussutā dhammakathikā
natthi tesaṁ duggati sugatiyeva tesaṁ pāṭikaṅkhāti bhaṇati āpatti
vācāya vācāya dubbhāsitassa.

[252] upasampanno anupasampannaṁ na khuṁsetukāmo na vambhetukāmo
na maṅkukattukāmo davakamyatā evaṁ vadeti ye nūna caṇḍālā
veṇā nesādā rathakārā pukkusāti bhaṇati .pe. ye nūna
paṇḍitā byattā medhāvino bahussutā dhammakathikathāti bhaṇati
āpatti vācāya vācāya dubbhāsitassa.

[253] upasampanno anupasampannaṁ na khuṁsetukāmo na vambhetukāmo
na maṅkukattukāmo davakamyatā evaṁ vadeti na mayaṁ caṇḍālā
veṇā nesādā rathakārā pukkusāti bhaṇati .pe. na mayaṁ paṇḍitā
byattā medhāvino bahussutā dhammakathikā natthi amhākaṁ duggati
sugatiyeva amhākaṁ pāṭikaṅkhāti bhaṇati āpatti vācāya vācāya
dubbhāsitassa.

page number: 182

[254] anāpatti atthapurekkhārassa dhammapurekkhārassa
anusāsanīpurekkhārassa ummattakassa khittacittassa vedanaṭṭassa 1-
ādikammikassāti.
dutiyasikkhāpadaṁ niṭṭhitaṁ.
-------

footnote: 1 ma. vedanāṭṭassa.

page number: 183

tatiyasikkhāpadaṁ

[255] (pts. vin iv, 12) tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā bhikkhū
bhikkhūnaṁ bhaṇḍanajātānaṁ kalahajātānaṁ vivādāpannānaṁ pesuññaṁ
upasaṁharanti imassa sutvā amussa akkhāyanti imassa bhedāya
amussa sutvā imassa akkhāyanti amussa bhedāya tena anuppannāni
ceva bhaṇḍanāni uppajjanti uppannāni ca bhaṇḍanāni bhiyyobhāvāya
vepullāya saṁvattanti. ye te bhikkhū appicchā .pe. te
ujjhāyanti khīyanti vipācenti kathaṁ hi nāma chabbaggiyā bhikkhū
bhikkhūnaṁ bhaṇḍanajātānaṁ kalahajātānaṁ vivādāpannānaṁ pesuññaṁ
upasaṁharissanti imassa sutvā amussa akkhāyissanti imassa bhedāya
amussa sutvā imassa akkhāyissanti amussa bhedāya tena anuppannāni
ceva bhaṇḍanāni uppajjanti uppannāni ca bhaṇḍanāni bhiyyobhāvāya
vepullāya saṁvattantīti. athakho te bhikkhū bhagavato etamatthaṁ
ārocesuṁ .pe. saccaṁ kira tumhe bhikkhave bhikkhūnaṁ bhaṇḍanajātānaṁ
kalahajātānaṁ vivādāpannānaṁ pesuññaṁ upasaṁharatha imassa sutvā
amussa akkhāyatha imassa bhedāya amussa sutvā imassa akkhāyatha
amussa bhedāya tena anuppannāni ceva bhaṇḍanāni uppajjanti
uppannāni ca bhaṇḍanāni bhiyyobhāvāya vepullāya saṁvattantīti.

page number: 184

saccaṁ bhagavāti. vigarahi buddho bhagavā kathaṁ hi nāma tumhe
moghapurisā bhikkhūnaṁ bhaṇḍanajātānaṁ kalahajātānaṁ vivādāpannānaṁ
pesuññaṁ upasaṁharissatha imassa sutvā amussa akkhāyissatha imassa
bhedāya amussa sutvā imassa akkhāyissatha amussa bhedāya
tena anuppannāni ceva bhaṇḍanāni uppajjanti uppannāni ca
bhaṇḍanāni bhiyyobhāvāya vepullāya saṁvattanti netaṁ moghapurisā
appasannānaṁ vā pasādāya .pe. evañca pana bhikkhave imaṁ
sikkhāpadaṁ uddiseyyātha bhikkhupesuññe pācittiyanti.

[256] pesuññaṁ nāma dvīhākārehi pesuññaṁ hoti piyakamyassa
vā bhedādhippāyassa vā. dasahi ākārehi pesuññaṁ upasaṁharati
jātitopi nāmatopi gottatopi kammatopi sippatopi ābādhatopi
liṅgatopi kilesatopi āpattitopi akkosatopi. jāti nāma
dve jātiyo hīnā ca jāti ukkaṭṭhā ca jāti. hīnā nāma
jāti caṇḍālajāti veṇajāti nesādajāti rathakārajāti pukkusajāti
esā hīnā nāma jāti. ukkaṭṭhā nāma jāti khattiyajāti
brāhmaṇajāti esā ukkaṭṭhā nāma jāti .pe. akkoso
nāma dve akkosā hīno ca akkoso ukkaṭṭho ca akkoso.
hīno nāma akkoso oṭṭhosi meṇḍosi goṇosi gadrabhosi
tiracchānagatosi nerayikosi natthi tuyhaṁ sugati duggatiyeva tuyhaṁ
pāṭikaṅkhāti yakārena vā bhakārena vā kāṭakoṭacikāya vā

page number: 185

eso hīno (pts. vin iv, 13) nāma akkoso. ukkaṭṭho nāma akkoso
paṇḍitosi byattosi medhāvīsi bahussutosi dhammakathikosi
natthi tuyhaṁ duggati sugatiyeva tuyhaṁ pāṭikaṅkhāti eso ukkaṭṭho
nāma akkoso.

[257] upasampanno upasampannassa sutvā upasampannassa
pesuññaṁ upasaṁharati itthannāmo taṁ caṇḍālo veṇo nesādo
rathakāro pukkusoti bhaṇatīti āpatti vācāya vācāya pācittiyassa.

[258] upasampanno upasampannassa sutvā upasampannassa
pesuññaṁ upasaṁharati itthannāmo taṁ khattiyo brāhmaṇoti
bhaṇatīti āpatti vācāya vācāya pācittiyassa.

[259] upasampanno upasampannassa sutvā upasampannassa
pesuññaṁ upasaṁharati itthannāmo taṁ avakaṇṇako javakaṇṇako
dhaniṭṭhako saviṭṭhako kulavaḍḍhakoti bhaṇatīti āpatti vācāya
vācāya pācittiyassa.

[260] upasampanno upasampannassa sutvā upasampannassa
pesuññaṁ upasaṁharati itthannāmo taṁ buddharakkhito dhammarakkhito
saṅgharakkhitoti bhaṇatīti āpatti vācāya vācāya pācittiyassa.

[261] upasampanno upasampannassa sutvā upasampannassa
pesuññaṁ upasaṁharati itthannāmo taṁ kosiyo bhāradvājoti
bhaṇatīti āpatti vācāya vācāya pācittiyassa.

page number: 186

[262] upasampanno upasampannassa sutvā upasampannassa
pesuññaṁ upasaṁharati itthannāmo taṁ gotamo moggallāno
kaccāyano vāseṭṭhoti bhaṇatīti āpatti vācāya vācāya
pācittiyassa.

[263] upasampanno upasampannassa sutvā upasampannassa
pesuññaṁ upasaṁharati itthannāmo taṁ koṭṭhako pupphachaḍḍakoti
bhaṇatīti āpatti vācāya vācāya pācittiyassa.

[264] upasampanno upasampannassa sutvā upasampannassa
pesuññaṁ upasaṁharati itthannāmo taṁ kasako vāṇijo gorakkhoti
bhaṇatīti āpatti vācāya vācāya pācittiyassa.

[265] upasampanno upasampannassa sutvā upasampannassa
pesuññaṁ upasaṁharati itthannāmo taṁ naḷakāro kumbhakāro
pesakāro cammakāro nahāpitoti bhaṇatīti āpatti vācāya
vācāya pācittiyassa.

[266] upasampanno upasampannassa sutvā upasampannassa
pesuññaṁ upasaṁharati itthannāmo taṁ muddhiko gaṇako lekhakoti
bhaṇatīti āpatti vācāya vācāya pācittiyassa.

[267] upasampanno upasampannassa sutvā upasampannassa
pesuññaṁ upasaṁharati itthannāmo taṁ kuṭṭhiko gaṇḍiko kilāsiko
sosiko apamārikoti bhaṇatīti āpatti vācāya vācāya pācittiyassa.

page number: 187

[268] upasampanno upasampannassa sutvā upasampannassa
pesuññaṁ upasaṁharati itthannāmo taṁ madhumehikoti bhaṇatīti
āpatti vācāya vācāya pācittiyassa.

[269] upasampanno upasampannassa sutvā upasampannassa
pesuññaṁ upasaṁharati itthannāmo taṁ atidīgho atirasso atikaṇho
accodātoti bhaṇatīti āpatti vācāya vācāya pācittiyassa.

[270] upasampanno upasampannassa sutvā upasampannassa
pesuññaṁ upasaṁharati itthannāmo taṁ nātidīgho nātirasso
nātikaṇho nāccodātoti bhaṇatīti āpatti vācāya vācāya
pācittiyassa.

[271] upasampanno upasampannassa sutvā upasampannassa
pesuññaṁ upasaṁharati itthannāmo taṁ rāgapariyuṭṭhito
dosapariyuṭṭhito mohapariyuṭṭhitoti bhaṇatīti āpatti vācāya
vācāya pācittiyassa.

[272] upasampanno upasampannassa sutvā upasampannassa
pesuññaṁ upasaṁharati itthannāmo taṁ vītarāgo vītadoso
vītamohoti bhaṇatīti āpatti vācāya vācāya pācittiyassa.

[273] upasampanno upasampannassa sutvā upasampannassa
pesuññaṁ upasaṁharati itthannāmo taṁ pārājikaṁ ajjhāpanno
saṅghādisesaṁ ajjhāpanno thullaccayaṁ ajjhāpanno pācittiyaṁ

page number: 188

ajjhāpanno pāṭidesanīyaṁ ajjhāpanno dukkaṭaṁ ajjhāpanno dubbhāsitaṁ
ajjhāpannoti bhaṇatīti āpatti vācāya vācāya pācittiyassa.

[274] upasampanno upasampannassa sutvā upasampannassa
pesuññaṁ upasaṁharati itthannāmo taṁ sotāpannoti bhaṇatīti
āpatti vācāya vācāya pācittiyassa.

[275] upasampanno upasampannassa sutvā upasampannassa
pesuññaṁ upasaṁharati itthannāmo taṁ oṭṭho meṇḍo goṇo
gadrabho tiracchānagato nerayiko natthi tassa sugati duggatiyeva
tassa pāṭikaṅkhāti bhaṇatīti āpatti vācāya vācāya pācittiyassa.

[276] upasampanno upasampannassa sutvā upasampannassa
pesuññaṁ upasaṁharati itthannāmo taṁ paṇḍito byatto medhāvī
bahussuto dhammakathiko natthi tassa duggati sugatiyeva tassa
pāṭikaṅkhāti bhaṇatīti āpatti vācāya vācāya pācittiyassa.

[277] upasampanno upasampannassa sutvā upasampannassa
pesuññaṁ upasaṁharati itthannāmo santi idhekacce caṇḍālā
veṇā nesādā rathakārā pukkusāti bhaṇati na so aññaṁ bhaṇati
taññeva bhaṇatīti āpatti vācāya vācāya dukkaṭassa.

[278] upasampanno upasampannassa sutvā upasampannassa
pesuññaṁ upasaṁharati itthannāmo santi idhekacce khattiyā
brāhmaṇāti bhaṇati na so aññaṁ bhaṇati taññeva bhaṇatīti

page number: 189

āpatti vācāya vācāya dukkaṭassa .pe.

[279] upasampanno upasampannassa sutvā upasampannassa
pesuññaṁ upasaṁharati itthannāmo santi idhekacce paṇḍitā
byattā medhāvino bahussutā dhammakathikā natthi tesaṁ duggati
sugatiyeva tesaṁ pāṭikaṅkhāti bhaṇati na so aññaṁ bhaṇati taññeva
bhaṇatīti āpatti vācāya vācāya dukkaṭassa.

[280] upasampanno upasampannassa sutvā upasampannassa
pesuññaṁ upasaṁharati itthannāmo ye nūna caṇḍālā veṇā
nesādā rathakārā pukkusāti bhaṇati na so aññaṁ bhaṇati taññeva
bhaṇatīti āpatti vācāya vācāya dukkaṭassa .pe.
upasampanno upasampannassa sutvā upasampannassa pesuññaṁ
upasaṁharati itthannāmo ye nūna paṇḍitā byattā medhāvino
bahussutā dhammakathikā natthi tesaṁ duggati sugatiyeva tesaṁ
pāṭikaṅkhāti bhaṇati na so aññaṁ bhaṇati taññeva bhaṇatīti
āpatti vācāya vācāya dukkaṭassa.

[281] upasampanno upasampannassa sutvā upasampannassa
pesuññaṁ upasaṁharati itthannāmo na mayaṁ caṇḍālā veṇā
nesādā rathakārā pukkusāti bhaṇati na so aññaṁ bhaṇati
taññeva bhaṇatīti āpatti vācāya vācāya dukkaṭassa .pe.
upasampanno upasampannassa sutvā upasampannassa pesuññaṁ

page number: 190

upasaṁharati itthannāmo na mayaṁ paṇḍitā byattā medhāvino
bahussutā dhammakathikā natthi amhākaṁ duggati sugatiyeva amhākaṁ
pāṭikaṅkhāti bhaṇati na so (pts. vin iv, 14) aññaṁ bhaṇati taññeva bhaṇatīti
āpatti vācāya vācāya dukkaṭassa.

[282] upasampanno upasampannassa sutvā upasampannassa
pesuññaṁ upasaṁharati āpatti vācāya vācāya pācittiyassa.
upasampanno upasampannassa sutvā anupasampannassa pesuññaṁ
upasaṁharati āpatti dukkaṭassa. upasampanno anupasampannassa
sutvā upasampannassa pesuññaṁ upasaṁharati āpatti dukkaṭassa.
upasampanno anupasampannassa sutvā anupasampannassa pesuññaṁ
upasaṁharati āpatti dukkaṭassa.

[283] anāpatti napiyakamyassa nabhedādhippāyassa ummattakassa
ādikammikassāti.
tatiyasikkhāpadaṁ niṭṭhitaṁ.
-------

page number: 191

catutthasikkhāpadaṁ

[284] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū upāsake padaso dhammaṁ vācenti. upāsakā bhikkhūsu agāravā
appatissā asabhāgavuttikā viharanti. ye te bhikkhū appicchā .pe.
te ujjhāyanti khīyanti vipācenti kathaṁ hi nāma chabbaggiyā
bhikkhū upāsake padaso dhammaṁ vācessanti upāsakā bhikkhūsu
agāravā appatissā asabhāgavuttikā viharantīti. athakho te
bhikkhū bhagavato etamatthaṁ ārocesuṁ .pe. saccaṁ kira tumhe
bhikkhave upāsake padaso dhammaṁ vācetha upāsakā bhikkhūsu agāravā
appatissā asabhāgavuttikā viharantīti. saccaṁ bhagavāti. vigarahi
buddho bhagavā kathaṁ hi nāma tumhe moghapurisā upāsake padaso
dhammaṁ vācessatha upāsakā bhikkhūsu agāravā appatissā asabhāgavuttikā
viharanti netaṁ moghapurisā appasannānaṁ vā pasādāya .pe.
evañca pana bhikkhave imaṁ sikkhāpadaṁ uddiseyyātha yo pana
bhikkhu anupasampannaṁ padaso dhammaṁ vāceyya pācittiyanti.

[285] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. anupasampanno nāma bhikkhuñca
bhikkhuniñca ṭhapetvā avaseso anupasampanno nāma.

page number: 192

[286] (pts. vin iv, 15) padaso nāma 1- padaṁ anupadaṁ anvakkharaṁ anubyañjanaṁ. padaṁ
nāma ekato paṭṭhapetvā ekato osāpenti. anupadaṁ nāma
pāṭekkaṁ paṭṭhapetvā ekato osāpenti. anvakkharaṁ nāma
rūpaṁ aniccanti vuccamāno rūti 2- opāteti. anubyañjanaṁ nāma
rūpaṁ aniccanti vuccamāno vedanā aniccāti saddaṁ nicchāreti.
yañca padaṁ yañca anupadaṁ yañca anvakkharaṁ yañca anubyañjanaṁ
sabbametaṁ padaso dhammo 3- nāma. dhammo nāma buddhabhāsito
sāvakabhāsito isibhāsito devatābhāsito atthupasañhito dhammupasañhito.
vāceyyāti padena vāceti pade pade āpatti
pācittiyassa. akkharāya vāceti akkharakkharāya āpatti
pācittiyassa.

[287] anupasampanne anupasampannasaññī padaso dhammaṁ vāceti
āpatti pācittiyassa. anupasampanne vematiko padaso dhammaṁ
vāceti āpatti pācittiyassa. anupasampanne upasampannasaññī
padaso dhammaṁ vāceti āpatti pācittiyassa. upasampanne
anupasampannasaññī āpatti dukkaṭassa. upasampanne vematiko
āpatti dukkaṭassa. upasampanne upasampannasaññī anāpatti.

[288] anāpatti ekato uddisāpento ekato sajjhāyaṁ

footnote: 1 yu. idaṁ pāṭhadvayaṁ na dissati. 2 ma. runti. 3 atirekapāṭhena bhavitabbaṁ.
footnote: ma. ayaṁ pāṭho natthi.

page number: 193

karonto yebhuyyena paguṇaṁ ganthaṁ bhaṇantaṁ opāteti osārentaṁ
opāteti ummattakassa ādikammikassāti.
catutthasikkhāpadaṁ niṭṭhitaṁ.
-------

page number: 194

pañcamasikkhāpadaṁ

[289] tena samayena buddho bhagavā āḷaviyaṁ viharati aggāḷave
cetiye. tena kho pana samayena upāsakā ārāmaṁ āgacchanti
dhammassavanāya. dhamme bhāsite therā bhikkhū yathāvihāraṁ gacchanti.
navakā bhikkhū tattheva upaṭṭhānasālāyaṁ upāsakehi saddhiṁ muṭṭhassatī
asampajānā naggā vikujjamānā 1- kākacchamānā seyyaṁ kappenti.
upāsakā ujjhāyanti khīyanti vipācenti kathaṁ hi nāma bhaddantā
muṭṭhassatī asampajānā naggā vikujjamānā kākacchamānā seyyaṁ
kappessantīti. assosuṁ kho bhikkhū tesaṁ upāsakānaṁ ujjhāyantānaṁ
khīyantānaṁ vipācentānaṁ. ye te bhikkhū appicchā .pe. te
ujjhāyanti khīyanti (pts. vin iv, 16) vipācenti kathaṁ hi nāma bhikkhū anupasampannena
saha seyyaṁ kappessantīti. athakho te bhikkhū bhagavato etamatthaṁ
ārocesuṁ .pe. saccaṁ kira bhikkhave bhikkhū anupasampannena saha
seyyaṁ kappentīti. saccaṁ bhagavāti. vigarahi buddho bhagavā
kathaṁ hi nāma te bhikkhave moghapurisā anupasampannena saha seyyaṁ
kappessanti netaṁ bhikkhave appasannānaṁ vā pasādāya .pe.
evañca pana bhikkhave imaṁ sikkhāpadaṁ uddiseyyātha yo pana
bhikkhu anupasampannena saha seyyaṁ kappeyya pācittiyanti.
evañcidaṁ bhagavatā bhikkhūnaṁ sikkhāpadaṁ paññattaṁ hoti.

footnote: 1 ma. vikūjamānā. evamuparipi.

page number: 195

[290] athakho bhagavā āḷaviyaṁ yathābhirantaṁ viharitvā yena
kosambī tena cārikaṁ pakkāmi anupubbena cārikaṁ caramāno
yena kosambī tadavasari. tatra sudaṁ bhagavā kosambiyaṁ viharati
badarikārāme. bhikkhū āyasmantaṁ rāhulaṁ etadavocuṁ bhagavatā
āvuso rāhula sikkhāpadaṁ paññattaṁ na anupasampannena saha
seyyā kappetabbāti seyyaṁ āvuso rāhula jānāhīti. athakho
āyasmā rāhulo seyyaṁ alabhamāno vaccakuṭiyā seyyaṁ kappesi.
athakho bhagavā rattiyā paccūsasamayaṁ paccuṭṭhāya yena vaccakuṭī
tenupasaṅkami upasaṅkamitvā ukkāsi. āyasmāpi rāhulo ukkāsi.
ko etthāti. ahaṁ bhagavā rāhuloti. kissa tvaṁ rāhula idha
nipannosīti 1-. athakho āyasmā rāhulo bhagavato etamatthaṁ
ārocesi. athakho bhagavā etasmiṁ nidāne etasmiṁ pakaraṇe dhammiṁ
kathaṁ katvā bhikkhū āmantesi anujānāmi bhikkhave anupasampannena
dvirattatirattaṁ saha seyyaṁ kappetuṁ. evañca pana bhikkhave imaṁ
sikkhāpadaṁ uddiseyyātha yo pana bhikkhu anupasampannena
uttaridvirattatirattaṁ saha seyyaṁ kappeyya pācittiyanti.

[291] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. anupasampanno nāma
bhikkhuṁ ṭhapetvā avaseso anupasampanno nāma. uttaridvirattatirattanti

footnote: 1 ma. yu. nisinnosīti.

page number: 196

atirekadvirattatirattaṁ. (pts. vin iv, 17) sahāti ekato. seyyā
nāma sabbacchannā sabbaparicchannā yebhuyyenacchannā yebhuyyena
paricchannā. seyyaṁ kappeyyāti catutthe divase atthaṅgate suriye
anupasampanne nipanne bhikkhu nipajjati āpatti pācittiyassa.
bhikkhu nipanne anupasampanno nipajjati āpatti pācittiyassa.
ubho vā nipajjanti āpatti pācittiyassa. uṭṭhahitvā punappunaṁ
nipajjanti āpatti pācittiyassa.

[292] anupasampanne anupasampannasaññī uttaridvirattatirattaṁ
saha seyyaṁ kappeti āpatti pācittiyassa. anupasampanne
vematiko uttaridvirattatirattaṁ saha seyyaṁ kappeti āpatti
pācittiyassa. anupasampanne upasampannasaññī uttaridvirattatirattaṁ
saha seyyaṁ kappeti āpatti pācittiyassa. upaḍḍhacchanne
upaḍḍhaparicchanne āpatti dukkaṭassa. upasampanne anupasampannasaññī
āpatti dukkaṭassa. upasampanne vematiko āpatti
dukkaṭassa. upasampanne upasampannasaññī anāpatti.

[293] anāpatti dve tisso rattiyo vasati ūnakadvetisso
rattiyo vasati dve rattiyo vasitvā tatiyāya rattiyā purāruṇā
nikkhamitvā puna vasati sabbacchanne sabbāparicchanne sabbaparicchanne
sabbācchanne yebhuyyena acchanne yebhuyyena aparicchanne
anupasampanne nipanne bhikkhu nisīdati bhikkhu nipanne anupasampanno

page number: 197

nisīdati ubho vā nisīdanti ummattakassa
ādikammikassāti.
pañcamasikkhāpadaṁ niṭṭhitaṁ.
-------

page number: 198

chaṭṭhasikkhāpadaṁ

[294] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
anuruddho kosalesu janapadesu 1- sāvatthiṁ gacchanto sāyaṁ aññataraṁ
gāmaṁ upagacchi. tena kho pana samayena tasmiṁ gāme aññatarissā
itthiyā āvasathāgāraṁ paññattaṁ hoti. athakho āyasmā anuruddho
yena sā itthī tenupasaṅkami upasaṅkamitvā taṁ itthiṁ etadavoca
sace te bhagini agaru vaseyyāmi ekarattiṁ 2- āvasathāgāreti.
vaseyyātha bhanteti. aññepi addhikā yena sā itthī
tenupasaṅkamiṁsu upasaṅkamitvā taṁ itthiṁ etadavocuṁ sace te ayye
agaru vaseyyāma ekarattiṁ (pts. vin iv, 18) āvasathāgāreti. eso kho ayyo
samaṇo paṭhamaṁ upagato sace so anujānāti vaseyyāthāti.
athakho te addhikā yenāyasmā anuruddho tenupasaṅkamiṁsu
upasaṅkamitvā āyasmantaṁ anuruddhaṁ etadavocuṁ sace te bhante agaru
vaseyyāma ekarattiṁ āvasathāgāreti. vaseyyātha āvusoti.
athakho sā itthī āyasmante anuruddhe saha dassanena paṭibaddhacittā
ahosi. athakho sā itthī yenāyasmā anuruddho tenupasaṅkami
upasaṅkamitvā āyasmantaṁ anuruddhaṁ etadavoca ayyo bhante
imehi manussehi ākiṇṇo na phāsu viharissati sādhāhaṁ bhante

footnote: 1 ma. janapade. sabbattha īdisameva. 2 ma. vaseyyāma ekarattaṁ. evamuparipi.

page number: 199

ayyassa mañcakaṁ abbhantaraṁ paññāpeyyanti. adhivāsesi kho
āyasmā anuruddho tuṇhībhāvena. athakho sā itthī āyasmato
anuruddhassa sāmaṁ 1- mañcakaṁ abbhantaraṁ paññāpetvā alaṅkatapaṭiyattā
gandhagandhinī yenāyasmā anuruddho tenupasaṅkami upasaṅkamitvā
āyasmantaṁ anuruddhaṁ etadavoca ayyo bhante abhirūpo dassanīyo
pāsādiko ahañcamhi abhirūpā dassanīyā pāsādikā sādhāhaṁ
bhante ayyassa pajāpatī bhaveyyanti. evaṁ vutte āyasmā
anuruddho tuṇhī ahosi. dutiyampi kho .pe. tatiyampi kho
sā atthī āyasmantaṁ anuruddhaṁ etadavoca ayyo bhante abhirūpo
dassanīyo pāsādiko ahañcamhi abhirūpā dassanīyā pāsādikā
sādhu bhante ayyo mañceva sampaṭicchatu 2- sabbañca sāpateyyanti.
tatiyampi kho āyasmā anuruddho tuṇhī ahosi. athakho sā
itthī sāṭakaṁ nikkhipitvā āyasmato anuruddhassa purato caṅkamatipi
tiṭṭhatipi nisīdatipi seyyaṁpi kappeti. athakho āyasmā anuruddho
indriyāni okkhipitvā taṁ itthiṁ neva olokesi napi ālapi.
athakho sā itthī acchariyaṁ vata bho abbhūtaṁ vata bho bahū
me manussā satenapi sahassenapi pahīṇanti ayaṁ pana samaṇo
mayā sāmaṁ yāciyamāno na icchati mañceva sampaṭicchituṁ 3- sabbañca
sāpateyyanti sāṭakaṁ nivāsetvā āyasmato anuruddhassa pādesu

footnote: 1 ma. ayaṁ pāṭho natthi. 2 ma. yu. paṭicchatu. 3 ma. yu. paṭicchituṁ.

page number: 200

sirasā nipatitvā āyasmantaṁ anuruddhaṁ etadavoca accayo maṁ
bhante accagamā yathābālaṁ yathāmūḷhaṁ yathāakusalaṁ yāhaṁ evarūpamakāsiṁ
tassā me bhante ayyo accayaṁ accayato paṭiggaṇhātu
āyatiṁ saṁvarāyāti. iṅgha taṁ 1- bhagini accayo accagamā yathābālaṁ
yathāmūḷhaṁ yathāakusalaṁ yā tvaṁ evamakāsi yato ca kho tvaṁ
bhagini accayaṁ accayato disvā (pts. vin iv, 19) yathādhammaṁ paṭikarosi tante mayaṁ
paṭiggaṇhāma vuḍḍhi hesā bhagini ariyassa vinaye yo accayaṁ
accayato disvā yathādhammaṁ paṭikaroti āyatiṁ 2- saṁvaraṁ āpajjatīti.
athakho sā itthī tassā rattiyā accayena āyasmantaṁ anuruddhaṁ
paṇītena khādanīyena bhojanīyena sahatthā santappetvā sampavāretvā
āyasmantaṁ anuruddhaṁ bhuttāviṁ onītapattapāṇiṁ 

[3]- ekamantaṁ nisīdi.
ekamantaṁ nisinnaṁ kho taṁ itthiṁ āyasmā anuruddho dhammiyā kathāya
sandassesi samādapesi samuttejesi sampahaṁsesi. athakho sā
itthī āyasmatā anuruddhena dhammiyā kathāya sandassitā samādapitā
samuttejitā sampahaṁsitā āyasmantaṁ anuruddhaṁ etadavoca abhikkantaṁ
bhante abhikkantaṁ bhante seyyathāpi bhante nikkujjitaṁ vā
ukkujjeyya paṭicchannaṁ vā vivareyya mūḷhassa vā maggaṁ
ācikkheyya andhakāre vā telappajjotaṁ dhāreyya cakkhumanto

footnote: 1 ma. tavaṁ. 2 ma. yu. āyatiṁ ca. 3 ma. yu. abhivādetvā.

page number: 201

rūpāni dakkhantīti evamevaṁ 1- ayyena anuruddhena anekapariyāyena dhammo
pakāsito esāhaṁ bhante taṁ bhagavantaṁ saraṇaṁ gacchāmi dhammañca
bhikkhusaṅghañca upāsikaṁ maṁ ayyo dhāretu ajjatagge pāṇupetaṁ
saraṇaṁ gatanti. athakho āyasmā anuruddho sāvatthiṁ gantvā
bhikkhūnaṁ etamatthaṁ ārocesi. ye te bhikkhū appicchā .pe.
te ujjhāyanti khīyanti vipācenti kathaṁ hi nāma āyasmā
anuruddho mātugāmena saha seyyaṁ kappessatīti. athakho te
bhikkhū bhagavato etamatthaṁ ārocesuṁ .pe. saccaṁ kira tvaṁ anuruddha
mātugāmena saha seyyaṁ kappesīti. saccaṁ bhagavāti. vigarahi
buddho bhagavā kathaṁ hi nāma tvaṁ anuruddha mātugāmena saha
seyyaṁ kappessasi netaṁ anuruddha appasannānaṁ vā pasādāya
.pe. evañca pana bhikkhave imaṁ sikkhāpadaṁ uddiseyyātha yo
pana bhikkhu mātugāmena saha seyyaṁ kappeyya pācittiyanti.

[295] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. mātugāmo nāma manussitthī
na yakkhī na petī na tiracchānagatā antamaso tadahujātāpi dārikā
pageva mahantatarī 2-. sahāti ekato. seyyā nāma sabbacchannā
sabbaparicchannā yebhuyyenacchannā yebhuyyena paricchannā. (pts. vin iv, 20) seyyaṁ
kappeyyāti atthaṅgate suriye mātugāme nipanne bhikkhu nipajjati

footnote: 1 sabbattha evamevāti pāṭho paññāyati. 2 ma. mahattarī. yu. mahatarī.

page number: 202

āpatti pācittiyassa. bhikkhu nipanne mātugāme nipajjati āpatti
pācittiyassa. ubho vā nipajjanti āpatti pācittiyassa.
uṭṭhahitvā punappunaṁ nipajjanti āpatti pācittiyassa.

[296] mātugāme mātugāmasaññī saha seyyaṁ kappeti āpatti
pācittiyassa. mātugāme vematiko saha seyyaṁ kappeti āpatti
pācittiyassa. mātugāme amātugāmasaññī saha seyyaṁ kappeti
āpatti pācittiyassa. upaḍḍhacchanne upaḍḍhaparicchanne āpatti
dukkaṭassa. yakkhiyā 1- vā petiyā vā paṇḍakena vā tiracchānagatitthiyā
vā saha seyyaṁ kappeti āpatti dukkaṭassa.
amātugāme mātugāmasaññī āpatti dukkaṭassa. amātugāme vematiko
āpatti dukkaṭassa. amātugāme amātugāmasaññī anāpatti.

[297] anāpatti sabbacchanne sabbāparicchanne sabbaparicchanne
sabbācchanne yebhuyyena acchanne yebhuyyena aparicchanne
mātugāme nipanne bhikkhu nisīdati bhikkhu nipanne mātugāmo
nisīdati ubho vā nisīdanti ummattakassa ādikammikassāti.
chaṭṭhasikkhāpadaṁ niṭṭhitaṁ.
-------

footnote: 1 ma. yakkhiniyā.

page number: 203

sattamasikkhāpadaṁ

[298] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
udāyi sāvatthiyaṁ kulūpako hoti bahukāni kulāni upasaṅkamati.
athakho āyasmā udāyi pubbaṇhasamayaṁ nivāsetvā pattacīvaramādāya
yena aññataraṁ kulaṁ tenupasaṅkami. tena kho pana samayena
gharaṇī nivesanadvāre nisinnā hoti. gharasuṇhā āvasathadvāre
nisinnā hoti. athakho āyasmā udāyi yena gharaṇī tenupasaṅkami
upasaṅkamitvā gharaṇiyā upakaṇṇake dhammaṁ desesi.
athakho gharasuṇhāya etadahosi kinnu kho so samaṇo sassuyā
jāro udāhu (pts. vin iv, 21) obhāsatīti. athakho āyasmā udāyi gharaṇiyā
upakaṇṇake dhammaṁ desetvā yena gharasuṇhā tenupasaṅkami
upasaṅkamitvā gharasuṇhāya upakaṇṇake dhammaṁ desesi. athakho
gharaṇiyā etadahosi kinnu kho so samaṇo gharasuṇhāya jāro
udāhu obhāsatīti. athakho āyasmā udāyi gharasuṇhāya
upakaṇṇake dhammaṁ desetvā pakkāmi. athakho gharaṇī gharasuṇhaṁ
etadavoca he je kiṁ te so 1- samaṇo avocāti. dhammaṁ me
ayye desesi ayyāya pana kiṁ avocāti. mayhaṁpi dhammaṁ desesīti.

footnote: 1 ma. yu. eso.

page number: 204

tā ujjhāyanti khīyanti vipācenti kathaṁ hi nāma ayyo udāyi
mātugāmassa 1- upakaṇṇake dhammaṁ desessati nanu nāma vissaṭṭhena
vivaṭena dhammo desetabboti. assosuṁ kho bhikkhū tāsaṁ itthīnaṁ
ujjhāyantīnaṁ khīyantīnaṁ vipācentīnaṁ. ye te bhikkhū appicchā .pe.
te ujjhāyanti khīyanti vipācenti kathaṁ hi nāma āyasmā udāyi
mātugāmassa dhammaṁ desessatīti. athakho te bhikkhū bhagavato
etamatthaṁ ārocesuṁ .pe. saccaṁ kira tvaṁ udāyi mātugāmassa
dhammaṁ desesīti. saccaṁ bhagavāti. vigarahi buddho bhagavā kathaṁ hi
nāma tvaṁ moghapurisa mātugāmassa dhammaṁ desessasi netaṁ moghapurisa
appasannānaṁ vā pasādāya .pe. evañca pana bhikkhave imaṁ
sikkhāpadaṁ uddiseyyātha yo pana bhikkhu mātugāmassa dhammaṁ
deseyya pācittiyanti. evañcidaṁ bhagavatā bhikkhūnaṁ sikkhāpadaṁ
paññattaṁ hoti.

[299] tena kho pana samayena upāsikā bhikkhū passitvā
etadavocuṁ iṅgha ayyā dhammaṁ desethāti. na bhagini kappati
mātugāmassa dhammaṁ desetunti. iṅgha ayyā chappañcavācāhi dhammaṁ
desetha sakkā ettakenapi dhammo aññātunti. na bhagini kappati
mātugāmassa dhammaṁ desetunti kukkuccāyantā na desesuṁ. upāsikā
ujjhāyanti khīyanti vipācenti kathaṁ hi nāma ayyā amhehi
yāciyamānā dhammaṁ na desessantīti. assosuṁ kho bhikkhū tāsaṁ

footnote: 1 ma. ayaṁ pāṭho natthi.

page number: 205

upāsikānaṁ ujjhāyantīnaṁ khīyantīnaṁ vipācentīnaṁ. athakho te
bhikkhū bhagavato etamatthaṁ ārocesuṁ. athakho bhagavā etasmiṁ
nidāne etasmiṁ pakaraṇe dhammiṁ kathaṁ katvā bhikkhū āmantesi
anujānāmi bhikkhave mātugāmassa chappañcavācāhi dhammaṁ desetuṁ
evañca pana bhikkhave imaṁ sikkhāpadaṁ uddiseyyātha yo pana bhikkhu
mātugāmassa uttarichappañcavācāhi dhammaṁ deseyya pācittiyanti.
evañcidaṁ bhagavatā bhikkhūnaṁ sikkhāpadaṁ paññattaṁ hoti.

[300] tena kho pana samayena chabbaggiyā bhikkhū bhagavatā
anuññātaṁ mātugāmassa chappañcavācāhi dhammaṁ desetunti. te
aviññuṁ purisaviggahaṁ upanisīdāpetvā mātugāmassa uttarichappañcavācāhi
dhammaṁ desenti. ye te bhikkhū appicchā .pe. te
ujjhāyanti khīyanti vipācenti kathaṁ hi nāma chabbaggiyā bhikkhū
aviññuṁ purisaviggahaṁ upanisīdāpetvā mātugāmassa uttarichappañcavācāhi
dhammaṁ desessantīti. athakho te bhikkhū bhagavato etamatthaṁ
ārocesuṁ .pe. saccaṁ kira tumhe bhikkhave aviññuṁ purisaviggahaṁ
upanisīdāpetvā mātugāmassa uttarichappañcavācāhi dhammaṁ desethāti.
saccaṁ bhagavāti. vigarahi buddho bhagavā kathaṁ hi nāma tumhe
moghapurisā aviññuṁ purisaviggahaṁ upanisīdāpetvā mātugāmassa
uttarichappañcavācāhi dhammaṁ desessatha netaṁ moghapurisā appasannānaṁ
vā pasādāya .pe. evañca pana bhikkhave imaṁ sikkhāpadaṁ

page number: 206

uddiseyyātha yo pana bhikkhu mātugāmassa uttarichappañcavācāhi
dhammaṁ deseyya aññatra viññunā purisaviggahena pācittiyanti.

[301] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. mātugāmo nāma manussitthī
na yakkhī na petī na tiracchānagatā viññū paṭibalā subhāsitadubbhāsitaṁ
duṭṭhullāduṭṭhullaṁ ājānituṁ. uttarichappañcavācāhīti atirekachappañcavācāhi.
dhammo nāma buddhabhāsito sāvakabhāsito isibhāsito
devatābhāsito atthupasañhito dhammupasañhito. deseyyāti
padena deseti pade pade āpatti pācittiyassa. akkharāya
deseti akkharakkharāya āpatti pācittiyassa. aññatra viññunā
purisaviggahenāti ṭhapetvā viññuṁ purisaviggahaṁ. viññū nāma
purisaviggaho paṭibalo hoti subhāsitadubbhāsitaṁ duṭṭhullāduṭṭhullaṁ
ājānituṁ.

[302] mātugāme mātugāmasaññī uttarichappañcavācāhi dhammaṁ
deseti aññatra viññunā purisaviggahena āpatti pācittiyassa.
mātugāme vematiko uttarichappañcavācāhi dhammaṁ deseti aññatra
viññunā purisaviggahena āpatti pācittiyassa. mātugāme
amātugāmasaññī uttarichappañcavācāhi dhammaṁ deseti aññatra
viññunā purisaviggahena āpatti pācittiyassa. yakkhiyā vā
petiyā vā paṇḍakassa (pts. vin iv, 23) vā tiracchānagatamanussaviggahitthiyā vā

page number: 207

uttarichappañcavācāhi dhammaṁ deseti aññatra viññunā
purisaviggahena āpatti dukkaṭassa. amātugāme mātugāmasaññī
āpatti dukkaṭassa. amātugāme vematiko āpatti dukkaṭassa.
amātugāme amātugāmasaññī anāpatti.

[303] anāpatti viññunā purisaviggahena chappañcavācāhi
dhammaṁ deseti ūnakachappañcavācāhi dhammaṁ deseti uṭṭhahitvā
puna nisīditvā dhammaṁ deseti mātugāmo uṭṭhahitvā puna nisīdati
tasmiṁ deseti aññassa mātugāmassa deseti pañhaṁ pucchati
pañhaṁ puṭṭho katheti aññassatthāya bhaṇantaṁ mātugāmo suṇāti
ummattakassa ādikammikassāti.
sattamasikkhāpadaṁ niṭṭhitaṁ.
-------

page number: 208

aṭṭhamasikkhāpadaṁ

[304] tena samayena buddho bhagavā vesāliyaṁ viharati mahāvane
kūṭāgārasālāyaṁ. tena kho pana samayena sambahulā sandiṭṭhā sambhattā
bhikkhū vaggumudāya nadiyā tīre vassaṁ upagacchiṁsu. tena kho pana
samayena vajjī dubbhikkhā hoti dvīhitikā setaṭṭhikā salākāvuttā
na sukarā uñchena paggahena yāpetuṁ. athakho tesaṁ bhikkhūnaṁ
etadahosi etarahi kho vajjī dubbhikkhā dvīhitikā setaṭṭhikā
salākāvuttā na sukarā uñchena paggahena yāpetuṁ kena nu kho
mayaṁ upāyena samaggā sammodamānā avivadamānā phāsukaṁ vassaṁ
vaseyyāma na ca piṇḍakena kilamissāmāti 1-. ekacce evamāhaṁsu
handa mayaṁ āvuso gihīnaṁ kammantaṁ adhiṭṭhema evante amhākaṁ
dātuṁ maññissanti evaṁ mayaṁ samaggā sammodamānā avivadamānā
phāsukaṁ vassaṁ vaseyyāma 2- na ca piṇḍakena kilamissāmāti. ekacce
evamāhaṁsu alaṁ āvuso kiṁ gihīnaṁ kammantaṁ adhiṭṭhitena handa mayaṁ
āvuso gihīnaṁ dūteyyaṁ harāma evante amhākaṁ dātuṁ maññissanti
evaṁ mayaṁ samaggā sammodamānā avivadamānā phāsukaṁ vassaṁ vaseyyāma
na ca piṇḍakena kilamissāmāti. ekacce evamāhaṁsu alaṁ āvuso
kiṁ gihīnaṁ kammantaṁ adhiṭṭhitena kiṁ gihīnaṁ dūteyyaṁ haṭena handa
mayaṁ āvuso gihīnaṁ aññamaññassa uttarimanussadhammassa vaṇṇaṁ

footnote: 1 ma. kilameyyāmāti. 2 ma. vasissāma. evamuparipi.

page number: 209

bhāsissāma asuko bhikkhu paṭhamassa (pts. vin iv, 24) jhānassa lābhī asuko bhikkhu
dutiyassa jhānassa lābhī asuko bhikkhu tatiyassa jhānassa lābhī
asuko bhikkhu catutthassa jhānassa lābhī asuko bhikkhu sotāpanno
asuko bhikkhu sakadāgāmī asuko bhikkhu anāgāmī asuko bhikkhu
arahā asuko bhikkhu tevijjo asuko bhikkhu chaḷabhiññoti
evante amhākaṁ dātuṁ maññissanti evaṁ mayaṁ samaggā
sammodamānā avivadamānā phāsukaṁ vassaṁ vaseyyāma na ca piṇḍakena
kilamissāmāti esoyeva kho āvuso seyyo yo amhākaṁ
gihīnaṁ aññamaññassa uttarimanussadhammassa vaṇṇo bhāsitoti.
athakho te bhikkhū gihīnaṁ aññamaññassa uttarimanussadhammassa
vaṇṇaṁ bhāsiṁsu asuko bhikkhu paṭhamassa jhānassa lābhī .pe.
asuko bhikkhu chaḷabhiññoti. athakho te manussā lābhā vata
no suladdhaṁ vata no yesaṁ no evarūpā bhikkhū vassaṁ upagatā
na vata no ito pubbe evarūpā bhikkhū vassaṁ upagatā yathāyime 1-
bhikkhū sīlavanto kalyāṇadhammāti. te na tādisāni bhojanāni
attanā bhuñjanti mātāpitūnaṁ denti puttadārassa denti dāsa-
kammakaraporisassa denti mittāmaccānaṁ denti ñātisālohitānaṁ
denti yādisāni bhikkhūnaṁ denti na tādisāni khādanīyāni sāyanīyāni
pānāni attanā pivanti mātāpitūnaṁ denti puttadārassa denti
dāsakammakaraporisassa denti mittāmaccānaṁ denti ñātisālohitānaṁ

footnote: 1 ma. yathayime.

page number: 210

denti yādisāni bhikkhūnaṁ denti. athakho te bhikkhū vaṇṇavanto 1-
ahesuṁ pīnindriyā pasannamukhavaṇṇā vippasannacchavivaṇṇā.

[305] āciṇṇaṁ kho panetaṁ vassaṁ vutthānaṁ bhikkhūnaṁ bhagavantaṁ
dassanāya upasaṅkamituṁ. athakho te bhikkhū vassaṁ vutthā temāsaccayena
senāsanaṁ saṁsāmetvā pattacīvaramādāya yena vesālī tenupasaṅkamiṁsu 2-
anupubbena yena vesālī mahāvanaṁ kūṭāgārasālā yena bhagavā
tenupaṅkamiṁsu upasaṅkamitvā bhagavantaṁ abhivādetvā ekamantaṁ
nisīdiṁsu. tena kho pana samayena disāsu vassaṁ vutthā bhikkhū kisā
honti lūkhā dubbaṇṇā uppaṇḍuppaṇḍukajātā dhamanisanthatagattā.
vaggumudātīriyā pana bhikkhū vaṇṇavanto honti pīnindriyā
pasannamukhavaṇṇā vippasannacchavivaṇṇā. āciṇṇaṁ kho panetaṁ
buddhānaṁ bhagavantānaṁ āgantukehi bhikkhūhi saddhiṁ paṭisammodituṁ.
athakho bhagavā vaggumudātīriye bhikkhū etadavoca (pts. vin iv, 25) kacci bhikkhave
khamanīyaṁ kacci yāpanīyaṁ kacci samaggā sammodamānā avivadamānā
phāsukaṁ vassaṁ vasittha na ca piṇḍakena kilamitthāti. khamanīyaṁ bhagavā
yāpanīyaṁ bhagavā samaggā ca mayaṁ bhante sammodamānā avivadamānā
phāsukaṁ vassaṁ vasimhā na ca piṇḍakena kilamimhāti. jānantāpi
tathāgatā pucchanti jānantāpi na pucchanti kālaṁ viditvā pucchanti
kālaṁ viditvā na pucchanti atthasañhitaṁ tathāgatā pucchanti no
anatthasañhitaṁ anatthasañhite setughāto tathāgatānaṁ. dvīhākārehi

footnote: 1 ma. vaṇṇavā. evamuparipi. 2 ma. tena pakkamiṁsu.

page number: 211

buddhā bhagavanto bhikkhū paṭipucchanti dhammaṁ vā desessāma
sāvakānaṁ vā sikkhāpadaṁ paññāpessāmāti. athakho bhagavā vaggu
mudātīriye bhikkhū etadavoca yathākathaṁ pana tumhe bhikkhave samaggā
sammodamānā avivadamānā phāsukaṁ vassaṁ vasittha na ca piṇḍakena
kilamitthāti. athakho te bhikkhū bhagavato etamatthaṁ ārocesuṁ.
kacci pana vo bhikkhave bhūtanti. bhūtaṁ bhagavāti. vigarahi buddho
bhagavā kathaṁ hi nāma tumhe bhikkhave udarassa kāraṇā gihīnaṁ aññamaññassa
uttarimanussadhammassa vaṇṇaṁ bhāsissatha netaṁ bhikkhave
appasannānaṁ vā pasādāya .pe. evañca pana bhikkhave imaṁ
sikkhāpadaṁ uddiseyyātha yo pana bhikkhu anupasampannassa uttarimanussadhammaṁ
āroceyya bhūtasmiṁ pācittiyanti.

[306] yo panāti yādiso .pe. bhikkhūti .pe. ayaṁ
imasmiṁ atthe adhippeto bhikkhūti. anupasampanno nāma bhikkhuñca
bhikkhuniñca ṭhapetvā avaseso anupasampanno nāma.

[307] uttarimanussadhammo nāma jhānaṁ vimokkho samādhi
samāpatti ñāṇadassanaṁ maggabhāvanā phalasacchikiriyā kilesappahānaṁ
vinīvaraṇatā cittassa suññāgāre abhirati.

[308] jhānanti paṭhamaṁ jhānaṁ dutiyaṁ jhānaṁ tatiyaṁ jhānaṁ catutthaṁ
jhānaṁ. vimokkhoti suññato vimokkho animitto vimokkho
appaṇihito vimokkho. samādhīti suññato samādhi animitto samādhi

page number: 212

appaṇihito samādhi. samāpattīti suññatā samāpatti animittā
samāpatti appaṇihitā samāpatti. (pts. vin iv, 26) Ñāṇanti 1- tisso vijjā.
maggabhāvanāti cattāro satipaṭṭhānā cattāro sammappadhānā
cattāro iddhipādā pañcindriyāni pañca balāni satta bojjhaṅgā
ariyo aṭṭhaṅgiko maggo. phalasacchikiriyāti sotāpattiphalassa
sacchikiriyā sakadāgāmiphalassa sacchikiriyā anāgāmiphalassa sacchikiriyā
arahattaphalassa sacchikiriyā. kilesappahānanti rāgassa pahānaṁ
dosassa pahānaṁ mohassa pahānaṁ. vinīvaraṇatā cittassāti rāgā
cittassa 2- vinīvaraṇatā dosā cittassa 3- vinīvaraṇatā mohā cittassa 4-
vinīvaraṇatā. suññāgāre abhiratīti paṭhamena jhānena suññāgāre
abhirati dutiyena jhānena suññāgāre abhirati tatiyena jhānena
suññāgāre abhirati catutthena jhānena suññāgāre abhirati.

[309] āroceyyāti anupasampannassa paṭhamaṁ jhānaṁ samāpajjinti
bhaṇantassa āpatti pācittiyassa. āroceyyāti anupasampannassa
paṭhamaṁ jhānaṁ samāpajjāmīti bhaṇantassa āpatti pācittiyassa.
āroceyyāti anupasampannassa paṭhamaṁ jhānaṁ samāpannoti
bhaṇantassa āpatti pācittiyassa. āroceyyāti anupasampannassa
paṭhamassa jhānassa lābhimhīti bhaṇantassa āpatti pācittiyassa.
āroceyyāti anupasampannassa paṭhamassa jhānassa vasimhīti bhaṇantassa
āpatti pācittiyassa. āroceyyāti anupasampannassa

footnote: 1 ma. ñāṇadassananti. 2-3-4 ma. cittaṁ.

page number: 213

paṭhamaṁ jhānaṁ sacchikataṁ mayāti bhaṇantassa āpatti pācittiyassa.

[310] āroceyyāti anupasampannassa dutiyaṁ jhānaṁ tatiyaṁ
jhānaṁ catutthaṁ jhānaṁ samāpajjiṁ samāpajjāmi samāpanno catutthassa
jhānassa lābhimhi vasimhi catutthaṁ jhānaṁ sacchikataṁ mayāti bhaṇantassa
āpatti pācittiyassa.

[311] āroceyyāti anupasampannassa suññataṁ vimokkhaṁ
animittaṁ vimokkhaṁ appaṇihitaṁ vimokkhaṁ suññataṁ samādhiṁ animittaṁ
samādhiṁ appaṇihitaṁ samādhiṁ samāpajjiṁ samāpajjāmi samāpanno
appaṇihitassa samādhissa lābhimhi vasimhi appaṇihito samādhi
sacchikato mayāti bhaṇantassa āpatti pācittiyassa.

[312] āroceyyāti anupasampannassa suññataṁ samāpattiṁ
animittaṁ samāpattiṁ appaṇihitaṁ samāpattiṁ samāpajjiṁ samāpajjāmi
samāpanno appaṇihitāya samāpattiyā lābhimhi vasimhi appaṇihitā
samāpatti sacchikatā mayāti bhaṇantassa āpatti pācittiyassa.

[313] āroceyyāti anupasampannassa tisso vijjā samāpajjiṁ
samāpajjāmi samāpanno tissannaṁ vijjānaṁ lābhimhi vasimhi
tisso vijjā sacchikatā mayāti bhaṇantassa āpatti pācittiyassa.

[314] āroceyyāti anupasampannassa cattāro (pts. vin iv, 27) satipaṭṭhāne
cattāro sammappadhāne cattāro iddhipāde samāpajjiṁ samāpajjāmi
samāpanno catunnaṁ iddhipādānaṁ lābhimhi vasimhi cattāro

page number: 214

iddhipādā sacchikatā mayāti bhaṇantassa āpatti pācittiyassa.

[315] āroceyyāti anupasampannassa pañcindriyāni pañca
balāni samāpajjiṁ samāpajjāmi samāpanno pañcannaṁ balānaṁ
lābhimhi vasimhi pañca balāni sacchikatāni mayāti bhaṇantassa
āpatti pācittiyassa.

[316] āroceyyāti anupasampannassa satta bojjhaṅge
samāpajjiṁ samāpajjāmi samāpanno sattannaṁ bojjhaṅgānaṁ lābhimhi
vasimhi satta bojjhaṅgā sacchikatā mayāti bhaṇantassa āpatti
pācittiyassa.

[317] āroceyyāti anupasampannassa ariyaṁ aṭṭhaṅgikaṁ maggaṁ
samāpajjiṁ samāpajjāmi samāpanno ariyassa aṭṭhaṅgikassa maggassa
lābhimhi vasimhi ariyo aṭṭhaṅgiko maggo sacchikato mayāti
bhaṇantassa āpatti pācittiyassa.

[318] āroceyyāti anupasampannassa sotāpattiphalaṁ sakadāgāmiphalaṁ
anāgāmiphalaṁ arahattaphalaṁ 1- samāpajjiṁ samāpajjāmi samāpanno
arahattaphalassa lābhimhi vasimhi arahattaphalaṁ sacchikataṁ mayāti
bhaṇantassa āpatti pācittiyassa.

[319] āroceyyāti anupasampannassa rāgo me catto doso
me catto moho me catto vanto mutto pahīno paṭinissaṭṭho

footnote: 1 ma. yu. arahattaṁ. evamīdisesu padesu.

page number: 215

ukkheṭito samukkheṭitoti bhaṇantassa āpatti pācittiyassa.

[320] āroceyyāti anupasampannassa rāgā me cittaṁ vinīvaraṇaṁ
dosā me cittaṁ vinīvaraṇaṁ mohā me cittaṁ vinīvaraṇanti bhaṇantassa
āpatti pācittiyassa.

[321] āroceyyāti anupasampannassa suññāgāre paṭhamaṁ jhānaṁ
dutiyaṁ jhānaṁ tatiyaṁ jhānaṁ catutthaṁ jhānaṁ samāpajjiṁ samāpajjāmi
samāpanno suññāgāre catutthassa jhānassa lābhimhi vasimhi
suññāgāre catutthaṁ jhānaṁ sacchikataṁ mayāti bhaṇantassa āpatti
pācittiyassa.

[322] āroceyyāti anupasampannassa paṭhamañca jhānaṁ dutiyañca
jhānaṁ samāpajjiṁ samāpajjāmi samāpanno paṭhamassa ca jhānassa
dutiyassa ca jhānassa lābhimhi vasimhi paṭhamañca jhānaṁ dutiyañca
jhānaṁ sacchikataṁ mayāti bhaṇantassa āpatti pācittiyassa.
āroceyyāti anupasampannassa paṭhamañca jhānaṁ tatiyañca jhānaṁ
.pe. paṭhamañca jhānaṁ catutthañca jhānaṁ samāpajjiṁ samāpajjāmi
samāpanno paṭhamassa ca jhānassa catutthassa ca jhānassa lābhimhi
vasimhi paṭhamañca jhānaṁ catutthañca jhānaṁ sacchikataṁ mayāti
bhaṇantassa āpatti pācittiyassa.

[323] āroceyyāti anupasampannassa paṭhamañca jhānaṁ
suññatañca vimokkhaṁ animittañca vimokkhaṁ appaṇihitañca vimokkhaṁ

page number: 216

suññatañca samādhiṁ animittañca samādhiṁ appaṇihitañca samādhiṁ
samāpajjiṁ samāpajjāmi samāpanno paṭhamassa ca jhānassa
appaṇihitassa ca samādhissa lābhimhi vasimhi paṭhamañca jhānaṁ
appaṇihito ca samādhi sacchikato mayāti bhaṇantassa āpatti
pācittiyassa.

[324] āroceyyāti anupasampannassa paṭhamañca jhānaṁ
suññatañca samāpattiṁ animittañca samāpattiṁ appaṇihitañca
samāpattiṁ samāpajjiṁ samāpajjāmi samāpanno paṭhamassa ca
jhānassa appaṇihitāya ca samāpattiyā lābhimhi vasimhi paṭhamañca
jhānaṁ appaṇihitā ca samāpatti sacchikatā mayāti bhaṇantassa
āpatti pācittiyassa.

[325] āroceyyāti anupasampannassa paṭhamañca jhānaṁ tisso
ca vijjā samāpajjiṁ samāpajjāmi samāpanno paṭhamassa ca jhānassa
tissannañca vijjānaṁ lābhimhi vasimhi paṭhamañca jhānaṁ tisso
ca vijjā sacchikatā mayāti bhaṇantassa āpatti pācittiyassa.

[326] āroceyyāti anupasampannassa paṭhamañca (pts. vin iv, 28) jhānaṁ
cattāro ca satipaṭṭhāne cattāro ca sammappadhāne cattāro ca
iddhipāde samāpajjiṁ samāpajjāmi samāpanno paṭhamassa ca jhānassa
catunnañca iddhipādānaṁ lābhimhi vasimhi paṭhamañca jhānaṁ cattāro
ca iddhipādā sacchikatā mayāti bhaṇantassa āpatti pācittiyassa.

page number: 217

[327] āroceyyāti anupasampannassa paṭhamañca jhānaṁ pañca
ca indriyāni pañca ca balāni samāpajjiṁ samāpajjāmi samāpanno
paṭhamassa ca jhānassa pañcannañca balānaṁ lābhimhi vasimhi
paṭhamañca jhānaṁ pañca ca balāni sacchikatāni mayāti bhaṇantassa
āpatti pācittiyassa.

[328] āroceyyāti anupasampannassa paṭhamañca jhānaṁ satta
ca bojjhaṅge samāpajjiṁ samāpajjāmi samāpanno paṭhamassa ca
jhānassa sattannañca bojjhaṅgānaṁ lābhimhi vasimhi paṭhamañca
jhānaṁ satta ca bojjhaṅgā sacchikatā mayāti bhaṇantassa āpatti
pācittiyassa.

[329] āroceyyāti anupasampannassa paṭhamañca jhānaṁ
ariyañca aṭṭhaṅgikaṁ maggaṁ samāpajjiṁ samāpajjāmi samāpanno
paṭhamassa ca jhānassa ariyassa ca aṭṭhaṅgikassa maggassa lābhimhi
vasimhi paṭhamañca jhānaṁ ariyo ca aṭṭhaṅgiko maggo sacchikato
mayāti bhaṇantassa āpatti pācittiyassa.

[330] āroceyyāti anupasampannassa paṭhamañca jhānaṁ sotāpattiphalañca
sakadāgāmiphalañca anāgāmiphalañca arahattaphalañca
samāpajjiṁ samāpajjāmi samāpanno paṭhamassa ca jhānassa arahattaphalassa
ca lābhimhi vasimhi paṭhamañca jhānaṁ arahattaphalañca
sacchikataṁ mayāti bhaṇantassa āpatti pācittiyassa.

page number: 218

[331] āroceyyāti anupasampannassa paṭhamañca jhānaṁ samāpajjiṁ
samāpajjāmi samāpanno rāgo ca me catto doso ca me
catto moho ca me catto vanto mutto pahīno paṭinissaṭṭho
ukkheṭito samukkheṭitoti bhaṇantassa āpatti pācittiyassa.

[332] āroceyyāti anupasampannassa paṭhamañca jhānaṁ samāpajjiṁ
samāpajjāmi samāpanno rāgā ca me cittaṁ vinīvaraṇaṁ
dosā ca me cittaṁ vinīvaraṇaṁ mohā ca me cittaṁ vinīvaraṇanti
bhaṇantassa āpatti pācittiyassa.

[333] āroceyyāti anupasampannassa dutiyañca jhānaṁ tatiyañca
jhānaṁ .pe. dutiyañca jhānaṁ catutthañca jhānaṁ samāpajjiṁ
samāpajjāmi samāpanno dutiyassa ca jhānassa catutthassa ca
jhānassa lābhimhi vasimhi dutiyañca jhānaṁ catutthañca jhānaṁ
sacchikataṁ mayāti bhaṇantassa āpatti pācittiyassa. āroceyyāti
anupasampannassa dutiyañca jhānaṁ .pe. mohā ca me cittaṁ
vinīvaraṇanti bhaṇantassa āpatti pācittiyassa. āroceyyāti
anupasampannassa dutiyañca jhānaṁ paṭhamañca jhānaṁ samāpajjiṁ
samāpajjāmi samāpanno dutiyassa ca jhānassa paṭhamassa ca
jhānassa lābhimhi vasimhi dutiyañca jhānaṁ paṭhamañca jhānaṁ
sacchikataṁ mayāti bhaṇantassa āpatti pācittiyassa .pe.
āroceyyāti anupasampannassa mohā ca me cittaṁ vinīvaraṇaṁ paṭhamañca

page number: 219

jhānaṁ samāpajjiṁ samāpajjāmi samāpanno mohā ca me cittaṁ
vinīvaraṇaṁ paṭhamassa ca jhānassa lābhimhi vasimhi mohā ca
me cittaṁ vinīvaraṇaṁ paṭhamañca jhānaṁ sacchikataṁ mayāti bhaṇantassa
āpatti pācittiyassa .pe. āroceyyāti anupasampannassa
mohā ca me cittaṁ vinīvaraṇaṁ dosā ca me cittaṁ vinīvaraṇanti
bhaṇantassa āpatti pācittiyassa.

[334] āroceyyāti anupasampannassa paṭhamañca jhānaṁ
dutiyañca jhānaṁ tatiyañca jhānaṁ catutthañca jhānaṁ suññatañca
vimokkhaṁ animittañca vimokkhaṁ appaṇihitañca vimokkhaṁ suññatañca
samādhiṁ animittañca samādhiṁ appaṇihitañca samādhiṁ suññatañca
samāpattiṁ animittañca samāpattiṁ appaṇihitañca samāpattiṁ tisso
ca vijjā cattāro ca satipaṭṭhāne cattāro ca sammappadhāne
cattāro ca iddhipāde pañca ca indriyāni pañca ca balāni
satta ca bojjhaṅge ariyañca aṭṭhaṅgikaṁ maggaṁ (pts. vin iv, 29) sotāpattiphalañca
sakadāgāmiphalañca anāgāmiphalañca arahattaphalañca samāpajjiṁ .pe.
rāgo ca me catto doso ca me catto moho ca me catto
vanto mutto pahīno paṭinissaṭṭho ukkheṭito samukkheṭito rāgā
ca me cittaṁ vinīvaraṇaṁ dosā ca me cittaṁ vinīvaraṇaṁ mohā ca
me cittaṁ vinīvaraṇanti bhaṇantassa āpatti pācittiyassa.

[335] āroceyyāti anupasampannassa paṭhamaṁ jhānaṁ

page number: 220

samāpajjinti vattukāmo dutiyaṁ jhānaṁ samāpajjinti bhaṇantassa
paṭivijānantassa āpatti pācittiyassa nappaṭivijānantassa āpatti
dukkaṭassa. āroceyyāti anupasampannassa paṭhamaṁ jhānaṁ samāpajjinti
vattukāmo tatiyaṁ jhānaṁ catutthaṁ jhānaṁ suññataṁ
vimokkhaṁ animittaṁ vimokkhaṁ appaṇihitaṁ vimokkhaṁ suññataṁ samādhiṁ
animittaṁ samādhiṁ appaṇihitaṁ samādhiṁ suññataṁ samāpattiṁ animittaṁ
samāpattiṁ appaṇihitaṁ samāpattiṁ tisso vijjā cattāro satipaṭṭhāne
cattāro sammappadhāne cattāro iddhipāde pañcindriyāni
pañca balāni satta bojjhaṅge ariyaṁ aṭṭhaṅgikaṁ maggaṁ sotāpattiphalaṁ
sakadāgāmiphalaṁ anāgāmiphalaṁ arahattaphalaṁ samāpajjiṁ rāgo
me catto doso me catto moho me catto vanto
mutto pahīno paṭinissaṭṭho ukkheṭito samukkheṭito rāgā me
cittaṁ vinīvaraṇaṁ dosā me cittaṁ vinīvaraṇaṁ mohā me cittaṁ
vinīvaraṇanti bhaṇantassa paṭivijānantassa āpatti pācittiyassa
nappaṭivijānantassa āpatti dukkaṭassa.

[336] āroceyyāti anupasampannassa dutiyaṁ jhānaṁ samāpajjinti
vattukāmo .pe. mohā me cittaṁ vinīvaraṇanti
bhaṇantassa paṭivijānantassa āpatti pācittiyassa nappaṭivijānantassa
āpatti dukkaṭassa. āroceyyāti anupasampannassa
dutiyaṁ jhānaṁ samāpajjinti vattukāmo paṭhamaṁ jhānaṁ samāpajjinti

page number: 221

bhaṇantassa paṭivijānantassa āpatti pācittiyassa nappaṭivijānantassa
āpatti dukkaṭassa .pe. āroceyyāti anupasampannassa
mohā me cittaṁ vinīvaraṇanti vattukāmo paṭhamaṁ jhānaṁ
samāpajjinti bhaṇantassa paṭivijānantassa āpatti pācittiyassa
nappaṭivijānantassa āpatti dukkaṭassa .pe. āroceyyāti
anupasampannassa mohā me cittaṁ vinīvaraṇanti vattukāmo dosā
me cittaṁ vinīvaraṇanti bhaṇantassa paṭivijānantassa āpatti
pācittiyassa nappaṭivijānantassa āpatti dukkaṭassa. āroceyyāti
anupasampannassa paṭhamañca jhānaṁ dutiyañca jhānaṁ tatiyañca
jhānaṁ catutthañca jhānaṁ .pe. dosā me cittaṁ vinīvaraṇanti
vattukāmo mohā me cittaṁ vinīvaraṇanti bhaṇantassa
paṭivijānantassa āpatti pācittiyassa nappaṭivijānantassa
āpatti dukkaṭassa.

[337] āroceyyāti anupasampannassa dutiyañca jhānaṁ tatiyañca
jhānaṁ catutthañca jhānaṁ .pe. mohā ca me cittaṁ vinīvaraṇanti
vattukāmo paṭhamaṁ jhānaṁ samāpajjinti bhaṇantassa paṭivijānantassa
āpatti pācittiyassa nappaṭivijānantassa āpatti dukkaṭassa.

[338] āroceyyāti anupasampannassa yo te vihāre vasi
so bhikkhu paṭhamaṁ jhānaṁ samāpajji samāpajjati samāpanno so

page number: 222

bhikkhu paṭhamassa jhānassa lābhī vasī tena bhikkhunā paṭhamaṁ jhānaṁ
sacchikatanti bhaṇantassa āpatti dukkaṭassa. āroceyyāti
anupasampannassa yo te vihāre vasi so bhikkhu dutiyaṁ jhānaṁ
tatiyaṁ jhānaṁ catutthaṁ jhānaṁ samāpajji samāpajjati samāpanno so
bhikkhu catutthassa jhānassa lābhī vasī tena bhikkhunā catutthaṁ
jhānaṁ sacchikatanti bhaṇantassa āpatti dukkaṭassa. āroceyyāti
anupasampannassa yo te vihāre vasi so bhikkhu suññataṁ
vimokkhaṁ animittaṁ vimokkhaṁ appaṇihitaṁ vimokkhaṁ suññataṁ samādhiṁ
animittaṁ samādhiṁ appaṇihitaṁ samādhiṁ samāpajji samāpajjati samāpanno
so bhikkhu appaṇihitassa samādhissa lābhī vasī tena bhikkhunā
appaṇihito samādhi sacchikatoti bhaṇantassa āpatti dukkaṭassa.
āroceyyāti anupasampannassa yo te vihāre vasi so bhikkhu
suññataṁ samāpattiṁ animittaṁ samāpattiṁ appaṇihitaṁ samāpattiṁ
tisso vijjā cattāro satipaṭṭhāne cattāro sammappadhāne
cattāro iddhipāde pañcindriyāni pañca balāni satta bojjhaṅge
ariyaṁ aṭṭhaṅgikaṁ maggaṁ sotāpattiphalaṁ sakadāgāmiphalaṁ anāgāmiphalaṁ
arahattaphalaṁ samāpajji .pe. tassa bhikkhuno rāgo catto doso
catto (pts. vin iv, 30) moho catto vanto mutto pahīno paṭinissaṭṭho ukkheṭito
samukkheṭito tassa bhikkhuno rāgā cittaṁ vinīvaraṇaṁ dosā cittaṁ
vinīvaraṇaṁ mohā cittaṁ vinīvaraṇanti bhaṇantassa āpatti dukkaṭassa.

page number: 223

āroceyyāti anupasampannassa yo te vihāre vasi so bhikkhu
suññāgāre paṭhamaṁ jhānaṁ dutiyaṁ jhānaṁ tatiyaṁ jhānaṁ catutthaṁ jhānaṁ
samāpajji samāpajjati samāpanno so bhikkhu suññāgāre catutthassa
jhānassa lābhī vasī tena bhikkhunā suññāgāre catutthaṁ jhānaṁ
sacchikatanti bhaṇantassa āpatti dukkaṭassa. āroceyyāti anupasampannassa
yo te vihāraṁ paribhuñji yo te cīvaraṁ paribhuñji
yo te piṇḍapātaṁ paribhuñji yo te senāsanaṁ paribhuñji yo
te gilānapaccayabhesajjaparikkhāraṁ paribhuñji so bhikkhu suññāgāre
catutthaṁ jhānaṁ samāpajji samāpajjati samāpanno so bhikkhu
suññāgāre catutthassa jhānassa lābhī vasī tena bhikkhunā suññāgāre
catutthaṁ jhānaṁ sacchikatanti bhaṇantassa āpatti dukkaṭassa.

[339] āroceyyāti anupasampannassa yena te vihāro
paribhutto yena te cīvaraṁ paribhuttaṁ yena te piṇḍapāto
paribhutto yena te senāsanaṁ paribhuttaṁ yena te gilānapaccayabhesajjaparikkhāro
paribhutto so bhikkhu suññāgāre catutthaṁ jhānaṁ
samāpajji samāpajjati samāpanno so bhikkhu suññāgāre catutthassa
jhānassa lābhī vasī tena bhikkhunā suññāgāre catutthaṁ jhānaṁ
sacchikatanti bhaṇantassa āpatti dukkaṭassa.

[340] āroceyyāti anupasampannassa yaṁ tvaṁ āgamma
vihāraṁ adāsi cīvaraṁ piṇḍapātaṁ senāsanaṁ gilānapaccayabhesajjaparikkhāraṁ

page number: 224

adāsi so bhikkhu suññāgāre catutthaṁ jhānaṁ samāpajji
.pe. tena bhikkhunā suññāgāre catutthaṁ jhānaṁ sacchikatanti
bhaṇantassa āpatti dukkaṭassa.

[341] anāpatti upasampannassa bhūtaṁ ārocesi ādikammikassāti.
aṭṭhamasikkhāpadaṁ niṭṭhitaṁ.
--------

page number: 225

navamasikkhāpadaṁ

[342] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
upanando sakyaputto chabbaggiyehi bhikkhūhi saddhiṁ bhaṇḍanakato
hoti. so sañcetanikaṁ sukkavisaṭṭhiṁ āpattiṁ 1- āpajjitvā saṅghaṁ
tassā āpattiyā parivāsaṁ yāci. tassa saṅgho tassā āpattiyā
parivāsaṁ adāsi. tena kho pana samayena sāvatthiyaṁ aññatarassa
pūgassa saṅghabhattaṁ hoti. so parivasanto bhattagge āsanapariyante
nisīdi. chabbaggiyā bhikkhū te upāsake etadavocuṁ
eso āvuso āyasmā upanando sakyaputto tumhākaṁ sambhāvito
kulūpako yeneva hatthena saddhādeyyaṁ bhuñjati teneva hatthena
upakkamitvā asuciṁ moceti so sañcetanikaṁ (pts. vin iv, 31) sukkavisaṭṭhiṁ āpattiṁ
āpajjitvā saṅghaṁ tassā āpattiyā parivāsaṁ yāci tassa saṅgho
tassā āpattiyā parivāsaṁ adāsi so parivasanto āsanapariyante
nisinnoti. ye te bhikkhū appicchā .pe. te ujjhāyanti
khīyanti vipācenti kathaṁ hi nāma chabbaggiyā bhikkhū bhikkhussa
duṭṭhullaṁ āpattiṁ anupasampannassa ārocessantīti. athakho te
bhikkhū bhagavato etamatthaṁ ārocesuṁ .pe. saccaṁ kira tumhe
bhikkhave bhikkhussa duṭṭhullaṁ āpattiṁ anupasampannassa ārocethāti.

footnote: 1 yu. sukkavisaṭṭhiāpattiṁ.

page number: 226

saccaṁ bhagavāti. vigarahi buddho bhagavā kathaṁ hi nāma tumhe
moghapurisā bhikkhussa duṭṭhullaṁ āpattiṁ anupasampannassa ārocessatha
netaṁ moghapurisā appasannānaṁ vā pasādāya .pe. evañca pana
bhikkhave imaṁ sikkhāpadaṁ uddiseyyātha yo pana bhikkhu bhikkhussa
duṭṭhullaṁ āpattiṁ anupasampannassa āroceyya aññatra
bhikkhusammatiyā pācittiyanti.

[343] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. bhikkhussāti aññassa bhikkhussa.
duṭṭhullā nāma āpatti cattāri ca pārājikāni terasa ca
saṅghādisesā. anupasampanno nāma bhikkhuñca bhikkhuniñca ṭhapetvā
avaseso anupasampanno nāma. āroceyyāti āroceti 1- itthiyā
vā purisassa vā gahaṭṭhassa vā pabbajitassa vā. aññatra
bhikkhusammatiyāti ṭhapetvā bhikkhusammatiṁ.

[344] atthi bhikkhusammati āpattipariyantā na kulapariyantā
atthi bhikkhusammati kulapariyantā na āpattipariyantā atthi
bhikkhusammati āpattipariyantā ca kulapariyantā ca atthi bhikkhusammati
neva āpattipariyantā na kulapariyantā. āpattipariyantā nāma
āpattiyo pariggahitāyo honti ettakāhi āpattīhi
ārocetabboti. kulapariyantā nāma kulāni pariggahitāni honti ettakesu
kulesu ārocetabboti. āpattipariyantā ca kulapariyantā ca nāma

footnote: 1 ma. āroceyya.

page number: 227

āpattiyo ca pariggahitāyo honti kulāni ca pariggahitāni honti
ettakāhi āpattīhi ettakesu kulesu ārocetabboti. neva
āpattipariyantā na kulapariyantā nāma āpattiyo ca apariggahitāyo
honti kulāni ca apariggahitāni honti ettakāhi āpattīhi
ettakesu kulesu ārocetabboti.

[345] āpattipariyante yā āpattiyo pariggahitāyo honti
tā āpattiyo ṭhapetvā aññāhi āpattīhi āroceti āpatti
pācittiyassa. kulapariyante yāni kulāni pariggahitāni honti
tāni kulāni ṭhapetvā aññesu kulesu āroceti āpatti
pācittiyassa. āpattipariyante ca kulapariyante ca yā āpattiyo
pariggahitāyo honti tā āpattiyo ṭhapetvā yāni kulāni
pariggahitāni (pts. vin iv, 32) honti tāni kulāni ṭhapetvā aññāhi āpattīhi
aññesu kulesu āroceti āpatti pācittiyassa. neva
āpattipariyante na kulapariyante anāpatti.

[346] duṭṭhullāya āpattiyā duṭṭhullāpattisaññī anupasampannassa
āroceti aññatra bhikkhusammatiyā āpatti pācittiyassa.
duṭṭhullāya āpattiyā vematiko anupasampannassa āroceti aññatra
bhikkhusammatiyā āpatti pācittiyassa. duṭṭhullāya āpattiyā
aduṭṭhullāpattisaññī anupasampannassa āroceti aññatra
bhikkhusammatiyā āpatti pācittiyassa.

page number: 228

[347] aduṭṭhullaṁ āpattiṁ āroceti āpatti dukkaṭassa.
anupasampannassa duṭṭhullaṁ vā aduṭṭhullaṁ vā ajjhācāraṁ āroceti
āpatti dukkaṭassa. aduṭṭhullāya āpattiyā duṭṭhullāpattisaññī
āpatti dukkaṭassa. aduṭṭhullāya āpattiyā vematiko āpatti
dukkaṭassa. aduṭṭhullāya āpattiyā aduṭṭhullāpattisaññī āpatti
dukkaṭassa.

[348] anāpatti vatthuṁ āroceti no āpattiṁ āpattiṁ
āroceti no vatthuṁ bhikkhusammatiyā ummattakassa ādikammikassāti.
navamasikkhāpadaṁ niṭṭhitaṁ.
-------

page number: 229

dasamasikkhāpadaṁ

[349] tena samayena buddho bhagavā āḷaviyaṁ viharati aggāḷave
cetiye. tena kho pana samayena āḷavikā 1- bhikkhū navakammaṁ karontā
paṭhaviṁ khaṇantipi khaṇāpentipi. manussā ujjhāyanti khīyanti vipācenti
kathaṁ hi nāma samaṇā sakyaputtiyā paṭhaviṁ khaṇissantipi khaṇāpessantipi
ekindriyaṁ samaṇā sakyaputtiyā jīvaṁ viheṭhentīti. assosuṁ kho
bhikkhū tesaṁ manussānaṁ ujjhāyantānaṁ khīyantānaṁ vipācentānaṁ.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma āḷavikā 2- bhikkhū paṭhaviṁ khaṇissantipi khaṇāpessantipīti.
athakho te bhikkhū bhagavato etamatthaṁ ārocesuṁ .pe. saccaṁ
kira tumhe bhikkhave paṭhaviṁ khaṇathapi khaṇāpethapīti. saccaṁ bhagavāti.
vigarahi buddho bhagavā kathaṁ hi nāma tumhe moghapurisā paṭhaviṁ
khaṇissathapi khaṇāpessathapi jīvasaññino hi moghapurisā (pts. vin iv, 33) manussā
paṭhaviyā netaṁ moghapurisā appasannānaṁ vā pasādāya pasannānaṁ
vā bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha yo pana bhikkhu paṭhaviṁ khaṇeyya vā khaṇāpeyya vā
pācittiyanti.

[350] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. paṭhavī nāma dve

footnote: 1-2 ma. āḷavakā.

page number: 230

paṭhaviyo jātā ca paṭhavī ajātā ca paṭhavī. jātā nāma paṭhavī
suddhapaṁsu suddhamattikā appapāsāṇā appasakkharā appakaṭhalā
appamarumbā appabālikā yebhuyyena paṁsu 1- yebhuyyena mattikā
adaḍḍhāpi vuccati jātā paṭhavī. yopi paṁsupuñjo vā mattikāpuñjo
vā atirekacātumāsaṁ ovaṭṭho ayampi vuccati jātā
paṭhavī. ajātā nāma paṭhavī suddhapāsāṇā suddhasakkharā suddhakaṭhalā
suddhamarumbā suddhabālikā appapaṁsu appamattikā yebhuyyena
pāsāṇā yebhuyyena sakkharā yebhuyyena kaṭhalā yebhuyyena marumbā
yebhuyyena bālikā 2- daḍḍhāpi vuccati ajātā paṭhavī. yopi
paṁsupuñjo vā mattikāpuñjo vā ūnakacātumāsaṁ 3- ovaṭṭho ayampi
vuccati ajātā paṭhavī.

[351] khaṇeyyāti sayaṁ khaṇati āpatti pācittiyassa.
khaṇāpeyyāti aññaṁ khaṇāpeti āpatti pācittiyassa. sakiṁ
āṇatto bahukaṁpi khaṇati āpatti pācittiyassa.

[352] paṭhaviyā paṭhavīsaññī khaṇati vā khaṇāpeti vā bhindati
vā bhedāpeti vā dahati vā dahāpeti vā āpatti pācittiyassa.
paṭhaviyā vematiko khaṇati vā khaṇāpeti vā bhindati vā bhedāpeti
vā dahati vā dahāpeti vā āpatti dukkaṭassa. paṭhaviyā
apaṭhavīsaññī khaṇati vā khaṇāpeti vā bhindati vā bhedāpeti vā

footnote: 1 ma. paṁsukā. 2 ma. vālikā. 3 ma. yu. omakacātumāsaṁ.

page number: 231

dahati vā dahāpeti vā anāpatti. apaṭhaviyā paṭhavīsaññī
āpatti dukkaṭassa. apaṭhaviyā vematiko āpatti dukkaṭassa.
apaṭhaviyā apaṭhavīsaññī anāpatti.

[353] anāpatti imaṁ jāna imaṁ dehi imaṁ āhara
iminā attho imaṁ kappiyaṁ karohīti bhaṇati asañcicca asatiyā
ajānantassa ummattakassa ādikammikassāti.
dasamasikkhāpadaṁ niṭṭhitaṁ 1-.
musāvādavaggo paṭhamo 2-.
-------
tassuddānaṁ.
musāomasapesuññaṁ padaseyyāya ve duve
aññatra viññunā bhūtā duṭṭhullāpatti khaṇanāti.
-------

footnote: 1 ma. pathavīkhaṇanasikkhāpadaṁ niṭṭhitaṁ dasamaṁ. 2 ma. musāvādavaggo niṭṭhito paṭhamo.
footnote: yu. paṭhamo vaggo.

page number: 232

bhūtagāmavaggassa paṭhamasikkhāpadaṁ

[354] (pts. vin iv, 34) tena samayena buddho bhagavā āḷaviyaṁ viharati aggāḷave
cetiye. tena kho pana samayena āḷavikā bhikkhū navakammaṁ karontā
rukkhaṁ chindantipi chedāpentipi. aññataropi āḷaviko bhikkhu rukkhaṁ
chindati. tasmiṁ rukkhe adhivatthā devatā taṁ bhikkhuṁ etadavoca
mā bhante attano bhavanaṁ kattukāmo mayhaṁ bhavanaṁ chindāti 1-. so
bhikkhu anādiyanto chindiyeva tassā ca devatāya dārakassa bāhuṁ
ākoṭesi. athakho tassā devatāya etadahosi yannūnāhaṁ imaṁ
bhikkhuṁ idheva jīvitā voropeyyanti. athakho tassā devatāya
etadahosi na kho panetaṁ 2- paṭirūpaṁ yāhaṁ imaṁ bhikkhuṁ idheva
jīvitā voropeyyaṁ yannūnāhaṁ bhagavato etamatthaṁ āroceyyanti.
athakho sā devatā yena bhagavā tenupasaṅkami upasaṅkamitvā
bhagavato etamatthaṁ ārocesi. sādhu sādhu devate sādhu kho tvaṁ
devate taṁ bhikkhuṁ na jīvitā voropesi sacajja tvaṁ devate
taṁ bhikkhuṁ jīvitā voropeyyāsi bahuṁ ca tvaṁ devate apuññaṁ
pasaveyyāsi gaccha tvaṁ devate amukasmiṁ okāse rukkho vivitto
tasmiṁ upagacchāti. manussā ujjhāyanti khīyanti vipācenti kathaṁ
hi nāma samaṇā sakyaputtiyā rukkhaṁ chindissantipi chedāpessantipi

footnote: 1 ma. yu. chindīti. 2 ma. yu. metaṁ.

page number: 233

ekindriyaṁ samaṇā sakyaputtiyā jīvaṁ viheṭhentīti. assosuṁ kho
bhikkhū tesaṁ manussānaṁ ujjhāyantānaṁ khīyantānaṁ vipācentānaṁ.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma āḷavikā bhikkhū rukkhaṁ chindissantipi chedāpessantipīti.
athakho te bhikkhū bhagavato etamatthaṁ ārocesuṁ .pe. saccaṁ kira
tumhe bhikkhave rukkhaṁ chindathapi chedāpethapīti. saccaṁ bhagavāti.
vigarahi buddho bhagavā kathaṁ hi nāma tumhe moghapurisā rukkhaṁ
chindissathapi chedāpessathapi jīvasaññino hi moghapurisā manussā
rukkhasmiṁ netaṁ moghapurisā appasannānaṁ vā pasādāya pasannānaṁ
vā bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha bhūtagāmapātabyatāya pācittiyanti.

[355] bhūtagāmo nāma pañca bījajātāni mūlabījaṁ khandhabījaṁ
phaḷubījaṁ aggabījaṁ bījabījameva 1- pañcamaṁ. (pts. vin iv, 35) mūlabījaṁ nāma haḷiddaṁ 2-
siṅgaveraṁ vacaṁ 3- vacatthaṁ ativisaṁ 4- kaṭukarohiṇī usīraṁ bhaddamuttakaṁ yāni
vā panaññānipi atthi mūle jāyanti mūle sañjāyanti etaṁ
mūlabījaṁ nāma. khandhabījaṁ nāma assaṭṭho nigrodho pilakkho
udumbaro kacchako kapiṭhano yāni vā panaññānipi atthi khandhe
jāyanti khandhe sañjāyanti etaṁ khandhabījaṁ nāma. phaḷubījaṁ nāma
ucchu veḷu naḷo yāni vā panaññānipi atthi pabbe jāyanti

footnote: 1 yu. bījabījañceva. 2 ma. yu. baliddi. 3 ma. siṅgiveraṁ vacā. 4 ma. ativisā.

page number: 234

pabbe sañjāyanti etaṁ phaḷubījaṁ nāma. aggabījaṁ nāma ajjukaṁ
phaṇijjakaṁ hiriveraṁ yāni vā panaññānipi atthi agge jāyanti
agge sañjāyanti etaṁ aggabījaṁ nāma. bījabījaṁ nāma pubbaṇṇaṁ
aparaṇṇaṁ yāni vā panaññānipi atthi bīje jāyanti bīje
sañjāyanti etaṁ bījabījaṁ nāma pañcamaṁ.

[356] bīje bījasaññī chindati vā chedāpeti vā bhindati vā
bhedāpeti vā pacati vā pacāpeti vā āpatti pācittiyassa.
bīje vematiko chindati vā chedāpeti vā bhindati vā bhedāpeti
vā pacati vā pacāpeti vā āpatti dukkaṭassa. bīje abījasaññī
chindati vā chedāpeti vā bhindati vā bhedāpeti vā
pacati vā pacāpeti vā anāpatti. abīje bījasaññī āpatti
dukkaṭassa. abīje vematiko āpatti dukkaṭassa. abīje
abījasaññī anāpatti.

[357] anāpatti imaṁ jāna imaṁ dehi imaṁ āhara iminā
attho imaṁ kappiyaṁ karohīti bhaṇati asañcicca asatiyā
ajānantassa ummattakassa ādikammikassāti.
paṭhamasikkhāpadaṁ niṭṭhitaṁ.
-------

page number: 235

dutiyasikkhāpadaṁ

[358] tena samayena buddho bhagavā kosambiyaṁ viharati ghositārāme.
tena kho pana samayena āyasmā channo sayaṁ 1- anācāraṁ ācaritvā
saṅghamajjhe āpattiyā anuyuñjiyamāno aññenaññaṁ paṭicarati ko
āpanno kiṁ āpanno kismiṁ āpanno kathaṁ āpanno kaṁ
bhaṇatha kiṁ bhaṇathāti. ye te bhikkhū appicchā .pe. te
ujjhāyanti khīyanti vipācenti kathaṁ hi nāma āyasmā channo
saṅghamajjhe āpattiyā anuyuñjiyamāno aññenaññaṁ paṭicarissati
ko āpanno kiṁ āpanno kismiṁ āpanno kathaṁ āpanno kaṁ
bhaṇatha kiṁ bhaṇathāti. athakho te bhikkhū bhagavato etamatthaṁ
ārocesuṁ. athakho bhagavā āyasmantaṁ channaṁ paṭipucchi saccaṁ
kira tvaṁ channa saṅghamajjhe āpattiyā anuyuñjiyamāno aññenaññaṁ
paṭicarasi ko āpanno .pe. kiṁ bhaṇathāti. saccaṁ bhagavāti.
vigarahi buddho bhagavā kathaṁ hi nāma tvaṁ moghapurisa saṅghamajjhe
āpattiyā anuyuñjiyamāno aññenaññaṁ paṭicarissasi ko āpanno .pe.
kiṁ bhaṇathāti (pts. vin iv, 36) netaṁ moghapurisa appasannānaṁ vā pasādāya .pe.
vigarahitvā dhammiṁ kathaṁ katvā bhikkhū āmantesi tenahi bhikkhave
saṅgho channassa bhikkhuno 2- aññavādakaṁ ropetu. evañca pana

footnote: 1 ma. ayaṁ pāṭho natthi. 2 atirekapāṭhena bhavitabbaṁ.

page number: 236

bhikkhave ropetabbaṁ byattena bhikkhunā paṭibalena saṅgho
ñāpetabbo suṇātu me bhante saṅgho ayaṁ channo bhikkhu
saṅghamajjhe āpattiyā anuyuñjiyamāno aññenaññaṁ paṭicarati.
yadi saṅghassa pattakallaṁ saṅgho channassa bhikkhuno aññavādakaṁ
ropeyya. esā ñatti. suṇātu me bhante saṅgho ayaṁ
channo bhikkhu saṅghamajjhe āpattiyā anuyuñjiyamāno aññenaññaṁ
paṭicarati. saṅgho channassa bhikkhuno aññavādakaṁ ropeti.
yassāyasmato khamati channassa bhikkhuno aññavādakassa ropanā
so tuṇhassa yassa nakkhamati so bhāseyya. ropitaṁ saṅghena
channassa bhikkhuno aññavādakaṁ. khamati saṅghassa tasmā tuṇhī.
evametaṁ dhārayāmīti.

[359] athakho bhagavā āyasmantaṁ channaṁ anekapariyāyena vigarahitvā
dubbharatāya .pe. evañca pana bhikkhave imaṁ sikkhāpadaṁ uddiseyyātha
aññavādake pācittiyanti. evañcidaṁ bhagavatā bhikkhūnaṁ sikkhāpadaṁ
paññattaṁ hoti.

[360] tena kho pana samayena āyasmā channo saṅghamajjhe
āpattiyā anuyuñjiyamāno aññenaññaṁ paṭicaranto āpattiṁ
āpajjissāmīti tuṇhībhūto saṅghaṁ viheseti. ye te bhikkhū appicchā
.pe. te ujjhāyanti khīyanti vipācenti kathaṁ hi nāma āyasmā
channo saṅghamajjhe āpattiyā anuyuñjiyamāno tuṇhībhūto saṅghaṁ

page number: 237

vihesessatīti. athakho te bhikkhū bhagavato etamatthaṁ ārocesuṁ .pe.
athakho bhagavā āyasmantaṁ channaṁ paṭipucchi saccaṁ kira tvaṁ channa
saṅghamajjhe āpattiyā anuyuñjiyamāno tuṇhībhūto saṅghaṁ vihesesīti.
saccaṁ bhagavāti. vigarahi buddho bhagavā kathaṁ hi nāma tvaṁ
moghapurisa saṅghamajjhe āpattiyā anuyuñjiyamāno tuṇhībhūto saṅghaṁ
vihesessasi netaṁ moghapurisa appasannānaṁ vā pasādāya .pe.
vigarahitvā dhammiṁ kathaṁ katvā bhikkhū āmantesi tenahi bhikkhave
saṅgho channassa bhikkhuno 1- vihesakaṁ ropetu. evañca pana bhikkhave
ropetabbaṁ byattena bhikkhunā paṭibalena saṅgho ñāpetabbo
suṇātu me bhante saṅgho ayaṁ channo bhikkhu saṅghamajjhe āpattiyā
anuyuñjiyamāno tuṇhībhūto saṅghaṁ viheseti. yadi saṅghassa pattakallaṁ
saṅgho channassa bhikkhuno vihesakaṁ ropeyya. esā ñatti.
suṇātu me bhante saṅgho ayaṁ channo bhikkhu saṅghamajjhe āpattiyā
anuyuñjiyamāno tuṇhībhūto saṅghaṁ viheseti. saṅgho channassa
bhikkhuno vihesakaṁ ropeti. yassāyasmato khamati channassa bhikkhuno
vihesakassa ropanā so tuṇhassa yassa nakkhamati so bhāseyya.
ropitaṁ saṅghena channassa bhikkhuno vihesakaṁ. khamati saṅghassa
tasmā tuṇhī. evametaṁ dhārayāmīti.

[361] athakho bhagavā āyasmantaṁ channaṁ anekapariyāyena vigarahitvā

footnote: 1 atirekapāṭhena bhavitabbaṁ.

page number: 238

dubbharatāya .pe. evañca pana bhikkhave imaṁ sikkhāpadaṁ uddiseyyātha
aññavādake vihesake pācittiyanti.

[362] (pts. vin iv, 37) aññavādako nāma saṅghamajjhe vatthusmiṁ vā āpattiyā
vā anuyuñjiyamāno taṁ na kathetukāmo taṁ na ugghāṭetukāmo
aññenaññaṁ paṭicarati ko āpanno kiṁ āpanno kismiṁ
āpanno kathaṁ āpanno kaṁ bhaṇatha kiṁ bhaṇathāti eso
aññavādako nāma.

[363] vihesako nāma saṅghamajjhe vatthusmiṁ vā āpattiyā
vā anuyuñjiyamāno taṁ na kathetukāmo taṁ na ugghāṭetukāmo
tuṇhībhūto saṅghaṁ viheseti eso vihesako nāma.

[364] aropite aññavādake saṅghamajjhe vatthusmiṁ vā āpattiyā
vā anuyuñjiyamāno taṁ na kathetukāmo taṁ na ugghāṭetukāmo
aññenaññaṁ paṭicarati ko āpanno kiṁ āpanno kismiṁ
āpanno kathaṁ āpanno kaṁ bhaṇatha kiṁ bhaṇathāti āpatti
dukkaṭassa. aropite vihesake saṅghamajjhe vatthusmiṁ vā āpattiyā
vā anuyuñjiyamāno taṁ na kathetukāmo taṁ na ugghāṭetukāmo
tuṇhībhūto saṅghaṁ viheseti āpatti dukkaṭassa.

[365] ropite aññavādake saṅghamajjhe vatthusmiṁ vā āpattiyā
vā anuyuñjiyamāno taṁ na kathetukāmo taṁ na ugghāṭetukāmo
aññenaññaṁ paṭicarati ko āpanno .pe. kiṁ bhaṇathāti āpatti

page number: 239

pācittiyassa. ropite vihesake saṅghamajjhe vatthusmiṁ vā āpattiyā
vā anuyuñjiyamāno taṁ na kathetukāmo taṁ na ugghāṭetukāmo
tuṇhībhūto saṅghaṁ viheseti āpatti pācittiyassa.

[366] dhammakamme dhammakammasaññī aññavādake vihesake
āpatti pācittiyassa. dhammakamme vematiko aññavādake
vihesake āpatti pācittiyassa. dhammakamme adhammakammasaññī
aññavādake vihesake āpatti pācittiyassa. adhammakamme
dhammakammasaññī āpatti dukkaṭassa. adhammakamme vematiko
āpatti dukkaṭassa. adhammakamme adhammakammasaññī āpatti
dukkaṭassa.

[367] anāpatti ajānanto pucchati gilāno 

[1]- na katheti
saṅghassa bhaṇḍanaṁ vā kalaho vā viggaho vā vivādo vā bhavissatīti
na katheti saṅghabhedo vā saṅgharāji vā bhavissatīti na katheti
adhammena vā vaggena vā na kammārahassa vā kammaṁ karissatīti na
katheti ummattakassa ādikammikassāti.
dutiyasikkhāpadaṁ niṭṭhitaṁ.
-------

footnote: 1 ma. vā.

page number: 240

tatiyasikkhāpadaṁ

[368] tena samayena buddho bhagavā rājagahe viharati veḷuvane
kalandakanivāpe. tena kho pana samayena āyasmā dabbo mallaputto
saṅghassa senāsanañca paññāpeti 1- bhattāni ca uddisati. tena
kho pana samayena mettiyabhummajakā bhikkhū navakā ceva honti
appapuññā (pts. vin iv, 38) ca yāni saṅghassa lāmakāni senāsanāni tāni
tesaṁ pāpuṇanti lāmakāni ca bhattāni. te āyasmantaṁ dabbaṁ
mallaputtaṁ bhikkhū ujjhāpenti chandāya dabbo mallaputto
senāsanaṁ paññāpeti chandāya ca bhattāni uddisatīti. ye te
bhikkhū appicchā .pe. te ujjhāyanti khīyanti vipācenti kathaṁ
hi nāma mettiyabhummajakā bhikkhū āyasmantaṁ dabbaṁ mallaputtaṁ
bhikkhū ujjhāpessantīti. athakho te bhikkhū bhagavato etamatthaṁ
ārocesuṁ. athakho bhagavā .pe. mettiyabhummajake bhikkhū
paṭipucchi saccaṁ kira tumhe bhikkhave dabbaṁ mallaputtaṁ bhikkhū
ujjhāpethāti. saccaṁ bhagavāti. vigarahi buddho bhagavā kathaṁ
hi nāma tumhe moghapurisā dabbaṁ mallaputtaṁ bhikkhū ujjhāpessatha
netaṁ moghapurisā appasannānaṁ vā pasādāya .pe. evañca pana
bhikkhave imaṁ sikkhāpadaṁ uddiseyyātha ujjhāpanake pācittiyanti.
evañcidaṁ bhagavatā bhikkhūnaṁ sikkhāpadaṁ paññattaṁ hoti.

footnote: 1 ma. paññapeti. evamuparipi.

page number: 241

[369] tena kho pana samayena mettiyabhummajakā bhikkhū bhagavatā
ujjhāpanakaṁ paṭikkhittanti ettāvatā bhikkhū sossantīti bhikkhūnaṁ
sāmantā āyasmantaṁ dabbaṁ mallaputtaṁ khīyanti chandāya dabbo
mallaputto senāsanaṁ paññāpeti chandāya ca bhattāni uddisatīti.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma mettiyabhummajakā bhikkhū āyasmantaṁ dabbaṁ mallaputtaṁ
khīyantīti. athakho te bhikkhū bhagavato etamatthaṁ ārocesuṁ.
athakho bhagavā .pe. mettiyabhummajake bhikkhū paṭipucchi saccaṁ
kira tumhe bhikkhave dabbaṁ mallaputtaṁ khīyathāti. saccaṁ bhagavāti.
vigarahi buddho bhagavā kathaṁ hi nāma tumhe moghapurisā dabbaṁ
mallaputtaṁ khīyissatha netaṁ moghapurisā appasannānaṁ vā pasādāya .pe.
evañca pana bhikkhave imaṁ sikkhāpadaṁ uddiseyyātha ujjhāpanake
khīyanake pācittiyanti.

[370] ujjhāpanakaṁ nāma upasampannaṁ saṅghena sammataṁ
senāsanapaññāpakaṁ vā bhattuddesakaṁ vā yāgubhājakaṁ vā phalabhājakaṁ
vā khajjabhājakaṁ vā appamattakavissajjakaṁ vā avaṇṇaṁ kattukāmo
ayasaṁ kattukāmo maṅkukattukāmo 1- upasampannaṁ ujjhāpeti vā
khīyati vā āpatti pācittiyassa.

[371] dhammakamme dhammakammasaññī ujjhāpanake khīyanake

footnote: 1 yu. maṅkuṁ kattukāmo. evamuparipi.

page number: 242

āpatti pācittiyassa. dhammakamme vematiko ujjhāpanake
khīyanake āpatti pācittiyassa. dhammakamme adhammakammasaññī
ujjhāpanake khīyanake āpatti pācittiyassa.

[372] anupasampannaṁ ujjhāpeti vā khīyati vā āpatti
dukkaṭassa. upasampannaṁ saṅghena asammataṁ senāsanapaññāpakaṁ vā
bhattuddesakaṁ vā yāgubhājakaṁ vā phalabhājakaṁ vā khajjabhājakaṁ vā
appamattakavissajjakaṁ vā avaṇṇaṁ kattukāmo ayasaṁ kattukāmo
maṅkukattukāmo upasampannaṁ vā anupasampannaṁ vā ujjhāpeti vā
khīyati vā āpatti dukkaṭassa. anupasampannaṁ saṅghena sammataṁ
vā asammataṁ vā senāsanapaññāpakaṁ vā bhattuddesakaṁ vā yāgubhājakaṁ
vā phalabhājakaṁ vā khajjabhājakaṁ vā appamattakavissajjakaṁ vā avaṇṇaṁ
kattukāmo ayasaṁ kattukāmo maṅkukattukāmo upasampannaṁ vā
anupasampannaṁ vā ujjhāpeti vā khīyati vā āpatti dukkaṭassa.
adhammakamme dhammakammasaññī āpatti dukkaṭassa. adhammakamme
vematiko āpatti dukkaṭassa. adhammakamme adhammakammasaññī
āpatti dukkaṭassa.

[373] anāpatti pakatiyā chandā dosā mohā bhayā karontaṁ
ujjhāpeti vā khīyati vā ummattakassa ādikammikassāti.
tatiyasikkhāpadaṁ niṭṭhitaṁ.
-------

page number: 243

catutthasikkhāpadaṁ

[374] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena bhikkhū hemantike
kāle ajjhokāse senāsanaṁ paññāpetvā kāyaṁ otāpentā
kāle ārocite taṁ pakkamantā neva uddhariṁsu na uddharāpesuṁ
anāpucchā pakkamiṁsu. senāsanaṁ ovaṭṭhaṁ hoti. ye te bhikkhū
appicchā .pe. te ujjhāyanti khīyanti vipācenti kathaṁ hi
nāma bhikkhū ajjhokāse senāsanaṁ paññāpetvā taṁ pakkamantā
neva uddharissanti na uddharāpessanti anāpucchā pakkamissanti
senāsanaṁ ovaṭṭhanti. athakho te bhikkhū bhagavato etamatthaṁ
ārocesuṁ. athakho bhagavā bhikkhū paṭipucchi saccaṁ kira bhikkhave
bhikkhū ajjhokāse senāsanaṁ paññāpetvā taṁ pakkamantā neva
uddharanti na uddharāpenti anāpucchā pakkamanti senāsanaṁ
ovaṭṭhanti. saccaṁ bhagavāti. vigarahi buddho bhagavā kathaṁ hi
nāma te bhikkhave moghapurisā ajjhokāse senāsanaṁ paññāpetvā
taṁ pakkamantā neva uddharissanti na uddharāpessanti anāpucchā
pakkamissanti. senāsanaṁ ovaṭṭhaṁ netaṁ bhikkhave appasannānaṁ vā
pasādāya .pe. evañca pana bhikkhave imaṁ sikkhāpadaṁ uddiseyyātha
yo pana bhikkhu saṅghikaṁ mañcaṁ vā pīṭhaṁ vā bhisiṁ vā kocchaṁ vā

page number: 244

ajjhokāse santharitvā vā santharāpetvā vā taṁ pakkamanto neva
uddhareyya na uddharāpeyya anāpucchaṁ vā gaccheyya pācittiyanti.
evañcidaṁ bhagavatā bhikkhūnaṁ sikkhāpadaṁ paññattaṁ hoti.

[375] tena kho pana samayena bhikkhū ajjhokāse vasitvā
kālasseva senāsanaṁ atiharanti 1-. addasā kho bhagavā te bhikkhū
kālasseva senāsanaṁ atiharante. disvāna etasmiṁ nidāne
etasmiṁ pakaraṇe dhammiṁ kathaṁ katvā bhikkhū āmantesi anujānāmi
bhikkhave aṭṭha māse avassikasaṅkete (pts. vin iv, 40) maṇḍape vā rukkhamūle vā
yattha kākā vā kulalā vā na ūhadanti 2- tattheva 3- senāsanaṁ
nikkhipitunti.

[376] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. saṅghikaṁ nāma saṅghassa dinnaṁ
hoti pariccattaṁ. mañco nāma cattāro mañcā masārako
bundikābaddho kulirapādako āhaccapādako. pīṭhaṁ nāma cattāri
pīṭhāni masārakaṁ bundikābaddhaṁ kulirapādakaṁ āhaccapādakaṁ. bhisi
nāma pañca bhisiyo uṇṇabhisi vākabhisi colabhisi tiṇabhisi paṇṇabhisi.
kocchaṁ nāma vākamayaṁ vā usīramayaṁ vā muñjamayaṁ vā pabbajamayaṁ
vā anto saṁveṭhetvā baddhaṁ hoti. santharitvāti sayaṁ santharitvā.
santharāpetvāti aññaṁ santharāpetvā. anupasampannaṁ santharāpeti

footnote: 1 ma. abhiharanti. evamuparipi. 2 ma. uhadanti. 3 ma. yu. tattha.

page number: 245

tassa palibodho. upasampannaṁ santharāpeti santhārakassa palibodho.
taṁ pakkamanto neva uddhareyyāti na sayaṁ uddhareyya. na
uddharāpeyyāti na aññaṁ uddharāpeyya. anāpucchaṁ vā gaccheyyāti
bhikkhuṁ vā sāmaṇeraṁ vā ārāmikaṁ vā anāpucchā majjhimassa
purisassa leḍḍupātaṁ atikkamantassa āpatti pācittiyassa.

[377] saṅghike saṅghikasaññī ajjhokāse santharitvā vā
santharāpetvā vā taṁ pakkamanto neva uddhareyya na uddharāpeyya
anāpucchaṁ vā gaccheyya āpatti pācittiyassa. saṅghike vematiko
ajjhokāse santharitvā vā santharāpetvā vā taṁ pakkamanto neva
uddhareyya na uddharāpeyya anāpucchaṁ vā gaccheyya āpatti
pācittiyassa. saṅghike puggalikasaññī ajjhokāse santharitvā vā
santharāpetvā vā taṁ pakkamanto neva uddhareyya na uddharāpeyya
anāpucchaṁ vā gaccheyya āpatti pācittiyassa. cimilikaṁ vā
uttarattharaṇaṁ vā bhummattharaṇaṁ vā taṭṭikaṁ vā cammakhaṇḍaṁ vā
pādapuñchaniṁ vā phalakapīṭhaṁ vā ajjhokāse santharitvā vā
santharāpetvā vā taṁ pakkamanto neva uddhareyya na uddharāpeyya
anāpucchaṁ vā gaccheyya āpatti dukkaṭassa. puggalike
saṅghikasaññī āpatti dukkaṭassa. puggalike vematiko āpatti
dukkaṭassa. puggalike puggalikasaññī aññassa puggalike āpatti
dukkaṭassa. attano puggalike anāpatti.

page number: 246

[378] anāpatti uddharitvā gacchati uddharāpetvā gacchati
āpucchaṁ gacchati otāpento gacchati kenaci palibuddhaṁ hoti
āpadāsu ummattakassa ādikammikassāti.
catutthasikkhāpadaṁ niṭṭhitaṁ.
-------

page number: 247

pañcamasikkhāpadaṁ

[379] (pts. vin iv, 41) tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena sattarasavaggiyā
bhikkhū sahāyakā honti. te vasantāpi ekato va vasanti
pakkamantāpi ekato va pakkamanti. te aññatarasmiṁ saṅghike
vihāre seyyaṁ santharitvā taṁ pakkamantā neva uddhariṁsu na uddharāpesuṁ
anāpucchā pakkamiṁsu. senāsanaṁ upacikāhi khāyitaṁ hoti. ye
te bhikkhū appicchā .pe. te ujjhāyanti khīyanti vipācenti
kathaṁ hi nāma sattarasavaggiyā bhikkhū saṅghike vihāre seyyaṁ santharitvā
taṁ pakkamantā neva uddharissanti na uddharāpessanti anāpucchā
pakkamissanti senāsanaṁ upacikāhi khāyitanti. athakho te bhikkhū
bhagavato etamatthaṁ ārocesuṁ. athakho bhagavā bhikkhū paṭipucchi
saccaṁ kira bhikkhave sattarasavagtiyā bhikkhū saṅghike vihāre seyyaṁ
santharitvā taṁ pakkamantā neva uddhariṁsu na uddharāpesuṁ anāpucchā
pakkamiṁsu senāsanaṁ upacikāhi khāyitanti. saccaṁ bhagavāti.
vigarahi buddho bhagavā kathaṁ hi nāma te bhikkhave moghapurisā
saṅghike vihāre seyyaṁ santharitvā taṁ pakkamantā neva uddharissanti
na uddharāpessanti anāpucchā pakkamissanti senāsanaṁ upacikāhi
khāyitaṁ netaṁ bhikkhave appasannānaṁ vā pasādāya .pe. evañca

page number: 248

pana bhikkhave imaṁ sikkhāpadaṁ uddiseyyātha yo pana bhikkhu saṅghike
vihāre seyyaṁ santharitvā vā santharāpetvā vā taṁ pakkamanto neva
uddhareyya na uddharāpeyya anāpucchaṁ vā gaccheyya pācittiyanti.

[380] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. saṅghiko nāma vihāro saṅghassa
dinno hoti pariccatto. seyyaṁ nāma bhisi cimilikā uttarattharaṇaṁ
bhummattharaṇaṁ taṭṭikā cammakhaṇḍo nisīdanaṁ paccattharaṇaṁ tiṇasanthāro
paṇṇasanthāro. santharitvāti sayaṁ santharitvā. santharāpetvāti
aññaṁ santharāpetvā. taṁ pakkamanto neva uddhareyyāti na sayaṁ
uddhareyya. na uddharāpeyyāti na aññaṁ uddharāpeyya.
anāpucchaṁ vā gaccheyyāti bhikkhuṁ vā sāmaṇeraṁ vā ārāmikaṁ
vā anāpucchā parikkhittassa ārāmassa parikkhepaṁ atikkamantassa
āpatti pācittiyassa. aparikkhittassa ārāmassa upacāraṁ
atikkamantassa āpatti pācittiyassa.

[381] saṅghike saṅghikasaññī seyyaṁ santharitvā vā
santharāpetvā vā taṁ pakkamanto neva uddhareyya na uddharāpeyya
anāpucchaṁ vā gaccheyya āpatti pācittiyassa. saṅghike vematiko
seyyaṁ santharitvā vā santharāpetvā vā taṁ pakkamanto neva
uddhareyya na uddharāpeyya anāpucchaṁ vā gaccheyya āpatti
pācittiyassa. saṅghike puggalikasaññī seyyaṁ santharitvā vā

page number: 249

santharāpetvā vā taṁ pakkamanto neva uddhareyya na uddharāpeyya
anāpucchaṁ vā gaccheyya āpatti pācittiyassa. vihārassa
upacāre vā upaṭṭhānasālāyaṁ vā maṇḍape vā rukkhamūle vā
seyyaṁ santharitvā vā santharāpetvā vā taṁ pakkamanto neva
uddhareyya na uddharāpeyya anāpucchaṁ vā gaccheyya āpatti
dukkaṭassa. mañcaṁ vā pīṭhaṁ vā vihāre vā vihārassa upacāre
vā upaṭṭhānasālāyaṁ vā maṇḍape vā rukkhamūle vā santharitvā vā
santharāpetvā vā taṁ pakkamanto neva uddhareyya na uddharāpeyya
anāpucchaṁ vā gaccheyya āpatti dukkaṭassa. puggalike
saṅghikasaññī āpatti dukkaṭassa. puggalike vematiko āpatti
dukkaṭassa. puggalike puggalikasaññī aññassa puggalike āpatti
dukkaṭassa. attano puggalike anāpatti.

[382] anāpatti uddharitvā gacchati uddharāpetvā gacchati
āpucchaṁ gacchati kenaci palibuddhaṁ hoti sāpekkho gantvā
tattha ṭhito āpucchati kenaci palibuddho hoti āpadāsu
ummattakassa ādikammikassāti.
pañcamasikkhāpadaṁ niṭṭhitaṁ.
--------

page number: 250

chaṭṭhasikkhāpadaṁ

[383] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū varaseyyāyo palibuddhanti 1- there 2- bhikkhū vuṭṭhāpenti. athakho
chabbaggiyānaṁ bhikkhūnaṁ etadahosi kena nu kho mayaṁ upāyena idheva
vassaṁ vaseyyāmāti. athakho chabbaggiyā bhikkhū there bhikkhū
anūpakhajja seyyaṁ kappenti yassa sambādho bhavissati so
pakkamissatīti. ye te bhikkhū appicchā .pe. te ujjhāyanti
khīyanti vipācenti kathaṁ hi nāma chabbaggiyā bhikkhū there bhikkhū
anūpakhajja seyyaṁ kappessantīti. athakho te bhikkhū bhagavato
etamatthaṁ (pts. vin iv, 43) ārocesuṁ .pe. saccaṁ kira tumhe bhikkhave there
bhikkhū anūpakhajja seyyaṁ kappethāti. saccaṁ bhagavāti. vigarahi
buddho bhagavā kathaṁ hi nāma tumhe moghapurisā there bhikkhū
anūpakhajja seyyaṁ kappessatha netaṁ moghapurisā appasannānaṁ vā
pasādāya .pe. evañca pana bhikkhave imaṁ sikkhāpadaṁ uddiseyyātha
yo pana bhikkhu saṅghike vihāre jānaṁ pubbūpagataṁ bhakkhuṁ anūpakhajja
seyyaṁ kappeyya yassa sambādho bhavissati so pakkamissatīti
etadeva paccayaṁ karitvā anaññaṁ pācittiyanti.

[384] yo panāti yo yādiso .pe. bhikkhūti .pe. ayaṁ

footnote: 1 ma. palibundhenti. 2 ma. therā.

page number: 251

imasmiṁ atthe adhippeto bhikkhūti. saṅghiko nāma vihāro saṅghassa
dinno hoti pariccatto. jānāti nāma vuḍḍhoti jānāti
gilānoti jānāti saṅghena dinnoti jānāti. anūpakhajjāti
anūpavisitvā. seyyaṁ kappeyyāti mañcassa vā pīṭhassa vā
pavisantassa vā nikkhamantassa vā upacāre seyyaṁ santharati vā
santharāpeti vā āpatti dukkaṭassa abhinisīdati vā abhinipajjati
vā āpatti pācittiyassa. etadeva paccayaṁ karitvā anaññanti
na añño koci paccayo hoti anūpakhajja seyyaṁ kappetuṁ.

[385] saṅghike saṅghikasaññī anūpakhajja seyyaṁ kappeti āpatti
pācittiyassa. saṅghike vematiko anūpakhajja seyyaṁ kappeti
āpatti pācittiyassa. saṅghike puggalikasaññī anūpakhajja seyyaṁ
kappeti āpatti pācittiyassa. mañcassa vā pīṭhassa vā
pavisantassa vā nikkhamantassa vā upacāraṁ ṭhapetvā seyyaṁ santharati
vā santharāpeti vā āpatti dukkaṭassa. abhinisīdati vā
abhinipajjati vā āpatti dukkaṭassa. vihārassa upacāre vā
upaṭṭhānasālāyaṁ vā maṇḍape vā rukkhamūle vā ajjhokāse vā
seyyaṁ santharati vā santharāpeti vā āpatti dukkaṭassa.
abhinisīdati vā abhinipajjati vā āpatti dukkaṭassa. puggalike
saṅghikasaññī āpatti dukkaṭassa. puggalike vematiko āpatti
dukkaṭassa. puggalike puggalikasaññī aññassa puggalike āpatti

page number: 252

dukkaṭassa. attano puggalike anāpatti.

[386] anāpatti gilāno pavisati sītena vā uṇhena vā
pīḷito pavisati āpadāsu ummattakassa ādikammikassāti.
chaṭṭhasikkhāpadaṁ niṭṭhitaṁ.
-------

page number: 253

sattamasikkhāpadaṁ

[387] (pts. vin iv, 44) tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena sattarasavaggiyā
bhikkhū aññataraṁ paccantimaṁ mahāvihāraṁ paṭisaṅkharonti idha mayaṁ
vassaṁ vasissāmāti. addasaṁsu kho chabbaggiyā bhikkhū sattarasavaggiye
bhikkhū vihāraṁ paṭisaṅkharonte disvāna evamāhaṁsu ime āvuso
sattarasavaggiyā bhikkhū vihāraṁ paṭisaṅkharonti handa ne
vuṭṭhāpessāmāti. ekacce evamāhaṁsu āgamethāvuso yāva
paṭisaṅkharonti paṭisaṅkhate vuṭṭhāpessāmāti. athakho chabbaggiyā
bhikkhū sattarasavaggiye bhikkhū etadavocuṁ uṭṭhethāvuso amhākaṁ
vihāro pāpuṇātīti. nanu āvuso paṭikacceva ācikkhitabbaṁ mayañca
aññaṁ paṭisaṅkhareyyāmāti. nanu āvuso saṅghiko vihāroti.
āmāvuso saṅghiko vihāroti. uṭṭhethāvuso amhākaṁ vihāro
pāpuṇātīti. mahallako āvuso vihāro tumhepi vasatha mayaṁpi
vasissāmāti. uṭṭhethāvuso amhākaṁ vihāro pāpuṇātīti kupitā
anattamanā gīvāyaṁ gahetvā nikkaḍḍhanti. te nikkaḍḍhiyamānā
rodanti. bhikkhū evamāhaṁsu kissa tumhe āvuso rodathāti.
ime āvuso chabbaggiyā bhikkhū kupitā anattamanā amhe saṅghikā
vihārā nikkaḍḍhantīti. ye te bhikkhū appicchā .pe. te

page number: 254

ujjhāyanti khīyanti vipācenti kathaṁ hi nāma chabbaggiyā bhikkhū
kupitā anattamanā bhikkhū saṅghikā vihārā nikkaḍḍhissantīti.
athakho te bhikkhū bhagavato etamatthaṁ ārocesuṁ. athakho bhagavā
chabbaggiye bhikkhū paṭipucchi saccaṁ kira tumhe bhikkhave kupitā
anattamanā bhikkhū saṅghikā vihārā nikkaḍḍhathāti. saccaṁ bhagavāti.
vigarahi buddho bhagavā kathaṁ hi nāma tumhe moghapurisā kupitā
anattamanā bhikkhū saṅghikā vihārā nikkaḍḍhissatha netaṁ moghapurisā
appasannānaṁ vā pasādāya .pe. evañca pana bhikkhave imaṁ
sikkhāpadaṁ uddiseyyātha yo pana bhikkhu bhikkhuṁ kupito anattamano
saṅghikā vihārā nikkaḍḍheyya vā nikkaḍḍhāpeyya vā pācittiyanti.

[388] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. (pts. vin iv, 45) bhikkhunti aññaṁ bhikkhuṁ.
kupito anattamanoti anabhiraddho āhatacitto khilajāto.

[389] saṅghiko nāma vihāro saṅghassa dinno hoti
pariccatto. nikkaḍḍheyyāti gabbhe gahetvā pamukhaṁ nikkaḍḍhati
āpatti pācittiyassa. pamukhe gahetvā bahi nikkaḍḍhati āpatti
pācittiyassa. ekena payogena bahukepi dvāre atikkāmeti
āpatti pācittiyassa. nikkaḍḍhāpeyyāti aññaṁ āṇāpesi
āpatti pācittiyassa. sakiṁ āṇatto bahukepi dvāre atikkāmeti
āpatti pācittiyassa.

page number: 255

[390] saṅghike saṅghikasaññī kupito anattamano nikkaḍḍhati
vā nikkaḍḍhāpeti vā āpatti pācittiyassa. saṅghike vematiko
kupito anattamano nikkaḍḍhati vā nikkaḍḍhāpeti vā āpatti
pācittiyassa. saṅghike puggalikasaññī kupito anattamano nikkaḍḍhati
vā nikkaḍḍhāpeti vā āpatti pācittiyassa. tassa parikkhāraṁ
nikkaḍḍhati vā nikkaḍḍhāpeti vā āpatti dukkaṭassa. vihārassa
upacārā vā upaṭṭhānasālāya vā maṇḍapā vā rukkhamūlā vā
ajjhokāsā vā nikkaḍḍhati vā nikkaḍḍhāpeti vā āpatti
dukkaṭassa. tassa parikkhāraṁ nikkaḍḍhati vā nikkaḍḍhāpeti vā
āpatti dukkaṭassa. anupasampannaṁ vihārā vā vihārassa upacārā
vā upaṭṭhānasālāya vā maṇḍapā vā rukkhamūlā vā ajjhokāsā
vā nikkaḍḍhati vā nikkaḍḍhāpeti vā āpatti dukkaṭassa.
tassa parikkhāraṁ nikkaḍḍhati vā nikkaḍḍhāpeti vā āpatti
dukkaṭassa. puggalike saṅghikasaññī āpatti dukkaṭassa.
puggalike vematiko āpatti dukkaṭassa. puggalike puggalikasaññī
aññassa puggalike āpatti dukkaṭassa. attano puggalike
anāpatti.

[391] anāpatti alajjiṁ nikkaḍḍhati vā nikkaḍḍhāpeti vā
tassa parikkhāraṁ nikkaḍḍhati vā nikkaḍḍhāpeti vā ummattakaṁ
nikkaḍḍhati vā nikkaḍḍhāpeti vā tassa parikkhāraṁ nikkaḍḍhati

page number: 256

vā nikkaḍḍhāpeti vā bhaṇḍanakārakaṁ vā kalahakārakaṁ vā
vivādakārakaṁ vā bhassakārakaṁ vā saṅghe adhikaraṇakārakaṁ vā
nikkaḍḍhati vā nikkaḍḍhāpeti vā tassa parikkhāraṁ nikkaḍḍhati
vā nikkaḍḍhāpeti vā antevāsikaṁ vā saddhivihārikaṁ vā na
sammāvattantaṁ nikkaḍḍhati vā nikkaḍḍhāpeti vā tassa
parikkhāraṁ nikkaḍḍhati vā nikkaḍḍhāpeti vā ummattakassa
ādikammikassāti.
sattamasikkhāpadaṁ niṭṭhitaṁ.
-------

page number: 257

aṭṭhamasikkhāpadaṁ

[392] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana (pts. vin iv, 46) samayena dve bhikkhū
saṅghike vihāre uparivehāsakuṭiyā eko heṭṭhā viharati eko
upari. uparimo bhikkhu āhaccapādakaṁ mañcaṁ sahasā abhinisīdi.
mañcapādo patitvā 1- heṭṭhimassa bhikkhuno matthake avatthāsi.
so bhikkhu vissaramakāsi. bhikkhū upadhāvitvā taṁ bhikkhuṁ etadavocuṁ
kissa tvaṁ āvuso vissaramakāsīti. athakho so bhikkhu bhikkhūnaṁ
etamatthaṁ ārocesi. ye te bhikkhū appicchā .pe. te
ujjhāyanti khīyanti vipācenti kathaṁ hi nāma bhikkhu saṅghike
vihāre uparivehāsakuṭiyā āhaccapādakaṁ mañcaṁ sahasā abhinisīdissatīti.
athakho te bhikkhū bhagavato etamatthaṁ ārocesuṁ. athakho
bhagavā taṁ bhikkhuṁ paṭipucchi saccaṁ kira tvaṁ bhikkhu saṅghike vihāre
uparivehāsakuṭiyā āhaccapādakaṁ mañcaṁ sahasā abhinisīdasīti. saccaṁ
bhagavāti. vigarahi buddho bhagavā kathaṁ hi nāma tvaṁ moghapurisa
saṅghike vihāre uparivehāsakuṭiyā āhaccapādakaṁ mañcaṁ sahasā
abhinisīdissasi netaṁ moghapurisa appasannānaṁ vā pasādāya .pe.
evañca pana bhikkhave imaṁ sikkhāpadaṁ uddiseyyātha yo pana
bhikkhu saṅghike vihāre uparivehāsakuṭiyā āhaccapādakaṁ mañcaṁ vā

footnote: 1 ma. nippatitvā.

page number: 258

pīṭhaṁ vā abhinisīdeyya vā abhinipajjeyya vā pācittiyanti.

[393] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. saṅghiko nāma vihāro
saṅghassa dinno hoti pariccatto.

[394] vehāsakuṭī nāma majjhimassa purisassa asīsaghaṭṭā.
āhaccapādako nāma mañco aṅge vijjhitvā ṭhito hoti.
āhaccapādakaṁ nāma pīṭhaṁ aṅge vijjhitvā ṭhitaṁ hoti.
abhinisīdeyyāti tasmiṁ abhinisīdati āpatti pācittiyassa. abhinipajjeyyāti
tasmiṁ abhinipajjati āpatti pācittiyassa.

[395] saṅghike saṅghikasaññī uparivehāsakuṭiyā āhaccapādakaṁ
mañcaṁ vā pīṭhaṁ vā abhinisīdati vā abhinipajjati vā āpatti
pācittiyassa. saṅghike vematiko uparivehāsakuṭiyā āhaccapādakaṁ
mañcaṁ vā pīṭhaṁ vā abhinisīdati vā abhinipajjati vā āpatti
pācittiyassa. saṅghike puggalikasaññī uparivehāsakuṭiyā āhaccapādakaṁ
mañcaṁ vā pīṭhaṁ vā abhinisīdati vā abhinipajjati vā āpatti
pācittiyassa. puggalike saṅghikasaññī āpatti dukkaṭassa.
puggalike vematiko āpatti dukkaṭassa. puggalike puggalikasaññī
aññassa puggalike āpatti dukkaṭassa. attano puggalike
anāpatti.

[396] anāpatti avehāsakuṭiyā sīsaghaṭṭāya 1- heṭṭhā

footnote: 1 ma. sīsasaṁghaṭṭāya.

page number: 259

aparibhogaṁ hoti padarasañcitaṁ hoti paṭāṇi dinnā hoti tasmiṁ
ṭhito gaṇhāti vā laggeti vā ummattakassa
ādikammikassāti.
aṭṭhamasikkhāpadaṁ niṭṭhitaṁ.
-------

page number: 260

navamasikkhāpadaṁ

[397] (pts. vin iv, 47) tena samayena buddho bhagavā kosambiyaṁ viharati ghositārāme.
tena kho pana samayena āyasmato channassa upaṭṭhāko
mahāmatto āyasmato channassa vihāraṁ kārāpeti. athakho
āyasmā channo katapariyositaṁ vihāraṁ punappunaṁ chādāpesi 1- punappunaṁ
limpāpesi 2- atibhāriko 3- vihāro paripati. athakho āyasmā channo
tiṇañca kaṭṭhañca saṅkaḍḍhanto aññatarassa brāhmaṇassa yavakhettaṁ
dūsesi. athakho so brāhmaṇo ujjhāyati khīyati vipāceti
kathaṁ hi nāma bhaddantā amhākaṁ yavakhettaṁ dūsessantīti. assosuṁ
kho bhikkhū tassa brāhmaṇassa ujjhāyantassa khīyantassa
vipācentassa. ye te bhikkhū appicchā .pe. te ujjhāyanti
khīyanti vipācenti kathaṁ hi nāma āyasmā channo katapariyositaṁ
vihāraṁ punappunaṁ chādāpessati punappunaṁ limpāpessati atibhāriko
vihāro paripatīti. athakho te bhikkhū bhagavato etamatthaṁ ārocesuṁ
.pe. saccaṁ kira tvaṁ channa katapariyositaṁ vihāraṁ punappunaṁ
chādāpesi punappunaṁ limpāpesi atibhāriko vihāro paripatīti.
saccaṁ bhagavāti. vigarahi buddho bhagavā kathaṁ hi nāma tvaṁ
moghapurisa katapariyositaṁ vihāraṁ punappunaṁ chādāpessasi punappunaṁ

footnote: 1 ma. yu. chādāpeti. 2 ma. lepāpeti. yu. limpāpeti. evamuparipi.
footnote: 3 ma. yu. atibhārito. evamuparipi.

page number: 261

limpāpessasi atibhāriko vihāro paripati netaṁ moghapurisa
appasannānaṁ vā pasādāya .pe. evañca pana bhikkhave imaṁ
sikkhāpadaṁ uddiseyyātha mahallakaṁ pana bhikkhunā vihāraṁ
kārayamānena yāva dvārakosā aggalaṭṭhapanāya ālokasandhiparikammāya
dvitticchadanassa pariyāyaṁ appaharite ṭhitena adhiṭṭhātabbaṁ tato
ce uttariṁ 1- appaharitepi ṭhito adhiṭṭhaheyya pācittiyanti.

[398] mahallako nāma vihāro sassāmiko vuccati. vihāro
nāma ullitto vā hoti avalitto vā ullittāvalitto vā.
kārayamānenāti karonto vā kārāpento vā. yāva dvārakosāti
piṭṭhisaṅghāṭassa 2- sāmantā hatthapāsā. aggalaṭṭhapanāyāti
dvāraṭṭhapanāya. ālokasandhiparikammāyāti vātapānaparikammāya setavaṇṇaṁ
kāḷavaṇṇaṁ gerukavaṇṇaṁ 3- mālākammaṁ latākammaṁ makaradantakaṁ
pañcapaṭṭhikaṁ 4-. (pts. vin iv, 48) dvitticchadanassa pariyāyaṁ appaharite ṭhitena
adhiṭṭhātabbanti haritaṁ nāma pubbaṇṇaṁ aparaṇṇaṁ. sace harite
ṭhito adhiṭṭhāti āpatti dukkaṭassa. maggena chādentassa dve
magge adhiṭṭhahitvā tatiyaṁ maggaṁ āṇāpetvā pakkamitabbaṁ.
pariyāyena chādentassa dve pariyāye adhiṭṭhahitvā tatiyaṁ pariyāyaṁ
āṇāpetvā pakkamitabbaṁ.

[399] tato ce uttariṁ appaharitepi ṭhito adhiṭṭhaheyyāti

footnote: 1 ma. yu. uttari. 2 ma. piṭṭhasaṅghāṭassa. 3 ma. gerukaparikammaṁ. 4 ma.
footnote: pañcapaṭikaṁ.

page number: 262

iṭṭhakāya chādentassa iṭṭhakiṭṭhakāya āpatti pācittiyassa.
silāya chādentassa silāya silāya āpatti pācittiyassa. sudhāya
chādentassa piṇḍe piṇḍe āpatti pācittiyassa. tiṇena
chādentassa karaḷe karaḷe āpatti pācittiyassa. paṇṇena
chādentassa paṇṇe paṇṇe āpatti pācittiyassa.

[400] atirekadvittipariyāye 1- atirekasaññī adhiṭṭhāti āpatti
pācittiyassa. atirekadvittipariyāye vematiko adhiṭṭhāti āpatti
pācittiyassa. atirekadvittipariyāye ūnakasaññī adhiṭṭhāti āpatti
pācittiyassa. ⏓nakadvittipariyāye atirekasaññī āpatti
dukkaṭassa. ⏓nakadvittipariyāye vematiko āpatti dukkaṭassa.
⏓nakadvittipariyāye ūnakasaññī anāpatti.

[401] anāpatti dvittipariyāye ūnakadvittipariyāye leṇe
guhāya tiṇakuṭikāya aññassatthāya attano dhanena vāsāgāraṁ
ṭhapetvā sabbattha anāpatti ummattakassa ādikammikassāti.
navamasikkhāpadaṁ niṭṭhitaṁ.
-------

footnote: 1 ma. atirekadvattipariyāye. evamīdisesu pāṭhesu.

page number: 263

dasamasikkhāpadaṁ

[402] tena samayena buddho bhagavā āḷaviyaṁ viharati aggāḷave
cetiye. tena kho pana samayena āḷavikā bhikkhū navakammaṁ karontā
jānaṁ sappāṇakaṁ udakaṁ tiṇampi mattikampi siñcantipi
siñcāpentipi. ye te bhikkhū appicchā .pe. te ujjhāyanti khīyanti
vipācenti kathaṁ hi nāma āḷavikā bhikkhū jānaṁ sappāṇakaṁ udakaṁ
tiṇampi mattikampi siñcissantipi siñcāpessantipīti. athakho te
bhikkhū bhagavato etamatthaṁ ārocesuṁ .pe. saccaṁ kira tumhe bhikkhave
jānaṁ sappāṇakaṁ udakaṁ tiṇampi mattikampi siñcathapi siñcāpethapīti.
saccaṁ bhagavāti. vigarahi buddho bhagavā kathaṁ hi nāma tumhe
moghapurisā jānaṁ sappāṇakaṁ udakaṁ tiṇampi mattikampi sañcissathapi
siñcāpessathapi (pts. vin iv, 49) netaṁ moghapurisā appasannānaṁ vā pasādāya pasannānaṁ
vā bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha yo pana bhikkhu jānaṁ sappāṇakaṁ udakaṁ tiṇaṁ vā
mattikaṁ vā siñceyya vā siñcāpeyya vā pācittiyanti.

[403] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. jānaṁ 1- nāma sāmaṁ vā jānāti
aññe vā tassa ārocenti.

[404] siñceyyāti sayaṁ siñcati āpatti pācittiyassa.

footnote: 1 ma. jānāti.

page number: 264

siñcāpeyyāti aññaṁ āṇāpeti āpatti pācittiyassa. sakiṁ
āṇatto bahukaṁpi siñcati āpatti pācittiyassa. sappāṇake
sappāṇakasaññī tiṇaṁ vā mattikaṁ vā siñcati vā siñcāpeti
vā āpatti pācittiyassa. sappāṇake vematiko tiṇaṁ vā
mattikaṁ vā siñcati vā siñcāpeti vā āpatti dukkaṭassa.
sappāṇake appāṇakasaññī tiṇaṁ vā mattikaṁ vā siñcati vā
siñcāpeti vā anāpatti. appāṇake sappāṇakasaññī
āpatti dukkaṭassa. appāṇake vematiko āpatti dukkaṭassa.
appāṇake appāṇakasaññī anāpatti.

[405] anāpatti asañcicca asatiyā ajānantassa ummattakassa
ādikammikassāti.
dasamasikkhāpadaṁ niṭṭhitaṁ.
bhūtagāmavaggo dutiyo.
-------
tassuddānaṁ
bhūtaṁ aññāya ujjhāyaṁ pakkamantena te duve
pubbe nikkaḍḍhanāhacca dvāraṁ sappāṇakena 1- cāti.
-------

footnote: 1 yu. dvārasappāṇakena.

page number: 265

ovādavaggassa paṭhamasikkhāpadaṁ

[406] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena therā bhikkhū bhikkhuniyo
ovadantā lābhino honti cīvarapiṇḍapātasenāsanagilānapaccaya-
bhesajjaparikkhārānaṁ. athakho chabbaggiyānaṁ bhikkhūnaṁ etadahosi
etarahi kho āvuso therā bhikkhū bhikkhuniyo ovadantā lābhino honti
cīvarapiṇḍapātasenāsanagilānapaccayabhesajjaparikkhārānaṁ handāvuso
mayaṁpi bhikkhuniyo ovadāmāti. athakho chabbaggiyā bhikkhū bhikkhuniyo
upasaṅkamitvā etadavocuṁ etha 1- amhepi (pts. vin iv, 50) bhaginiyo upasaṅkamatha
mayaṁpi ovadissāmāti. athakho tā bhikkhuniyo yena chabbaggiyā
bhikkhū tenupasaṅkamiṁsu upasaṅkamitvā chabbaggiye bhikkhū abhivādetvā
ekamantaṁ nisīdiṁsu. athakho chabbaggiyā bhikkhū bhikkhunīnaṁ parittaṁyeva
dhammiṁ kathaṁ katvā divasaṁ tiracchānakathāya vītināmetvā uyyojesuṁ
gacchatha bhaginiyoti. athakho tā bhikkhuniyo yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ aṭṭhaṁsu.
ekamantaṁ ṭhitā kho tā bhikkhuniyo bhagavā etadavoca kacci
bhikkhuniyo ovādo iddho ahosīti. kuto bhante ovādo iddho
bhavissati ayyā chabbaggiyā parittaṁyeva dhammiṁ kathaṁ katvā divasaṁ
tiracchānakathāya vītināmetvā uyyojesunti. athakho bhagavā tā
bhikkhuniyo dhammiyā kathāya sandassesi samādapesi samuttejesi

footnote: 1 ma. ayaṁ pāṭho natthi.

page number: 266

sampahaṁsesi. athakho tā bhikkhuniyo bhagavatā dhammiyā kathāya
sandassitā samādapitā samuttejitā sampahaṁsitā uṭṭhāyāsanā
bhagavantaṁ abhivādetvā padakkhiṇaṁ katvā pakkamiṁsu. athakho bhagavā
etasmiṁ nidāne etasmiṁ pakaraṇe bhikkhusaṅghaṁ sannipātāpetvā
chabbaggiye bhikkhū paṭipucchi saccaṁ kira tumhe bhikkhave bhikkhunīnaṁ
parittaṁyeva dhammiṁ kathaṁ katvā divasaṁ tiracchānakathāya vītināmetvā
uyyojethāti. saccaṁ bhagavāti. vigarahi buddho bhagavā kathaṁ hi
nāma tumhe moghapurisā bhikkhunīnaṁ parittaṁyeva dhammiṁ kathaṁ katvā
divasaṁ tiracchānakathāya vītināmetvā uyyojessatha netaṁ moghapurisā
appasannānaṁ vā pasādāya pasannānaṁ vā bhiyyobhāvāya .pe.
vigarahitvā dhammiṁ kathaṁ katvā bhikkhū āmantesi anujānāmi bhikkhave
bhikkhunovādakaṁ sammannituṁ evañca pana bhikkhave sammannitabbo paṭhamaṁ
bhikkhu yācitabbo. yācitvā byattena bhikkhunā paṭibalena saṅgho
ñāpetabbo suṇātu me bhante saṅgho yadi saṅghassa pattakallaṁ
saṅgho itthannāmaṁ bhikkhuṁ bhikkhunovādakaṁ sammanneyya. esā
ñatti. suṇātu me bhante saṅgho saṅgho itthannāmaṁ bhikkhuṁ
bhikkhunovādakaṁ sammannati. yassāyasmato khamati itthannāmassa
bhikkhuno bhikkhunovādakassa sammati so tuṇhassa yassa nakkhamati
so bhāseyya. dutiyampi etamatthaṁ vadāmi .pe. tatiyampi
etamatthaṁ vadāmi. suṇātu me bhante saṅgho saṅgho itthannāmaṁ

page number: 267

bhikkhuṁ bhikkhunovādakaṁ sammannati. yassāyasmato khamati itthannāmassa
bhikkhuno bhikkhunovādakassa sammati so tuṇhassa yassa nakkhamati
so bhāseyya. sammato saṅghena itthannāmo bhikkhu bhikkhunovādako.
khamati saṅghassa tasmā tuṇhī. evametaṁ dhārayāmīti.
athakho bhagavā chabbaggiye bhikkhū anekapariyāyena (pts. vin iv, 51) vigarahitvā dubbharatāya
.pe. evañca pana bhikkhave imaṁ sikkhāpadaṁ uddiseyyātha yo
pana bhikkhu asammato bhikkhuniyo ovadeyya pācittiyanti.
evañcidaṁ bhagavatā bhikkhūnaṁ sikkhāpadaṁ paññattaṁ hoti.

[407] tena kho pana samayena therā bhikkhū sammatā bhikkhuniyo
ovadantā tatheva lābhino honti cīvarapiṇḍapātasenāsanagilānapaccaya-
bhesajjaparikkhārānaṁ. athakho chabbaggiyānaṁ bhikkhūnaṁ etadahosi
etarahi kho āvuso therā bhikkhū sammatā bhikkhuniyo ovadantā
tatheva lābhino honti cīvarapiṇḍapātasenāsanagilānapaccayabhesajjaparikkhārānaṁ
handāvuso mayaṁpi nissīmaṁ gantvā aññamaññaṁ
bhikkhunovādakaṁ sammannitvā bhikkhuniyo ovadāmāti. athakho
chabbaggiyā bhikkhū nissīmaṁ gantvā aññamaññaṁ bhikkhunovādakaṁ
sammannitvā bhikkhuniyo upasaṅkamitvā etadavocuṁ mayaṁpi bhaginiyo
sammatā amhe upasaṅkamatha mayaṁpi ovadissāmāti. athakho tā
bhikkhuniyo yena chabbaggiyā bhikkhū tenupasaṅkamiṁsu upasaṅkamitvā
chabbaggiye bhikkhū abhivādetvā ekamantaṁ nisīdiṁsu. athakho chabbaggiyā

page number: 268

bhikkhū bhikkhunīnaṁ parittaṁyeva dhammiṁ kathaṁ katvā divasaṁ tiracchānakathāya
vītināmetvā uyyojesuṁ gacchatha bhaginiyoti. athakho tā bhikkhuniyo
yena bhagavā tenupasaṅkamiṁsu upasaṅkamitvā bhagavantaṁ abhivādetvā
ekamantaṁ aṭṭhaṁsu. ekamantaṁ ṭhitā kho tā bhikkhuniyo bhagavā
etadavoca kacci bhikkhuniyo ovādo iddho ahosīti. kuto bhante
ovādo iddho bhavissati ayyā chabbaggiyā parittaṁyeva dhammiṁ kathaṁ
katvā divasaṁ tiracchānakathāya vītināmetvā uyyojesunti. athakho
bhagavā tā bhikkhuniyo dhammiyā kathāya sandassesi samādapesi
samuttejesi sampahaṁsesi. athakho tā bhikkhuniyo bhagavatā dhammiyā
kathāya sandassitā samādapitā samuttejitā sampahaṁsitā uṭṭhāyāsanā
bhagavantaṁ abhivādetvā padakkhiṇaṁ katvā pakkamiṁsu. athakho bhagavā
etasmiṁ nidāne etasmiṁ pakaraṇe bhikkhusaṅghaṁ sannipātāpetvā
chabbaggiye bhikkhū paṭipucchi saccaṁ kira tumhe bhikkhave bhikkhunīnaṁ
parittaṁyeva dhammiṁ kathaṁ katvā divasaṁ tiracchānakathāya vītināmetvā
uyyojethāti. saccaṁ bhagavāti. vigarahi buddho bhagavā kathaṁ hi
nāma tumhe moghapurisā bhikkhunīnaṁ parittaṁyeva dhammiṁ kathaṁ katvā
divasaṁ tiracchānakathāya vītināmetvā uyyojessatha netaṁ moghapurisā
appasannānaṁ vā pasādāya pasannānaṁ vā bhiyyobhāvāya .pe.
vigarahitvā dhammiṁ kathaṁ katvā bhikkhū āmantesi anujānāmi bhikkhave
aṭṭhahaṅgehi samannāgataṁ bhikkhuṁ bhikkhunovādakaṁ sammannituṁ sīlavā

page number: 269

hoti pātimokkhasaṁvarasaṁvuto viharati ācāragocarasampanno anumattesu
vajjesu bhayadassāvī samādāya sikkhati sikkhāpadesu bahussuto
hoti sutadharo sutasannicayo ye te dhammā ādikalyāṇā majjhekalyāṇā
pariyosānakalyāṇā sātthaṁ sabyañjanaṁ kevalaparipuṇṇaṁ
parisuddhaṁ brahmacariyaṁ abhivadanti tathārūpāssa dhammā bahussutā
honti dhatā vacasā paricitā manasānupekkhitā diṭṭhiyā suppaṭividdhā
ubhayāni kho panassa pātimokkhāni vitthārena svāgatāni
honti suvibhattāni suppavattīni suvinicchitāni suttaso anubyañjanaso
kalyāṇavāco hoti kalyāṇavākkaraṇo yebhuyyena bhikkhunīnaṁ piyo
hoti manāpo paṭibalo hoti bhikkhuniyo ovadituṁ na kho panetaṁ
bhagavantaṁ uddissa pabbajitāya kāsāyavatthavasanāya garudhammaṁ ajjhāpannapubbo
hoti vīsativasso vā hoti atirekavīsativasso vā
anujānāmi bhikkhave imehi aṭṭhahaṅgehi samannāgataṁ bhikkhuṁ bhikkhunovādakaṁ
sammannitunti.

[408] (pts. vin iv, 52) yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. asammato nāma ñatticatutthena
kammena asammato. bhikkhuniyo nāma ubhatosaṅghe upasampannā.

[409] ovadeyyāti aṭṭhahi garudhammehi ovadati āpatti
pācittiyassa. aññena dhammena ovadati āpatti dukkaṭassa.
ekato upasampannaṁ ovadati āpatti dukkaṭassa.

page number: 270

[410] tena sammatena bhikkhunā pariveṇaṁ sammajjitvā pānīyaṁ
paribhojanīyaṁ upaṭṭhāpetvā āsanaṁ paññāpetvā dutiyaṁ gahetvā
nisīditabbaṁ. bhikkhunīhi tattha gantvā taṁ bhikkhuṁ abhivādetvā
ekamantaṁ nisīditabbaṁ. tena sammatena 1- bhikkhunā pucchitabbā
samaggattha bhaginiyoti. sace samaggamhāyyāti bhaṇanti vattanti
bhaginiyo aṭṭha garudhammāti. sace vattanti ayyāti 2- bhaṇanti
eso bhaginiyo ovādoti niyyādetabbo. sace na vattanti
ayyāti bhaṇanti osāretabbā vassasatūpasampannāya bhikkhuniyā
tadahupasampannassa bhikkhuno abhivādanaṁ paccuṭṭhānaṁ añjalikammaṁ
sāmīcikammaṁ kātabbaṁ ayaṁ 3- dhammo sakkatvā garukatvā mānetvā
pūjetvā yāvajīvaṁ anatikkamanīyo. na bhikkhuniyā abhikkhuke āvāse
vassaṁ vasitabbaṁ ayampi dhammo sakkatvā garukatvā mānetvā pūjetvā
yāvajīvaṁ anatikkamanīyo anvaḍḍhamāsaṁ bhikkhuniyā bhikkhusaṅghato
dve dhammā paccāsiṁsitabbā 4- uposathapucchakañca ovādupasaṅkamanañca
ayampi dhammo sakkatvā garukatvā mānetvā pūjetvā yāvajīvaṁ
anatikkamanīyo. vassaṁ vutthāya bhikkhuniyā ubhatosaṅghe tīhi ṭhānehi
pavāretabbaṁ diṭṭhena vā sutena vā parisaṅkāya vā ayampi dhammo
sakkatvā garukatvā mānetvā pūjetvā yāvajīvaṁ anatikkamanīyo.
garudhammaṁ ajjhāpannāya bhikkhuniyā ubhatosaṅghe pakkhamānattaṁ caritabbaṁ

footnote: 1 ma. yu. ayaṁ pāṭho na hoti. 2 ma. vattantāyyāti. evamuparipi. 3 ma.
footnote: ayampi. 4 ma. paccāsīsitabbā.

page number: 271

ayampi dhammo sakkatvā garukatvā mānetvā pūjetvā yāvajīvaṁ
anatikkamanīyo. dve vassāni chasu dhammesu sikkhitasikkhāya sikkhamānāya
ubhatosaṅghe upasampadā pariyesitabbā ayampi dhammo sakkatvā garukatvā
mānetvā pūjetvā yāvajīvaṁ anatikkamanīyo na bhikkhuniyā kenaci
pariyāyena bhikkhu akkositabbo paribhāsitabbo ayampi dhammo
sakkatvā garukatvā mānetvā pūjetvā yāvajīvaṁ anatikkamanīyo ajjatagge
ovaṭo bhikkhunīnaṁ bhikkhūsu vacanapatho anovaṭo bhikkhūnaṁ bhikkhunīsu
vacanapatho ayampi dhammo sakkatvā garukatvā mānetvā pūjetvā
yāvajīvaṁ anatikkamanīyoti. sace samaggamhāyyāti bhaṇanti aññaṁ
dhammaṁ bhaṇati āpatti dukkaṭassa. sace vaggamhāyyāti bhaṇanti
aṭṭha garudhamme bhaṇati āpatti dukkaṭassa. ovādaṁ aniyyādetvā
aññaṁ dhammaṁ bhaṇati āpatti dukkaṭassa.

[411] (pts. vin iv, 53) adhammakamme adhammakammasaññī vaggaṁ bhikkhusaṅghaṁ vaggasaññī
ovadati āpatti pācittiyassa. adhammakamme adhammakammasaññī
vaggaṁ bhikkhunīsaṅghaṁ vematiko ovadati āpatti
pācittiyassa. adhammakamme adhammakammasaññī vaggaṁ bhikkhunīsaṅghaṁ
samaggasaññī ovadati āpatti pācittiyassa.

[412] adhammakamme vematiko vaggaṁ bhikkhusaṅghaṁ vaggasaññī
ovadati .pe. vematiko ovadati .pe. samaggasaññī ovadati
āpatti pācittiyassa.

page number: 272

[413] adhammakamme dhammakammasaññī vaggaṁ bhikkhunīsaṅghaṁ vaggasaññī
ovadati .pe. vematiko ovadati .pe. samaggasaññī
ovadati āpatti pācittiyassa.

[414] adhammakamme adhammakammasaññī samaggaṁ bhikkhunīsaṅghaṁ
vaggasaññī ovadati .pe. vematiko ovadati .pe. samaggasaññī
ovadati āpatti pācittiyassa.

[415] adhammakamme vematiko amaggaṁ bhikkhunīsaṅghaṁ vaggasaññī
ovadati .pe. vematiko ovadati .pe. samaggasaññī ovadati
āpatti pācittiyassa.

[416] adhammakamme dhammakammasaññī samaggaṁ bhikkhunīsaṅghaṁ vaggasaññī
ovadati .pe. vematīko ovadati .pe. samaggasaññī
ovadati āpatti pācittiyassa.

[417] dhammakamme adhammakammasaññī vaggaṁ bhikkhunīsaṅghaṁ vaggasaññī
ovadati āpatti dukkaṭassa. dhammakamme adhammakammasaññī
vaggaṁ bhikkhunīsaṅghaṁ vematiko ovadati āpatti dukkaṭassa. dhammakamme
adhammakammasaññī vaggaṁ bhikkhunīsaṅghaṁ samaggasaññī ovadati
āpatti dukkaṭassa.

[418] dhammakamme vematiko vaggaṁ bhikkhunīsaṅghaṁ vaggasaññī
ovadati .pe. vematiko ovadati .pe. samaggasaññī ovadati
āpatti dukkaṭassa.

page number: 273

[419] dhammakamme dhammakammasaññī vaggaṁ bhikkhunīsaṅghaṁ vaggasaññī
ovadati .pe. vematiko ovadati .pe. samaggasaññī ovadati
āpatti dukkaṭassa.

[420] dhammakamme adhammakammasaññī samaggaṁ bhikkhunīsaṅghaṁ
vaggasaññī ovadati .pe. vematiko ovadati .pe. samaggasaññī
ovadati āpatti dukkaṭassa.

[421] dhammakamme vematiko samaggaṁ bhikkhunīsaṅghaṁ vaggasaññī
ovadati .pe. vematiko ovadati .pe. samaggasaññī ovadati
āpatti dukkaṭassa.

[422] dhammakamme dhammakammasaññī samaggaṁ bhikkhunīsaṅghaṁ
vaggasaññī ovadati āpatti dukkaṭassa. dhammakamme dhammakammasaññī
samaggaṁ bhikkhunīsaṅghaṁ vematiko ovadati āpatti dukkaṭassa.
dhammakamme dhammakammasaññī samaggaṁ bhikkhunīsaṅghaṁ samaggasaññī ovadati
anāpatti.

[423] anāpatti uddesaṁ dento paripucchaṁ dento osārehi
ayyāti vuccamāno osāreti pañhaṁ pucchati pañhaṁ puṭṭho
katheti aññassatthāya bhaṇantaṁ bhikkhuniyo suṇanti sikkhamānāya
sāmaṇeriyā ummattakassa ādikammikassāti.
paṭhamasikkhāpadaṁ niṭṭhitaṁ.
-------

page number: 274

dutiyasikkhāpadaṁ

[424] (pts. vin iv, 54) tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena therā bhikkhū
bhikkhuniyo ovadanti pariyāyena. tena kho pana samayena āyasmato
cūḷapanthakassa pariyāyo hoti bhikkhuniyo ovadituṁ. bhikkhuniyo
evamāhaṁsu nadāni ajja ovādo iddho bhavissati taññevadāni
udānaṁ ayyo cūḷapanthako punappunaṁ bhaṇissatīti. athakho tā
bhikkhuniyo yenāyasmā cūḷapanthako tenupasaṅkamiṁsu upasaṅkamitvā
āyasmantaṁ cūḷapanthakaṁ abhivādetvā ekamantaṁ nisīdiṁsu. ekamantaṁ
nisinnā kho tā bhikkhuniyo āyasmā cūḷapanthako etadavoca
samaggattha bhaginiyoti. samaggamhāyyāti. vattanti bhaginiyo aṭṭha
garudhammāti. vattanti ayyāti. eso bhaginiyo ovādoti
niyyādetvā imaṁ udānaṁ punappunaṁ abhāsi
adhicetaso appamajjato
munino monapathesu sikkhato
sokā na bhavanti tādino
upasantassa sadā satīmatoti.

[425] bhikkhuniyo evamāhaṁsu nanu avocumhā nadāni ajja
ovādo iddho bhavissati taññevadāni udānaṁ ayyo cūḷapanthako

page number: 275

punappunaṁ bhaṇissatīti. assosi kho āyasmā cūḷapanthako tāsaṁ
bhikkhunīnaṁ imaṁ kathāsallāpaṁ. athakho āyasmā cūḷapanthako vehāsaṁ
abbhuggantvā ākāse antalikkhe caṅkamatipi tiṭṭhatipi nisīdatipi
seyyaṁpi kappeti dhūmāyatipi pajjalatipi antaradhāyatipi taññeva 1-
udānaṁ bhaṇati aññañca bahuṁ buddhavacanaṁ. bhikkhuniyo evamāhaṁsu
acchariyaṁ vata bho abbhutaṁ vata bho na vata no ito pubbe
ovādo evaṁ iddho bhūtapubbo yathā ayyassa cūḷapanthakassāti.
athakho āyasmā cūḷapanthako tā bhikkhuniyo yāva samandhakārā
ovaditvā uyyojesi gacchatha bhaginiyoti. athakho tā bhikkhuniyo
nagaradvāre thakkite 2- bahinagare vasitvā kālasseva nagaraṁ pavisanti.
manussā ujjhāyanti khīyanti vipācenti abrahmacāriniyo imā
bhikkhuniyo ārāme bhikkhūhi saddhiṁ vasitvā idāni nagaraṁ pavisantīti.
assosuṁ kho bhikkhū tesaṁ manussānaṁ ujjhāyantānaṁ khīyantānaṁ
vipācentānaṁ. ye te bhikkhū appicchā .pe. te ujjhāyanti
khīyanti vipācenti kathaṁ hi nāma āyasmā cūḷapanthako atthaṅgate
suriye 3- bhikkhuniyo ovadissatīti .pe. saccaṁ kira tvaṁ cūḷapanthaka
atthaṅgate suriye bhikkhuniyo ovadasīti. saccaṁ bhagavāti. vigarahi
buddho bhagavā kathaṁ hi nāma tvaṁ cūḷapanthaka atthaṅgate suriye
bhikkhuniyo ovadissasi netaṁ cūḷapanthaka appasannānaṁ vā
pasādāya .pe. evañca pana bhikkhave imaṁ sikkhāpadaṁ uddiseyyātha

footnote: 1 ma. tañceva. 2 ma. thakite. 3 ma. sūriye. evamuparipi.

page number: 276

sammatopi ce bhikkhu atthaṅgate suriye bhikkhuniyo ovadeyya
pācittiyanti.

[426] sammato nāma ñatticatutthena kammena sammato.
atthaṅgate suriyeti ogate 1- suriye. bhikkhuniyo nāma ubhatosaṅghe
upasampannā. ovadeyyāti aṭṭhahi vā garudhammehi aññena
vā dhammena ovadati āpatti pācittiyassa.

[427] atthaṅgate atthaṅgatasaññī ovadati āpatti
pācittiyassa. atthaṅgate vematiko ovadati āpatti pācittiyassa.
atthaṅgate anatthaṅgatasaññī ovadati āpatti pācittiyassa.
ekato upasampannaṁ 2- ovadati āpatti dukkaṭassa. anatthaṅgate
atthaṅgatasaññī āpatti dukkaṭassa. anatthaṅgate vematiko
āpatti dukkaṭassa. anatthaṅgate anatthaṅgatasaññī anāpatti.

[428] anāpatti uddesaṁ dento paripucchaṁ dento osārehi
ayyāti vuccamāno osāreti pañhaṁ pucchati pañhaṁ puṭṭho
katheti aññassatthāya bhaṇantaṁ bhikkhuniyo suṇanti sikkhamānāya
sāmaṇeriyā ummattakassa ādikammikassāti.
dutiyasikkhāpadaṁ niṭṭhitaṁ.
-------

footnote: 1 ma. oggate. 2 yebhuyyena ekato upasampannāyāti pāṭho dissati.

page number: 277

tatiyasikkhāpadaṁ

[429] tena samayena buddho bhagavā sakkesu viharati kapilavatthusmiṁ
nigrodhārāme. tena kho pana samayena chabbaggiyā bhikkhū
bhikkhunūpassayaṁ upasaṅkamitvā chabbaggiyā bhikkhuniyo ovadanti. bhikkhuniyo
chabbaggiyā bhikkhuniyo etadavocuṁ etha ayye (pts. vin iv, 56) ovādaṁ gamissāmāti.
yampi 1- mayaṁ ayye gaccheyyāma ovādassa kāraṇā ayyā
chabbaggiyā idheva amhe ovadantīti. bhikkhuniyo ujjhāyanti
khīyanti vipācenti kathaṁ hi nāma chabbaggiyā bhikkhū bhikkhunūpassayaṁ
upasaṅkamitvā bhikkhuniyo ovadantīti 

[2]-. athakho tā bhikkhuniyo
bhikkhūnaṁ etamatthaṁ ārocesuṁ. ye te bhikkhū appicchā .pe.
te ujjhāyanti khīyanti vipācenti kathaṁ hi nāma chabbaggiyā
bhikkhū bhikkhunūpassayaṁ upasaṅkamitvā bhikkhuniyo ovadantīti .pe.
saccaṁ kira tumhe bhikkhave bhikkhunūpassayaṁ upasaṅkamitvā bhikkhuniyo
ovadathāti. saccaṁ bhagavāti. vigarahi buddho bhagavā kathaṁ hi
nāma tumhe moghapurisā bhikkhunūpassayaṁ upasaṅkamitvā bhikkhuniyo
ovadissatha netaṁ moghapurisā appasannānaṁ vā pasādāya .pe.
evañca pana bhikkhave imaṁ sikkhāpadaṁ uddiseyyātha yo pana bhikkhu
bhikkhunūpassayaṁ upasaṅkamitvā bhikkhuniyo ovadeyya pācittiyanti.

footnote: 1 ma. yu. yaṁ hi. 2 sī. sabbaggiyā bhikkhuniyo ovādaṁ na gacchissantīti.

page number: 278

evañcidaṁ bhagavatā bhikkhūnaṁ sikkhāpadaṁ paññattaṁ hoti.

[430] tena kho pana samayena mahāpajāpati gotamī gilānā
hoti. therā bhikkhū yena mahāpajāpati gotamī tenupasaṅkamiṁsu
upasaṅkamitvā mahāpajāpatiṁ gotamiṁ etadavocuṁ kacci te gotami
khamanīyaṁ kacci yāpanīyanti. na me ayyā khamanīyaṁ na yāpanīyaṁ
iṅghayyā dhammaṁ desethāti. na tāva 1- bhagini kappati bhikkhunūpassayaṁ
upasaṅkamitvā bhikkhuniyā dhammaṁ desetunti kukkuccāyantā na desesuṁ.
athakho bhagavā pubbaṇhasamayaṁ nivāsetvā pattacīvaramādāya yena
mahāpajāpati gotamī tenupasaṅkami upasaṅkamitvā paññatte
āsane nisīdi. nisajja kho bhagavā mahāpajātiṁ gotamiṁ etadavoca
kacci te gotami khamanīyaṁ kacci yāpanīyanti. pubbe me bhante
therā bhikkhū āgantvā dhammaṁ desenti tena me phāsu hoti
idāni pana bhagavatā paṭikkhittanti kukkuccāyantā na desenti
tena me na phāsu hotīti. athakho bhagavā mahāpajātiṁ gotamiṁ
dhammiyā kathāya sandassetvā samādapetvā samuttejetvā
sampahaṁsetvā uṭṭhāyāsanā pakkāmi. athakho bhagavā etasmiṁ nidāne
etasmiṁ pakaraṇe dhammiṁ kathaṁ katvā bhikkhū āmantesi anujānāmi
bhikkhave bhikkhunūpassayaṁ upasaṅkamitvā gilānaṁ bhikkhuniṁ ovadituṁ
evañca pana bhikkhave imaṁ sikkhāpadaṁ uddiseyyātha (pts. vin iv, 57) yo pana bhikkhu
bhikkhunūpassayaṁ upasaṅkamitvā bhikkhuniyo ovadeyya aññatra samayā

footnote: 1 ma. ayaṁ saddo natthi.

page number: 279

pācittiyaṁ tatthāyaṁ samayo gilānā hoti bhikkhunī ayaṁ tattha
samayoti.

[431] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. bhikkhunūpassayo nāma yattha
bhikkhuniyo ekarattampi vasanti. upasaṅkamitvāti tattha gantvā.
bhikkhuniyo nāma ubhatosaṅghe upasampannā. ovadeyyāti aṭṭhahi
garudhammehi ovadati āpatti pācittiyassa. aññatra samayāti
ṭhapetvā samayaṁ. gilānā nāma bhikkhunī na sakkoti ovādāya
vā saṁvāsāya vā gantuṁ.

[432] upasampannāya upasampannasaññī bhikkhunūpassayaṁ
upasaṅkamitvā aññatra samayā ovadati āpatti pācittiyassa.
upasampannāya vematiko bhikkhunūpassayaṁ upasaṅkamitvā aññatra samayā
ovadati āpatti pācittiyassa. upasampannāya anupasampannasaññī
bhikkhunūpassayaṁ upasaṅkamitvā aññatra samayā ovadati āpatti
pācittiyassa. aññena dhammena ovadati āpatti dukkaṭassa.
ekato upasampannaṁ ovadati āpatti dukkaṭassa. anupasampannāya
upasampannasaññī āpatti dukkaṭassa. anupasampannāya
vematiko āpatti dukkaṭassa. anupasampannāya anupasampannasaññī
anāpatti.

[433] anāpatti samaye uddesaṁ dento paripucchaṁ dento

page number: 280

osārehi ayyāti vuccamāno osāreti pañhaṁ pucchati pañhaṁ
puṭṭho katheti aññassatthāya bhaṇantaṁ bhikkhuniyo suṇanti
sikkhamānāya sāmaṇeriyā ummattakassa ādikammikassāti.
tatiyasikkhāpadaṁ niṭṭhitaṁ.
-------

page number: 281

catutthasikkhāpadaṁ

[434] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena therā bhikkhū bhikkhuniyo
ovadantā lābhino honti cīvarapiṇḍapātasenāsanagilānapaccaya-
bhesajjaparikkhārānaṁ. chabbaggiyā bhikkhū evaṁ vadenti 1- na
bahukatā therā bhikkhū bhikkhuniyo ovadituṁ āmisahetu therā bhikkhū
bhikkhuniyo ovadantīti. ye te bhikkhū appicchā .pe. te
ujjhāyanti khīyanti vipācenti kathaṁ hi nāma chabbaggiyā bhikkhū
evaṁ vakkhanti na bahukatā therā bhikkhū bhikkhuniyo ovadituṁ
āmisahetu therā bhikkhū bhikkhuniyo ovadantīti .pe. saccaṁ kira
tumhe bhikkhave evaṁ vadetha na bahukatā therā bhikkhū bhikkhuniyo
ovadituṁ āmisahetu therā bhikkhū bhikkhuniyo ovadantīti. saccaṁ
bhagavāti. vigarahi buddho bhagavā kathaṁ nāma tumhe moghapurisā
evaṁ vakkhatha na bahukatā therā bhikkhū bhikkhuniyo ovadituṁ āmisahetu
therā bhikkhū bhikkhuniyo ovadantīti netaṁ moghapurisā appasannānaṁ
vā pasādāya .pe. evañca pana bhikkhave imaṁ sikkhāpadaṁ
uddiseyyātha yo pana bhikkhu evaṁ vadeyya āmisahetu 

[2]- bhikkhū
bhikkhuniyo ovadantīti pācittiyanti.

footnote: 1 ma. yu. vadanti. 2 ma. therā.

page number: 282

[435] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. āmisahetūti cīvarahetu
piṇḍapātahetu senāsanahetu gilānapaccayabhesajjaparikkhārahetu
sakkārahetu garukārahetu mānanahetu vandanahetu pūjanahetu.

[436] evaṁ vadeyyāti upasampannaṁ saṅghena sammataṁ bhikkhunovādakaṁ
avaṇṇaṁ kattukāmo ayasaṁ kattukāmo maṅkukattukāmo evaṁ
vadeti cīvarahetu piṇḍapātahetu senāsanahetu gilānapaccayabhesajjaparikkhārahetu
sakkārahetu garukārahetu mānanahetu vandanahetu
pūjanahetu ovadatīti bhaṇati āpatti pācittiyassa.

[437] dhammakamme dhammakammasaññī evaṁ vadeti āpatti
pācittiyassa. dhammakamme vematiko evaṁ vadeti āpatti
pācittiyassa. dhammakamme adhammakammasaññī evaṁ vadeti āpatti
pācittiyassa.

[438] upasampannaṁ saṅghena asammataṁ bhikkhunovādakaṁ avaṇṇaṁ
kattukāmo ayasaṁ kattukāmo maṅkukattukāmo evaṁ vadeti cīvarahetu
piṇḍapātahetu senāsanahetu gilānapaccayabhesajjaparikkhārahetu
sakkārahetu garukārahetu mānanahetu vandanahetu pūjanahetu ovadatīti
bhaṇati āpatti dukkaṭassa.

[439] anupasampannaṁ saṅghena sammataṁ vā asammataṁ vā
bhikkhunovādakaṁ avaṇṇaṁ kattukāmo ayasaṁ kattukāmo maṅkukattukāmo evaṁ

page number: 283

vadeti cīvarahetu piṇḍapātahetu senāsanahetu gilānapaccayabhesajjaparikkhārahetu
sakkārahetu garukārahetu mānanahetu vandanahetu pūjanahetu
ovadatīti bhaṇati āpatti dukkaṭassa.

[440] adhammakamme dhammakammasaññī āpatti dukkaṭassa.
adhammakamme vematiko āpatti dukkaṭassa. adhammakamme
adhammakammasaññī āpatti dukkaṭassa.

[441] anāpatti pakatiyā cīvarahetu piṇḍapātahetu senāsanahetu
gilānapaccayabhesajjaparikkhārahetu sakkārahetu garukārahetu mānanahetu
vandanahetu pūjanahetu ovadantaṁ bhaṇati ummattakassa
ādikammikassāti.
catutthasikkhāpadaṁ niṭṭhitaṁ.
-------

page number: 284

pañcamasikkhāpadaṁ

[442] (pts. vin iv, 59) tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena aññataro
bhikkhu sāvatthiyaṁ aññatarissā visikhāya piṇḍāya carati. aññatarāpi
bhikkhunī tassā visikhāya piṇḍāya carati. athakho so bhikkhu taṁ
bhikkhuniṁ etadavoca gaccha bhagini amukasmiṁ okāse bhikkhā
dīyatīti. sāpi 

[1]- evamāha gaccha ayya 2- amukasmiṁ okāse
bhikkhā dīyatīti. te abhiṇhadassanena sandiṭṭhā ahesuṁ. tena
kho pana samayena saṅghassa cīvaraṁ bhājiyati 3-. athakho sā bhikkhunī
ovādaṁ gantvā yena so bhikkhu tenupasaṅkami upasaṅkamitvā
taṁ bhikkhuṁ abhivādetvā ekamantaṁ aṭṭhāsi. ekamantaṁ ṭhitaṁ kho
taṁ bhikkhuniṁ so bhikkhu etadavoca ayaṁ me bhagini cīvarapaṭiviso 4-
sādiyissasīti. āma ayya dubbalacīvaramhīti. athakho so bhikkhu
tassā bhikkhuniyā cīvaraṁ adāsi. sopi kho bhikkhu dubbalacīvaro
hoti. bhikkhū taṁ bhikkhuṁ etadavocuṁ karohidāni te āvuso
cīvaranti. athakho so bhikkhu bhikkhūnaṁ etamatthaṁ ārocesi. ye
te bhikkhū appicchā .pe. te ujjhāyanti khīyanti vipācenti
kathaṁ hi nāma bhikkhu bhikkhuniyā cīvaraṁ dassatīti .pe. saccaṁ kira
tvaṁ bhikkhu bhikkhuniyā cīvaraṁ adāsīti. saccaṁ bhagavāti. Ñātikā

footnote: 1 ma. kho. 2 ma. gacchāyya. 3 ma. bhājīyati. 4 ma. cīvarapaṭivīso.
footnote: sī. cīvarapaṭiviṁso.

page number: 285

te bhikkhu aññātikāti. aññātikā bhagavāti. aññātako
moghapurisa aññātikāya na jānāti paṭirūpaṁ vā appaṭirūpaṁ vā
santaṁ vā asantaṁ vā kathaṁ hi nāma tvaṁ moghapurisa aññātikāya
bhikkhuniyā cīvaraṁ dassasi netaṁ moghapurisa appasannānaṁ vā
pasādāya .pe. evañca pana bhikkhave imaṁ sikkhāpadaṁ uddiseyyātha
yo pana bhikkhu aññātikāya bhikkhuniyā cīvaraṁ dadeyya pācittiyanti.
evañcidaṁ bhagavatā bhikkhūnaṁ sikkhāpadaṁ paññattaṁ hoti.

[443] tena kho pana samayena bhikkhū kukkuccāyantā bhikkhunīnaṁ
pārivaṭṭakaṁ cīvaraṁ na denti. bhikkhuniyo ujjhāyanti khīyanti
vipācenti kathaṁ hi nāma ayyā amhākaṁ pārivaṭṭakaṁ (pts. vin iv, 60) cīvaraṁ na
dassantīti. assosuṁ kho bhikkhū tāsaṁ bhikkhunīnaṁ ujjhāyantīnaṁ khīyantīnaṁ
vipācentīnaṁ. athakho te bhikkhū bhagavato etamatthaṁ ārocesuṁ.
athakho bhagavā etasmiṁ nidāne etasmiṁ pakaraṇe dhammiṁ kathaṁ katvā
bhikkhū āmantesi anujānāmi bhikkhave pañcannaṁ pārivaṭṭakaṁ dātuṁ
bhikkhussa bhikkhuniyā sikkhamānāya sāmaṇerassa sāmaṇeriyā anujānāmi
bhikkhave imesaṁ pañcannaṁ pārivaṭṭakaṁ dātuṁ evañca pana bhikkhave imaṁ
sikkhāpadaṁ uddiseyyātha yo pana bhikkhu aññātikāya bhikkhuniyā
cīvaraṁ dadeyya aññatra pārivaṭṭakā pācittiyanti.

[444] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. aññātikā nāma mātito

page number: 286

vā pitito vā yāva sattamā pitāmahayugā asambaddhā. bhikkhunī
nāma ubhatosaṅghe upasampannā. cīvaraṁ nāma channaṁ cīvarānaṁ
aññataraṁ cīvaraṁ vikappanupagaṁ pacchimaṁ 1-. aññatra pārivaṭṭakāti
ṭhapetvā pārivaṭṭakaṁ deti āpatti pācittiyassa.

[445] aññātikāya aññātikasaññī cīvaraṁ deti aññatra
pārivaṭṭakā āpatti pācittiyassa. aññātikāya vematiko
cīvaraṁ deti aññatra pārivaṭṭakā āpatti pācittiyassa.
aññātikāya ñātikasaññī cīvaraṁ deti aññatra pārivaṭṭakā
āpatti pācittiyassa. ekato upasampannāya cīvaraṁ deti
aññatra pārivaṭṭakā āpatti dukkaṭassa. Ñātikāya aññātikasaññī
āpatti dukkaṭassa. Ñātikāya vematiko āpatti
dukkaṭassa. Ñātikāya ñātikasaññī anāpatti.

[446] anāpatti ñātikāya pārivaṭṭakaṁ parittena vā
vipulaṁ vipulena vā parittaṁ bhikkhunī vissāsaṁ gaṇhāti tāvakālikaṁ
gaṇhāti cīvaraṁ ṭhapetvā aññaṁ parikkhāraṁ deti sikkhamānāya
sāmaṇeriyā ummattakassa ādikammikassāti.
pañcamasikkhāpadaṁ niṭṭhitaṁ.
-------

footnote: 1 sī. yu. vikappanupagapacchimaṁ.

page number: 287

chaṭṭhasikkhāpadaṁ

[447] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā udāyi
paṭṭho hoti cīvarakammaṁ kātuṁ. (pts. vin iv, 61) aññatarā bhikkhunī yenāyasmā
udāyi tenupasaṅkami upasaṅkamitvā āyasmantaṁ udāyiṁ etadavoca
sādhu me bhante ayyo cīvaraṁ sibbetūti. athakho āyasmā udāyi
tassā bhikkhuniyā cīvaraṁ sibbetvā surattaṁ suparikammakataṁ katvā
majjhe paṭibhāṇacittaṁ vuṭṭhāpetvā saṁharitvā nikkhipi. athakho
sā bhikkhunī yenāyasmā udāyi tenupasaṅkami upasaṅkamitvā
āyasmantaṁ udāyiṁ etadavoca kahaṁ taṁ bhante cīvaranti. handa bhagini
imaṁ cīvaraṁ yathāsaṁhaṭaṁ haritvā nikkhipitvā yadā bhikkhunīsaṅgho ovādaṁ
āgacchati tadā imaṁ cīvaraṁ pārupitvā bhikkhunīsaṅghassa piṭṭhito
piṭṭhito āgacchāti. athakho sā bhikkhunī taṁ cīvaraṁ yathāsaṁhaṭaṁ
haritvā nikkhipitvā yadā bhikkhunīsaṅgho ovādaṁ āgacchati tadā
taṁ cīvaraṁ pārupitvā bhikkhunīsaṅghassa piṭṭhito piṭṭhito āgacchati.
manussā ujjhāyanti khīyanti vipācenti yāvacchinnikā imā
bhikkhuniyo dhuttikā ahirikāyo yatra hi nāma cīvare paṭibhāṇacittaṁ
vuṭṭhāpessantīti. bhikkhuniyo evamāhaṁsu kassidaṁ kammanti.
ayyassa udāyissāti. yepi te chinnakā dhuttakā ahirikā tesaṁpi

page number: 288

evarūpaṁ na sobheyya kiṁ pana ayyassa udāyissāti. athakho
tā bhikkhuniyo bhikkhūnaṁ etamatthaṁ ārocesuṁ. ye te bhikkhū appicchā
.pe. te ujjhāyanti khīyanti vipācenti kathaṁ hi nāma āyasmā
udāyi bhikkhuniyā cīvaraṁ sibbessatīti 1- .pe. saccaṁ kira tvaṁ udāyi
bhikkhuniyā cīvaraṁ sibbesīti. saccaṁ bhagavāti. Ñātikā te udāyi
aññātikāti. aññātikā bhagavāti. aññātako moghapurisa
aññātikāya na jānāti paṭirūpaṁ vā appaṭirūpaṁ vā pāsādikaṁ vā
apāsādikaṁ vā kathaṁ hi nāma tvaṁ moghapurisa aññātikāya bhikkhuniyā
cīvaraṁ sibbessasi netaṁ moghapurisa appasannānaṁ vā pasādāya .pe.
evañca pana bhikkhave imaṁ sikkhāpadaṁ uddiseyyātha yo pana bhikkhu
aññātikāya bhikkhuniyā cīvaraṁ sibbeyya vā sibbāpeyya vā
pācittiyanti.

[448] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. aññātikā nāma mātito
vā pitito vā yāva sattamā pitāmahayugā asambaddhā. bhikkhunī
nāma ubhatosaṅghe upasampannā. cīvaraṁ nāma channaṁ cīvarānaṁ
aññataraṁ cīvaraṁ vikappanupagaṁ pacchimaṁ. (pts. vin iv, 62) sibbeyyāti sayaṁ sibbeti
ārāpathe ārāpathe āpatti pācittiyassa. sibbāpeyyāti
aññaṁ āṇāpeti āpatti pācittiyassa. sakiṁ āṇatto
bahukaṁpi sibbeti āpatti pācittiyassa.

footnote: 1 ma. sibbissatīti. 2 ma. sibbasīti. evamuparipi.

page number: 289

[449] aññātikāya aññātikasaññī cīvaraṁ sibbeti vā
sibbāpeti vā āpatti pācittiyassa. aññātikāya vematiko
cīvaraṁ sibbeti vā sibbāpeti vā āpatti pācittiyassa.
aññātikāya ñātikasaññī cīvaraṁ sibbeti vā sibbāpeti vā
āpatti pācittiyassa. ekato upasampannāya cīvaraṁ sibbeti
vā sibbāpeti vā āpatti dukkaṭassa. Ñātikāya aññātikasaññī
āpatti dukkaṭassa. Ñātikāya vematiko āpatti
dukkaṭassa. Ñātikāya ñātikasaññī anāpatti.

[450] anāpatti ñātikāya cīvaraṁ ṭhapetvā aññaṁ parikkhāraṁ
sabbeti vā sibbāpeti vā sikkhamānāya sāmaṇeriyā
ummattakassa ādikammikassāti.
chaṭṭhasikkhāpadaṁ niṭṭhitaṁ
-------

page number: 290

sattamasikkhāpadaṁ

[451] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū bhikkhunīhi saddhiṁ saṁvidhāya ekaddhānamaggaṁ paṭipajjanti. manussā
ujjhāyanti khīyanti vipācenti yatheva mayaṁ sappajāpatikā āhiṇḍāma
evamevime samaṇā sakyaputtiyā bhikkhunīhi saddhiṁ āhiṇḍantīti.
assosuṁ kho bhikkhū tesaṁ manussānaṁ ujjhāyantānaṁ khīyantānaṁ
vipācentānaṁ. ye te bhikkhū appicchā .pe. te ujjhāyanti
khīyanti vipācenti kathaṁ hi nāma chabbaggiyā bhikkhū bhikkhunīhi
saddhiṁ saṁvidhāya ekaddhānamaggaṁ paṭipajjissantīti .pe. saccaṁ kira
tumhe bhikkhave bhikkhunīhi saddhiṁ saṁvidhāya ekaddhānamaggaṁ paṭipajjathāti.
saccaṁ bhagavāti. vigarahi buddho bhagavā kathaṁ hi nāma tumhe
moghapurisā bhikkhunīhi saddhiṁ saṁvidhāya ekaddhānamaggaṁ paṭipajjissatha
netaṁ moghapurisā appasannānaṁ vā pasādāya .pe. evañca
pana bhikkhave imaṁ sikkhāpadaṁ uddiseyyātha yo pana bhikkhu
bhikkhuniyā saddhiṁ saṁvidhāya ekaddhānamaggaṁ paṭipajjeyya antamaso
gāmantarampi pācittiyanti. evañcidaṁ bhagavatā bhikkhūnaṁ sikkhāpadaṁ
paññattaṁ hoti.

[452] tena kho pana samayena sambahulā bhikkhū ca bhikkhuniyo

page number: 291

ca sāketā sāvatthiṁ addhānamaggapaṭipannā honti. athakho tā
bhikkhuniyo te bhikkhū passitvā etadavocuṁ mayaṁpi ayyehi saddhiṁ
gamissāmāti. na bhagini kappati bhikkhuniyā saddhiṁ saṁvidhāya ekaddhānamaggaṁ
paṭipajjituṁ tumhe vā paṭhamaṁ gacchatha mayaṁ vā gamissāmāti.
ayyā bhante aggapurisā ayyā va paṭhamaṁ gacchantūti. athakho
tāsaṁ bhikkhunīnaṁ pacchā gacchantīnaṁ antarāmagge corā acchindiṁsu
ceva dūsesuñca. athakho tā bhikkhuniyo sāvatthiṁ gantvā bhikkhunīnaṁ
etamatthaṁ ārocesuṁ. bhikkhuniyo bhikkhūnaṁ etamatthaṁ ārocesuṁ.
bhikkhū bhagavato etamatthaṁ ārocesuṁ. athakho bhagavā etasmiṁ
nidāne etasmiṁ pakaraṇe dhammiṁ kathaṁ katvā bhikkhū āmantesi
anujānāmi bhikkhave satthagamanīye magge sāsaṅkasammate sappaṭibhaye
bhikkhuniyā saddhiṁ saṁvidhāya ekaddhānamaggaṁ paṭipajjituṁ evañca pana
bhikkhave imaṁ sikkhāpadaṁ uddiseyyātha yo pana bhikkhu bhikkhuniyā
saddhiṁ saṁvidhāya ekaddhānamaggaṁ paṭipajjeyya antamaso gāmantarampi
aññatra samayā pācittiyaṁ. tatthāyaṁ samayo satthagamanīyo
hoti maggo sāsaṅkasammato sappaṭibhayo ayaṁ tattha samayoti.

[453] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. bhikkhunī nāma ubhatosaṅghe
upasampannā. saddhinti ekato. saṁvidhāyāti gacchāma bhagini
gacchāma ayya gacchāma ayya 1- gacchāma bhagini ajja vā

footnote: 1 ma. gacchāmāyya gacchāmāyya. evamīdisesu ṭhānesu.

page number: 292

hiyyo vā pare vā gacchāmāti saṁvidahati āpatti dukkaṭassa.
antamaso gāmantarampīti kukkuṭasampāte gāme gāmantare āpatti
pācittiyassa. agāmake araññe aḍḍhayojane aḍḍhayojane
āpatti pācittiyassa. aññatra samayāti ṭhapetvā samayaṁ.
satthagamanīyo nāma maggo na sakkā hoti vinā satthena gantuṁ.
sāsaṅkaṁ nāma tasmiṁ magge corānaṁ niviṭṭhokāso dissati bhuttokāso
dissati ṭhitokāso dissati nisinnokāso dissati nipannokāso
dissati. sappaṭibhayaṁ nāma tasmiṁ magge corehi manussā hatā
dissanti viluttā dissanti ākoṭitā dissanti. (pts. vin iv, 64) sappaṭibhayaṁ
gantvā appaṭibhayaṁ passitvā 1- uyyojetabbā gacchatha bhaginiyoti.

[454] saṁvidahite saṁvidahitasaññī ekaddhānamaggaṁ paṭipajjati
antamaso gāmantarampi aññatra samayā āpatti pācittiyassa.
saṁvidahite vematiko ekaddhānamaggaṁ paṭipajjati antamaso gāmantarampi
aññatra samayā āpatti pācittiyassa. saṁvidahite asaṁvidahitasaññī
ekaddhānamaggaṁ paṭipajjati antamaso gāmantarampi aññatra
samayā āpatti pācittiyassa. bhikkhu saṁvidahati bhikkhunī na
saṁvidahati āpatti dukkaṭassa. asaṁvidahite saṁvidahitasaññī
āpatti dukkaṭassa. asaṁvidahite vematiko āpatti dukkaṭassa.
asaṁvidahite asaṁvidahitasaññī anāpatti.

[455] anāpatti samaye asaṁvidahitvā gacchanti bhikkhunī

footnote: 1 ma. dassetvā.

page number: 293

saṁvidahati bhikkhu na saṁvidahati visaṅketena gacchanti āpadāsu
ummattakassa ādikammikassāti.
sattamasikkhāpadaṁ niṭṭhitaṁ.
-------

page number: 294

aṭṭhamasikkhāpadaṁ

[456] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā bhikkhū
bhikkhunīhi saddhiṁ saṁvidhāya ekanāvaṁ 1- abhirūhanti. manussā ujjhāyanti
khīyanti vipācenti yatheva mayaṁ sappajāpatikā ekanāvāya 2- kīḷāma
evamevime samaṇā sakyaputtiyā bhikkhunīhi saddhiṁ saṁvidhāya ekanāvāya 3-
kīḷantīti. assosuṁ kho bhikkhū tesaṁ manussānaṁ ujjhāyantānaṁ
khīyantānaṁ vipācentānaṁ. ye te bhikkhū appicchā .pe. te
ujjhāyanti khīyanti vipācenti kathaṁ hi nāma chabbaggiyā bhikkhū
bhikkhunīhi saddhiṁ saṁvidhāya ekanāvaṁ 4- abhirūhissantīti. athakho ge
bhikkhū bhagavato etamatthaṁ ārocesuṁ. athakho bhagavā chabbaggiye
bhikkhū paṭipucchi saccaṁ kira tumhe bhikkhave bhikkhunīhi saddhiṁ saṁvidhāya
ekanāvaṁ abhirūhathāti. saccaṁ bhagavāti. vigarahi buddho bhagavā
kathaṁ hi nāma tumhe moghapurisā bhikkhunīhi saddhiṁ saṁvidhāya ekanāvaṁ
abhirūhissatha netaṁ moghapurisā appasannānaṁ vā pasādāya .pe.
evañca pana bhikkhave imaṁ sikkhāpadaṁ uddiseyyātha yo pana bhikkhu
bhikkhuniyā saddhiṁ saṁvidhāya ekanāvaṁ abhirūheyya 5- uddhagāminiṁ 6- vā

footnote: 1-4 ma. yu. ekaṁ nāvaṁ. evamīdisesu padesu. 2-3 ma. yu. nāvāya.
footnote: 5 ma. abhiruheyya. evamuparipi. 6 uddhaṅgāminintipi pāṭho.

page number: 295

adhogāminiṁ vā pācittiyanti. evañcidaṁ bhagavatā bhikkhūnaṁ
sikkhāpadaṁ paññattaṁ hoti.

[457] (pts. vin iv, 65) tena kho pana samayena sambahulā bhikkhū ca bhikkhuniyo ca
sāketā sāvatthiṁ addhānamaggapaṭipannā honti. antarāmagge
nadī uttaritabbā 1- hoti. athakho tā bhikkhuniyo te bhikkhū
etadavocuṁ mayaṁpi ayyehi saddhiṁ uttarissāmāti. na bhagini kappati
bhikkhuniyā saddhiṁ saṁvidhāya ekanāvaṁ abhirūhituṁ tumhe vā paṭhamaṁ
uttaratha mayaṁ vā uttarissāmāti. ayyā bhante aggapurisā
ayyā va paṭhamaṁ uttarantūti. athakho tāsaṁ bhikkhunīnaṁ pacchā
uttarantīnaṁ corā acchindiṁsu ceva dūsesuñca. athakho tā
bhikkhuniyo sāvatthiṁ gantvā bhikkhunīnaṁ etamatthaṁ ārocesuṁ.
bhikkhuniyo bhikkhūnaṁ etamatthaṁ ārocesuṁ. bhikkhū bhagavato etamatthaṁ
ārocesuṁ. athakho bhagavā etasmiṁ nidāne etasmiṁ pakaraṇe dhammiṁ
kathaṁ katvā bhikkhū āmantesi anujānāmi bhikkhave tiriyantaraṇāya
bhikkhuniyā saddhiṁ saṁvidhāya ekanāvaṁ abhirūhituṁ evañca pana bhikkhave
imaṁ sikkhāpadaṁ uddiseyyātha yo pana bhikkhu bhikkhuniyā saddhiṁ
saṁvidhāya ekanāvaṁ abhirūheyya uddhagāminiṁ vā adhogāminiṁ vā
aññatra tiriyantaraṇāya 2- pācittiyanti.

[458] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. bhikkhunī nāma ubhatosaṅghe

footnote: 1 ma. taritabbā. 2 ma. tiriyaṁ taraṇāya. evamīdisesu padesu.

page number: 296

upasampannā. saddhinti ekato. saṁvidhāyāti abhirūhāma bhagini
abhirūhāma ayya abhirūhāma ayya abhirūhāma bhagini ajja vā
hiyyo vā pare vā abhirūhāmāti saṁvidahati āpatti dukkaṭassa.
bhikkhuniyā abhirūḷhe bhikkhu abhirūhati āpatti pācittiyassa.
bhikkhusmiṁ abhirūḷhe bhikkhunī abhirūhati āpatti pācittiyassa.
ubhato vā abhirūhati āpatti pācittiyassa. uddhagāmininti
ujjavanikāya. adhogāmininti ojavanikāya. aññatra tiriyantaraṇāyāti
ṭhapetvā tiriyantaraṇaṁ. kukkuṭasampāte gāme gāmantare
gāmantare āpatti pācittiyassa. agāmake araññe aḍḍhayojane
aḍḍhayojane āpatti pācittiyassa.

[459] saṁvidahite saṁvidahitasaññī ekanāvaṁ abhirūhati uddhagāminiṁ
vā adhogāminiṁ vā aññatra tiriyantaraṇāya (pts. vin iv, 66) āpatti pācittiyassa.
saṁvidahite vematiko ekanāvaṁ abhirūhati uddhagāminiṁ vā adhogāminiṁ
vā aññatra tiriyantaraṇāya āpatti pācittiyassa. saṁvidahite
asaṁvidahitasaññī ekanāvaṁ abhirūhati uddhagāminiṁ vā adhogāminiṁ vā
aññatra tiriyantaraṇāya āpatti pācittiyassa. bhikkhu saṁvidahati
bhikkhunī na saṁvidahati āpatti dukkaṭassa. asaṁvidahite saṁvidahitasaññī
āpatti dukkaṭassa. asaṁvidahite vematiko āpatti dukkaṭassa.
asaṁvidahite asaṁvidahitasaññī anāpatti.

[460] anāpatti tiriyantaraṇāya asaṁvidahitvā abhirūhanti

page number: 297

bhikkhunī saṁvidahati bhikkhu na saṁvidahati visaṅketena abhirūhanti āpadāsu
ummattakassa ādikammikassāti.
aṭṭhamasikkhāpadaṁ niṭṭhitaṁ.
-------

page number: 298

navamasikkhāpadaṁ

[461] tena samayena buddho bhagavā rājagahe viharati veḷuvane
kalandakanivāpe. tena kho pana samayena thullanandā bhikkhunī
aññatarassa kulassa kulupikā hoti niccabhattikā. tena ca
gahapatinā therā bhikkhū nimantitā honti. athakho thullanandā
bhikkhunī pubbaṇhasamayaṁ nivāsetvā pattacīvaramādāya yena taṁ kulaṁ
tenupasaṅkami upasaṅkamitvā taṁ gahapatiṁ etadavoca kimidaṁ gahapati
pahūtaṁ khādanīyaṁ bhojanīyaṁ paṭiyattanti. therā mayā ayye nimantitāti.
ke pana te gahapati therāti. ayyo sārīputto ayyo
mahāmoggallāno ayyo mahākaccāno ayyo mahākoṭṭhito ayyo
mahākappino ayyo mahācundo ayyo anuruddho ayyo revato
ayyo upāli ayyo ānando ayyo rāhuloti. kiṁ pana tvaṁ
gahapati mahānāge tiṭṭhamāne cetake nimantesīti. ke pana te
ayye mahānāgāti. ayyo devadatto ayyo kokāliko ayyo
katamorakatissako 1- ayyo khaṇḍadeviyā putto ayyo samuddadattoti.
ayañcarahi thullanandāya bhikkhuniyā antarā kathā vippakatā.
atha 

[2]- therā bhikkhū pavisiṁsu. saccaṁ mahānāgā kho tayā
gahapati nimantitāti. idāneva kho tvaṁ ayye cetake akāsi

footnote: 1 ma. kaṭamodakatissako. 2 ma. yu. te.

page number: 299

idāni mahānāgeti gehato 1- ca nikkaḍḍhi niccabhattañca upacchindi 2-.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma devadatto jānaṁ bhikkhunīparipācitaṁ piṇḍapātaṁ bhuñjissatīti
.pe. saccaṁ kira tvaṁ devadatta jānaṁ bhikkhunīparipācitaṁ piṇḍapātaṁ
bhuñjasīti. saccaṁ bhagavāti. vigarahi buddho bhagavā kathaṁ hi
nāma tvaṁ moghapurisa jānaṁ bhikkhunīparipācitaṁ piṇḍapātaṁ bhuñjissasi
netaṁ moghapurisa appasannānaṁ vā pasādāya .pe. evañca
pana bhikkhave imaṁ sikkhāpadaṁ uddiseyyātha (pts. vin iv, 67) yo pana bhikkhu jānaṁ
bhikkhunīparipācitaṁ piṇḍapātaṁ bhuñjeyya pācittiyanti. evañcidaṁ
bhagavatā bhikkhūnaṁ sikkhāpadaṁ paññattaṁ hoti.

[462] tena kho pana samayena aññataro bhikkhu rājagahā
pabbajito ñātikulaṁ agamāsi. manussā cirassāpi 3- bhaddanto
āgatoti sakkaccaṁ bhattaṁ akaṁsu. tassa kulassa kulupikā bhikkhunī
te manusse etadavoca detha āvuso ayyassa bhattanti.
athakho so bhikkhu bhagavatā paṭikkhittaṁ jānaṁ bhikkhunīparipācitaṁ
piṇḍapātaṁ bhuñjitunti kukkuccāyanto nappaṭiggahesi nāsikkhi
piṇḍāya carituṁ chinnabhatto ahosi. athakho so bhikkhu ārāmaṁ
gantvā bhikkhūnaṁ etamatthaṁ ārocesi. bhikkhū bhagavato etamatthaṁ
ārocesuṁ. athakho bhagavā etasmiṁ nidāne etasmiṁ pakaraṇe

footnote: 1 ma. yu. gharato. 2 ma. yu. pacchindi. 3 ma. cirassampi.

page number: 300

dhammiṁ kathaṁ katvā bhikkhū āmantesi anujānāmi bhikkhave pubbe
gihisamārambhe jānaṁ bhikkhunīparipācitaṁ piṇḍapātaṁ bhuñjituṁ evañca
pana bhikkhave imaṁ sikkhāpadaṁ uddiseyyātha yo pana bhikkhu jānaṁ
bhikkhunīparipācitaṁ piṇḍapātaṁ bhuñjeyya aññatra pubbe gihisamārambhā
pācittiyanti.

[463] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. jānāti nāma sāmaṁ vā
jānāti aññe vā tassa ārocenti sā vā āroceti.
bhikkhunī nāma ubhatosaṅghe upasampannā. paripāceti nāma pubbe
adātukāmānaṁ akattukāmānaṁ ayyo bhāṇako ayyo bahussuto
ayyo suttantiko ayyo vinayadharo ayyo dhammakathiko detha
ayyassa karotha ayyassāti esā paripāceti nāma. piṇḍapāto
nāma pañcannaṁ bhojanānaṁ aññataraṁ bhojanaṁ. aññatra pubbe
gihisamārambhāti ṭhapetvā gihisamārambhaṁ. gihisamārambho nāma
ñātakā vā honti pavāritā vā pakatipaṭiyattā 1- vā. aññatra
pubbe gihisamārambhā bhuñjissāmīti paṭiggaṇhāti āpatti
dukkaṭassa. ajjhohāre ajjhohāre āpatti pācittiyassa.

[464] (pts. vin iv, 68) paripācite paripācitasaññī bhuñjati aññatra pubbe
gihisamārambhā āpatti pācittiyassa. paripācite vematiko
bhuñjati aññatra pubbe gihisamārambhā āpatti dukkaṭassa.

footnote: 1 ma. pakatipaṭiyattaṁ.

page number: 301

paripācite aparipācitasaññī bhuñjati aññatra pubbe gihisamārambhā
anāpatti. ekato upasampannāya paripācitaṁ bhuñjati aññatra
pubbe gihisamārambhā āpatti dukkaṭassa. aparipācite paripācitasaññī
āpatti dukkaṭassa. aparipācite vematiko āpatti
dukkaṭassa. aparipācite aparipācitasaññī anāpatti.

[465] anāpatti gihisamārambhe sikkhamānā paripāceti
sāmaṇerī paripāceti pañca bhojanāni ṭhapetvā sabbattha anāpatti
ummattakassa ādikammikassāti.
navamasikkhāpadaṁ niṭṭhitaṁ.
--------

page number: 302

dasamasikkhāpadaṁ

[466] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmato
udāyissa purāṇadutiyikā bhikkhunīsu pabbajitā hoti. sā bhikkhunī 1-
āyasmato udāyissa santike abhikkhaṇaṁ āgacchati. āyasmāpi
udāyi tassā bhikkhuniyā santike abhikkhaṇaṁ gacchati. tena kho
pana samayena āyasmā udāyi tassā bhikkhuniyā saddhiṁ eko
ekāya raho nisajjaṁ kappesi. ye te bhikkhū appicchā .pe.
te ujjhāyanti khīyanti vipācenti kathaṁ hi nāma āyasmā udāyi
bhikkhuniyā saddhiṁ eko ekāya raho nisajjaṁ kappessatīti .pe.
saccaṁ kira tvaṁ udāyi bhikkhuniyā saddhiṁ eko ekāya raho nisajjaṁ
kappesīti. saccaṁ bhagavāti. vigarahi buddho bhagavā kathaṁ hi nāma
tvaṁ moghapurisa bhikkhuniyā saddhiṁ eko ekāya raho nisajjaṁ kappessasi
netaṁ moghapurisa appasannānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyātha
yo pana bhikkhu bhikkhuniyā saddhiṁ eko ekāya raho nisajjaṁ kappeyya
pācittiyanti.

[467] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. bhikkhunī nāma ubhatosaṅghe

footnote: 1 ma. yu. ayaṁ pāṭho. dissati.

page number: 303

upasampannā. saddhinti ekato. eko ekāyāti bhikkhu ceva
hoti bhikkhunī ca. (pts. vin iv, 69) raho nāma cakkhussa raho sotassa raho.
cakkhussa raho nāma na sakkā hoti akkhīni vā nikhaniyamāne 1-
bhamukaṁ vā ukkhipiyamāne sīsaṁ vā ukkhipiyamāne passituṁ. sotassa
raho nāma na sakkā hoti pakatikathā sotuṁ. nisajjaṁ kappeyyāti
bhikkhuniyā nisinnāya bhikkhu upanisinno vā hoti upanipanno vā
āpatti pācittiyassa. bhikkhu nisinne bhikkhunī upanisinnā vā hoti
upanipannā vā āpatti pācittiyassa. ubho vā nisinnā
honti ubho vā nipannā āpatti pācittiyassa.

[468] raho rahosaññī eko ekāya nisajjaṁ kappeti āpatti
pācittiyassa. raho vematiko eko ekāya nisajjaṁ kappeti
āpatti pācittiyassa. raho arahosaññī eko ekāya nisajjaṁ
kappeti āpatti pācittiyassa. araho rahosaññī āpatti
dukkaṭassa. araho vematiko āpatti dukkaṭassa. araho
arahosaññī anāpatti.

[469] anāpatti yo koci viññū puriso dutiyo hoti tiṭṭhati
na nisīdati arahopekkho aññāvihito 2- nisīdati ummattakassa
ādikammikassāti.
dasamasikkhāpadaṁ niṭṭhitaṁ.
ovādavaggo tatiyo.
--------

footnote: 1 ma. akkhiṁ vā nikhaṇīyamāne. 2 ma. aññavihito.

page number: 304

tassuddānaṁ
asammatatthaṅgatā upassaya āmisadānena sibbati 1-
addhānaṁ nāvaṁ bhuñjeyya 2- eko ekāya te dasāti.
----------

footnote: 1 ma. asammata atthaṅgatū passayāmisadānena. 2 ma. sibbati addhānaṁ nāvaṁ
footnote: bhuñjeyya ....

page number: 305

bhojanavaggassa paṭhamasikkhāpadaṁ

[470] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena sāvatthiyā
avidūre aññatarassa pūgassa āvasathapiṇḍo paññatto hoti.
chabbaggiyā bhikkhū pubbaṇhasamayaṁ nivāsetvā pattacīvaramādāya
sāvatthiṁ piṇḍāya pavisitvā piṇḍaṁ alabhamānā āvasathaṁ agamaṁsu.
manussā cirassāpi bhaddantā 1- āgatāti sakkaccaṁ parivisiṁsu.
athakho chabbaggiyā bhikkhū dutiyaṁpi divasaṁ tatiyaṁpi divasaṁ pubbaṇhasamayaṁ
nivāsetvā pattacīvaramādāya sāvatthiṁ piṇḍāya pavisitvā piṇḍaṁ
alabhamānā āvasathaṁ gantvā bhuñjiṁsu. athakho chabbaggiyānaṁ bhikkhūnaṁ
etadahosi kiṁ mayaṁ karissāma ārāmaṁ gatā 2- bhiyyopi idheva
āgantabbaṁ bhavissatīti. tattheva anuvasitvā (pts. vin iv, 70) anuvasitvā āvasathapiṇḍaṁ
bhuñjanti. titthiyā apasakkanti. manussā ujjhāyanti khīyanti
vipācenti kathaṁ hi nāma samaṇā sakyaputtiyā anuvasitvā
anuvasitvā āvasathapiṇḍaṁ bhuñjissanti nayimesaññeva āvasathapiṇḍo
paññatto sabbesaññeva āvasathapiṇḍo paññattoti. assosuṁ
kho bhikkhū tesaṁ manussānaṁ ujjhāyantānaṁ khīyantānaṁ vipācentānaṁ.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma chabbaggiyā bhikkhū anuvasitvā anuvasitvā āvasathapiṇḍaṁ

footnote: 1 ma. cirassampi bhadantā. 2 ma. gantvā.

page number: 306

bhuñjissantīti .pe. saccaṁ kira tumhe bhikkhave anuvasitvā
anuvasitvā āvasathapiṇḍaṁ bhuñjathāti. saccaṁ bhagavāti. vigarahi
buddho bhagavā kathaṁ hi nāma tumhe moghapurisā anuvasitvā
anuvasitvā āvasathapiṇḍaṁ bhuñjissatha netaṁ moghapurisā appasannānaṁ
vā pasādāya pasannānaṁ vā bhiyyobhāvāya .pe. evañca pana
bhikkhave imaṁ sikkhāpadaṁ uddiseyyātha eko āvasathapiṇḍo
bhuñjitabbo tato ce uttariṁ 1- bhuñjeyya pācittiyanti.
evañcidaṁ bhagavatā bhikkhūnaṁ sikkhāpadaṁ paññattaṁ hoti.

[471] tena kho pana samayena āyasmā sārīputto kosalesu
janapadesu 2- sāvatthiṁ gacchanto yena aññataro āvasatho
tenupasaṅkami. manussā cirassāpi 3- thero āgatoti sakkaccaṁ parivisiṁsu.
athakho āyasmato sārīputtassa bhuttāvissa kharo ābādho uppajji.
nāsakkhi tamhā āvasathā pakkamituṁ. athakho te manussā dutiyampi
divasaṁ āyasmantaṁ sārīputtaṁ etadavocuṁ bhuñjatha bhanteti. athakho
āyasmā sārīputto bhagavatā paṭikkhittaṁ anuvasitvā anuvasitvā
āvasathapiṇḍaṁ bhuñjitunti kukkuccāyanto na paṭiggahesi chinnabhatto
ahosi. athakho āyasmā sārīputto sāvatthiṁ gantvā bhikkhūnaṁ
etamatthaṁ ārocesi. bhikkhū bhagavato etamatthaṁ ārocesuṁ. athakho
bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū

footnote: 1 ma. yu. uttari. 2 ma. janapade. 3 ma. cirassampi. evamuparipi.

page number: 307

āmantesi anujānāmi bhikkhave gilānena bhikkhunā anuvasitvā
anuvasitvā āvasathapiṇḍaṁ bhuñjituṁ evañca pana bhikkhave imaṁ sikkhāpadaṁ
uddiseyyātha agilānena bhikkhunā eko āvasathapiṇḍo bhuñjitabbo
tato ce uttariṁ bhuñjeyya pācittiyanti.

[472] agilāno nāma sakkoti tamhā āvasathā pakkamituṁ.
gilāno nāma na sakkoti tamhā āvasathā pakkamituṁ. (pts. vin iv, 71) āvasathapiṇḍo
nāma pañcannaṁ bhojanānaṁ aññataraṁ bhojanaṁ sālāya vā
maṇḍape vā rukkhamūle vā ajjhokāse vā anodissa yāvadattho
paññatto hoti. agilānena bhikkhunā sakiṁ bhuñjitabbo tato
ce uttariṁ bhuñjissāmīti paṭiggaṇhāti āpatti dukkaṭassa.
ajjhohāre ajjhohāre āpatti pācittiyassa.

[473] agilāne 1- agilānasaññī taduttariṁ 2- āvasathapiṇḍaṁ bhuñjati
āpatti pācittiyassa. agilāne 3- vematiko taduttariṁ āvasathapiṇḍaṁ
bhuñjati āpatti pācittiyassa. agilāne 4- gilānasaññī taduttariṁ
āvasathapiṇḍaṁ bhuñjati āpatti pācittiyassa. gilāne 5- agilānasaññī
āpatti dukkaṭassa. gilāne 6- vematiko āpatti
dukkaṭassa. gilāne 7- gilānasaññī anāpatti.

[474] anāpatti gilānassa agilāno sakiṁ bhuñjati gacchanto
vā āgacchanto vā bhuñjati sāmikā nimantetvā bhojenti

footnote: 1-3-4 ma. agilāno. 2 ma. yu. tatuttari. evamuparipi. 5-6-7 ma. gilāno.

page number: 308

odissa paññatto hoti na yāvadattho paññatto hoti
pañca bhojanāni ṭhapetvā sabbattha anāpatti ummattakassa
ādikammikassāti.
paṭhamasikkhāpadaṁ niṭṭhitaṁ.
--------

page number: 309

dutiyasikkhāpadaṁ

[475] tena samayena buddho bhagavā rājagahe viharati veḷuvane
kalandakanivāpe. tena kho pana samayena devadatto parihīnalābhasakkāro 1-
sapariso kulesu viññāpetvā viññāpetvā bhuñjati.
manussā ujjhāyanti khīyanti vipācenti kathaṁ hi nāma samaṇā
sakyaputtiyā kulesu viññāpetvā viññāpetvā bhuñjissanti
kassa sampannaṁ na manāpaṁ kassa sāduṁ na ruccatīti. assosuṁ
kho bhikkhū tesaṁ manussānaṁ ujjhāyantānaṁ khīyantānaṁ vipācentānaṁ.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma devadatto sapariso kulesu viññāpetvā
viññāpetvā bhuñjissatīti .pe. saccaṁ kira tvaṁ devadatta sapariso
kulesu viññāpetvā viññāpetvā bhuñjasīti. saccaṁ bhagavāti.
vigarahi buddho bhagavā kathaṁ hi nāma tvaṁ moghapurisa sapariso
kulesu viññāpetvā viññāpetvā bhuñjissasi netaṁ moghapurisa
appasannānaṁ vā pasādāya pasannānaṁ vā bhiyyobhāvāya .pe.
evañca pana bhikkhave imaṁ sikkhāpadaṁ uddiseyyātha gaṇabhojane
pācittiyanti. evañcidaṁ bhagavatā bhikkhūnaṁ sikkhāpadaṁ paññattaṁ
hoti.

footnote: 1 yu. pahīnalābhasakkāro.

page number: 310

[476] (pts. vin iv, 72) tena kho pana samayena manussā gilāne bhikkhū bhattena
nimantenti. bhikkhū kukkuccāyantā nādhivāsenti paṭikkhittaṁ
bhagavatā gaṇabhojananti. bhagavato etamatthaṁ ārocesuṁ. athakho
bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū
āmantesi anujānāmi bhikkhave gilānena bhikkhunā gaṇabhojanaṁ
bhuñjituṁ evañca pana bhikkhave imaṁ sikkhāpadaṁ uddiseyyātha
gaṇabhojane aññatra samayā pācittiyaṁ. tatthāyaṁ samayo
gilānasamayo ayaṁ tattha samayoti. evañcidaṁ bhagavatā bhikkhūnaṁ
sikkhāpadaṁ paññattaṁ hoti.

[477] tena kho pana samayena manussā cīvaradānasamaye
sacīvarabhattaṁ paṭiyādetvā bhikkhū nimantenti bhojetvā cīvarena
acchādessāmāti. bhikkhū kukkuccāyantā nādhivāsenti paṭikkhittaṁ
bhagavatā gaṇabhojananti. cīvaraṁ parittaṁ uppajjati. bhagavato
etamatthaṁ ārocesuṁ. anujānāmi bhikkhave cīvaradānasamaye gaṇabhojanaṁ
bhuñjituṁ evañca pana bhikkhave imaṁ sikkhāpadaṁ uddiseyyātha
gaṇabhojane aññatra samayā pācittiyaṁ. tatthāyaṁ samayo
gilānasamayo cīvaradānasamayo ayaṁ tattha samayoti. evañcidaṁ
bhagavatā bhikkhūnaṁ sikkhāpadaṁ paññattaṁ hoti.

[478] tena kho pana samayena manussā cīvarakārake bhikkhū
bhattena nimantenti. bhikkhū kukkuccāyantā nādhivāsenti paṭikkhittaṁ

page number: 311

bhagavatā gaṇabhojananti. bhagavato etamatthaṁ ārocesuṁ. anujānāmi
bhikkhave cīvarakārasamaye gaṇabhojanaṁ bhuñjituṁ evañca pana bhikkhave
imaṁ sikkhāpadaṁ uddiseyyātha gaṇabhojane aññatra samayā
pācittiyaṁ. tatthāyaṁ samayo gilānasamayo cīvaradānasamayo
cīvarakārasamayo ayaṁ tattha samayoti. evañcidaṁ bhagavatā bhikkhūnaṁ
sikkhāpadaṁ paññattaṁ hoti.

[479] tena kho pana samayena bhikkhū manussehi saddhiṁ (pts. vin iv, 73) addhānaṁ
gacchanti. athakho te bhikkhū te manusse etadavocuṁ muhuttaṁ
āvuso āgametha piṇḍāya carissāmāti. te evamāhaṁsu
idheva bhante bhuñjathāti. bhikkhū kukkuccāyantā na paṭiggaṇhanti
paṭikkhittaṁ bhagavatā gaṇabhojananti. bhagavato etamatthaṁ ārocesuṁ.
anujānāmi bhikkhave addhānagamanasamaye gaṇabhojanaṁ bhuñjituṁ evañca
pana bhikkhave imaṁ sikkhāpadaṁ uddiseyyātha gaṇabhojane aññatra
samayā pācittiyaṁ. tatthāyaṁ samayo gilānasamayo cīvaradānasamayo
cīvarakārasamayo addhānagamanasamayo ayaṁ tattha samayoti. evañcidaṁ
bhagavatā bhikkhūnaṁ sikkhāpadaṁ paññattaṁ hoti.

[480] tena kho pana samayena bhikkhū manussehi saddhiṁ nāvāya
gacchanti. athakho te bhikkhū te manusse etadavocuṁ muhuttaṁ
āvuso tīraṁ nāvaṁ 1- upanetha piṇḍāya carissāmāti. te

footnote: 1 ma. yu. ayaṁ pāṭho na hoti.

page number: 312

evamāhaṁsu idheva bhante bhuñjathāti. bhikkhū kukkuccāyantā na
paṭiggaṇhanti paṭikkhittaṁ bhagavatā gaṇabhojananti. bhagavato
etamatthaṁ ārocesuṁ. anujānāmi bhikkhave nāvābhirūhanasamaye 1-
gaṇabhojanaṁ bhuñjituṁ evañca pana bhikkhave imaṁ sikkhāpadaṁ
uddiseyyātha gaṇabhojane aññatra samayā pācittiyaṁ. tatthāyaṁ
samayo gilānasamayo cīvaradānasamayo cīvarakārasamayo addhānagamanasamayo
nāvābhirūhanasamayo ayaṁ tattha samayoti. evañcidaṁ bhagavatā
bhikkhūnaṁ sikkhāpadaṁ paññattaṁ hoti.

[481] tena kho pana samayena disāsu vassaṁ vutthā bhikkhū
rājagahaṁ āgacchanti bhagavantaṁ dassanāya. manussā nānāverajjake
bhikkhū passitvā bhattena nimantenti. bhikkhū kukkuccāyantā
nādhivāsenti paṭikkhittaṁ bhagavatā gaṇabhojananti. bhagavato
etamatthaṁ ārocesuṁ. anujānāmi bhikkhave mahāsamaye gaṇabhojanaṁ
bhuñjituṁ evañca pana bhikkhave imaṁ sikkhāpadaṁ uddiseyyātha
gaṇabhojane aññatra samayā pācittiyaṁ. tatthāyaṁ samayo
gilānasamayo cīvaradānasamayo cīvarakārasamayo addhānagamanasamayo
nāvābhirūhanasamayo mahāsamayo ayaṁ tattha samayoti. evañcidaṁ
bhagavatā bhikkhūnaṁ sikkhāpadaṁ paññattaṁ hoti.

[482] (pts. vin iv, 74) tena kho pana samayena rañño māgadhassa seniyassa
bimbisārassa ñātisālohito ājīvakesu pabbajito hoti. athakho

footnote: 1 ma. nāvābhiruhaṇasamaye. evamuparipi.

page number: 313

so ājīvako yena rājā māgadho seniyo bimbisāro
tenupasaṅkami upasaṅkamitvā rājānaṁ māgadhaṁ seniyaṁ bimbisāraṁ etadavoca
icchāmahaṁ mahārāja sabbapāsaṇḍikaṁ bhattaṁ kātunti. sace tvaṁ
bhante buddhappamukhaṁ bhikkhusaṅghaṁ paṭhamaṁ bhojeyyāsi evaṁ kareyyāmīti.
athakho so ājīvako bhikkhūnaṁ santike dūtaṁ pāhesi adhivāsentu me
bhikkhū svātanāya bhattanti. bhikkhū kukkuccāyantā nādhivāsenti
paṭikkhittaṁ bhagavatā gaṇabhojananti. athakho so ājīvako yena
bhagavā tenupasaṅkami upasaṅkamitvā bhagavatā saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ aṭṭhāsi.
ekamantaṁ ṭhito kho so ājīvako bhagavantaṁ etadavoca bhavaṁpi gotamo
pabbajito ahaṁpi pabbajito arahati pabbajito pabbajitassa
piṇḍaṁ paṭiggahetuṁ adhivāsetu me bhavaṁ gotamo svātanāya bhattaṁ
saddhiṁ bhikkhusaṅghenāti. adhivāsesi bhagavā tuṇhībhāvena. athakho
so ājīvako bhagavato adhivāsanaṁ viditvā pakkāmi. athakho
bhagavā etasmiṁ nidāne etasmiṁ pakaraṇe dhammiṁ kathaṁ katvā
bhikkhū āmantesi anujānāmi bhikkhave samaṇabhattasamaye gaṇabhojanaṁ
bhuñjituṁ evañca pana bhikkhave imaṁ sikkhāpadaṁ uddiseyyātha
gaṇabhojane aññatra samayā pācittiyaṁ. tatthāyaṁ samayo gilānasamayo
cīvaradānasamayo cīvarakārasamayo addhānagamanasamayo nāvābhirūhanasamayo
mahāsamayo samaṇabhattasamayo ayaṁ tattha samayoti.

page number: 314

[483] gaṇabhojanaṁ nāma yattha cattāro bhikkhū pañcannaṁ
bhojanānaṁ aññatarena bhojanena nimantitā bhuñjanti etaṁ gaṇabhojanaṁ
nāma. aññatra samayāti ṭhapetvā samayaṁ. gilānasamayo nāma
antamaso pādāpi phālitā 1- honti. gilānasamayoti bhuñjitabbaṁ.
cīvaradānasamayo nāma anatthate kaṭhine vassānassa pacchimo māso
atthate kaṭhine pañca māsā. cīvaradānasamayoti bhuñjitabbaṁ.
cīvarakārasamayo nāma cīvare kayiramāne. cīvarakārasamayoti bhuñjitabbaṁ.
addhānagamanasamayo nāma aḍḍhayojanaṁ gamissāmīti bhuñjitabbaṁ.
gacchantena bhuñjitabbaṁ. āgatena 2- bhuñjitabbaṁ. nāvābhirūhanasamayo
nāma nāvaṁ abhirūhissāmīti bhuñjitabbaṁ. ārūḷhena
bhuñjitabbaṁ. orūḷhena bhuñjitabbaṁ. mahāsamayo nāma yattha
dve tayo bhikkhū piṇḍāya caritvā yāpenti catutthe āgate
na yāpenti. mahāsamayoti bhuñjitabbaṁ. samaṇabhattasamayo nāma
yo koci paribbājakasamāpanno bhattaṁ karoti. samaṇabhattasamayoti
bhuñjitabbaṁ. aññatra samayā bhuñjissāmīti paṭiggaṇhāti āpatti
dukkaṭassa. ajjhohāre ajjhohāre āpatti pācittiyassa.

[484] gaṇabhojane gaṇabhojanasaññī aññatra samayā bhuñjati
āpatti pācittiyassa. gaṇabhojane vematiko aññatra samayā
bhuñjati āpatti pācittiyassa. gaṇabhojane nagaṇabhojanasaññī
aññatra samayā bhuñjati āpatti pācittiyassa. nagaṇabhojane

footnote: 1 ma. phalitā. 2 ma. gatena.

page number: 315

gaṇabhojanasaññī āpatti dukkaṭassa. nagaṇabhojane vematiko
āpatti dukkaṭassa. nagaṇabhojane nagaṇabhojanasaññī anāpatti.

[485] anāpatti samaye dve tayo ekato bhuñjanti
piṇḍāya caritvā ekato sannipatitvā bhuñjanti niccabhatte 1-
salākabhatte pakkhike uposathike pāṭipadike 2- pañca bhojanāni
ṭhapetvā sabbattha anāpatti ummattakassa ādikammikassāti.
dutiyasikkhāpadaṁ niṭṭhitaṁ.
--------

footnote: 1-2 ma. niccabhattaṁ ... pāṭipadikaṁ.

page number: 316

tatiyasikkhāpadaṁ

[486] tena samayena buddho bhagavā vesāliyaṁ viharati mahāvane
kūṭāgārasālāyaṁ. tena kho pana samayena vesāliyaṁ paṇītānaṁ
bhattānaṁ bhattapaṭipāṭi adhiṭṭhitā hoti. athakho aññatarassa
daliddassa kammakārassa 1- etadahosi na kho idaṁ orakaṁ bhavissati
yathāyime manussā sakkaccaṁ bhattaṁ karonti yannūnāhaṁpi bhattaṁ
kareyyanti. athakho so daliddo kammakāro yena kirapatiko
tenupasaṅkami upasaṅkamitvā taṁ kirapatikaṁ etadavoca icchāmahaṁ
ayyaputta buddhappamukhassa (pts. vin iv, 76) bhikkhusaṅghassa bhattaṁ kātuṁ dehi me
vetananti. sopi kho kirapatiko saddho hoti pasanno. athakho
so kirapatiko tassa daliddassa kammakārassa atirekaṁ 2- vetanaṁ adāsi.
athakho so daliddo kammakāro yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho so daliddo kammakāro bhagavantaṁ etadavoca adhivāsetu
me bhante bhagavā svātanāya bhattaṁ saddhiṁ bhikkhusaṅghenāti. mahā
kho āvuso bhikkhusaṅgho jānāhīti. hotu bhante mahā bhikkhusaṅgho
bahū me badarā paṭiyattā badaramissakena 3- peyyā paripūressantīti.
adhivāsesi bhagavā tuṇhībhāvena. athakho so daliddo kammakāro

footnote: 1 sī. kammakarassa. evamuparipi. 2 ma. yu. abbhātirekaṁ. 3 ma. yu. badaramissena.
footnote: 4 ma. paripūrissantīti.

page number: 317

bhagavato adhivāsanaṁ viditvā uṭṭhāyāsanā bhagavantaṁ abhivādetvā
padakkhiṇaṁ katvā pakkāmi. assosuṁ kho bhikkhū daliddena kira
kammakārena svātanāya buddhappamukho bhikkhusaṅgho nimantito
badaramissakena peyyā paripūressantīti. te kālasseva piṇḍāya
caritvā bhuñjiṁsu. assosuṁ kho manussā daliddena kira
kammakārena buddhappamukho bhikkhusaṅgho nimantitoti. te daliddassa
kammakārassa pahūtaṁ khādanīyaṁ bhojanīyaṁ abhihariṁsu. athakho so
daliddo kammakāro tassā rattiyā accayena paṇītaṁ khādanīyaṁ
bhojanīyaṁ paṭiyādāpetvā bhagavato kālaṁ ārocāpesi kālo bhante
niṭṭhitaṁ bhattanti. athakho bhagavā pubbaṇhasamayaṁ nivāsetvā
pattacīvaramādāya yena tassa daliddassa kammakārassa nivesanaṁ
tenupasaṅkami upasaṅkamitvā paññatte āsane nisīdi saddhiṁ
bhikkhusaṅghena. athakho so daliddo kammakāro bhattagge bhikkhū
parivisati. bhikkhū evamāhaṁsu thokaṁ āvuso dehi thokaṁ āvuso
dehīti. mā kho tumhe bhante ayaṁ daliddo kammakāroti
thokaṁ thokaṁ paṭiggaṇhittha pahūtaṁ me khādanīyaṁ bhojanīyaṁ paṭiyattaṁ
paṭiggaṇhātha bhante yāvadatthanti. na kho mayaṁ āvuso etaṁkāraṇā
thokaṁ thokaṁ paṭiggaṇhāma apica mayaṁ kālasseva piṇḍāya caritvā
bhuñjimhā tena mayaṁ thokaṁ thokaṁ paṭiggaṇhāmāti. athakho
so daliddo kammakāro ujjhāyati khīyati vipāceti kathaṁ hi

page number: 318

nāma bhaddantā mayā nimantitā aññatra bhuñjissanti na
cāhaṁ paṭibalo yāvadatthaṁ dātunti. assosuṁ kho bhikkhū tassa
daliddassa (pts. vin iv, 77) kammakārassa ujjhāyantassa khīyantassa vipācentassa.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma bhikkhū aññatra nimantitā aññatra bhuñjissantīti .pe.
saccaṁ kira bhikkhave bhikkhū aññatra nimantitā aññatra
bhuñjissantīti. saccaṁ bhagavāti. vigarahi buddho bhagavā kathaṁ
hi nāma te bhikkhave moghapurisā aññatra nimantitā aññatra
bhuñjissanti netaṁ bhikkhave appasannānaṁ vā pasādāya pasannānaṁ
vā bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha paramparabhojane pācittiyanti. evañcidaṁ bhagavatā
bhikkhūnaṁ sikkhāpadaṁ paññattaṁ hoti.

[487] tena kho pana samayena aññataro bhikkhu gilāno
hoti. aññataro bhikkhu piṇḍapātaṁ ādāya yena so bhikkhu
tenupasaṅkami upasaṅkamitvā taṁ bhikkhuṁ etadavoca bhuñjāhi
āvusoti. alaṁ āvuso atthi me bhattapaccāsāti. tassa
bhikkhuno piṇḍapāto ussūre āhariyittha. so bhikkhu na cittarūpaṁ
bhuñji. bhagavato etamatthaṁ ārocesuṁ. athakho bhagavā etasmiṁ
nidāne etasmiṁ pakaraṇe dhammiṁ kathaṁ katvā bhikkhū āmantesi
anujānāmi bhikkhave gilānena bhikkhunā paramparabhojanaṁ bhuñjituṁ evañca

page number: 319

pana bhikkhave imaṁ sikkhāpadaṁ uddiseyyātha paramparabhojane aññatra
samayā pācittiyaṁ. tatthāyaṁ samayo gilānasamayo ayaṁ tattha
samayoti. evañcidaṁ bhagavatā bhikkhūnaṁ sikkhāpadaṁ paññattaṁ hoti.

[488] tena kho pana samayena manussā cīvaradānasamaye
sacīvarabhattaṁ paṭiyādetvā bhikkhū nimantenti bhojetvā cīvarena
acchādessāmāti. bhikkhū kukkuccāyantā nādhivāsenti paṭikkhittaṁ
bhagavatā paramparabhojananti. cīvaraṁ parittaṁ uppajjati. bhagavato
etamatthaṁ ārocesuṁ. anujānāmi bhikkhave cīvaradānasamaye
paramparabhojanaṁ bhuñjituṁ evañca pana bhikkhave imaṁ sikkhāpadaṁ
uddiseyyātha paramparabhojane aññatra samayā pācittiyaṁ. tatthāyaṁ
samayo gilānasamayo cīvaradānasamayo ayaṁ tattha samayoti.
evañcidaṁ bhagavatā bhikkhūnaṁ sikkhāpadaṁ paññattaṁ hoti.

[489] tena kho pana samayena manussā cīvarakārake bhikkhū
bhattena nimantenti. bhikkhū kukkuccāyantā nādhivāsenti paṭikkhittaṁ
bhagavatā paramparabhojananti. bhagavato etamatthaṁ ārocesuṁ.
anujānāmi bhikkhave cīvarakārasamaye paramparabhojanaṁ bhuñjituṁ evañca
pana bhikkhave imaṁ sikkhāpadaṁ uddiseyyātha paramparabhojane aññatra
samayā pācittiyaṁ. tatthāyaṁ samayo gilānasamayo cīvaradānasamayo
cīvarakārasamayo ayaṁ tattha samayoti. evañcidaṁ bhagavatā bhikkhūnaṁ
sikkhāpadaṁ paññattaṁ hoti.

page number: 320

[490] athakho bhagavā pubbaṇhasamayaṁ nivāsetvā pattacīvaramādāya
āyasmatā ānandena pacchāsamaṇena yena aññataraṁ kulaṁ
tenupasaṅkami upasaṅkamitvā paññatte āsane nisīdi. athakho
te manussā bhagavato ca āyasmato ca ānandassa bhojanaṁ adaṁsu.
āyasmā ānando kukkuccāyanto na paṭiggaṇhāti. gaṇhāhi
ānandāti. alaṁ bhagavā atthi me bhattapaccāsāti. tenahānanda
vikappetvā gaṇhāhīti 1-. athakho bhagavā etasmiṁ nidāne etasmiṁ
pakaraṇe dhammiṁ kathaṁ katvā bhikkhū āmantesi anujānāmi bhikkhave
bhattapaccāsaṁ 2- vikappetvā paramparabhojanaṁ bhuñjituṁ evañca pana
bhikkhave vikappetabbaṁ mayhaṁ bhattapaccāsaṁ itthannāmassa dammīti.

[491] paramparabhojanaṁ nāma pañcannaṁ bhojanānaṁ aññatarena
bhojanena nimantito taṁ ṭhapetvā aññaṁ pañcannaṁ bhojanānaṁ aññataraṁ
bhojanaṁ bhuñjati etaṁ paramparabhojanaṁ nāma. aññatra samayāti
ṭhapetvā samayaṁ. gilānasamayo nāma na sakkoti ekāsane
nisinno yāvadatthaṁ bhuñjituṁ. gilānasamayoti bhuñjitabbaṁ. cīvaradānasamayo
nāma anatthate kaṭhine vassānassa pacchimo māso atthate
kaṭhine pañca māsā. cīvaradānasamayoti bhuñjitabbaṁ. cīvarakārasamayo
nāma cīvare kayiramāne. cīvarakārasamayoti bhuñjitabbaṁ.
aññatra samayā bhuñjissāmīti paṭiggaṇhāti āpatti dukkaṭassa.

footnote: 1 sī. patigaṇhāhi. 2 ma. yu. ayaṁ pāṭho na hoti.

page number: 321

ajjhohāre ajjhohāre āpatti pācittiyassa.

[492] paramparabhojane paramparabhojanasaññī aññatra samayā
bhuñjati āpatti pācittiyassa. paramparabhojane vematiko
aññatra samayā bhuñjati āpatti pācittiyassa. paramparabhojane
naparamparabhojanasaññī aññatra samayā bhuñjati āpatti
pācittiyassa. naparamparabhojane paramparabhojanasaññī āpatti
dukkaṭassa. naparamparabhojane vematiko āpatti dukkaṭassa.
naparamparabhojane naparamparabhojanasaññī anāpatti.

[493] anāpatti samaye vikappetvā bhuñjati dve tayo
nimantane ekato bhuñjati nimantanapaṭipāṭiyā bhuñjati sakalena
gāmena nimantito tasmiṁ gāme yattha katthaci bhuñjati sakalena
pūgena nimantito tasmiṁ pūge yattha katthaci bhuñjati nimantiyamāno
bhikkhaṁ gahessāmīti bhaṇati niccabhatte salākabhatte pakkhike
uposathike pāṭipadike pañca bhojanāni ṭhapetvā sabbattha
anāpatti ummattakassa ādikammikassāti.
tatiyasikkhāpadaṁ niṭṭhitaṁ.
--------

page number: 322

catutthasikkhāpadaṁ

[494] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana (pts. vin iv, 79) samayena kāṇamātā
upāsikā saddhā hoti pasannā. kāṇā gāmake aññatarassa
purisassa dinnā hoti. athakho kāṇā mātugharaṁ agamāsi kenacideva
karaṇīyena. athakho kāṇāya sāmiko kāṇāya santike dūtaṁ
pāhesi āgacchatu kāṇā icchāmi kāṇāya āgatanti.
athakho kāṇamātā upāsikā kismiṁ viya rittahatthaṁ gantunti
pūvaṁ paci. pakke pūve aññataro piṇḍacāriko bhikkhu kāṇamātāya
upāsikāya nivesanaṁ pāvisi. athakho kāṇamātā upāsikā tassa
bhikkhuno pūvaṁ dāpesi. so nikkhamitvā aññassa ācikkhi.
tassāpi pūvaṁ dāpesi. so nikkhamitvā aññassa ācikkhi.
tassāpi pūvaṁ dāpesi. yathāpaṭiyattaṁ pūvaṁ parikkhayaṁ agamāsi.
dutiyampi kho kāṇāya sāmiko kāṇāya santike dūtaṁ pāhesi
āgacchatu kāṇā icchāmi kāṇāya āgatanti. dutiyampi kho
kāṇamātā upāsikā kismiṁ viya rittahatthaṁ gantunti pūvaṁ paci.
pakke pūve aññataro piṇḍacāriko bhikkhu kāṇamātāya upāsikāya
nivesanaṁ pāvisi. athakho kāṇamātā upāsikā tassa bhikkhuno
pūvaṁ dāpesi. so nikkhamitvā aññassa ācikkhi. tassāpi

page number: 323

pūvaṁ dāpesi. so nikkhamitvā aññassa ācikkhi. tassāpi
pūvaṁ dāpesi. yathāpaṭiyattaṁ pūvaṁ parikkhayaṁ agamāsi. tatiyampi kho
kāṇāya sāmiko kāṇāya santike dūtaṁ pāhesi āgacchatu
kāṇā icchāmi kāṇāya āgataṁ sace kāṇā nāgamissati
ahaṁ aññaṁ pajāpatiṁ ānessāmīti. tatiyampi kho kāṇamātā upāsikā
kismiṁ viya rittahatthaṁ gantunti pūvaṁ paci. pakke pūve aññataro
piṇḍacāriko bhikkhu kāṇamātāya upāsikāya nivesanaṁ pāvisi.
athakho kāṇamātā upāsikā tassa bhikkhuno pūvaṁ dāpesi. so
nikkhamitvā aññassa ācikkhi. tassāpi pūvaṁ dāpesi. so
nikkhamitvā aññassa ācikkhi. tassāpi pūvaṁ dāpesi. yathāpaṭiyattaṁ
pūvaṁ parikkhayaṁ agamāsi. athakho kāṇāya sāmiko aññaṁ
pajāpatiṁ ānesi. assosi kho kāṇā tena kira purisena
aññā pajāpati ānītāti. sā rodantī aṭṭhāsi. athakho
bhagavā pubbaṇhasamayaṁ nivāsetvā pattacīvaramādāya yena kāṇamātāya
upāsikāya nivesanaṁ tenupasaṅkami upasaṅkamitvā paññatte
āsane nisīdi. athakho kāṇamātā upāsikā yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinnaṁ kho kāṇamātaraṁ upāsikaṁ bhagavā etadavoca
kissāyaṁ kāṇā rodatīti. athakho kāṇamātā upāsikā bhagavato
etamatthaṁ ārocesi. athakho bhagavā kāṇamātaraṁ upāsikaṁ dhammiyā

page number: 324

kathāya sandassetvā samādapetvā samuttejetvā sampahaṁsetvā
uṭṭhāyāsanā pakkāmi.

[495] tena kho pana samayena aññataro sattho rājagahā
paṭiyālokaṁ gantukāmo hoti. aññataro piṇḍacāriko bhikkhu
taṁ satthaṁ piṇḍāya pāvisi. aññataro upāsako tassa bhikkhuno
sattuṁ dāpesi. so nikkhamitvā aññassa ācikkhi. tassāpi
sattuṁ dāpesi. so nikkhamitvā aññassa ācikkhi. tassāpi
sattuṁ dāpesi. yathāpaṭiyattaṁ pātheyyaṁ parikkhayaṁ (pts. vin iv, 80) agamāsi.
athakho so upāsako te manusse etadavoca ajjuṇho 1- ayyā
āgametha yathāpaṭiyattaṁ pātheyyaṁ ayyānaṁ dinnaṁ pātheyyaṁ paṭiyādessāmīti.
nāyya 2- sakkā āgametuṁ payāto satthoti agamaṁsu.
athakho tassa upāsakassa pātheyyaṁ paṭiyādetvā pacchā gacchantassa
corā acchindiṁsu. manussā ujjhāyanti khīyanti vipācenti kathaṁ
hi nāma samaṇā sakyaputtiyā na mattaṁ jānitvā paṭiggahessanti
ayaṁ imesaṁ datvā pacchā gacchanto corehi acchinnoti.
assosuṁ kho bhikkhū tesaṁ manussānaṁ ujjhāyantānaṁ khīyantānaṁ
vipācentānaṁ. athakho te bhikkhū bhagavato etamatthaṁ ārocesuṁ.
athakho bhagavā etasmiṁ nidāne etasmiṁ pakaraṇe dhammiṁ kathaṁ
katvā bhikkhū āmantesi tenahi bhikkhave bhikkhūnaṁ sikkhāpadaṁ

footnote: 1 ma. ajjaṇho. evamuparipi. 2 ma. yu. nāyyo.

page number: 325

paññāpessāmi dasa atthavase paṭicca saṅghasuṭṭhutāya saṅghaphāsutāya
.pe. vinayānuggahāya. evañca pana bhikkhave imaṁ sikkhāpadaṁ
uddiseyyātha bhikkhuṁ paneva kulaṁ upagataṁ pūvehi vā manthehi vā
abhihaṭṭhuṁ pavāreyya. ākaṅkhamānena bhikkhunā dvittipattapūrā
paṭiggahetabbā. tato ce uttariṁ 1- paṭiggaṇheyya pācittiyaṁ.
dvittipattapūre paṭiggahetvā tato nīharitvā bhikkhūhi saddhiṁ
saṁvibhajitabbaṁ ayaṁ tattha sāmīcīti.

[496] bhikkhuṁ paneva kulaṁ upagatanti kulaṁ nāma cattāri kulāni
khattiyakulaṁ brāhmaṇakulaṁ vessakulaṁ suddakulaṁ. upagatanti tattha
upagataṁ. pūvaṁ nāma yaṅkiñci pahiṇakatthāya 2- paṭiyattaṁ. manthaṁ
nāma yaṅkiñci pātheyyatthāya paṭiyattaṁ. abhihaṭṭhuṁ pavāreyyāti
yāvatakaṁ icchasi tāvatakaṁ gaṇhāhīti. ākaṅkhamānenāti
icchamānena. dvittipattapūrā paṭiggahetabbāti dvetayopattapūrā
paṭiggahetabbā. tato ce uttariṁ paṭiggaṇheyyāti taduttariṁ
paṭiggaṇhāti āpatti pācittiyassa. dvittipattapūre paṭiggahetvā
tato nikkhamantena bhikkhuṁ passitvā ācikkhitabbaṁ amutra
mayā dvittipattapūrā paṭiggahitā mā kho tattha paṭiggaṇhīti.
sace passitvā nācikkhati āpatti dukkaṭassa. sace ācikkhite
paṭiggaṇhāti āpatti dukkaṭassa.

footnote: 1 ma. yu. uttari. 2 ma. paheṇakatthāya. evamuparipi. 3 ma. yu. tatuttari.

page number: 326

[497] (pts. vin iv, 81) tato nīharitvā bhikkhūhi saddhiṁ saṁvibhajitabbanti paṭikkamanaṁ
nīharitvā saṁvibhajitabbaṁ. ayaṁ tattha sāmīcīti ayaṁ tattha anudhammatā.
atirekadvittipattapūre 1- atirekasaññī paṭiggaṇhāti āpatti
pācittiyassa. atirekadvittipattapūre vematiko paṭiggaṇhāti āpatti
pācittiyassa. atirekadvittipattapūre ūnakasaññī paṭiggaṇhāti
āpatti pācittiyassa. ⏓nakadvittipattapūre atirekasaññī āpatti
dukkaṭassa. ⏓nakadvittipattapūre vematiko āpatti dukkaṭassa.
⏓nakadvittipattapūre ūnakasaññī anāpatti.

[498] anāpatti dvittipattapūre paṭiggaṇhāti ūnakadvittipattapūre
paṭiggaṇhāti na pahiṇakatthāya na pātheyyatthāya
paṭiyattaṁ denti pahiṇakatthāya vā pātheyyatthāya vā paṭiyattasesakaṁ
denti gamane paṭippassaddhe denti ñātakānaṁ pavāritānaṁ
aññassatthāya attano dhanena ummattakassa ādikammikassāti.
catutthasikkhāpadaṁ niṭṭhitaṁ.
---------

footnote: 1 ma. atirekadvattipattapūre. evamīdisesu padesu.

page number: 327

pañcamasikkhāpadaṁ

[499] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena aññataro
brāhmaṇo bhikkhū nimantetvā bhojesi. bhikkhū bhuttāvī pavāritā
ñātikulāni gantvā ekacce bhuñjiṁsu ekacce piṇḍapātaṁ
ādāya agamaṁsu. athakho so brāhmaṇo paṭivissake etadavoca
bhikkhū mayā ayyā santappitā etha tumhepi santappessāmīti.
te evamāhaṁsu kiṁ tvaṁ ayya 1- amhe santappessasi yepi tayā
nimantitā tepi amhākaṁ gharāni āgantvā ekacce bhuñjiṁsu
ekacce piṇḍapātaṁ ādāya agamaṁsūti. athakho so brāhmaṇo
ujjhāyati khīyati vipāceti kathaṁ hi nāma bhaddantā amhākaṁ
ghare bhuñjitvā aññatra bhuñjissanti na cāhaṁ paṭibalo yāvadatthaṁ
dātunti. assosuṁ kho bhikkhū tassa brāhmaṇassa ujjhāyantassa
khīyantassa vipācentassa. ye te bhikkhū appicchā .pe. te
ujjhāyanti khīyanti vipācenti kathaṁ hi nāma bhikkhū bhuttāvī
pavāritā aññatra bhuñjissantīti .pe. saccaṁ kira bhikkhave
bhikkhū bhuttāvī pavāritā aññatra bhuñjantīti. saccaṁ bhagavāti.
vigarahi buddho bhagavā kathaṁ hi nāma te bhikkhave moghapurisā
bhuttāvī pavāritā aññatra bhuñjissanti netaṁ bhikkhave

footnote: 1 ma. ayyo.

page number: 328

appasannānaṁ vā pasādāya pasannānaṁ vā bhiyyobhāvāya .pe. evañca
pana bhikkhave imaṁ sikkhāpadaṁ uddiseyyātha yo pana bhikkhu bhuttāvī
pavārito khādanīyaṁ vā bhojanīyaṁ vā khādeyya vā bhuñjeyya vā
pācittiyanti. evañcidaṁ bhagavatā bhikkhūnaṁ sikkhāpadaṁ paññattaṁ
hoti.

[500] tena kho pana samayena bhikkhū gilānānaṁ bhikkhūnaṁ paṇīte
piṇḍapāte nīharanti. gilānā na cittarūpaṁ bhuñjanti. tāni
bhikkhū chaḍḍenti. assosi kho bhagavā uccāsaddaṁ mahāsaddaṁ
kākoravasaddaṁ sutvāna āyasmantaṁ ānandaṁ āmantesi kinnu kho
so ānanda uccāsaddo mahāsaddo kākoravasaddoti. athakho
āyasmā ānando bhagavato etamatthaṁ ārocesi. bhuñjeyyuṁ
panānanda bhikkhū gilānātirittanti. na bhuñjeyyuṁ bhagavāti.
athakho bhagavā etasmiṁ nidāne etasmiṁ pakaraṇe dhammiṁ kathaṁ
katvā bhikkhū āmantesi anujānāmi bhikkhave gilānassa ca
agilānassa ca atirittaṁ bhuñjituṁ evañca pana bhikkhave atirittaṁ
kātabbaṁ alametaṁ sabbanti. evañca pana bhikkhave imaṁ sikkhāpadaṁ
uddiseyyātha yo pana bhikkhu bhuttāvī pavārito anatirittaṁ
khādanīyaṁ vā bhojanīyaṁ khādeyya vā bhuñjeyya vā pācittiyanti.

[501] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. bhuttāvī nāma pañcannaṁ

page number: 329

bhojanānaṁ aññataraṁ bhojanaṁ antamaso kusaggenapi bhuttaṁ hoti.
pavārito nāma asanaṁ paññāyati bhojanaṁ paññāyati hatthapāse
ṭhito abhiharati paṭikkhepo paññāyati. anatirittaṁ nāma
akappiyakataṁ hoti appaṭiggahitakataṁ hoti anuccāritakataṁ hoti
ahatthapāse kataṁ hoti abhuttāvinā kataṁ hoti bhuttāvinā 

[1]-
pavāritena āsanā vuṭṭhitena kataṁ hoti alametaṁ sabbanti avuttaṁ
hoti na gilānātirittaṁ hoti etaṁ anatirittaṁ nāma. atirittaṁ
nāma kappiyakataṁ hoti paṭiggahitakataṁ hoti uccāritakataṁ hoti
hatthapāse kataṁ hoti bhuttāvinā kataṁ hoti bhuttāvinā pavāritena
āsanā avuṭṭhitena kataṁ hoti alametaṁ sabbanti vuttaṁ hoti
gilānātirittaṁ hoti etaṁ atirittaṁ nāma. (pts. vin iv, 83) khādanīyaṁ nāma pañca
bhojanāni yāmakālikaṁ sattāhakālikaṁ yāvajīvikaṁ ṭhapetvā avasesaṁ
khādanīyaṁ nāma. bhojanīyaṁ nāma pañca bhojanāni odano kummāso
sattu maccho maṁsaṁ. khādissāmi bhuñjissāmīti paṭiggaṇhāti āpatti
dukkaṭassa. ajjhohāre ajjhohāre āpatti pācittiyassa.

[502] anatiritte anatirittasaññī khādanīyaṁ vā bhojanīyaṁ vā
khādati vā bhuñjati vā āpatti pācittiyassa. anatiritte
vematiko khādanīyaṁ vā bhojanīyaṁ vā khādati vā bhuñjati vā
āpatti pācittiyassa. anatiritte atirittasaññī khādanīyaṁ vā
bhojanīyaṁ vā khādati vā bhuñjati vā āpatti pācittiyassa.

footnote: 1 ma. ca.

page number: 330

yāmakālikaṁ sattāhakālikaṁ yāvajīvikaṁ āhāratthāya paṭiggaṇhāti
āpatti dukkaṭassa. ajjhohāre ajjhohāre āpatti dukkaṭassa.
atiritte anatirittasaññī āpatti dukkaṭassa. atiritte vematiko
āpatti dukkaṭassa. atiritte atirittasaññī anāpatti.

[503] anāpatti atirittaṁ kārāpetvā bhuñjati atirittaṁ
kārāpetvā bhuñjissāmīti paṭiggaṇhāti aññassatthāya haranto
gacchati gilānassa sesakaṁ bhuñjati yāmakālikaṁ sattāhakālikaṁ
yāvajīvikaṁ sati paccaye paribhuñjati ummattakassa ādikammikassāti.
pañcamasikkhāpadaṁ niṭṭhitaṁ.
---------

page number: 331

chaṭṭhasikkhāpadaṁ

[504] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena dve bhikkhū
kosalesu janapadesu 1- sāvatthiṁ addhānamaggapaṭipannā honti. eko
bhikkhu anācāraṁ ācarati. dutiyo bhikkhu taṁ bhikkhuṁ etadavoca mā
āvuso evarūpaṁ akāsi netaṁ kappatīti. so tasmiṁ upanandhi.
athakho te bhikkhū sāvatthiṁ agamaṁsu. tena kho pana samayena
sāvatthiyaṁ aññatarassa pūgassa saṅghabhattaṁ hoti. dutiyo bhikkhu
bhuttāvī pavārito hoti. upanaddho bhikkhu ñātikulaṁ gantvā
piṇḍapātaṁ ādāya yena so bhikkhu tenupasaṅkami upasaṅkamitvā
taṁ bhikkhuṁ etadavoca bhuñjāhi āvusoti. alaṁ āvuso
paripuṇṇomhīti. sundaro āvuso piṇḍapāto bhuñjāhīti.
athakho so bhikkhu tena bhikkhunā nippiḷiyamāno taṁ piṇḍapātaṁ
bhuñji. upanaddho (pts. vin iv, 84) bhikkhu taṁ bhikkhuṁ etadavoca tvaṁ 2- hi nāma
āvuso maṁ vattabbaṁ maññasi yaṁ tvaṁ bhuttāvī pavārito anatirittaṁ
bhojanaṁ bhuñjasīti. nanu āvuso ācikkhitabbanti. nanu āvuso
pucchitabbanti. athakho so bhikkhu bhikkhūnaṁ etamatthaṁ ārocesi.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma bhikkhu bhikkhuṁ bhuttāviṁ pavāritaṁ anatirittena bhojanena

footnote: 1 ma. sabbattha janapade. 2 ma. tvaṁpi.

page number: 332

abhihaṭṭhuṁ pavāressatīti .pe. saccaṁ kira tvaṁ bhikkhu bhikkhuṁ bhuttāviṁ
pavāritaṁ anatirittena bhojanena abhihaṭṭhuṁ pavāresīti. saccaṁ bhagavāti.
vigarahi buddho bhagavā kathaṁ hi nāma tvaṁ moghapurisa bhikkhuṁ bhuttāviṁ
pavāritaṁ anatirittena bhojanena abhihaṭṭhuṁ pavāressasi netaṁ moghapurisa
appasannānaṁ vā pasādāya pasannānaṁ vā bhiyyobhāvāya .pe.
evañca pana bhikkhave imaṁ sikkhāpadaṁ uddiseyyātha yo pana
bhikkhu bhikkhuṁ bhuttāviṁ pavāritaṁ anatirittena khādanīyena vā bhojanīyena
vā abhihaṭṭhuṁ pavāreyya handa bhikkhu khāda vā bhuñja vāti
jānaṁ āsādanāpekkho bhuttasmiṁ pācittiyanti.

[505] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. bhikkhunti aññaṁ bhikkhuṁ.
bhuttāvī nāma pañcannaṁ bhojanānaṁ aññataraṁ bhojanaṁ antamaso
kusaggenapi bhuttaṁ hoti. pavārito nāma asanaṁ paññāyati
bhojanaṁ paññāyati hatthapāse ṭhito abhiharati paṭikkhepo
paññāyati. anatirittaṁ nāma akappiyakataṁ hoti appaṭiggahitakataṁ
hoti anuccāritakataṁ hoti ahatthapāse kataṁ hoti abhuttāvinā
kataṁ hoti bhuttāvinā pavāritena āsanā vuṭṭhitena kataṁ hoti
alametaṁ sabbanti avuttaṁ hoti na gilānātirittaṁ hoti etaṁ
anatirittaṁ nāma. khādanīyaṁ nāma pañca bhojanāni yāmakālikaṁ
sattāhakālikaṁ yāvajīvikaṁ ṭhapetvā avasesaṁ khādanīyaṁ nāma. bhojanīyaṁ

page number: 333

nāma pañca bhojanāni odano kummāso sattu maccho maṁsaṁ.
abhihaṭṭhuṁ pavāreyyāti yāvatakaṁ icchasi tāvatakaṁ gaṇhāhīti.
jānāti nāma sāmaṁ vā jānāti aññe vā tassa ārocenti
so vā āroceti. āsādanāpekkhoti iminā imaṁ codessāmi
sāressāmi paṭicodessāmi paṭisāressāmi maṅkuṁ karissāmīti.
abhiharati āpatti dukkaṭassa. tassa vacanena khādissāmi bhuñjissāmīti
paṭiggaṇhāti āpatti dukkaṭassa. ajjhohāre ajjhohāre
āpatti dukkaṭassa. bhojanapariyosāne āpatti pācittiyassa.

[506] pavārite pavāritasaññī anatirittena khādanīyena vā
bhojanīyena vā abhihaṭṭhuṁ pavāreti āpatti pācittiyassa.
pavārite vematiko anatirittena khādanīyena vā bhojanīyena vā
abhihaṭṭhuṁ pavāreti āpatti dukkaṭassa. pavārite appavāritasaññī
anatirittena khādanīyena vā bhojanīyena vā abhihaṭṭhuṁ pavāreti
anāpatti. yāmakālikaṁ sattāhakālikaṁ yāvajīvikaṁ āhāratthāya
abhiharati āpatti dukkaṭassa. tassa vacanena khādissāmi
bhuñjissāmīti paṭiggaṇhāti āpatti dukkaṭassa. ajjhohāre
ajjhohāre āpatti dukkaṭassa. appavārite (pts. vin iv, 85) pavāritasaññī
āpatti dukkaṭassa. appavārite vematiko āpatti dukkaṭassa.
appavārite appavāritasaññī anāpatti.

[507] anāpatti atirittaṁ kāretvā deti atirittaṁ

page number: 334

kārāpetvā bhuñjāhīti deti aññassatthāya haranto gacchāhīti deti
gilānassa sesakaṁ deti yāmakālikaṁ sattāhakālikaṁ yāvajīvikaṁ sati
paccaye paribhuñjāti deti ummattakassa ādikammikassāti.
chaṭṭhasikkhāpadaṁ niṭṭhitaṁ.
--------

page number: 335

sattamasikkhāpadaṁ

[508] tena samayena buddho bhagavā rājagahe viharati veḷuvane
kalandakanivāpe. tena kho pana samayena rājagahe giraggasamajjo
hoti. sattarasavaggiyā bhikkhū giraggasamajjaṁ dassanāya agamaṁsu.
manussā sattarasavaggiye bhikkhū passitvā nhāpetvā vilimpetvā
bhojetvā khādanīyaṁ adaṁsu. sattarasavaggiyā bhikkhū khādanīyaṁ ādāya
ārāmaṁ gantvā chabbaggiye bhikkhū etadavocuṁ gaṇhathāvuso
khādanīyaṁ khādathāti. kuto tumhehi āvuso khādanīyaṁ laddhanti.
sattarasavaggiyā bhikkhū chabbaggiyānaṁ bhikkhūnaṁ etamatthaṁ ārocesuṁ.
kiṁ pana tumhe āvuso vikāle bhojanaṁ bhuñjathāti. evamāvusoti.
chabbaggiyā bhikkhū ujjhāyanti khīyanti vipācenti kathaṁ hi nāma
sattarasavaggiyā bhikkhū vikāle bhojanaṁ bhuñjissantīti. athakho
chabbaggiyā bhikkhū bhikkhūnaṁ etamatthaṁ ārocesuṁ. ye te bhikkhū
appicchā .pe. te ujjhāyanti khīyanti vipācenti kathaṁ hi
nāma sattarasavaggiyā bhikkhū vikāle bhojanaṁ bhuñjissantīti .pe.
saccaṁ kira tumhe bhikkhave vikāle bhojanaṁ bhuñjathāti. saccaṁ
bhagavāti. vigarahi buddho bhagavā kathaṁ hi nāma tumhe moghapurisā
vikāle bhojanaṁ bhuñjissatha netaṁ moghapurisā appasannānaṁ vā
pasādāya pasannānaṁ vā bhiyyobhāvāya .pe. evañca pana
bhikkhave imaṁ sikkhāpadaṁ uddiseyyātha yo pana bhikkhu vikāle

page number: 336

khādanīyaṁ vā bhojanīyaṁ vā khādeyya vā bhuñjeyya vā pācittiyanti.

[509] (pts. vin iv, 86) yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. vikālo nāma majjhantike
vītivatte yāva aruṇuggamanā. khādanīyaṁ nāma pañca bhojanāni
yāmakālikaṁ sattāhakālikaṁ yāvajīvikaṁ ṭhapetvā avasesaṁ khādanīyaṁ
nāma. bhojanīyaṁ nāma pañca bhojanāni odano kummāso sattu
maccho maṁsaṁ. khādissāmi bhuñjissāmīti paṭiggaṇhāti āpatti
dukkaṭassa. ajjhohāre ajjhohāre āpatti pācittiyassa.

[510] vikāle vikālasaññī khādanīyaṁ vā bhojanīyaṁ vā khādati
vā bhuñjati vā āpatti pācittiyassa. vikāle vematiko
khādanīyaṁ vā bhojanīyaṁ vā khādati vā bhuñjati vā āpatti
pācittiyassa. vikāle kālasaññī khādanīyaṁ vā bhojanīyaṁ vā
khādati vā bhuñjati vā āpatti pācittiyassa. yāmakālikaṁ
sattāhakālikaṁ yāvajīvikaṁ āhāratthāya paṭiggaṇhāti āpatti
dukkaṭassa. ajjhohāre ajjhohāre āpatti dukkaṭassa. kāle
vikālasaññī āpatti dukkaṭassa. kāle vematiko āpatti
dukkaṭassa. kāle kālasaññī anāpatti.

[511] anāpatti yāmakālikaṁ sattāhakālikaṁ yāvajīvikaṁ sati
paccaye paribhuñjati ummattakassa ādikammikassāti.
sattamasikkhāpadaṁ niṭṭhitaṁ.
---------

page number: 337

aṭṭhamasikkhāpadaṁ

[512] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmato
ānandassa upajjhāyo āyasmā veḷaṭṭhasīso 1- araññe viharati.
so piṇḍāya caritvā bahuṁ piṇḍapātaṁ labhitvā 1- sukkhaṁ kūraṁ ārāmaṁ
haritvā sukkhāpetvā nikkhipati yadā āhārena attho hoti
tadā udakena temetvā bhuñjati cirena gāmaṁ piṇḍāya pavisati.
bhikkhū āyasmantaṁ veḷaṭṭhasīsaṁ etadavocuṁ kissa tvaṁ āvuso
cirena gāmaṁ piṇḍāya pavisasīti. athakho āyasmā veḷaṭṭhasīso
bhikkhūnaṁ etamatthaṁ ārocesi. kiṁ pana tvaṁ āvuso sannidhikārakaṁ
bhojanaṁ bhuñjasīti. evamāvusoti. ye te bhikkhū appicchā .pe. te
ujjhāyanti khīyanti vipācenti kathaṁ hi nāma āyasmā veḷaṭṭhasīso
sannidhikārakaṁ bhojanaṁ bhuñjissatīti .pe. saccaṁ kira tvaṁ veḷaṭṭhasīsa
sannidhikārakaṁ bhojanaṁ bhuñjasīti. saccaṁ bhagavāti. vigarahi buddho
bhagavā kathaṁ hi nāma tvaṁ veḷaṭṭhasīsa sannidhikārakaṁ bhojanaṁ
bhuñjissasi netaṁ veḷaṭṭhasīsa appasannānaṁ vā pasādāya pasannānaṁ
vā bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha (pts. vin iv, 87) yo pana bhikkhu sannidhikārakaṁ khādanīyaṁ vā bhojanīyaṁ

footnote: 1 ma. yu. belaṭṭhasīso. evamuparipi. 2 ma. idaṁ pāṭhattayaṁ natthi.

page number: 338

vā khādeyya vā bhuñjeyya vā pācittiyanti.

[513] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. sannidhikārakaṁ nāma ajja
paṭiggahitaṁ aparajja khāditaṁ hoti. khādanīyaṁ nāma pañca bhojanāni
yāmakālikaṁ sattāhakālikaṁ yāvajīvikaṁ ṭhapetvā avasesaṁ khādanīyaṁ
nāma. bhojanīyaṁ nāma pañca bhojanāni odano kummāso sattu
maccho maṁsaṁ. khādissāmi bhuñjissāmīti paṭiggaṇhāti āpatti
dukkaṭassa. ajjhohāre ajjhohāre āpatti pācittiyassa.

[514] sannidhikārake sannidhikārakasaññī khādanīyaṁ vā bhojanīyaṁ vā
khādati vā bhuñjati vā āpatti pācittiyassa. sannidhikārake
vematiko khādanīyaṁ vā bhojanīyaṁ vā khādati vā bhuñjati vā āpatti
pācittiyassa. sannidhikārake asannidhikārakasaññī khādanīyaṁ vā
bhojanīyaṁ vā khādati vā bhuñjati vā āpatti pācittiyassa.
yāmakālikaṁ sattāhakālikaṁ yāvajīvikaṁ āhāratthāya paṭiggaṇhāti
āpatti dukkaṭassa. ajjhohāre ajjhohāre āpatti dukkaṭassa.
asannidhikārake sannidhikārakasaññī āpatti dukkaṭassa.
asannidhikārake vematiko āpatti dukkaṭassa. asannidhikārake
asannidhikārakasaññī anāpatti.

[515] anāpatti yāvakālikaṁ yāvakāle nidahitvā bhuñjati
yāmakālikaṁ yāme nidahitvā bhuñjati sattāhakālikaṁ sattāhaṁ

page number: 339

nidahitvā bhuñjati yāvajīvikaṁ sati paccaye paribhuñjati
ummattakassa ādikammikassāti.
aṭṭhamasikkhāpadaṁ niṭṭhitaṁ.
---------

page number: 340

navamasikkhāpadaṁ

[516] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū paṇītabhojanāni attano atthāya viññāpetvā bhuñjanti.
manussā ujjhāyanti khīyanti vipācenti kathaṁ hi nāma samaṇā
sakyaputtiyā paṇītabhojanāni attano atthāya viññāpetvā
bhuñjissanti kassa sampannaṁ na manāpaṁ kassa sāduṁ na ruccatīti.
assosuṁ kho bhikkhū tesaṁ manussānaṁ ujjhāyantānaṁ khīyantānaṁ
vipācentānaṁ. ye te bhikkhū appicchā .pe. te ujjhāyanti
khīyanti vipācenti kathaṁ hi nāma chabbaggiyā bhikkhū paṇītabhojanāni
attano atthāya viññāpetvā bhuñjissantīti (pts. vin iv, 88) .pe. saccaṁ kira
tumhe bhikkhave paṇītabhojanāni attano atthāya viññāpetvā
bhuñjathāti. saccaṁ bhagavāti. vigarahi buddho bhagavā kathaṁ hi
nāma tumhe moghapurisā paṇītabhojanāni attano atthāya viññāpetvā
bhuñjissatha netaṁ moghapurisā appasannānaṁ vā pasādāya
pasannānaṁ vā bhiyyobhāvāya .pe. evañca pana bhikkhave imaṁ
sikkhāpadaṁ uddiseyyātha yāni kho pana tāni paṇītabhojanāni
seyyathīdaṁ sappi navanītaṁ telaṁ madhu phāṇitaṁ maccho maṁsaṁ khīraṁ dadhi.
yo pana bhikkhu evarūpāni paṇītabhojanāni attano atthāya

page number: 341

viññāpetvā bhuñjeyya pācittiyanti. evañcidaṁ bhagavatā bhikkhūnaṁ
sikkhāpadaṁ paññattaṁ hoti.

[517] tena kho pana samayena bhikkhū gilānā honti.
gilānapucchakā bhikkhū gilāne bhikkhū etadavocuṁ kaccāvuso khamanīyaṁ
kacci yāpanīyanti. pubbe mayaṁ āvuso paṇītabhojanāni attano
atthāya viññāpetvā bhuñjāma tena no phāsu hoti idāni
pana bhagavatā paṭikkhittanti kukkuccāyantā na viññāpema tena
no na phāsu hotīti. bhagavato etamatthaṁ ārocesuṁ. athakho
bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū
āmantesi anujānāmi bhikkhave gilānena bhikkhunā paṇītabhojanāni
attano atthāya viññāpetvā bhuñjituṁ evañca pana bhikkhave
imaṁ sikkhāpadaṁ uddiseyyātha yāni kho pana tāni paṇītabhojanāni
seyyathīdaṁ sappi navanītaṁ telaṁ madhu phāṇitaṁ maccho maṁsaṁ khīraṁ dadhi.
yo pana bhikkhu evarūpāni paṇītabhojanāni agilāno attano atthāya
viññāpetvā bhuñjeyya pācittiyanti.

[518] yāni kho pana tāni paṇītabhojanānīti sappi nāma
gosappi vā ajikāsappi vā mahisasappi vā 1- yesaṁ maṁsaṁ kappati
tesaṁ sappi. navanītaṁ nāma tesaṁyeva navanītaṁ. telaṁ nāma tilatelaṁ
sāsapatelaṁ madhukatelaṁ eraṇḍatelaṁ vasātelaṁ. madhu nāma makkhikāmadhu

footnote: 1 ma. yu. mahiṁsasappi vā. evamuparipi.

page number: 342

phāṇitaṁ nāma ucchumhā nibbattaṁ. maccho nāma udakacaro 1-
vuccati. maṁsaṁ nāma yesaṁ maṁsaṁ kappati tesaṁ maṁsaṁ. khīraṁ nāma
gokhīraṁ vā ajikākhīraṁ vā mahisakhīraṁ vā yesaṁ maṁsaṁ kappati tesaṁ
khīraṁ. dadhi nāma tesaṁyeva dadhi.

[519] (pts. vin iv, 89) yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. evarūpāni paṇītabhojanānīti
tathārūpāni paṇītabhojanāni. agilāno nāma yassa vinā paṇītabhojanāni
phāsu hoti. gilāno nāma yassa vinā paṇītabhojanāni
na phāsu hoti. agilāno attano atthāya viññāpeti payoge
dukkaṭaṁ. paṭilābhena bhuñjissāmīti paṭiggaṇhāti āpatti
dukkaṭassa. ajjhohāre ajjhohāre āpatti pācittiyassa.

[520] agilāno agilānasaññī paṇītabhojanāni attano atthāya
viññāpetvā bhuñjati āpatti pācittiyassa. agilāno vematiko
paṇītabhojanāni attano atthāya viññāpetvā bhuñjati āpatti
pācittiyassa. agilāno gilānasaññī paṇītabhojanāni attano
atthāya viññāpetvā bhuñjati āpatti pācittiyassa. gilāno
agilānasaññī āpatti dukkaṭassa. gilāno vematiko āpatti
dukkaṭassa. gilāno gilānasaññī anāpatti.

footnote: 1 sabbattha īdisoyeva pāṭho dissati bhikkhunīvibhaṅgassa pāṭidesanīyakaṇḍe pana
footnote: sabbatthāpi odakoti dissati. vicāretvā gahetabbaṁ.

page number: 343

[521] anāpatti gilānassa gilāno hutvā viññāpetvā
agilāno bhuñjati gilānassa sesakaṁ bhuñjati ñātakānaṁ pavāritānaṁ
aññassatthāya attano dhanena ummattakassa ādikammikassāti.
navamasikkhāpadaṁ niṭṭhitaṁ.
---------

page number: 344

dasamasikkhāpadaṁ

[522] tena samayena buddho bhagavā vesāliyaṁ viharati mahāvane
kūṭāgārasālāyaṁ. tena kho pana samayena aññataro bhikkhu
sabbapaṁsukūliko susāne viharati. so manussehi dīyamānaṁ na icchati
paṭiggahetuṁ. susānepi rukkhamūlepi ummārepi ayyavosāṭitakāni
sāmaṁ gahetvā bhuñjati 1-. manussā ujjhāyanti khīyanti vipācenti
kathaṁ hi nāma ayaṁ bhikkhu amhākaṁ ayyavosāṭitakāni sāmaṁ gahetvā
bhuñjissati 2- theroyaṁ bhikkhu vadharo 3- manussamaṁsaṁ maññe khādatīti.
assosuṁ kho bhikkhū tesaṁ manussānaṁ ujjhāyantānaṁ khīyantānaṁ
vipācentānaṁ. ye te bhikkhū appicchā .pe. te ujjhāyanti
khīyanti vipācenti kathaṁ hi nāma bhikkhu adinnaṁ mukhadvāraṁ āhāraṁ
āharissatīti .pe. saccaṁ kira tvaṁ bhikkhu adinnaṁ mukhadvāraṁ
āhāraṁ āharasīti. saccaṁ bhagavāti. vigarahi buddho bhagavā
kathaṁ hi nāma tvaṁ moghapurisa adinnaṁ mukhadvāraṁ āhāraṁ āharissasi
netaṁ moghapurisa appasannānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyātha
yo pana bhikkhu adinnaṁ mukhadvāraṁ āhāraṁ āhareyya pācittiyanti.
evañcidaṁ bhagavatā bhikkhūnaṁ sikkhāpadaṁ paññattaṁ hoti.

[523] tena kho pana samayena bhikkhū udakadantapoṇe kukkuccāyanti.

footnote: 1 ma. yu. paribhuñjati. 2 ma. yu. paribhuñjissati. 3 ma. vaṭharo.

page number: 345

bhagavato etamatthaṁ ārocesuṁ. anujānāmi bhikkhave
udakadantapoṇaṁ sāmaṁ gahetvā bhuñjituṁ evañca pana bhikkhave imaṁ
sikkhāpadaṁ uddiseyyātha yo pana bhikkhu adinnaṁ mukhadvāraṁ āhāraṁ
āhareyya aññatra udakadantapoṇā 1- pācittiyanti.

[524] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. adinnaṁ nāma
appaṭiggahitakaṁ vuccati. dinnaṁ nāma kāyena vā kāyapaṭibaddhena vā
nissaggiyena vā dente hatthapāse ṭhito kāyena vā kāyapaṭibaddhena
vā paṭiggaṇhāti etaṁ dinnaṁ nāma. āhāro nāma udakadantapoṇaṁ
ṭhapetvā yaṅkiñci ajjhoharaṇīyaṁ eso āhāro nāma.
aññatra udakadantapoṇāti ṭhapetvā udakadantapoṇaṁ. khādissāmi
bhuñjissāmīti gaṇhāti āpatti dukkaṭassa. ajjhohāre
ajjhohāre āpatti pācittiyassa.

[525] appaṭiggahitake appaṭiggahitakasaññī adinnaṁ mukhadvāraṁ
āhāraṁ āharati 2- aññatra udakadantapoṇā āpatti
pācittiyassa. appaṭiggahitake vematiko adinnaṁ mukhadvāraṁ āhāraṁ
āharati 3- aññatra udakadantapoṇā āpatti pācittiyassa.
appaṭiggahitake paṭiggahitakasaññī adinnaṁ mukhadvāraṁ āhāraṁ āharati 4-
aññatra udakadantapoṇā āpatti pācittiyassa. paṭiggahitake
appaṭiggahitakasaññī āpatti dukkaṭassa. paṭiggahitake vematiko

footnote: 1 ma. udakadantaponā. evamuparipi. 2-3-4 ma. āhāreti.

page number: 346

āpatti dukkaṭassa. paṭiggahitake paṭiggahitakasaññī anāpatti.

[526] anāpatti udakadantapoṇe cattāri mahāvikatāni sati
paccaye asati kappiyakārake sāmaṁ gahetvā paribhuñjati ummattakassa
ādikammikassāti.
dasamasikkhāpadaṁ niṭṭhitaṁ.
bhojanavaggo catuttho.
--------
tassuddānaṁ
piṇḍo gaṇaṁ paraṁ pūvaṁ dve ca vuttā pavāraṇā 1-
vikālo sannidhikāraṁ paṇītaṁ dvārakaṁ dasāti 2-.
-------

footnote: 1 yu. bhuttāpavāraṇā. 2 ma. yu. vikāle sannidhīkhīraṁ dantaponena tedasāti.

page number: 347

acelakavaggassa paṭhamasikkhāpadaṁ

[527] (pts. vin iv, 91) tena samayena buddho bhagavā vesāliyaṁ viharati mahāvane
kūṭāgārasālāyaṁ. tena kho pana samayena saṅghassa khādanīyaṁ uppannaṁ
hoti. athakho āyasmā ānando bhagavato etamatthaṁ ārocesi.
tenahānanda vighāsādānaṁ pūvaṁ dehīti. evaṁ bhanteti kho āyasmā
ānando bhagavato paṭissuṇitvā vighāsāde paṭipāṭiyā nisīdāpetvā
ekekaṁ pūvaṁ dento aññatarissā paribbājikāya ekaṁ maññamāno
dve pūve adāsi. sāmantā paribbājikāyo taṁ paribbājikaṁ
etadavocuṁ jāro te eso samaṇoti. na meso samaṇo
jāro ekaṁ maññamāno dve pūve adāsīti. dutiyampi kho
āyasmā ānando ekekaṁ pūvaṁ dento tassāyeva paribbājikāya
ekaṁ maññamāno dve pūve adāsi. sāmantā paribbājikāyo
taṁ paribbājikaṁ etadavocuṁ jāro te eso samaṇoti. na meso
samaṇo jāro ekaṁ maññamāno dve pūve adāsīti. tatiyampi
kho āyasmā ānando ekekaṁ pūvaṁ dento tassāyeva paribbājikāya
ekaṁ maññamāno dve pūve adāsi. sāmantā paribbājikāyo
taṁ paribbājikaṁ etadavocuṁ jāro te eso samaṇoti. na meso
samaṇo jāro ekaṁ maññamāno dve pūve adāsīti. jāro na
jāroti upphaṇḍiṁsu. aññataropi ājīvako parivesanaṁ agamāsi.
aññataro bhikkhu pahūtena sappinā odanaṁ madditvā tassa

page number: 348

ājīvakassa mahantaṁ piṇḍaṁ adāsi. athakho so ājīvako taṁ
piṇḍaṁ ādāya agamāsi. aññataro ājīvako taṁ ājīvakaṁ
etadavoca kuto tayā āvuso piṇḍo laddhoti. tassāvuso
samaṇassa gotamassa muṇḍakagahapatikassa parivesanāya laddhoti.
assosuṁ kho upāsakā tesaṁ ājīvakānaṁ imaṁ kathāsallāpaṁ.
athakho te upāsakā yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu. ekamantaṁ nisinnā kho
te upāsakā bhagavantaṁ etadavocuṁ ime bhante titthiyā avaṇṇakāmā
buddhassa avaṇṇakāmā dhammassa avaṇṇakāmā saṅghassa
sādhu bhante ayyā titthiyānaṁ sahatthā na dadeyyunti. athakho
bhagavā te upāsake dhammiyā kathāya sandassesi samādapesi
samuttejesi sampahaṁsesi. athakho te upāsakā bhagavatā dhammiyā
kathāya sandassitā samādapitā samuttejitā sampahaṁsitā uṭṭhāyāsanā
bhagavantaṁ abhivādetvā padakkhiṇaṁ katvā pakkamiṁsu. athakho bhagavā
etasmiṁ nidāne etasmiṁ pakaraṇe bhikkhusaṅghaṁ sannipātāpetvā
bhikkhūnaṁ tadanucchavikaṁ tadanulomikaṁ 1- dhammiṁ kathaṁ katvā bhikkhū āmantesi
tenahi bhikkhave bhikkhūnaṁ sikkhāpadaṁ paññāpessāmi dasa atthavase
paṭicca saṅghasuṭṭhutāya (pts. vin iv, 92) saṅghaphāsutāya .pe. saddhammaṭṭhitiyā
vinayānuggahāya evañca pana bhikkhave imaṁ sikkhāpadaṁ uddiseyyātha
yo pana bhikkhu acelakassa vā paribbājakassa vā paribbājikāya

footnote: 1 ma. bhikkhusaṅghaṁ ... tadanulomikanti ime pāṭhā natthi.

page number: 349

vā sahatthā khādanīyaṁ vā bhojanīyaṁ vā dadeyya pācittiyanti.

[528] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. acelako nāma yo
koci paribbājakasamāpanno naggo. paribbājako nāma bhikkhuñca
sāmaṇerañca ṭhapetvā yo koci paribbājakasamāpanno. paribbājikā
nāma bhikkhuniñca sikkhamānañca sāmaṇeriñca ṭhapetvā yā kāci
paribbājikasamāpannā. khādanīyaṁ nāma pañca bhojanāni udakadantapoṇaṁ
ṭhapetvā avasesaṁ khādanīyaṁ nāma. bhojanīyaṁ nāma pañca
bhojanāni odano kummāso sattu maccho maṁsaṁ. dadeyyāti kāyena
vā kāyapaṭibaddhena vā nissaggiyena vā deti āpatti pācittiyassa.

[529] titthiye titthiyasaññī sahatthā khādanīyaṁ vā bhojanīyaṁ
vā deti āpatti pācittiyassa. titthiye vematiko sahatthā
khādanīyaṁ vā bhojanīyaṁ vā deti āpatti pācittiyassa. titthiye
atitthiyasaññī sahatthā khādanīyaṁ vā bhojanīyaṁ vā deti āpatti
pācittiyassa. udakadantapoṇaṁ deti āpatti dukkaṭassa.
atitthiye titthiyasaññī āpatti dukkaṭassa. atitthiye vematiko
āpatti dukkaṭassa. atitthiye atitthiyasaññī anāpatti.

[530] anāpatti dāpeti na deti upanikkhipitvā deti
bāhiralepaṁ 1- deti ummattakassa ādikammikassāti.
paṭhamasikkhāpadaṁ niṭṭhitaṁ.

footnote: 1 ma. bāhirālepaṁ.

page number: 350

dutiyasikkhāpadaṁ

[531] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
upanando sakyaputto bhātuno saddhivihārikaṁ bhikkhuṁ etadavoca
ehāvuso gāmaṁ piṇḍāya pavisissāmāti tassa adāpetvā
uyyojesi gacchāvuso na me tayā saddhiṁ kathā vā nisajjā
vā phāsu hoti ekakassa me (pts. vin iv, 93) kathā vā nisajjā vā phāsu
hotīti. athakho so bhikkhu upakkaṭṭhe kāle nāsakkhi piṇḍāya
carituṁ paṭikkamanepi bhattavissaggaṁ na sambhāvesi chinnabhatto
ahosi. athakho so bhikkhu ārāmaṁ gantvā bhikkhūnaṁ etamatthaṁ
ārocesi. ye te bhikkhū appicchā .pe. te ujjhāyanti
khīyanti vipācenti kathaṁ hi nāma āyasmā upanando sakyaputto
bhikkhuṁ ehāvuso gāmaṁ piṇḍāya pavisissāmāti tassa adāpetvā
uyyojessatīti .pe. saccaṁ kira tvaṁ upananda bhikkhuṁ
ehāvuso gāmaṁ piṇḍāya pavisissāmāti tassa adāpetvā
uyyojesīti. saccaṁ bhagavāti. vigarahi buddho bhagavā kathaṁ hi nāma
tvaṁ moghapurisa bhikkhuṁ ehāvuso gāmaṁ piṇḍāya pavisissāmāti
tassa adāpetvā uyyojessasi netaṁ moghapurisa appasannānaṁ
vā pasādāya pasannānaṁ vā bhiyyobhāvāya .pe. evañca pana

page number: 351

bhikkhave imaṁ sikkhāpadaṁ uddiseyyātha yo pana bhikkhu bhikkhuṁ evaṁ
vadeyya 1- ehāvuso gāmaṁ vā nigamaṁ vā piṇḍāya pavisissāmāti
tassa dāpetvā vā adāpetvā vā uyyojeyya gacchāvuso
na me tayā saddhiṁ kathā vā nisajjā vā phāsu hoti ekakassa
me kathā vā nisajjā vā phāsu hotīti etadeva paccayaṁ karitvā
anaññaṁ pācittiyanti.

[532] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. bhikkhunti aññaṁ bhikkhuṁ.
ehāvuso gāmaṁ vā nigamaṁ vāti gāmopi nigamopi nagaraṁpi gāmo
ceva nigamo ca. tassa dāpetvāti yāguṁ vā bhattaṁ vā 2- khādanīyaṁ vā
bhojanīyaṁ vā dāpetvā. adāpetvāti na kiñci dāpetvā.
uyyojeyyāti mātugāmena saddhiṁ hasitukāmo kīḷitukāmo raho
nisīditukāmo anācāraṁ ācaritukāmo evaṁ vadeti gacchāvuso na
me tayā saddhiṁ kathā vā nisajjā vā phāsu hoti ekakassa
me kathā vā nisajjā vā phāsu hotīti uyyojeti āpatti
dukkaṭassa. dassanūpacāraṁ vā savanūpacāraṁ vā vijahantassa āpatti
dukkaṭassa. vijahite āpatti pācittiyassa. etadeva paccayaṁ
karitvā anaññanti na añño koci paccayo hoti uyyojetuṁ.

[533] upasampanne upasampannasaññī uyyojeti āpatti

footnote: 1 ma. yu. evaṁ vadeyyāti idaṁ pāṭhadvayaṁ natthi. 2 yu. yātuṁ vā bhattaṁ vāti
footnote: pāṭhadvayaṁ natthi.

page number: 352

pācittiyassa. upasampanne vematiko uyyojeti āpatti
pācittiyassa. upasampanne anupasampannasaññī uyyojeti āpatti
pācittiyassa. kalisāsanaṁ āropeti āpatti dukkaṭassa.
anupasampannaṁ uyyojeti āpatti dukkaṭassa. kalisāsanaṁ āropeti
āpatti dukkaṭassa. anupasampanne (pts. vin iv, 94) upasampannasaññī āpatti
dukkaṭassa. anupasampanne vematiko āpatti dukkaṭassa.
anupasampanne anupasampannasaññī āpatti dukkaṭassa.

[534] anāpatti ubho ekato na yāpessāmāti uyyojeti
mahagghaṁ bhaṇḍaṁ passitvā lobhadhammaṁ uppādessatīti uyyojeti
mātugāmaṁ passitvā anabhiratiṁ uppādessatīti uyyojeti gilānassa
vā ohīyakassa vā vihārapālassa vā yāguṁ vā bhattaṁ vā 1-
khādanīyaṁ vā bhojanīyaṁ vā nīharāti uyyojeti na anācāraṁ
ācaritukāmo sati karaṇīye uyyojeti ummattakassa
ādikammikassāti.
dutiyasikkhāpadaṁ niṭṭhitaṁ.
--------

footnote: 1 yu. yāguṁ vā bhattaṁ vāti pāṭhadvayaṁ na dissati.

page number: 353

tatiyasikkhāpadaṁ

[535] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
upanando sakyaputto sahāyakassa gharaṁ gantvā tassa pajāpatiyā
saddhiṁ sayanīghare 1- nisajjaṁ kappesi. athakho so puriso yenāyasmā
upanando sakyaputto tenupasaṅkami upasaṅkamitvā āyasmantaṁ
upanandaṁ sakyaputtaṁ abhivādetvā ekamantaṁ nisīdi. ekamantaṁ
nisinno kho so puriso pajāpatiṁ etadavoca dehayyassa bhikkhanti.
athakho sā itthī āyasmato upanandassa sakyaputtassa bhikkhaṁ
adāsi. athakho so puriso āyasmantaṁ upanandaṁ sakyaputtaṁ
etadavoca gacchatha bhante yato ayyassa bhikkhā dinnāti.
athakho sā itthī sallakkhetvā pariyuṭṭhito ayaṁ purisoti āyasmantaṁ
upanandaṁ sakyaputtaṁ etadavoca nisīdatha bhante mā agamitthāti.
dutiyampi kho so puriso .pe. tatiyampi kho so puriso
āyasmantaṁ upanandaṁ sakyaputtaṁ etadavoca gacchatha bhante yato
ayyassa bhikkhā dinnāti. tatiyampi kho sā itthī āyasmantaṁ
upanandaṁ sakyaputtaṁ etadavoca nisīdatha bhante mā agamitthāti.
athakho so puriso nikkhamitvā bhikkhū ujjhāpesi ayaṁ bhante
ayyo upanando mayhaṁ pajāpatiyā saddhiṁ sayanīghare nisinno so

footnote: 1 ma. yu. sayanighare. evamuparipi. 2 ma. dadehāyyassa.

page number: 354

mayā uyyojiyamāno na icchati gantuṁ bahukiccā mayaṁ
bahukaraṇīyāti. ye te bhikkhū appicchā .pe. te ujjhāyanti
khīyanti vipācenti kathaṁ hi nāma āyasmā upanando sakyaputto
sabhojane kule anupakhajja (pts. vin iv, 95) nisajjaṁ kappessatīti .pe. saccaṁ kira
tvaṁ upananda sabhojane kule anupakhajja nisajjaṁ kappesīti. saccaṁ
bhagavāti. vigarahi buddho bhagavā kathaṁ hi nāma tvaṁ moghapurisa
sabhojane kule anupakhajja nisajjaṁ kappessasi netaṁ moghapurisa
appasannānaṁ vā pasādāya pasannānaṁ vā bhiyyobhāvāya .pe.
evañca pana bhikkhave imaṁ sikkhāpadaṁ uddiseyyātha yo pana
bhikkhu sabhojane kule anupakhajja nisajjaṁ kappeyya pācittiyanti.

[536] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. sabhojanaṁ nāma kulaṁ
itthī ceva hoti puriso ca. ubho anikkhantā honti ubho
avītarāgā. anupakhajjāti anupavisitvā. nisajjaṁ kappeyyāti
mahallake ghare piṭṭhisaṅghātassa 1- hatthapāsaṁ vijahitvā nisīdati
āpatti pācittiyassa. khuddake ghare piṭṭhivaṁsaṁ atikkamitvā
nisīdati āpatti pācittiyassa.

[537] sayanīghare sayanīgharasaññī sabhojane kule anupakhajja nisajjaṁ
kappeti āpatti pācittiyassa. sayanīghare vematiko sabhojane
kule anupakhajja nisajjaṁ kappeti āpatti pācittiyassa. sayanīghare

footnote: 1 ma. piṭṭhasaṅghāṭassa. evamuparipi.

page number: 355

nasayanīgharasaññī sabhojane kule anupakhajja nisajjaṁ kappeti āpatti
pācittiyassa. nasayanīghare sayanīgharasaññī āpatti dukkaṭassa.
nasayanīghare vematiko āpatti dukkaṭassa. nasayanīghare
nasayanīgharasaññī anāpatti.

[538] anāpatti mahallake ghare piṭṭhisaṅghātassa hatthapāsaṁ
avijahitvā nisīdati khuddake ghare piṭṭhivaṁsaṁ anatikkamitvā nisīdati
bhikkhu dutiyo hoti ubho nikkhantā honti ubho vītarāgā
nasayanīghare ummattakassa ādikammikassāti.
tatiyasikkhāpadaṁ niṭṭhitaṁ.
--------

page number: 356

catutthasikkhāpadaṁ

[539] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
upanando sakyaputto sahāyakassa gharaṁ gantvā tassa pajāpatiyā
saddhiṁ raho paṭicchanne (pts. vin iv, 96) āsane nisajjaṁ kappesi. athakho so
puriso ujjhāyati khīyati vipāceti kathaṁ hi nāma ayyo upanando
mayhaṁ pajāpatiyā saddhiṁ raho paṭicchanne āsane nisajjaṁ
kappessatīti. assosuṁ kho bhikkhū tassa purisassa ujjhāyantassa khīyantassa
vipācentassa. ye te bhikkhū appicchā .pe. te ujjhāyanti
khīyanti vipācenti kathaṁ hi nāma āyasmā upanando sakyaputto
mātugāmena saddhiṁ raho paṭicchanne āsane nisajjaṁ kappessatīti
.pe. saccaṁ kira tvaṁ upananda mātugāmena saddhiṁ raho paṭicchanne
āsane nisajjaṁ kappesīti. saccaṁ bhagavāti. vigarahi buddho
bhagavā kathaṁ hi nāma tvaṁ moghapurisa mātugāmena saddhiṁ raho
paṭicchanne āsane nisajjaṁ kappessasi netaṁ moghapurisa appasannānaṁ
vā pasādāya pasannānaṁ vā bhiyyobhāvāya .pe. evañca
pana bhikkhave imaṁ sikkhāpadaṁ uddiseyyātha yo pana bhikkhu
mātugāmena saddhiṁ raho paṭicchanne āsane nisajjaṁ kappeyya
pācittiyanti.

page number: 357

[540] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. mātugāmo nāma manussitthī
na yakkhī na petī na tiracchānagatā antamaso tadahujātāpi
dārikā pageva mahantatarī 1-. saddhinti ekato. raho nāma
cakkhussa raho sotassa raho. cakkhussa raho nāma na sakkā
hoti akkhīni 2- vā nikhaniyamāne 3- bhamukaṁ vā ukkhipiyamāne 4- sīsaṁ vā
ukkhipiyamāne passituṁ. sotassa raho nāma na sakkā hoti
pakatikathā sotuṁ. paṭicchannaṁ nāma āsanaṁ kuḍḍena 5- vā kavāṭena vā
kilañjena vā pāṇipākārena vā rukkhena vā thambhena vā koṭṭhaḷiyā 6-
vā yena kenaci paṭicchannaṁ hoti. nisajjaṁ kappeyyāti mātugāme
nisinne bhikkhu upanisinno vā hoti upanipanno vā āpatti
pācittiyassa. bhikkhu nisinne mātugāmo upanisinno vā hoti
upanipanno vā āpatti pācittiyassa. ubho vā nisinnā
honti ubho vā nipannā āpatti pācittiyassa.

[541] mātugāme mātugāmasaññī raho paṭicchanne āsane
nisajjaṁ kappeti āpatti pācittiyassa. mātugāme vematiko
raho paṭicchanne āsane nisajjaṁ kappeti āpatti pācittiyassa.
mātugāme amātugāmasaññī raho paṭicchanne āsane nisajjaṁ kappeti
āpatti pācittiyassa. yakkhiyā vā petiyā vā paṇḍakena

footnote: 1 ma. mahattarī. yu. mahatarī. 2 ma. yu. akkhiṁ. evamuparipi. 3 ma. yu.
footnote: nikhaṇīyamāne. 4 ma. yu. ukjipīyamāne. evamuparipi. 5 ma. kuṭṭena.
footnote: evamuparipi. 6 ma. kotthaḷikāya.

page number: 358

vā tiracchānagatamanussaviggahitthiyā 1- vā saddhiṁ raho paṭicchanne
āsane nisajjaṁ kappeti āpatti dukkaṭassa. amātugāme
mātugāmasaññī (pts. vin iv, 97) āpatti dukkaṭassa. amātugāme vematiko
āpatti dukkaṭassa. amātugāme amātugāmasaññī anāpatti.

[542] anāpatti yo koci viññū puriso dutiyo hoti tiṭṭhati
na nisīdati arahopekkho aññāvihito 2- nisīdati ummattakassa
ādikammikassāti.
catutthasikkhāpadaṁ niṭṭhitaṁ.
---------

footnote: 1 ma. yu. tiracchānagatāya vā manussaviggahitthiyā vā. 2 ma. yu. aññavihito.
footnote: evamuparipi.

page number: 359

pañcamasikkhāpadaṁ

[543] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
upanando sakyaputto sahāyakassa gharaṁ gantvā tassa pajāpatiyā
saddhiṁ eko ekāya raho nisajjaṁ kappesi. athakho so puriso
ujjhāyati khīyati vipāceti kathaṁ hi nāma ayyo upanando mayhaṁ
pajāpatayā saddhiṁ eko ekāya raho nisajjaṁ kappessatīti.
assosuṁ kho bhikkhū tassa purisassa ujjhāyantassa khīyantassa
vipācentassa. ye te bhikkhū appicchā .pe. te ujjhāyanti
khīyanti vipācenti kathaṁ hi nāma āyasmā upanando sakyaputto
mātugāmena saddhiṁ eko ekāya raho nisajjaṁ kappessatīti
.pe. saccaṁ kira tvaṁ upananda mātugāmena saddhiṁ eko ekāya
raho nisajjaṁ kappesīti. saccaṁ bhagavāti. vigarahi buddho bhagavā
kathaṁ hi nāma tvaṁ moghapurisa mātugāmena saddhiṁ eko ekāya
raho nisajjaṁ kappessasi netaṁ moghapurisa appasannānaṁ vā pasādāya
pasannānaṁ vā bhiyyobhāvāya .pe. evañca pana bhikkhave imaṁ
sikkhāpadaṁ uddiseyyātha yo pana bhikkhu mātugāmena saddhiṁ eko
ekāya raho nisajjaṁ kappeyya pācittiyanti.

[544] yo panāti yo yādiso .pe. bhikkhūti .pe.

page number: 360

ayaṁ imasmiṁ atthe adhippeto bhikkhūti. mātugāmo nāma manussitthī
na yakkhī na petī na tiracchānagatā viññū paṭibalā subhāsitadubbhāsitaṁ
duṭṭhullāduṭṭhullaṁ ājānituṁ. saddhinti ekato. eko
ekāyāti bhikkhu ceva hoti mātugāmo ca. raho nāma cakkhussa
raho sotassa raho. cakkhussa raho nāma na sakkā hoti
akkhīni vā nikhaniyamāne bhamukaṁ vā ukkhipiyamāne sīsaṁ vā ukkhipiyamāne
passituṁ. sotassa raho nāma na sakkā hoti pakatikathā sotuṁ.
nisajjaṁ kappeyyāti mātugāme nisinne bhikkhu upanisinno vā
hoti upanipanno vā āpatti pācittiyassa. bhikkhu nisinne
mātugāmo upanisinno vā hoti upanipanno vā āpatti
pācittiyassa. ubho vā nisinnā honti ubho vā nipannā
āpatti pācittiyassa.

[545] mātugāme mātugāmasaññī eko ekāya raho nisajjaṁ
kappeti āpatti pācittiyassa. mātugāme vematiko eko
ekāya raho nisajjaṁ kappeti āpatti pācittiyassa. mātugāme
amātugāmasaññī eko ekāya raho nisajjaṁ kappeti āpatti
pācittiyassa. yakkhiyā vā petiyā vā paṇḍakena vā tiracchānagata-
manussaviggahitthiyā vā saddhiṁ eko ekāya raho nisajjaṁ kappeti
āpatti dukkaṭassa. amātugāme mātugāmasaññī āpatti
dukkaṭassa. amātugāme vematiko āpatti dukkaṭassa. amātugāme

page number: 361

amātugāmasaññī anāpatti.

[546] anāpatti yo koci viññū puriso dutiyo hoti tiṭṭhati
na nisīdati arahopekkho aññāvihito nisīdati ummattakassa
ādikammikassāti.
pañcamasikkhāpadaṁ niṭṭhitaṁ.
---------

page number: 362

chaṭṭhasikkhāpadaṁ

[547] (pts. vin iv, 98) tena samayena buddho bhagavā rājagahe viharati veḷuvane
kalandakanivāpe. tena kho pana samayena āyasmato upanandassa
sakyaputtassa upaṭṭhākakulaṁ āyasmantaṁ upanandaṁ sakyaputtaṁ bhattena
nimantesi aññepi bhikkhū bhattena nimantesi. tena kho pana
samayena āyasmā upanando sakyaputto purebhattaṁ kulāni
payirupāsati. athakho te bhikkhū te manusse etadavocuṁ dethāvuso
bhattanti. āgametha bhante yāva ayyo upanando āgacchatīti.
dutiyampi kho te bhikkhū te manusse etadavocuṁ dethāvuso bhattanti.
āgametha bhante yāva ayyo upanando āgacchatīti. tatiyampi
kho te bhikkhū te manusse etadavocuṁ dethāvuso bhattaṁ pure
kālo atikkamatīti. yampi mayaṁ bhante bhattaṁ karimhā ayyassa
upanandassa kāraṇā āgametha bhante yāva ayyo upanando
āgacchatīti. athakho āyasmā upanando sakyaputto purebhattaṁ
kulāni payirupāsitvā divā āgacchati. bhikkhū na cittarūpaṁ bhuñjiṁsu.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma āyasmā upanando sakyaputto nimantito sabhatto
samāno purebhattaṁ kulesu cārittaṁ āpajjissatīti .pe. saccaṁ
kira tvaṁ upananda nimantito sabhatto samāno purebhattaṁ kulesu

page number: 363

cārittaṁ āpajjasīti. saccaṁ bhagavāti. vigarahi buddho bhagavā
kathaṁ hi nāma tvaṁ moghapurisa nimantito sabhatto samāno purebhattaṁ
kulesu cārittaṁ āpajjissasi netaṁ moghapurisa appasannānaṁ vā
pasādāya pasannānaṁ vā bhiyyobhāvāya .pe. evañca pana bhikkhave
imaṁ sikkhāpadaṁ uddiseyyātha yo pana bhikkhu nimantito sabhatto
samāno purebhattaṁ kulesu cārittaṁ āpajjeyya pācittiyanti.
evañcidaṁ bhagavatā bhikkhūnaṁ sikkhāpadaṁ paññattaṁ hoti.

[548] tena kho pana samayena āyasmato upanandassa
sakyaputtassa upaṭṭhākakulaṁ saṅghassatthāya khādanīyaṁ pāhesi ayyassa
upanandassa dassetvā saṅghassa dātabbanti. tena kho pana
samayena āyasmā upanando sakyaputto gāmaṁ piṇḍāya paviṭṭho
hoti. athakho te manussā ārāmaṁ gantvā bhikkhū pucchiṁsu
kahaṁ bhante ayyo upanandoti. (pts. vin iv, 99) esāvuso āyasmā upanando
sakyaputto gāmaṁ piṇḍāya paviṭṭhoti. idaṁ bhante khādanīyaṁ
ayyassa upanandassa dassetvā saṅghassa dātabbanti. bhagavato
etamatthaṁ ārocesuṁ 

[1]-. tenahi bhikkhave paṭiggahetvā nikkhipatha yāva
upanando āgacchatīti. athakho āyasmā upanando sakyaputto
bhagavatā paṭikkhittaṁ purebhattaṁ kulesu cārittaṁ āpajjitunti pacchābhattaṁ

footnote: 1 ito paraṁ athakho bhagavā etasmiṁ nidāne dhammiṁ kathaṁ katvā bhikkhū āmantesīti
footnote: pāli sabbapotthakesu dissati. sā vicāretabbā.

page number: 364

kulāni payirupāsitvā divā paṭikkami. khādanīyaṁ ussāriyittha.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma āyasmā upanando sakyaputto pacchābhattaṁ kulesu
cārittaṁ āpajjissatīti .pe. saccaṁ kira tvaṁ upananda pacchābhattaṁ
kulesu cārittaṁ āpajjasīti. saccaṁ bhagavāti. vigarahi
buddho bhagavā kathaṁ hi nāma tvaṁ moghapurisa pacchābhattaṁ kulesu
cārittaṁ āpajjissasi netaṁ moghapurisa appasannānaṁ vā pasādāya
pasannānaṁ vā bhiyyobhāvāya .pe. evañca pana bhikkhave imaṁ
sikkhāpadaṁ uddiseyyātha yo pana bhikkhu nimantito sabhatto
samāno purebhattaṁ vā pacchābhattaṁ vā kulesu cārittaṁ āpajjeyya
pācittiyanti. evañcidaṁ bhagavatā bhikkhūnaṁ sikkhāpadaṁ paññattaṁ
hoti.

[549] tena kho pana samayena bhikkhū cīvaradānasamaye
kukkuccāyantā kulāni na payirupāsanti. cīvaraṁ parittaṁ uppajjati.
bhagavato etamatthaṁ ārocesuṁ. anujānāmi bhikkhave cīvaradānasamaye
kulāni payirupāsituṁ evañca pana bhikkhave imaṁ sikkhāpadaṁ uddiseyyātha
yo pana bhikkhu nimantito sabhatto samāno purebhattaṁ vā pacchābhattaṁ
vā kulesu cārittaṁ āpajjeyya aññatra samayā pācittiyaṁ.
tatthāyaṁ samayo cīvaradānasamayo ayaṁ tattha samayoti. evañcidaṁ
bhagavatā bhikkhūnaṁ sikkhāpadaṁ paññattaṁ hoti.

page number: 365

[550] tena kho pana samayena bhikkhū cīvarakammaṁ karonti
attho ca hoti sūciyāpi suttenapi satthakenapi. bhikkhū kukkuccāyantā
kulāni na payirupāsanti. bhagavato etamatthaṁ ārocesuṁ.
anujānāmi bhikkhave cīvarakārasamaye kulāni payirupāsituṁ evañca
pana bhikkhave imaṁ sikkhāpadaṁ uddiseyyātha (pts. vin iv, 100) yo pana bhikkhu nimantito
sabhatto samāno purebhattaṁ vā pacchābhattaṁ vā kulesu cārittaṁ
āpajjeyya aññatra samayā pācittiyaṁ. tatthāyaṁ samayo
cīvaradānasamayo cīvarakārasamayo ayaṁ tattha samayoti. evañcidaṁ
bhagavatā bhikkhūnaṁ sikkhāpadaṁ paññattaṁ hoti.

[551] tena kho pana samayena bhikkhū gilānā honti attho
ca hoti bhesajjehi. bhikkhū kukkuccāyantā kulāni na payirupāsanti.
bhagavato etamatthaṁ ārocesuṁ. anujānāmi bhikkhave santaṁ bhikkhuṁ
āpucchā kulāni payirupāsituṁ evañca pana bhikkhave imaṁ sikkhāpadaṁ
uddiseyyātha yo pana bhikkhu nimantito sabhatto samāno santaṁ
bhikkhuṁ anāpucchā purebhattaṁ vā pacchābhattaṁ vā kulesu cārittaṁ
āpajjeyya aññatra samayā pācittiyaṁ. tatthāyaṁ samayo
cīvaradānasamayo cīvarakārasamayo ayaṁ tattha samayoti.

[552] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. nimantito nāma pañcannaṁ
bhojanānaṁ aññatarena bhojanena nimantito. sabhatto nāma yena

page number: 366

nimantito tena sabhatto. santaṁ nāma bhikkhuṁ sakkā hoti
āpucchā pavisituṁ. asantaṁ nāma bhikkhuṁ na sakkā hoti āpucchā
pavisituṁ. purebhattaṁ nāma yena nimantito taṁ abhuttāvī.
pacchābhattaṁ nāma yena nimantito antamaso kusaggenapi bhuttaṁ
hoti. kulaṁ nāma cattāri kulāni khattiyakulaṁ brāhmaṇakulaṁ
vessakulaṁ suddakulaṁ. kulesu cārittaṁ āpajjeyyāti aññassa
gharupacāraṁ okkamantassa āpatti dukkaṭassa. paṭhamaṁ pādaṁ ummāraṁ
atikkāmeti āpatti dukkaṭassa. dutiyaṁ pādaṁ atikkāmeti āpatti
pācittiyassa. aññatra samayāti ṭhapetvā samayaṁ. cīvaradānasamayo
nāma anatthate kaṭhine vassānassa pacchimo māso atthate
kaṭhine pañca māsā. cīvarakārasamayo nāma cīvare kayiramāne.

[553] nimantite nimantitasaññī santaṁ bhikkhuṁ anāpucchā
purebhattaṁ vā pacchābhattaṁ vā kulesu cārittaṁ āpajjati aññatra
samayā āpatti pācittiyassa. nimantite vematiko santaṁ bhikkhuṁ
anāpucchā purebhattaṁ vā pacchābhattaṁ vā kulesu cārittaṁ āpajjati
aññatra samayā āpatti pācittiyassa. nimantite animantitasaññī
santaṁ bhikkhuṁ anāpucchā purebhattaṁ vā pacchābhattaṁ vā kulesu cārittaṁ
āpajjati aññatra samayā āpatti pācittiyassa. animantite
nimantitasaññī āpatti dukkaṭassa. animantite (pts. vin iv, 101) vematiko
āpatti dukkaṭassa. animantite animantitasaññī anāpatti.

page number: 367

[554] anāpatti samaye santaṁ bhikkhuṁ āpucchā pavisati
asantaṁ bhikkhuṁ anāpucchā pavisati aññassa gharena maggo hoti
gharūpacārena maggo hoti antarārāmaṁ gacchati bhikkhunūpassayaṁ
gacchati titthiyaseyyaṁ gacchati paṭikkamanaṁ gacchati bhattiyagharaṁ
gacchati āpadāsu ummattakassa ādikammikassāti.
chaṭṭhasikkhāpadaṁ niṭṭhitaṁ.
-------

page number: 368

sattamasikkhāpadaṁ

[555] tena samayena buddho bhagavā sakkesu viharati kapilavatthusmiṁ
nigrodhārāme. tena kho pana samayena mahānāmassa sakkassa
bhesajjaṁ ussannaṁ hoti. athakho mahānāmo sakko yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho mahānāmo sakko bhagavantaṁ etadavoca
icchāmahaṁ bhante saṅghaṁ cātumāsaṁ bhesajjena pavāretunti. sādhu
sādhu mahānāma tenahi tvaṁ mahānāma saṅghaṁ cātumāsaṁ bhesajjena
pavārehīti. bhikkhū kukkuccāyantā nādhivāsenti. bhagavato etamatthaṁ
ārocesuṁ. anujānāmi bhikkhave cātumāsapaccayapavāraṇaṁ sāditunti.
tena kho pana samayena bhikkhū mahānāmaṁ sakkaṁ parittaṁyeva bhesajjaṁ
viññāpenti. tatheva mahānāmassa sakkassa bhesajjaṁ ussannaṁ
hoti. dutiyampi kho mahānāmo sakko yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho mahānāmo sakko bhagavantaṁ etadavoca
icchāmahaṁ bhante saṅghaṁ aparaṁpi cātumāsaṁ bhesajjena pavāretunti.
sādhu sādhu mahānāma tenahi tvaṁ mahānāma saṅghaṁ aparaṁpi cātumāsaṁ
bhesajjena pavārehīti. bhikkhū kukkuccāyantā nādhivāsenti. bhagavato
etamatthaṁ ārocesuṁ. anujānāmi bhikkhave puna pavāraṇaṁpi sāditunti.

page number: 369

tena kho pana samayena bhikkhū mahānāmaṁ sakkaṁ parittaṁyeva bhesajjaṁ
viññāpenti. tatheva mahānāmassa sakkassa bhesajjaṁ ussannaṁ
hoti. tatiyampi kho mahānāmo (pts. vin iv, 102) sakko yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho mahānāmo sakko bhagavantaṁ etadavoca
icchāmahaṁ bhante saṅghaṁ yāvajīvaṁ bhesajjena pavāretunti. sādhu sādhu
mahānāma tenahi tvaṁ mahānāma saṅghaṁ yāvajīvaṁ bhesajjena
pavārehīti. bhikkhū kukkuccāyantā nādhivāsenti. bhagavato etamatthaṁ
ārocesuṁ. anujānāmi bhikkhave niccapavāraṇaṁpi sāditunti.

[556] tena kho pana samayena chabbaggiyā bhikkhū dunnivatthā
honti duppārutā anākappasampannā mahānāmena sakkena vuttā
honti 1- kissa tumhe bhante dunnivatthā duppārutā anākappasampannā
nanu nāma pabbajitena sunivatthena bhavitabbaṁ supārutena
ākappasampannenāti. chabbaggiyā bhikkhū mahānāme sakke upanandhiṁsu.
athakho chabbaggiyānaṁ bhikkhūnaṁ etadahosi kena nu kho
mayaṁ upāyena mahānāmaṁ sakkaṁ maṅkuṁ kareyyāmāti. athakho
chabbaggiyānaṁ bhikkhūnaṁ etadahosi mahānāmena 

[2]- āvuso sakkena
saṅgho bhesajjena pavārito handa mayaṁ āvuso mahānāmaṁ sakkaṁ

footnote: 1 ma. yu. mahānāmo sakko vattā hoti. 2 ma. yu. kho.

page number: 370

sappiṁ viññāpemāti. athakho chabbaggiyā bhikkhū yena mahānāmo
sakko tenupasaṅkamiṁsu upasaṅkamitvā mahānāmaṁ sakkaṁ etadavocuṁ
doṇena āvuso sappinā atthoti. ajjuṇho bhante āgametha
manussā vajaṁ gatā sappiṁ āharituṁ kāle harissathāti 1-. dutiyampi
kho .pe. tatiyampi kho chabbaggiyā bhikkhū mahānāmaṁ sakkaṁ
etadavocuṁ doṇena āvuso sappinā atthoti. ajjuṇho bhante
āgametha manussā vajaṁ gatā sappiṁ āharituṁ kāle harissathāti.
kiṁ pana tayā āvuso adātukāmena pavāritena yaṁ tvaṁ pavāretvā
na desīti. athakho mahānāmo sakko ujjhāyati khīyati vipāceti
kathaṁ hi nāma bhaddantā ajjuṇho bhante āgamethāti vuccamānā
nāgamessantīti. assosuṁ kho bhikkhū mahānāmassa sakkassa
ujjhāyantassa khīyantassa vipācentassa. ye te bhikkhū appicchā
.pe. te ujjhāyanti khīyanti vipācenti kathaṁ hi nāma chabbaggiyā
bhikkhū mahānāmena sakkena ajjuṇho bhante āgamethāti
vuccamānā nāgamessantīti .pe. saccaṁ kira tumhe bhikkhave mahānāmena
sakkena ajjuṇho bhante āgamethāti vuccamānā nāgamethāti.
saccaṁ bhagavāti. vigarahi buddho bhagavā kathaṁ hi nāma tumhe
moghapurisā mahānāmena sakkena ajjuṇho bhante āgamethāti
vuccamānā nāgamessatha netaṁ moghapurisā appasannānaṁ vā pasādāya
pasannānaṁ vā bhiyyobhāvāya .pe. evañca pana bhikkhave imaṁ

footnote: 1 ma. kālaṁ āharissathāti. evamuparipi.

page number: 371

sikkhāpadaṁ uddiseyyātha agilānena bhikkhunā cātumāsapaccayapavāraṇā
sāditabbā (pts. vin iv, 103) aññatra punapavāraṇāya aññatra niccapavāraṇāya
tato ce uttariṁ 1- sādiyeyya pācittiyanti.

[557] agilānena bhikkhunā cātumāsapaccayapavāraṇā sāditabbāti
gilānapaccayapavāraṇā sāditabbā punapavāraṇāpi sāditabbā 

[2]- yadā
gilāno bhavissāmi tadā viññāpessāmīti niccapavāraṇāpi
sāditabbā 

[3]- yadā gilāno bhavissāmi tadā viññāpessāmīti.

[558] tato ce uttariṁ sādiyeyyāti atthi pavāraṇā bhesajjapariyantā
na rattipariyantā atthi pavāraṇā rattipariyantā na
bhesajjapariyantā atthi pavāraṇā bhesajjapariyantā ca rattipariyantā
ca atthi pavāraṇā neva bhesajjapariyantā na rattipariyantā.
bhesajjapariyantā nāma bhesajjāni pariggahitāni honti ettakehi
bhesajjehi pavāremīti. rattipariyantā nāma rattiyo pariggahitāyo
honti ettakāsu rattīsu pavāremīti. bhesajjapariyantā ca rattipariyantā
ca nāma bhesajjāni ca pariggahitāni honti rattiyo ca
pariggahitāyo honti ettakehi bhesajjehi ettakāsu rattīsu
pavāremīti. neva bhesajjapariyantā na rattipariyantā nāma
bhesajjāni ca apariggahitāni honti rattiyo ca apariggahitāyo
honti ettakehi bhesajjehi ettakāsu rattīsu pavāremīti.

footnote: 1 ma. yu. uttari. 2-3 ma. itisaddo dissati.

page number: 372

[559] bhesajjapariyante yehi bhesajjehi pavārito hoti tāni
bhesajjāni ṭhapetvā aññāni bhesajjāni viññāpeti āpatti
pācittiyassa. rattipariyante yāsu rattīsu pavārito hoti
tā rattiyo ṭhapetvā aññāsu rattīsu viññāpeti āpatti
pācittiyassa. bhesajjapariyante ca rattipariyante ca yehi
bhesajjehi pavārito hoti tāni bhesajjāni ṭhapetvā yāsu
rattīsu pavārito hoti tā rattiyo ṭhapetvā aññāni bhesajjāni
aññāsu rattīsu viññāpeti āpatti pācittiyassa. neva
bhesajjapariyante na rattipariyante anāpatti.

[560] nabhesajjena karaṇīye 1- bhesajjaṁ viññāpeti āpatti
pācittiyassa. aññena bhesajjena karaṇīye 2- aññaṁ bhesajjaṁ
viññāpeti āpatti pācittiyassa. taduttari 3- taduttarisaññī bhesajjaṁ
viññāpeti āpatti pācittiyassa. taduttari vematiko bhesajjaṁ
viññāpeti āpatti pācittiyassa. taduttari nataduttarisaññī
bhesajjaṁ viññāpeti āpatti pācittiyassa. nataduttari taduttarisaññī
āpatti dukkaṭassa. nataduttari vematiko āpatti
dukkaṭassa. nataduttari nataduttarisaññī anāpatti.

[561] anāpatti yehi bhesajjehi pavārito hoti tāni
bhesajjāni viññāpeti yāsu rattīsu pavārito hoti tāsu rattīsu

footnote: 1-2 ma. yu. karaṇīyena. 3 tatuttari. evamuparipi.

page number: 373

viññāpeti imehi (pts. vin iv, 104) tayā bhesajjehi pavāritamhā amhākañca
iminā ca iminā ca bhesajjena atthoti ācikkhitvā viññāpeti
yāsu tayā rattīsu pavāritamhā tāyo ca rattiyo vītivattā
amhākañca bhesajjena atthoti ācikkhitvā viññāpeti ñātakānaṁ
pavāritānaṁ aññassatthāya attano dhanena ummattakassa
ādikammikassāti.
sattamasikkhāpadaṁ niṭṭhitaṁ.
---------

page number: 374

aṭṭhamasikkhāpadaṁ

[562] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena rājā pasenadi
kosalo senāya abbhuyyāto hoti. chabbaggiyā bhikkhū uyyuttaṁ
senaṁ dassanāya agamaṁsu. addasā kho rājā pasenadi kosalo
chabbaggiye bhikkhū dūrato va āgacchante disvāna pakkosāpetvā
etadavoca kissa tumhe bhante āgatatthāti. mahārājānaṁ mayaṁ
daṭṭhukāmāti. kiṁ bhante maṁ diṭṭhena yuddhābhinandinaṁ nanu bhagavā
passitabboti. manussā ujjhāyanti khīyanti vipācenti kathaṁ hi
nāma samaṇā sakyaputtiyā uyyuttaṁ senaṁ dassanāya āgacchissanti
amhākampi alābhā amhākampi dulladdhaṁ ye mayaṁ ājīvassa
hetu puttadārassa kāraṇā senāya āgacchāmāti. assosuṁ
kho bhikkhū tesaṁ manussānaṁ ujjhāyantānaṁ khīyantānaṁ vipācentānaṁ.
ye te bhikkhū appicchā .pe. te ujjhāyanti khīyanti
vipācenti kathaṁ hi nāma chabbaggiyā bhikkhū uyyuttaṁ senaṁ dassanāya
gacchissantīti .pe. saccaṁ kira tumhe bhikkhave uyyuttaṁ senaṁ
dassanāya gacchathāti. saccaṁ bhagavāti. vigarahi buddho bhagavā kathaṁ
hi nāma tumhe moghapurisā uyyuttaṁ senaṁ dassanāya gacchissatha
netaṁ moghapurisā appasannānaṁ vā pasādāya pasannānaṁ vā bhiyyobhāvāya

page number: 375

.pe. evañca pana bhikkhave imaṁ sikkhāpadaṁ uddiseyyātha
yo pana bhikkhu uyyuttaṁ senaṁ dassanāya gaccheyya pācittiyanti.
evañcidaṁ bhagavatā bhikkhūnaṁ sikkhāpadaṁ paññattaṁ hoti.

[563] (pts. vin iv, 105) tena kho pana samayena aññatarassa bhikkhuno mātulo
senāya gilāno hoti. so tassa bhikkhuno santike dūtaṁ pāhesi
ahaṁ hi senāya gilāno āgacchatu bhaddanto icchāmi bhaddantassa
āgatanti. athakho tassa bhikkhuno etadahosi bhagavā bhikkhūnaṁ
sikkhāpadaṁ paññattaṁ na uyyuttaṁ senaṁ dassāya gantabbanti
ayañca me mātulo senāya gilāno kathaṁ nu kho mayā paṭipajjitabbanti.
bhagavato etamatthaṁ ārocesuṁ. athakho bhagavā
etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi
anujānāmi bhikkhave tathārūpapaccayā senaṁ gantuṁ evañca pana
bhikkhave imaṁ sikkhāpadaṁ uddiseyyātha yo pana bhikkhu uyyuttaṁ
senaṁ dassanāya gaccheyya aññatra tathārūpapaccayā pācittiyanti.

[564] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. uyyuttā nāma senā
gāmato nikkhamitvā niviṭṭhā vā hoti payātā vā. senā
nāma hatthī assā rathā patti 1-. dvādasapuriso hatthī. tipuriso
asso. catupuriso ratho. cattāro purisā sarahatthā patti.
dassanāya gacchati āpatti dukkaṭassa. yattha ṭhito passati

footnote: 1 ma. pattī.

page number: 376

āpatti pācittiyassa. dassanūpacāraṁ vijahitvā punappunaṁ passati
āpatti pācittiyassa. aññatra tathārūpapaccayāti ṭhapetvā
tathārūpapaccayaṁ.

[565] uyyutte uyyuttasaññī dassanāya gacchati aññatra
tathārūpapaccayā āpatti pācittiyassa. uyyutte vematiko
dassanāya gacchati aññatra tathārūpapaccayā āpatti
pācittiyassa. uyyutte anuyyuttasaññī dassanāya gacchati aññatra
tathārūpapaccayā āpatti pācittiyassa. ekamekaṁ dassanāya gacchati
āpatti dukkaṭassa. yattha ṭhito passati āpatti dukkaṭassa.
dassanūpacāraṁ vijahitvā punappunaṁ passati āpatti dukkaṭassa.
anuyyutte uyyuttasaññī āpatti dukkaṭassa. anuyyutte
vematiko āpatti dukkaṭassa. anuyyutte anuyyuttasaññī
anāpatti.

[566] anāpatti ārāme ṭhito passati bhikkhussa ṭhitokāsaṁ
vā nisinnokāsaṁ vā nipannokāsaṁ vā āgacchati paṭipathaṁ gacchanto
passati tathārūpapaccayā āpadāsu ummattakassa ādikammikassāti.
aṭṭhamasikkhāpadaṁ niṭṭhitaṁ.

page number: 377

navamasikkhāpadaṁ

[567] (pts. vin iv, 106) tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū sati karaṇīye senaṁ gantvā atirekatirattaṁ senāya vasanti.
manussā ujjhāyanti khīyanti vipācenti kathaṁ hi nāma samaṇā
sakyaputtiyā senāya vasissanti amhākampi alābhā amhākampi
dulladdhaṁ ye mayaṁ ājīvassa hetu puttadārassa kāraṇā senāya
paṭivasāmāti. assosuṁ kho bhikkhū tesaṁ manussānaṁ ujjhāyantānaṁ
khīyantānaṁ vipācentānaṁ. ye te bhikkhū appicchā .pe. te
ujjhāyanti khīyanti vipācenti kathaṁ hi nāma chabbaggiyā bhikkhū
atirekatirattaṁ senāya vasissantīti .pe. saccaṁ kira tumhe
bhikkhave atirekatirattaṁ senāya vasathāti. saccaṁ bhagavāti. vigarahi
buddho bhagavā kathaṁ hi nāma tumhe moghapurisā atirekatirattaṁ
senāya vasissatha netaṁ moghapurisā appasannānaṁ vā pasādāya
pasannānaṁ vā bhiyyobhāvāya .pe. evañca pana bhikkhave imaṁ
sikkhāpadaṁ uddiseyyātha siyā ca tassa bhikkhuno kocideva paccayo
senaṁ gamanāya dvirattatirattaṁ tena bhikkhunā senāya vasitabbaṁ.
tato ce uttariṁ vaseyya pācittiyanti.

[568] siyā ca tassa bhikkhuno kocideva paccayo senaṁ

page number: 378

gamanāyāti siyā paccayo siyā karaṇīyaṁ. dvirattatirattaṁ tena bhikkhunā
senāya vasitabbanti dve tisso rattiyo vasitabbaṁ. tato ce
uttariṁ vaseyyāti catutthe divase atthaṅgate suriye senāya vasati
āpatti pācittiyassa.

[569] atirekatiratte atirekasaññī senāya vasati āpatti
pācittiyassa. atirekatiratte vematiko senāya vasati āpatti
pācittiyassa. atirekatiratte ūnakasaññī senāya vasati āpatti
pācittiyassa. ⏓nakatiratte atirekasaññī āpatti dukkaṭassa.
⏓nakatiratte vematiko āpatti dukkaṭassa. ⏓nakatiratte ūnakasaññī
anāpatti.

[570] anāpatti dve tisso rattiyo vasati ūnakadvetisso
rattiyo vasati dve rattiyo vasitvā tatiyāya rattiyā purāruṇā
nikkhamitvā puna vasati gilāno vasati gilānassa karaṇīyena
vasati (pts. vin iv, 107) senā paṭisenāya ruddhā hoti kenaci palibuddho hoti
āpadāsu ummattakassa ādikammikassāti.
navamasikkhāpadaṁ niṭṭhitaṁ.
--------

page number: 379

dasamasikkhāpadaṁ

[571] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū dvirattatirattaṁ 1- senāya vasamānā uyyodhikaṁpi balaggaṁpi senābyūhaṁpi
anīkadassanaṁpi gacchanti. aññataropi chabbaggiyo bhikkhu
uyyodhikaṁ gantvā kaṇḍena paṭividdho hoti. manussā taṁ bhikkhuṁ
upphaṇḍesuṁ kacci bhante suyuddhaṁ ahosi kati te lakkhāni
laddhānīti. so bhikkhu tehi manussehi upphaṇḍiyamāno maṅku
ahosi. manussā ujjhāyanti khīyanti vipācenti kathaṁ hi nāma
samaṇā sakyaputtiyā uyyodhikaṁ dassanāya āgacchissanti amhākampi
alābhā amhākampi dulladdhaṁ ye mayaṁ ājīvassa hetu
puttadārassa kāraṇā uyyodhikaṁ āgacchāmāti. assosuṁ kho
bhikkhū tesaṁ manussānaṁ ujjhāyantānaṁ khīyantānaṁ vipācentānaṁ.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma chabbaggiyā bhikkhū uyyodhikaṁ dassanāya gacchissantīti
.pe. saccaṁ kira tumhe bhikkhave uyyodhikaṁ dassanāya gacchathāti.
saccaṁ bhagavāti. vigarahi buddho bhagavā kathaṁ hi nāma tumhe moghapurisā
uyyodhikaṁ dassanāya gacchissatha netaṁ moghapurisā appasannānaṁ
vā pasādāya pasannānaṁ vā bhiyyobhāvāya .pe. evañca pana

footnote: 1 ma. dirattatirattaṁ. evamuparipi.

page number: 380

bhikkhave imaṁ sikkhāpadaṁ uddiseyyātha dvirattatirattañce bhikkhu
senāya vasamāno uyyodhakaṁ vā balaggaṁ vā senābyūhaṁ vā anīkadassanaṁ
vā gaccheyya pācittiyanti.

[572] dvirattatirattañce bhikkhu senāya vasamānoti dve
tisso rattiyo vasamāno. uyyodhikaṁ nāma yattha sampahāro
dissati. balaggaṁ nāma ettakā hatthī ettakā assā ettakā
rathā ettakā pattī. senābyūhaṁ nāma ito hatthī hontu
ito assā hontu ito rathā hontu ito pattikā hontu.
anīkaṁ nāma hatthānīkaṁ assānīkaṁ (pts. vin iv, 108) rathānīkaṁ pattānīkaṁ. tayo
hatthī pacchimaṁ hatthānīkaṁ. tayo assā pacchimaṁ assānīkaṁ.
tayo rathā pacchimaṁ rathānīkaṁ. cattāro purisā sarahatthā pacchimaṁ
pattānīkaṁ.

[573] dassanāya gacchati āpatti dukkaṭassa. yattha ṭhito
passati āpatti pācittiyassa. dassanūpacāraṁ vijahitvā punappunaṁ
passati āpatti pācittiyassa. ekamekaṁ dassanāya gacchati
āpatti dukkaṭassa. yattha ṭhito passati āpatti dukkaṭassa.
dassanūpacāraṁ vijahitvā punappunaṁ passati āpatti dukkaṭassa.

[574] anāpatti ārāme ṭhito passati bhikkhussa ṭhitokāsaṁ
vā nisinnokāsaṁ vā nipannokāsaṁ vā āgantvā sampahāro
dissati paṭipathaṁ gacchanto passati sati karaṇīye gantvā

page number: 381

passati āpadāsu ummattakassa ādikammikassāti.
dasamasikkhāpadaṁ niṭṭhitaṁ.
acelakavaggo pañcamo.
----------
tassuddānaṁ
pūvaṁ 1- kathopanandassa tayaṁpaṭṭhākameva ca
mahānāmo pasenadi senā viddho ime dasāti.
-------

footnote: 1 sī. acelakaṁ uyyojañca sabhojanaṁ duve raho
footnote: sabhattañca bhesajjaṁ uyyuttaṁ senuyyodhikaṁ.

page number: 382

surāpānavaggassa paṭhamasikkhāpadaṁ

[575] tena samayena buddho bhagavā cetiyesu cārikaṁ caramāno
yena bhaddavatikā tena pāyāsi. addasaṁsu kho gopālakā
pasupālakā kasakā 1- pathāvino bhagavantaṁ durato va āgacchantaṁ
disvāna bhagavantaṁ etadavocuṁ mā kho bhante bhagavā ambatitthaṁ
agamāsi ambatitthe bhante jaṭilassa assame nāgo paṭivasati
iddhimā āsīviso 2- ghoraviso so bhagavantaṁ mā viheṭhesīti.
evaṁ vutte bhagavā tuṇhī ahosi. dutiyampi kho .pe.
tatiyampi kho gopālakā pasupālakā kasakā 3- pathāvino bhagavantaṁ
etadavocuṁ mā kho bhante bhagavā ambatitthaṁ agamāsi ambatitthe
bhante jaṭilassa assame nāgo paṭivasati iddhimā āsīviso 4- ghoraviso
so bhagavantaṁ mā viheṭhesīti. tatiyampi kho bhagavā tuṇhī ahosi.
athakho bhagavā anupubbena cārikaṁ caramāno yena bhaddavatikā
tadavasari. tatra sudaṁ bhagavā bhaddavatikāyaṁ (pts. vin iv, 109) viharati. athakho
āyasmā sāgato yena ambatitthaṁ 5- jaṭilassa assamo tenupasaṅkami
upasaṅkamitvā agyāgāraṁ pavisitvā tiṇasanthārakaṁ paññāpetvānisīdi 6-
pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ
upaṭṭhapetvā. addasā kho so nāgo āyasmantaṁ sāgataṁ

footnote: 1-3 ma. kassakā. 2-4 ma. āsiviso. 5 ma. ambatitthassa. sī. yu.
footnote: ambatitthakassa. 6 ma. paññapetvā.

page number: 383

paviṭṭhaṁ disvāna dukkhī 1- dummano padhūpāsi 2-. āyasmāpi sāgato
padhūpāsi 2-. athakho so nāgo makkhaṁ asahamāno pajjali.
āyasmāpi sāgato tejodhātuṁ samāpajjitvā pajjali. athakho
āyasmā sāgato tassa nāgassa tejasā tejaṁ pariyādayitvā 3-
yena bhaddavatikā tenupasaṅkami. athakho bhagavā bhaddavatikāyaṁ
yathābhirantaṁ viharitvā yena kosambī tena cārikaṁ pakkāmi.
assosuṁ kho kosambikā upāsakā ayyo kira sāgato ambatitthakena
nāgena saddhiṁ saṅgāmesīti. athakho bhagavā anupubbena
cārikaṁ caramāno yena kosambī tadavasari. athakho kosambikā
upāsakā bhagavato paccuggamanaṁ karitvā yenāyasmā sāgato
tenupasaṅkamiṁsu upasaṅkamitvā āyasmantaṁ sāgataṁ abhivādetvā
ekamantaṁ aṭṭhaṁsu. ekamantaṁ ṭhitā kho kosambikā upāsakā
āyasmantaṁ sāgataṁ etadavocuṁ kiṁ bhante ayyānaṁ dullabhañca
manāpañca kiṁ paṭiyādemāti. evaṁ vutte chabbaggiyā bhikkhū
kosambike upāsake etadavocuṁ atthāvuso kāpotikā nāma
pasannā bhikkhūnaṁ dullabhā ca manāpā ca taṁ paṭiyādethāti.
athakho kosambikā upāsakā ghare ghare kāpotikaṁ pasannaṁ
paṭiyādetvā 4- āyasmantaṁ sāgataṁ piṇḍāya carantaṁ 5- disvāna āyasmantaṁ
sāgataṁ etadavocuṁ pivatu bhante ayyo sāgato kāpotikaṁ pasannaṁ

footnote: 1 ma. ayaṁ pāṭho natthi. 2 ma. padhūpāyi. 3 ma. pariyādiyitvā. 4 ito paraṁ
footnote: addasaṁsūti pāṭhena bhavitabbaṁ. 5 ma. yu. paviṭṭhaṁ.

page number: 384

pivatu bhante ayyo sāgato kāpotikaṁ pasannanti. athakho
āyasmā sāgato ghare ghare kāpotikaṁ pasannaṁ pivitvā nagaramhā
nikkhamanto nagaradvāre paripati. athakho bhagavā sambahulehi
bhikkhūhi saddhiṁ nagaramhā nikkhamanto addasa āyasmantaṁ sāgataṁ
nagaradvāre paripatitaṁ disvāna bhikkhū āmantesi gaṇhatha bhikkhave
sāgatanti. evaṁ bhanteti kho te bhikkhū bhagavato paṭissuṇitvā
āyasmantaṁ sāgataṁ ārāmaṁ netvā yena bhagavā tena sīsaṁ
katvā nipātesuṁ. athakho āyasmā sāgato parivattitvā yena
bhagavā tena pāde katvā seyyaṁ kappesi. athakho bhagavā
bhikkhū āmantesi nanu bhikkhave sāgato tathāgate sagāravo ahosi
sappatissoti. evaṁ bhante. api nu kho bhikkhave sāgato etarahi
tathāgate sagāravo sappatissoti. no hetaṁ bhante. nanu bhikkhave
sāgato ambatitthakena nāgena saṅgāmesīti. evaṁ bhante. api
nu kho bhikkhave sāgato etarahi pahoti deḍḍubhenapi 1- saddhiṁ
saṅgāmetunti. no hetaṁ bhante. api nu kho bhikkhave taṁ pātabbaṁ
yaṁ pivitvā visaññī assāti. no hetaṁ bhante. ananucchavikaṁ
bhikkhave sāgatassa ananulomikaṁ appaṭirūpaṁ assāmaṇakaṁ akappiyaṁ
akaraṇīyaṁ kathaṁ hi nāma bhikkhave sāgato majjaṁ pivissati netaṁ
bhikkhave appasannānaṁ vā pasādāya pasannānaṁ vā bhiyyobhāvāya .pe.

footnote: 1 ma. yu. nāgena.

page number: 385

evañca pana bhikkhave imaṁ sikkhāpadaṁ uddiseyyātha surāmerayapāne
pācittiyanti.

[576] surā nāma piṭṭhasurā pūvasurā odanasurā kiṇṇapakkhittā
sambhārasaṁyuttā. merayo nāma pupphāsavo phalāsavo madhvāsavo
guḷāsavo sambhārasaṁyutto. piveyyāti 1- antamaso kusaggenapi
pivati āpatti pācittiyassa.

[577] majje majjasaññī pivati āpatti pācittiyassa.
majje vematiko pivati āpatti pācittiyassa. majje amajjasaññī
pivati āpatti pācittiyassa. amajje majjasaññī āpatti
dukkaṭassa. amajje vematiko āpatti dukkaṭassa. amajje
amajjasaññī anāpatti.

[578] anāpatti amajjañca hoti majjavaṇṇaṁ majjagandhaṁ
majjarasaṁ taṁ pivati sūpasaṁpāke maṁsasaṁpāke telasaṁpāke āmalakaphāṇite
amajjaṁ ariṭṭhaṁ pivati ummattakassa ādikammikassāti.
paṭhamasikkhāpadaṁ niṭṭhitaṁ.
--------

footnote: 1 ayaṁ pāṭho vicāretabbo mātikāyaṁ anāgatattā.

page number: 386

dutiyasikkhāpadaṁ

[579] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū sattarasavaggiyaṁ bhikkhuṁ aṅgulipatodakena hāsesuṁ. so bhikkhu
uttasanto anassāsako kālamakāsi. ye te bhikkhū appicchā .pe.
te ujjhāyanti khīyanti vipācenti kathaṁ hi nāma chabbaggiyā
bhikkhū bhikkhuṁ (pts. vin iv, 111) aṅgulipatodakena hāsessantīti .pe. saccaṁ kira tumhe
bhikkhave bhikkhuṁ aṅgulipatodakena hāsethāti. saccaṁ bhagavāti. vigarahi
buddho bhagavā kathaṁ hi nāma tumhe moghapurisā bhikkhuṁ aṅgulipatodakena
hāsessatha netaṁ moghapurisā appasannānaṁ vā pasādāya pasannānaṁ
vā bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha aṅgulipatodake pācittiyanti.

[580] aṅgulipatodako nāma aṅguliyāpi tudanti 1-.
upasampanno upasampannaṁ hassādhippāyo 2- kāyena kāyaṁ āmasati
āpatti pācittiyassa.

[581] upasampanne upasampannasaññī aṅgulipatodakena hāseti
āpatti pācittiyassa. upasampanne vematiko aṅgulipatodakena
hāseti āpatti pācittiyassa. upasampanne anupasampannasaññī

footnote: 1 ma. idaṁ pāṭhadvayaṁ natthi. 2 ma. hasādhippāyo. yu. hāsādhippāyo.

page number: 387

aṅgulipatodakena hāseti āpatti pācittiyassa.

[582] kāyena kāyapaṭibaddhaṁ āmasati āpatti dukkaṭassa.
kāyapaṭibaddhena kāyaṁ āmasati āpatti dukkaṭassa. kāyapaṭibaddhena
kāyapaṭibaddhaṁ āmasati āpatti dukkaṭassa. nissaggiyena
kāyaṁ āmasati āpatti dukkaṭassa. nissaggiyena kāyapaṭibaddhaṁ
āmasati āpatti dukkaṭassa. nissaggiyena nissaggiyaṁ āmasati
āpatti dukkaṭassa.

[583] anupasampannaṁ kāyena kāyaṁ āmasati āpatti dukkaṭassa.
kāyena kāyapaṭibaddhaṁ āmasati āpatti dukkaṭassa. kāyapaṭibaddhena
kāyaṁ āmasati āpatti dukkaṭassa. kāyapaṭibaddhena kāyapaṭibaddhaṁ
āmasati āpatti dukkaṭassa. nissaggiyena kāyaṁ āmasati āpatti
dukkaṭassa. nissaggiyena kāyapaṭibaddhaṁ āmasati āpatti dukkaṭassa.
nissaggiyena nissaggiyaṁ āmasati āpatti dukkaṭassa.

[584] anupasampanne upasampannasaññī āpatti dukkaṭassa.
anupasampanne vematiko āpatti dukkaṭassa. anupasampanne
anupasampannasaññī āpatti dukkaṭassa.

[585] anāpatti na hassādhippāyo 1- sati karaṇīye āmasati
ummattakassa ādikammikassāti.
dutiyasikkhāpadaṁ niṭṭhitaṁ.
-------

footnote: 1 ma. hasādhippāyo. yu. hāsādhippāyo. evamuparipi.

page number: 388

tatiyasikkhāpadaṁ

[586] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena sattarasavaggiyā
bhikkhū aciravatiyā nadiyā (pts. vin iv, 112) udake kīḷanti. tena kho pana samayena
rājā pasenadi kosalo mallikāya deviyā saddhiṁ uparipāsādavaragato
hoti. addasā kho rājā pasenadi kosalo sattarasavaggiye
bhikkhū aciravatiyā nadiyā udake kīḷante disvāna mallikaṁ deviṁ
etadavoca ete he 1- mallike arahanto udake kīḷantīti.
nissaṁsayaṁ kho mahārāja bhagavatā sikkhāpadaṁ appaññattaṁ te vā
bhikkhū appakataññunoti. athakho rañño pasenadissa kosalassa
etadahosi kena nu kho ahaṁ upāyena bhagavato ca na āroceyyaṁ
bhagavā ca jāneyya ime bhikkhū udake kīḷantīti 2-. athakho rājā
pasenadi kosalo sattarasavaggiye bhikkhū pakkosāpetvā tesaṁ mahantaṁ
guḷapiṇḍaṁ adāsi imaṁ bhante guḷapiṇḍaṁ bhagavato dethāti.
sattarasavaggiyā bhikkhū taṁ guḷapiṇḍaṁ ādāya yena bhagavā
tenupasaṅkamiṁsu upasaṅkamitvā bhagavantaṁ etadavocuṁ imaṁ bhante
guḷapiṇḍaṁ rājā 

[3]- bhagavato detīti. kahaṁ pana tumhe bhikkhave rājā
addasāti. aciravatiyā nadiyā bhagavā udake kīḷanteti. vigarahi
buddho bhagavā kathaṁ hi nāma tumhe moghapurisā udake kīḷissatha

footnote: 1 ma. te. 2 ma. kīḷitāti. 3 ma. pasenadi kosalo.

page number: 389

netaṁ moghapurisā appasannānaṁ vā pasādāya pasannānaṁ vā
bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha udake hassadhamme 1- pācittiyanti.

[587] udake hassadhammo nāma uparigopphake udake
hassādhippāyo nimujjati vā ummujjati vā palavati vā āpatti
pācittiyassa.

[588] udake hassadhamme hassadhammasaññī āpatti
pācittiyassa. udake hassadhamme vematiko āpatti pācittiyassa.
udake hassadhamme ahassadhammasaññī āpatti pācittiyassa.

[589] heṭṭhāgopphake udake kīḷati āpatti dukkaṭassa.

[2]- nāvāya kīḷati āpatti dukkaṭassa. hatthena vā pādena vā
kaṭṭhena vā kaṭhalāya vā udake hanati 3- āpatti dukkaṭassa.
bhājanagataṁ udakaṁ vā kañjikaṁ vā khīraṁ vā takkaṁ vā rajanaṁ vā
passāvaṁ vā cikkhallaṁ vā kīḷati āpatti dukkaṭassa.

[590] udake ahassadhamme hassadhammasaññī āpatti
dukkaṭassa. udake ahassadhamme vematiko āpatti dukkaṭassa.
udake ahassadhamme ahassadhammasaññī anāpatti.

[591] anāpatti na hassādhippāyo sati karaṇīye udakaṁ
otaritvā (pts. vin iv, 113) nimujjati vā ummujjati vā palavati vā pāraṁ gacchanto

footnote: 1 ma. hasadhamme. yu. hāsadhamme. evamuparipi. 2 ma. udake.
footnote: 3 ma. yu. udakaṁ paharati.

page number: 390

nimujjati vā ummujjati vā palavati vā āpadāsu ummattakassa
ādikammikassāti.
tatiyasikkhāpadaṁ niṭṭhitaṁ.
---------

page number: 391

catutthasikkhāpadaṁ

[592] tena samayena buddho bhagavā kosambiyaṁ viharati
ghositārāme. tena kho pana samayena āyasmā channo anācāraṁ
ācarati. bhikkhū evamāhaṁsu mā āvuso channa evarūpaṁ akāsi
netaṁ kappatīti. so anādariyaṁ paṭicca karotiyeva. ye te bhikkhū
appicchā .pe. te ujjhāyanti khīyanti vipācenti kathaṁ hi
nāma āyasmā channo anādariyaṁ karissatīti .pe. saccaṁ kira
tvaṁ channa anādariyaṁ karosīti. saccaṁ bhagavāti. vigarahi buddho
bhagavā kathaṁ hi nāma tvaṁ moghapurisa anādariyaṁ karissasi netaṁ
moghapurisa appasannānaṁ vā pasādāya pasannānaṁ vā bhiyyobhāvāya .pe.
evañca pana bhikkhave imaṁ sikkhāpadaṁ uddiseyyātha anādariye
pācittiyanti.

[593] anādariyaṁ nāma dve anādariyāni puggalānādariyañca
dhammānādariyañca. puggalānādariyaṁ nāma upasampannena paññattena
vuccamāno ayaṁ ukkhitto 1- vā vambhito vā garahito vā imassa
vacanaṁ akataṁ bhavissatīti. anādariyaṁ karoti āpatti pācittiyassa.
dhammānādariyaṁ nāma upasampannena paññattena vuccamāno kathāyaṁ
nasseyya vā vinasseyya vā antaradhāyeyya vāti taṁ vā na
sikkhitukāmo anādariyaṁ karoti āpatti pācittiyassa.

footnote: 1 ma. ukkhittako.

page number: 392

[594] upasampanne upasampannasaññī anādariyaṁ karoti
āpatti pācittiyassa. upasampanne vematiko anādariyaṁ karoti
āpatti pācittiyassa. upasampanne anupasampannasaññī anādariyaṁ
karoti āpatti pācittiyassa.

[595] upasampannena 1- appaññattena vuccamāno idaṁ na
sallekhāya na dhūtattāya 2- na pāsādikatāya na apacayāya na
viriyārambhāya saṁvattatīti anādariyaṁ karoti āpatti dukkaṭassa.
anupasampannena paññattena vā appaññattena vā vuccamāno
idaṁ na sallekhāya na dhūtattāya na pāsādikatāya na apacayāya na
viriyārambhāya saṁvattatīti anādariyaṁ karoti (pts. vin iv, 114) āpatti dukkaṭassa.

[596] anupasampanne upasampannasaññī āpatti dukkaṭassa.
anupasampanne vematiko āpatti dukkaṭassa. anupasampanne
anupasampannasaññī āpatti dukkaṭassa.

[597] anāpatti evaṁ amhākaṁ ācariyānaṁ uggaho
paripucchāti bhaṇati ummattakassa ādikammikassāti.
catutthasikkhāpadaṁ niṭṭhitaṁ.
----------

footnote: 1 ma. ayaṁ pāṭho natthi. 2 ma. dhutattāya. evamuparipi.

page number: 393

pañcamasikkhāpadaṁ

[598] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū sattarasavaggiye bhikkhū bhiṁsāpenti. te bhiṁsāpiyamānā rodanti.
bhikkhū evamāhaṁsu kissa tumhe āvuso rodathāti. ime āvuso
chabbaggiyā bhikkhū amhe bhiṁsāpentīti. ye te bhikkhū appicchā .pe.
te ujjhāyanti khīyanti vipācenti kathaṁ hi nāma chabbaggiyā
bhikkhū bhikkhū 1- bhiṁsāpessantīti .pe. saccaṁ kira tumhe bhikkhave
bhikkhū 2- bhiṁsāpethāti. saccaṁ bhagavāti. vigarahi buddho bhagavā kathaṁ
hi nāma tumhe moghapurisā bhikkhū 3- bhiṁsāpessatha netaṁ moghapurisā
appasannānaṁ vā pasādāya pasannānaṁ vā bhiyyobhāvāya .pe.
evañca pana bhikkhave imaṁ sikkhāpadaṁ uddiseyyātha yo pana
bhikkhu bhikkhuṁ bhiṁsāpeyya pācittiyanti.

[599] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. bhikkhunti aññaṁ bhikkhuṁ.
bhiṁsāpeyyāti upasampanno upasampannaṁ bhiṁsāpetukāmo rūpaṁ vā
saddaṁ vā gandhaṁ vā rasaṁ vā phoṭṭhabbaṁ vā upasaṁharati bhāyeyya
vā so na vā bhāyeyya āpatti pācittiyassa. corakantāraṁ
vā vāḷakantāraṁ vā pisācakantāraṁ vā ācikkhati bhāyeyya vā

footnote: 1-2-3 ma. bhikkhuṁ.

page number: 394

so na vā bhāyeyya āpatti pācittiyassa.

[600] upasampanne upasampannasaññī bhiṁsāpeti āpatti
pācittiyassa. upasampanne vematiko bhiṁsāpeti āpatti
pācittiyassa. upasampanne anupasampannasaññī bhiṁsāpeti āpatti
pācittiyassa.

[601] upasampanno 1- anupasampannaṁ bhiṁsāpetukāmo rūpaṁ vā
saddaṁ vā gandhaṁ vā rasaṁ vā phoṭṭhabbaṁ vā upasaṁharati bhāyeyya
vā so na vā bhāyeyya āpatti dukkaṭassa. corakantāraṁ
vā vāḷakantāraṁ vā pisācakantāraṁ vā ācikkhati bhāyeyya vā
so na vā bhāyeyya āpatti dukkaṭassa.

[602] anupasampanne upasampannasaññī āpatti dukkaṭassa.
anupasampanne (pts. vin iv, 115) vematiko āpatti dukkaṭassa. anupasampanne
anupasampannasaññī āpatti dukkaṭassa.

[603] anāpatti na bhiṁsāpetukāmo rūpaṁ vā saddaṁ vā
gandhaṁ vā rasaṁ vā phoṭṭhabbaṁ vā upasaṁharati corakantāraṁ vā
vāḷakantāraṁ vā pisācakantāraṁ vā ācikkhati ummattakassa
ādikammikassāti.
pañcamasikkhāpadaṁ niṭṭhitaṁ.
-------

footnote: 1 ma. ayaṁ pāṭho natthi.

page number: 395

chaṭṭhasikkhāpadaṁ

[604] tena samayena buddho bhagavā bhaggesu viharati susumāragire
bhesakalāvane migadāye. tena kho pana samayena bhikkhū hemantike
māse aññataraṁ mahantaṁ susirakaṭṭhaṁ jotiṁ samādahitvā visibbesuṁ.
tasmiṁ ca susire kaṇhasappo agginā santatto nikkhamitvā bhikkhū
paripātesi. bhikkhū tahiṁ tahiṁ padhāviṁsu. ye te bhikkhū
appicchā .pe. te ujjhāyanti khīyanti vipācenti kathaṁ hi nāma
bhikkhū jotiṁ samādahitvā visibbessantīti .pe. saccaṁ kira bhikkhave
bhikkhū jotiṁ samādahitvā visibbentīti. saccaṁ bhagavāti. vigarahi
buddho bhagavā kathaṁ hi nāma te bhikkhave moghapurisā jotiṁ
samādahitvā visibbessanti netaṁ bhikkhave appasannānaṁ vā
pasādāya pasannānaṁ vā bhiyyobhāvāya .pe. evañca pana
bhikkhave imaṁ sikkhāpadaṁ uddiseyyātha yo pana bhikkhu
visīvanāpekkho 1- jotiṁ samādaheyya (pts. vin iv, 116) vā samādahāpeyya vā
pācittiyanti. evañcidaṁ bhagavatā bhikkhūnaṁ sikkhāpadaṁ paññattaṁ hoti.

[605] tena kho pana samayena bhikkhū gilānā honti.
gilānapucchakā bhikkhū gilāne bhikkhū etadavocuṁ kaccāvuso khamanīyaṁ
kacci yāpanīyanti. pubbe mayaṁ āvuso jotiṁ samādahitvā visibbema

footnote: 1 ma. yu. visibbanāpekkho. evamuparipi.

page number: 396

tena no phāsu hoti idāni pana bhagavatā paṭikkhittanti
kukkuccāyantā na visibbema tena no na phāsu hotīti. bhagavato
etamatthaṁ ārocesuṁ. anujānāmi bhikkhave gilānena bhikkhunā jotiṁ
samādahitvā vā samādahāpetvā vā visibbetuṁ evañca pana bhikkhave
imaṁ sikkhāpadaṁ uddiseyyātha yo pana bhikkhu agilāno visīvanāpekkho
jotiṁ samādaheyya vā samādahāpeyya vā pācittiyanti.
evañcidaṁ bhagavatā bhikkhūnaṁ sikkhāpadaṁ paññattaṁ hoti.

[606] tena kho pana samayena bhikkhū padīpepi jotikepi
jantāgharepi kukkuccāyanti 1-. bhagavato etamatthaṁ ārocesuṁ.
anujānāmi bhikkhave tathārūpapaccayā jotiṁ samādahituṁ samādahāpetuṁ
evañca pana bhikkhave imaṁ sikkhāpadaṁ uddiseyyātha yo pana bhikkhu
agilāno visīvanāpekkho jotiṁ samādaheyya vā samādahāpeyya vā
aññatra tathārūpapaccayā pācittiyanti.

[607] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. agilāno nāma yassa vinā
agginā phāsu hoti. gilāno nāma yassa vinā agginā na
phāsu hoti. visīvanāpekkhoti tappitukāmo. joti nāma aggi
vuccati. samādaheyyāti sayaṁ samādahati āpatti pācittiyassa.

footnote: 1 yu. tena kho pana samayena bhikkhū na padīpesuṁ jotikepi jantāgharepi kukkuccāyantā.

page number: 397

samādahāpeyyāti aññaṁ āṇāpeti āpatti pācittiyassa.
sakiṁ āṇatto bahukaṁpi samādahati āpatti pācittiyassa.
aññatra tathārūpapaccayāti ṭhapetvā tathārūpapaccayaṁ.

[608] agilāno agilānasaññī visīvanāpekkho jotiṁ samādahati
vā samādahāpeti vā aññatra tathārūpapaccayā āpatti
pācittiyassa. agilāno vematiko visīvanāpekkho jotiṁ samādahati vā
samādahāpeti vā aññatra tathārūpapaccayā āpatti pācittiyassa.
agilāno gilānasaññī visīvanāpekkho jotiṁ samādahati vā samādahāpeti
vā aññatra tathārūpapaccayā āpatti pācittiyassa. paṭilātaṁ
ukkhipati āpatti dukkaṭassa. gilāno agilānasaññī āpatti
dukkaṭassa. gilāno vematiko āpatti dukkaṭassa. gilāno
gilānasaññī anāpatti.

[609] anāpatti gilānassa aññena kataṁ visibbeti
vītacchitaṅgāraṁ 1- visibbeti padīpepi 2- jotikepi 3- jantāgharepi 4-
tathārūpapaccayā āpadāsu ummattakassa ādikammikassāti.
chaṭṭhasikkhāpadaṁ niṭṭhitaṁ.
-------

footnote: 1 ma. vītaccitaṅgāraṁ. 2-3-4 ma. pisaddo natthi.

page number: 398

sattamasikkhāpadaṁ

[610] tena samayena buddho bhagavā rājagahe viharati veḷuvane
kalandakanivāpe. tena kho pana samayena bhikkhū tapode nhāyanti.
athakho 1- rājā māgadho seniyo bimbisāro sīsaṁ nhāyissāmīti
tapodaṁ (pts. vin iv, 117) gantvā yāva ayyā nhāyantīti ekamantaṁ paṭimānesi.
bhikkhū yāva samandhakārā nhāyiṁsu. athakho rājā māgadho seniyo
bimbisāro vikāle sīsaṁ nhāyitvā nagaradvāre thakkite 2- bahinagare
vasitvā kālasseva asambhinnena vilepanena yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinnaṁ kho rājānaṁ māgadhaṁ seniyaṁ bimbisāraṁ bhagavā
etadavoca kissa tvaṁ mahārāja kālasseva āgato asambhinnena
vilepanenāti. athakho rājā māgadho seniyo bimbisāro bhagavato
etamatthaṁ ārocesi. athakho bhagavā rājānaṁ māgadhaṁ seniyaṁ bimbisāraṁ
dhammiyā kathāya sandassesi samādapesi samuttejesi sampahaṁsesi.
athakho rājā māgadho seniyo bimbisāro bhagavatā dhammiyā kathāya
sandassito samādapito samuttejito sampahaṁsito uṭṭhāyāsanā
bhagavantaṁ abhivādetvā padakkhiṇaṁ katvā pakkāmi. athakho bhagavā
etasmiṁ nidāne etasmiṁ pakaraṇe bhikkhusaṅghaṁ sannipātāpetvā
bhikkhū paṭipucchi saccaṁ kira bhikkhave bhikkhū rājānaṁpi passitvā na

footnote: 1 ma. yu. tena kho pana samayena. 2 ma. thakite.

page number: 399

mattaṁ jānitvā nhāyantīti. saccaṁ bhagavāti. vigarahi buddho
bhagavā kathaṁ hi nāma te bhikkhave moghapurisā rājānaṁpi passitvā
na mattaṁ jānitvā nhāyissanti netaṁ bhikkhave appasannānaṁ vā
pasādāya pasannānaṁ vā bhiyyobhāvāya .pe. evañca pana
bhikkhave imaṁ sikkhāpadaṁ uddiseyyātha yo pana bhikkhu orenaḍḍhamāsaṁ 1-
nhāyeyya pācittiyanti. evañcidaṁ bhagavatā bhikkhūnaṁ sikkhāpadaṁ
paññattaṁ hoti.

[611] tena kho pana samayena bhikkhū uṇhasamaye pariḷāhasamaye
kukkuccāyantā na nhāyanti sedagatena gattena sayanti. cīvaraṁpi
senāsanaṁpi dussati. bhagavato etamatthaṁ ārocesuṁ. anujānāmi
bhikkhave uṇhasamaye pariḷāhasamaye orenaḍḍhamāsaṁ nhāyituṁ evañca
pana bhikkhave imaṁ sikkhāpadaṁ uddiseyyātha yo pana bhikkhu
orenaḍḍhamāsaṁ nhāyeyya aññatra samayā pācittiyaṁ. tatthāyaṁ
samayo diyaḍḍho māso seso gimhānanti vassānassa paṭhamo
māso iccete aḍḍhateyyamāsā uṇhasamayo pariḷāhasamayo
ayaṁ tattha samayoti. (pts. vin iv, 118) evañcidaṁ bhagavatā bhikkhūnaṁ sikkhāpadaṁ
paññattaṁ hoti.

[612] tena kho pana samayena bhikkhū gilānā honti.
gilānapucchakā bhikkhū gilāne bhikkhū etadavocuṁ kaccāvuso khamanīyaṁ

footnote: 1 orenaddhamāsantipi pāṭhā.

page number: 400

kacci yāpanīyanti. pubbe mayaṁ āvuso orenaḍḍhamāsaṁ nhāyāma
tena no phāsu hoti idāni pana bhagavatā paṭikkhittanti
kukkuccāyantā na nhāyāma tena no na phāsu hotīti.
bhagavato etamatthaṁ ārocesuṁ. anujānāmi bhikkhave gilānena bhikkhunā
orenaḍḍhamāsaṁ nhāyituṁ evañca pana bhikkhave imaṁ sikkhāpadaṁ
uddiseyyātha yo pana bhikkhu orenaḍḍhamāsaṁ nhāyeyya aññatra
samayā pācittiyaṁ. tatthāyaṁ samayo diyaḍḍho māso seso
gimhānanti vassānassa paṭhamo māso iccete aḍḍhateyyamāsā
uṇhasamayo pariḷāhasamayo gilānasamayo ayaṁ tattha samayoti.
evañcidaṁ bhagavatā bhikkhūnaṁ sikkhāpadaṁ paññattaṁ hoti.

[613] tena kho pana samayena bhikkhū navakammaṁ katvā
kukkuccāyantā na nhāyanti 

[1]- sedagatena gattena sayanti. cīvaraṁpi
senāsanaṁpi dussati. bhagavato etamatthaṁ ārocesuṁ. anujānāmi
bhikkhave kammasamaye orenaḍḍhamāsaṁ nhāyituṁ evañca pana bhikkhave
imaṁ sikkhāpadaṁ uddiseyyātha yo pana bhikkhu orenaḍḍhamāsaṁ
nhāyeyya aññatra samayā pācittiyaṁ. tatthāyaṁ samayo diyaḍḍho
māso seso gimhānanti vassānassa paṭhamo māso iccete
aḍḍhateyyamāsā uṇhasamayo pariḷāhasamayo gilānasamayo kammasamayo
ayaṁ tattha samayoti. evañcidaṁ bhagavatā bhikkhūnaṁ sikkhāpadaṁ
paññattaṁ hoti.

footnote: 1 ma. te.

page number: 401

[614] tena kho pana samayena bhikkhū addhānamaggaṁ gantvā
kukkuccāyantā na nhāyanti 

[1]- sedagatena gattena sayanti. cīvaraṁpi
senāsanaṁpi dussati. bhagavato etamatthaṁ ārocesuṁ. anujānāmi
bhikkhave addhānagamanasamaye orenaḍḍhamāsaṁ nhāyituṁ evañca pana
bhikkhave imaṁ sikkhāpadaṁ uddiseyyātha yo pana bhikkhu orenaḍḍhamāsaṁ
nhāyeyya aññatra samayā pācittiyaṁ. tatthāyaṁ samayo
diyaḍḍho māso seso gimhānanti vassānassa paṭhamo māso
iccete aḍḍhateyyamāsā uṇhasamayo pariḷāhasamayo gilānasamayo
kammasamayo addhānagamanasamayo ayaṁ tattha samayoti. evañcidaṁ
bhagavatā bhikkhūnaṁ sikkhāpadaṁ paññattaṁ hoti.

[615] tena kho pana samayena sambahulā bhikkhū ajjhokāse
cīvarakammaṁ karontā sarajena vātena okiṇṇā honti devo ca
thokaṁ thokaṁ phussi 2-. bhikkhū kukkuccāyantā na nhāyanti kilinnena
gattena sayanti. cīvaraṁpi senāsanaṁpi (pts. vin iv, 119) dussati. bhagavato etamatthaṁ
ārocesuṁ. anujānāmi bhikkhave vātavuṭṭhisamaye orenaḍḍhamāsaṁ
nhāyituṁ evañca pana bhikkhave imaṁ sikkhāpadaṁ uddiseyyātha
yo pana bhikkhu orenaḍḍhamāsaṁ nhāyeyya aññatra samayā
pācittiyaṁ. tatthāyaṁ samayo diyaḍḍho māso seso gimhānanti
vassānassa paṭhamo māso iccete aḍḍhateyyamāsā uṇhasamayo
pariḷāhasamayo gilānasamayo kammasamayo addhānagamanasamayo

footnote: 1 ma. te. 2 ma. phusāyati.

page number: 402

vātavuṭṭhisamayo ayaṁ tattha samayoti.

[616] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. orenaḍḍhamāsanti
ūnakaḍḍhamāsaṁ. nhāyeyyāti cuṇṇena vā mattikāya vā nhāyati.
payoge dukkaṭaṁ. nhānapariyosāne āpatti pācittiyassa.
aññatra samayāti ṭhapetvā samayaṁ. uṇhasamayo nāma diyaḍḍho
māso seso gimhānaṁ. pariḷāhasamayo nāma vassānassa paṭhamo
māso. iccete aḍḍhateyyamāsā uṇhasamayo pariḷāhasamayoti
nhāyitabbaṁ. gilānasamayo nāma yassa vinā nhānena na phāsu
hoti. gilānasamayoti nhāyitabbaṁ. kammasamayo nāma antamaso
pariveṇaṁpi sammaṭṭhaṁ hoti. kammasamayoti nhāyitabbaṁ.
addhānagamanasamayo nāma aḍḍhayojanaṁ gamissāmīti nhāyitabbaṁ
gacchantena nhāyitabbaṁ gatena nhāyitabbaṁ. vātavuṭṭhisamayo nāma
bhikkhū sarajena vātena okiṇṇā honti dve vā tīṇi vā
udakaphusitāni kāye patitāni honti. vātavuṭṭhisamayoti nhāyitabbaṁ.

[617] ⏓nakaḍḍhamāse ūnakasaññī aññatra samayā nhāyati
āpatti pācittiyassa. ⏓nakaḍḍhamāse vematiko aññatra samayā
nhāyati āpatti pācittiyassa. ⏓nakaḍḍhamāse atirekasaññī
aññatra samayā nhāyati āpatti pācittiyassa. atirekaḍḍhamāse
ūnakasaññī āpatti dukkaṭassa. atirekaḍḍhamāse

page number: 403

vematiko āpatti dukkaṭassa. atirekaḍḍhamāse atirekasaññī
anāpatti.

[618] anāpatti samaye aḍḍhamāsaṁ nhāyati atirekaḍḍhamāsaṁ
nhāyati pāraṁ gacchanto nhāyati sabbapaccantimesu janapadesu
āpadāsu ummattakassa ādikammikassāti.
sattamasikkhāpadaṁ niṭṭhitaṁ.
---------

page number: 404

aṭṭhamasikkhāpadaṁ

[619] (pts. vin iv, 120) tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena sambahulā
bhikkhū ca paribbājakā ca sāketā sāvatthiṁ addhānamaggapaṭipannā
honti. antarāmagge corā nikkhamitvā te acchindiṁsu.
sāvatthiyā rājabhaṭā nikkhamitvā te core sabhaṇḍe gahetvā
bhikkhūnaṁ santike dūtaṁ pāhesuṁ āgacchantu bhaddantā sakaṁ sakaṁ
cīvaraṁ sañjānitvā gaṇhantūti. bhikkhū cīvaraṁ 1- na sañjānanti.
manussā 2- ujjhāyanti khīyanti vipācenti kathaṁ hi nāma bhaddantā
attano attano cīvaraṁ na sañjānissantīti. assosuṁ kho
bhikkhū tesaṁ manussānaṁ ujjhāyantānaṁ khīyantānaṁ vipācentānaṁ.
athakho te bhikkhū bhagavato etamatthaṁ ārocesuṁ. athakho bhagavā
etasmiṁ nidāne etasmiṁ pakaraṇe bhikkhusaṅghaṁ sannipātāpetvā
bhikkhūnaṁ tadanucchavikaṁ tadanulomikaṁ dhammiṁ kathaṁ katvā bhikkhū āmantesi
tenahi bhikkhave bhikkhūnaṁ sikkhāpadaṁ paññāpessāmi dasa atthavase
paṭicca saṅghasuṭṭhutāya saṅghaphāsutāya .pe. saddhammaṭṭhitiyā
vinayānuggahāya. evañca pana bhikkhave imaṁ sikkhāpadaṁ uddiseyyātha navaṁ
pana bhikkhunā cīvaralābhena tiṇṇaṁ dubbaṇṇakaraṇānaṁ aññataraṁ
dubbaṇṇakaraṇaṁ ādātabbaṁ nīlaṁ vā kaddamaṁ vā kāḷasāmaṁ vā.
anādā ce bhikkhu tiṇṇaṁ dubbaṇṇakaraṇānaṁ aññataraṁ dubbaṇṇakaraṇaṁ

footnote: 1 ma. ayaṁ pāṭho natthi. 2 ma. te.

page number: 405

navaṁ cīvaraṁ paribhuñjeyya pācittiyanti.

[620] navaṁ nāma akatakappaṁ vuccati. cīvaraṁ nāma channaṁ
cīvarānaṁ aññataraṁ cīvaraṁ. tiṇṇaṁ dubbaṇṇakaraṇānaṁ aññataraṁ
dubbaṇṇakaraṇaṁ ādātabbanti antamaso kusaggenapi ādātabbaṁ.
nīlaṁ nāma dve nīlāni kaṁsanīlaṁ palāsanīlaṁ. kaddamo nāma odako
vuccati. kāḷasāmaṁ nāma yaṅkiñci kāḷakaṁ 1-. anādā ce bhikkhu
tiṇṇaṁ dubbaṇṇakaraṇānaṁ aññataraṁ dubbaṇṇakaraṇanti antamaso
kusaggenapi anādiyitvā (pts. vin iv, 121) tiṇṇaṁ dubbaṇṇakaraṇānaṁ aññataraṁ
dubbaṇṇakaraṇaṁ navaṁ cīvaraṁ paribhuñjati āpatti pācittiyassa.

[621] anādinne anādinnasaññī paribhuñjati āpatti
pācittiyassa. anādinne vematiko paribhuñjati āpatti pācittiyassa.
anādinne ādinnasaññī paribhuñjati āpatti pācittiyassa.
ādinne anādinnasaññī āpatti dukkaṭassa. ādinne vematiko
āpatti dukkaṭassa. ādinne ādinnasaññī anāpatti.

[622] anāpatti ādiyitvā paribhuñjati kappo naṭṭho hoti
kappakatokāso jiṇṇo hoti kappakatena akappakataṁ saṁsibbitaṁ hoti
aggaḷe anuvāte paribhaṇḍe ummattakassa ādikammikassāti.
aṭṭhamasikkhāpadaṁ niṭṭhitaṁ.
--------

footnote: 1 ma. yu. kāḷasāmakaṁ.

page number: 406

navamasikkhāpadaṁ

[623] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
upanando sakyaputto bhātuno saddhivihārikassa bhikkhuno sāmaṁ
cīvaraṁ vikappetvā apaccuddhārakaṁ 1- paribhuñjati. athakho so bhikkhu
bhikkhūnaṁ etamatthaṁ ārocesi ayaṁ āvuso āyasmā upanando
sakyaputto mayhaṁ sāmaṁ cīvaraṁ vikappetvā apaccuddhārakaṁ
paribhuñjatīti. ye te bhikkhū appicchā .pe. te ujjhāyanti
khīyanti vipācenti kathaṁ hi nāma āyasmā upanando sakyaputto
bhikkhussa sāmaṁ cīvaraṁ vikappetvā apaccuddhārakaṁ paribhuñjissatīti
.pe. saccaṁ kira tvaṁ upananda bhikkhussa sāmaṁ cīvaraṁ vikappetvā
apaccuddhārakaṁ paribhuñjasīti. saccaṁ bhagavāti. vigarahi buddho
bhagavā kathaṁ hi nāma tvaṁ moghapurisa bhikkhussa sāmaṁ cīvaraṁ
vikappetvā apaccuddhārakaṁ paribhuñjissasi netaṁ moghapurisa
appasannānaṁ vā pasādāya pasannānaṁ vā bhiyyobhāvāya .pe.
evañca pana bhikkhave imaṁ sikkhāpadaṁ uddiseyyātha yo pana
bhikkhu bhikkhussa vā bhikkhuniyā vā sikkhamānāya vā sāmaṇerassa
vā sāmaṇeriyā vā sāmaṁ cīvaraṁ vikappetvā apaccuddhārakaṁ
paribhuñjeyya pācittiyanti.

footnote: 1 ma. yu. apaccuddhāraṇaṁ. evamuparipi.

page number: 407

[624] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. (pts. vin iv, 122) bhikkhussāti aññassa bhikkhussa.
bhikkhunī nāma ubhatosaṅghe upasampannā. sikkhamānā nāma dve
vassāni chasu dhammesu sikkhitasikkhā. sāmaṇero nāma
dasasikkhāpadiko. sāmaṇerī nāma dasasikkhāpadikā. sāmanti sayaṁ
vikappetvā. cīvaraṁ nāma channaṁ cīvarānaṁ aññataraṁ cīvaraṁ vikappanupagaṁ
pacchimaṁ. vikappanaṁ nāma dve vikappanā sammukhāvikappanā ca
parammukhāvikappanā ca. sammukhāvikappanā nāma imaṁ cīvaraṁ tuyhaṁ
vikappemi itthannāmassa vāti. parammukhāvikappanā nāma imaṁ
cīvaraṁ vikappanatthāya tuyhaṁ dammīti. tena vattabbo ko te
mitto vā sandiṭṭho vāti. itthannāmo ca itthannāmo cāti.
tena vattabbo ahaṁ tesaṁ dammi tesaṁ santakaṁ paribhuñja vā
vissajjehi vā yathāpaccayaṁ vā karohīti. apaccuddhārakaṁ nāma
tassa vā adinnaṁ tassa vā avissāsento 1- paribhuñjati āpatti
pācittiyassa.

[625] apaccuddhārake apaccuddhārakasaññī paribhuñjati āpatti
pācittiyassa. apaccuddhārake vematiko paribhuñjati āpatti
pācittiyassa. apaccuddhārake paccuddhārakasaññī paribhuñjati
āpatti pācittiyassa. adhiṭṭheti vā vissajjeti vā āpatti
dukkaṭassa. paccuddhārake apaccuddhārakasaññī āpatti

footnote: 1 ma. avissasanto.

page number: 408

dukkaṭassa. paccuddhārake vematiko āpatti dukkaṭassa.
paccuddhārake paccuddhārakasaññī anāpatti.

[626] anāpatti so vā deti tassa vā vissāsento 1-
paribhuñjati ummattakassa ādikammikassāti.
navamasikkhāpadaṁ niṭṭhitaṁ.
-------

footnote: 1 ma. vissasanto.

page number: 409

dasamasikkhāpadaṁ

[627] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena sattarasavaggiyā
bhikkhū asannihitaparikkhārā honti. chabbaggiyā bhikkhū sattarasavaggiyānaṁ
bhikkhūnaṁ pattaṁpi cīvaraṁpi apanidhenti. sattarasavaggiyā
bhikkhū chabbaggiye bhikkhū etadavocuṁ dethāvuso (pts. vin iv, 123) amhākaṁ pattaṁpi
cīvaraṁpīti. chabbaggiyā bhikkhū hasanti. te rodanti. bhikkhū
evamāhaṁsu kissa tumhe āvuso rodathāti. ime āvuso
chabbaggiyā bhikkhū amhākaṁ pattaṁpi cīvaraṁpi apanidhentīti. ye te
bhikkhū appicchā .pe. te ujjhāyanti khīyanti vipācenti kathaṁ
hi nāma chabbaggiyā bhikkhū bhikkhūnaṁ pattaṁpi cīvaraṁpi apanidhessantīti
.pe. saccaṁ kira tumhe bhikkhave bhikkhūnaṁ pattaṁpi cīvaraṁpi apanidhethāti.
saccaṁ bhagavāti. vigarahi buddho bhagavā kathaṁ hi nāma
tumhe moghapurisā bhikkhūnaṁ pattaṁpi cīvaraṁpi apanidhessatha netaṁ
moghapurisā appasannānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyātha yo
pana bhikkhu bhikkhussa pattaṁ vā cīvaraṁ vā nisīdanaṁ vā sūcigharaṁ vā
kāyabandhanaṁ vā apanidheyya vā apanidhāpeyya vā antamaso
hassāpekkhopi 1- pācittiyanti.

footnote: 1 ma. hasāpekkhopi. yu. hāsāpekkhopi. evamuparipi.

page number: 410

[628] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. bhikkhussāti aññassa bhikkhussa.
patto nāma dve pattā ayopatto mattikāpatto. cīvaraṁ
nāma channaṁ cīvarānaṁ aññataraṁ cīvaraṁ vikappanupagaṁ pacchimaṁ.
nisīdanaṁ nāma sadasaṁ vuccati. sūcigharaṁ nāma sasūcikaṁ vā asūcikaṁ
vā. kāyabandhanaṁ nāma dve kāyabandhanāni paṭṭikaṁ 1- sūkarantakaṁ.
apanidheyyāti sayaṁ apanidheti āpatti pācittiyassa. apanidhāpeyyāti
aññaṁ āṇāpeti āpatti pācittiyassa. sakiṁ āṇatto
bahukaṁpi apanidheti āpatti pācittiyassa. antamaso
hassāpekkhopīti kīḷādhippāyo.

[629] upasampanne upasampannasaññī pattaṁ vā cīvaraṁ vā
nisīdanaṁ vā sūcigharaṁ vā kāyabandhanaṁ vā apanidheti vā apanidhāpeti vā
antamaso hassāpekkhopi āpatti pācittiyassa. upasampanne
vematiko pattaṁ vā cīvaraṁ vā nisīdanaṁ vā sūcigharaṁ vā kāyabandhanaṁ
vā apanidheti vā apanidhāpeti vā antamaso hassāpekkhopi
āpatti pācittiyassa. upasampanne anupasampannasaññī pattaṁ
vā cīvaraṁ vā nisīdanaṁ vā sūcigharaṁ vā kāyabandhanaṁ vā apanidheti
vā apanidhāpeti vā antamaso hassāpekkhopi āpatti
pācittiyassa. aññaṁ parikkhāraṁ apanidheti vā apanidhāpeti vā antamaso
hassāpekkhopi āpatti dukkaṭassa. anupasampannassa pattaṁ vā

footnote: 1 ma. paṭṭikā.

page number: 411

cīvaraṁ vā aññaṁ vā parikkhāraṁ apanidheti vā apanidhāpeti vā
antamaso hassāpekkhopi āpatti dukkaṭassa. anupasampanne
upasampannasaññī āpatti (pts. vin iv, 124) dukkaṭassa. anupasampanne vematiko
āpatti dukkaṭassa. anupasampanne anupasampannasaññī āpatti
dukkaṭassa.

[630] anāpatti na hassādhippāyo dunnikkhittaṁ paṭisāmeti
dhammiṁ kathaṁ katvā dassāmīti paṭisāmeti ummattakassa
ādikammikassāti.
dasamasikkhāpadaṁ niṭṭhitaṁ.
surāpānavaggo chaṭṭho.
---------
tassuddānaṁ
surā aṅguli hāso ca 1- anādariyañca bhiṁsanā 2-
joti nhānadubbaṇṇaṁ sāmaṁ apanidhena cāti.
---------

footnote: 1 toyañca. itipi pāṭho. 2 ma. bhiṁsanaṁ.

page number: 412

sappāṇakavaggassa paṭhamasikkhāpadaṁ

[631] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
udāyi issāso hoti. kākā cassa amanāpā honti. so
kāke vijjhitvā 

[1]- sīsaṁ chinditvā sūle paṭipāṭiyā ṭhapesi. bhikkhū
evamāhaṁsu kenime āvuso kākā jīvitā voropitāti. mayā
āvuso amanāpā me kākāti. ye te bhikkhū appicchā
.pe. te ujjhāyanti khīyanti vipācenti kathaṁ hi nāma āyasmā
udāyi sañcicca pāṇaṁ jīvitā voropessatīti .pe. saccaṁ kira
tvaṁ udāyi sañcicca pāṇaṁ jīvitā voropesīti. saccaṁ bhagavāti.
vigarahi buddho bhagavā kathaṁ hi nāma tvaṁ moghapurisa sañcicca
pāṇaṁ jīvitā voropessasi netaṁ moghapurisa appasannānaṁ vā
pasādāya pasannānaṁ vā bhiyyobhāvāya .pe. evañca pana
bhikkhave imaṁ sikkhāpadaṁ uddiseyyātha yo pana bhikkhu sañcicca
pāṇaṁ jīvitā voropeyya pācittiyanti.

[632] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. sañciccāti jānanto
sañjānanto cecca abhivitaritvā vītikkamo. pāṇo nāma tiracchānagatapāṇo
vuccati. jīvitā voropeyyāti jīvitindriyaṁ upacchindati

footnote: 1 ma. vijjhitvā.

page number: 413

uparodheti santatiṁ vikopeti āpatti pācittiyassa.

[633] (pts. vin iv, 125) pāṇe pāṇasaññī jīvitā voropeti āpatti
pācittiyassa. pāṇe vematiko jīvitā voropeti āpatti dukkaṭassa.
pāṇe appāṇasaññī jīvitā voropeti anāpatti. appāṇe
pāṇasaññī āpatti dukkaṭassa. appāṇe vematiko āpatti
dukkaṭassa. appāṇe appāṇasaññī anāpatti.

[634] anāpatti asañcicca asatiyā ajānantassa
namaraṇādhippāyassa ummattakassa ādikammikassāti.
paṭhamasikkhāpadaṁ niṭṭhitaṁ.
---------

footnote: 1 ma. assatiyā.

page number: 414

dutiyasikkhāpadaṁ

[635] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū jānaṁ sappāṇakaṁ udakaṁ paribhuñjanti. ye te bhikkhū
appicchā .pe. te ujjhāyanti khīyanti vipācenti kathaṁ hi
nāma chabbaggiyā bhikkhū jānaṁ sappāṇakaṁ udakaṁ paribhuñjissantīti
.pe. saccaṁ kira tumhe bhikkhave jānaṁ sappāṇakaṁ udakaṁ
paribhuñjathāti. saccaṁ bhagavāti. vigarahi buddho bhagavā kathaṁ hi
nāma tumhe moghapurisā jānaṁ sappāṇakaṁ udakaṁ paribhuñjissatha
netaṁ moghapurisā appasannānaṁ vā pasādāya pasannānaṁ vā
bhiyyobhāvāya .pe. evañca pana bhikkhave imaṁ sikkhāpadaṁ uddiseyyātha
yo pana bhikkhu jānaṁ sappāṇakaṁ udakaṁ paribhuñjeyya pācittiyanti.

[636] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. jānāti nāma sāmaṁ
vā jānāti aññe vā tassa ārocenti. sappāṇakanti
jānanto paribhogena marissantīti jānanto paribhuñjati āpatti
pācittiyassa.

[637] sappāṇake sappāṇakasaññī paribhuñjati āpatti
pācittiyassa. sappāṇake vematiko paribhuñjati āpatti

page number: 415

dukkaṭassa. sappāṇake appāṇakasaññī paribhuñjati anāpatti.
appāṇake sappāṇakasaññī āpatti dukkaṭassa. appāṇake
vematiko āpatti dukkaṭassa. appāṇake appāṇakasaññī
anāpatti.

[638] anāpatti sappāṇakanti ajānanto appāṇakanti
jānanto paribhogena na marissantīti jānanto paribhuñjati
ummattakassa ādikammikassāti.
dutiyasikkhāpadaṁ niṭṭhitaṁ.
-------

page number: 416

tatiyasikkhāpadaṁ

[639] (pts. vin iv, 126) tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū jānaṁ yathādhammaṁ nīhatādhikaraṇaṁ punakammāya ukkoṭenti akataṁ
kammaṁ dukkaṭaṁ kammaṁ puna kātabbaṁ kammaṁ anīhataṁ dunnīhataṁ puna
nīhanitabbanti. ye te bhikkhū appicchā .pe. te ujjhāyanti
khīyanti vipācenti kathaṁ hi nāma chabbaggiyā bhikkhū jānaṁ yathādhammaṁ
nīhatādhikaraṇaṁ punakammāya ukkoṭessantīti .pe. saccaṁ kira tumhe
bhikkhave jānaṁ yathādhammaṁ nīhatādhikaraṇaṁ punakammāya ukkoṭethāti.
saccaṁ bhagavāti. vigarahi buddho bhagavā kathaṁ hi nāma tumhe
moghapurisā jānaṁ yathādhammaṁ nīhatādhikaraṇaṁ punakammāya ukkoṭessatha
netaṁ moghapurisā appasannānaṁ vā pasādāya pasannānaṁ vā
bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha yo pana bhikkhu jānaṁ yathādhammaṁ nīhatādhikaraṇaṁ
punakammāya ukkoṭeyya pācittiyanti.

[640] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. jānāti nāma sāmaṁ
vā jānāti aññe vā tassa ārocenti so vā āroceti.
yathādhammaṁ nāma dhammena vinayena satthu sāsanena kataṁ etaṁ
yathādhammaṁ nāma.

page number: 417

[641] adhikaraṇaṁ nāma cattāri adhikaraṇāni vivādādhikaraṇaṁ
anuvādādhikaraṇaṁ āpattādhikaraṇaṁ kiccādhikaraṇaṁ. punakammāya
ukkoṭeyyāti akataṁ kammaṁ dukkaṭaṁ kammaṁ puna kātabbaṁ kammaṁ anīhataṁ
dunnīhataṁ puna nīhanitabbanti ukkoṭeti āpatti pācittiyassa.

[642] dhammakamme dhammakammasaññī ukkoṭeti āpatti
pācittiyassa. dhammakamme vematiko ukkoṭeti āpatti
dukkaṭassa. dhammakamme adhammakammasaññī ukkoṭeti anāpatti.
adhammakamme dhammakammasaññī āpatti dukkaṭassa. adhammakamme
vematiko āpatti dukkaṭassa. adhammakamme adhammakammasaññī
anāpatti.

[643] anāpatti adhammena vā vaggena vā nakammārahassa
vā kammaṁ katanti jānanto ukkoṭeti ummattakassa
ādikammikassāti.
tatiyasikkhāpadaṁ niṭṭhitaṁ.

page number: 418

catutthasikkhāpadaṁ

[644] (pts. vin iv, 127) tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
upanando sakyaputto sañcetanikaṁ sukkavisaṭṭhiṁ āpattiṁ āpajjitvā
bhātuno saddhivihārikassa bhikkhuno ārocesi ahaṁ āvuso sañcetanikaṁ
sukkavisaṭṭhiṁ āpattiṁ āpanno mā kassaci ārocesīti. tena
kho pana samayena aññataro bhikkhu sañcetanikaṁ sukkavisaṭṭhiṁ āpattiṁ
āpajjitvā saṅghaṁ tassā āpattiyā parivāsaṁ yāci. tassa
saṅgho tassā āpattiyā parivāsaṁ adāsi. so parivasanto
taṁ bhikkhuṁ passitvā etadavoca ahaṁ āvuso sañcetanikaṁ sukkavisaṭṭhiṁ
āpattiṁ āpajjitvā saṅghaṁ tassā āpattiyā parivāsaṁ yāciṁ
tassa me saṅgho tassā āpattiyā parivāsaṁ adāsi sohaṁ
parivasāmi vedayāmahaṁ 1- āvuso vedayatīti maṁ āyasmā
dhāretūti. kiṁ nu kho āvuso yo aññopi imaṁ āpattiṁ
āpajjati sopi evaṁ karotīti. evamāvusoti. ayaṁ āvuso
āyasmā upanando sakyaputto sañcetanikaṁ sukkavisaṭṭhiṁ āpattiṁ
āpajjitvā 2- so me ārocesi ahaṁ āvuso sañcetanikaṁ
sukkavisaṭṭhiṁ āpattiṁ āpanno 3- mā kassaci ārocesīti. kiṁ

footnote: 1 ma. vediyāmahaṁ. 2 āpajji. 3 ma. ahaṁ āvuso ... āpannoti
footnote: ime pāṭhā natthi.

page number: 419

pana tvaṁ āvuso taṁ āpattiṁ paṭicchādesīti. evamāvusoti.
athakho so bhikkhu bhikkhūnaṁ etamatthaṁ ārocesi. ye te bhikkhū
appicchā .pe. te ujjhāyanti khīyanti vipācenti kathaṁ hi
nāma bhikkhu bhikkhussa jānaṁ duṭṭhullaṁ āpattiṁ paṭicchādessatīti
.pe. saccaṁ kira tvaṁ bhikkhu bhikkhussa jānaṁ duṭṭhallaṁ āpattiṁ
paṭicchādesīti. saccaṁ bhagavāti. vigarahi buddho bhagavā kathaṁ
hi nāma tvaṁ moghapurisa bhikkhussa jānaṁ duṭṭhullaṁ āpattiṁ
paṭicchādessasi netaṁ moghapurisa appasannānaṁ vā pasādāya pasannānaṁ
vā bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha yo pana bhikkhu bhikkhussa jānaṁ duṭṭhullaṁ āpattiṁ
paṭicchādeyya pācittiyanti.

[645] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. bhikkhussāti aññassa bhikkhussa.
jānāti nāma sāmaṁ vā jānāti aññe vā tassa ārocenti
so vā āroceti. (pts. vin iv, 128) duṭṭhullā nāma āpatti cattāri ca pārājikāni
terasa ca saṅghādisesā. paṭicchādeyyāti imaṁ jānitvā codessanti
sāressanti khuṁsessanti vambhessanti maṅkuṁ karissanti nārocessāmīti
dhuraṁ nikkhittamatte āpatti pācittiyassa.

[646] duṭṭhullāya āpattiyā duṭṭhullāpattisaññī paṭicchādeti
āpatti pācittiyassa. duṭṭhullāya āpattiyā vematiko

page number: 420

paṭicchādeti āpatti dukkaṭassa. duṭṭhullāya āpattiyā
aduṭṭhullāpattisaññī paṭicchādeti āpatti dukkaṭassa. aduṭṭhullaṁ
āpattiṁ paṭicchādeti āpatti dukkaṭassa. anupasampannassa
duṭṭhullaṁ vā aduṭṭhullaṁ vā ajjhācāraṁ paṭicchādeti āpatti
dukkaṭassa. aduṭṭhullāya āpattiyā duṭṭhullāpattisaññī āpatti
dukkaṭassa. aduṭṭhullāya āpattiyā vematiko āpatti dukkaṭassa.
aduṭṭhullāya āpattiyā aduṭṭhullāpattisaññī āpatti dukkaṭassa.

[647] anāpatti saṅghassa bhaṇḍanaṁ vā kalaho vā viggaho
vā vivādo vā bhavissatīti nāroceti saṅghabhedo vā saṅgharāji
vā bhavissatīti nāroceti ayaṁ kakkhaḷo pharuso jīvitantarāyaṁ vā
brahmacariyantarāyaṁ vā karissatīti nāroceti aññe paṭirūpe
bhikkhū apassanto nāroceti nacchādetukāmo nāroceti paññāyissati
sakena kammenāti nāroceti ummattakassa ādikammikassāti.
catutthasikkhāpadaṁ niṭṭhitaṁ.
---------

page number: 421

pañcamasikkhāpadaṁ

[648] tena samayena buddho bhagavā rājagahe viharati veḷuvane
kalandakanivāpe. tena kho pana samayena rājagahe sattarasavaggiyā
dārakā sahāyakā honti. upāli dārako tesaṁ pamukho 1- hoti.
athakho upālissa mātāpitūnaṁ 2- etadahosi kena nu kho upāyena
upāli amhākaṁ accayena sukhañca jīveyya na ca kilameyyāti.
athakho upālissa mātāpitūnaṁ etadahosi sace kho upāli lekhaṁ
sikkheyya evaṁ kho upāli amhākaṁ accayena sukhañca jīveyya
na ca kilameyyāti. athakho upālissa mātāpitūnaṁ etadahosi
sace kho upāli lekhaṁ sikkhissati (pts. vin iv, 129) aṅguliyo 3- dukkhā bhavissanti
sace kho upāli gaṇanaṁ sikkheyya evaṁ kho upāli amhākaṁ
accayena sukhañca jīveyya na ca kilameyyāti. athakho upālissa
mātāpitūnaṁ etadahosi sace kho upāli gaṇanaṁ sikkhissati urassa
dukkho bhavissati sace kho upāli rūpaṁ sikkheyya evaṁ kho
upāli amhākaṁ accayena sukhañca jīveyya na ca kilameyyāti.
athakho upālissa mātāpitūnaṁ etadahosi sace kho upāli rūpaṁ
sikkhissati akkhīnissa dukkhāni 4- bhavissanti ime kho samaṇā
sakyaputtiyā sukhasīlā sukhasamācārā subhojanāni bhuñjitvā nivātesu

footnote: 1 ma. yu. pāmokkho. 2 yu. mātāpitunnaṁ. 3 yu. aṅguliyassa 4 ma. akkhīni
footnote: dukkhā.

page number: 422

sayanesu sayanti sace kho upāli samaṇesu sakyaputtiyesu pabbajeyya
evaṁ kho upāli amhākaṁ accayena sukhañca jīveyya na ca
kilameyyāti.

[649] assosi kho upāli dārako mātāpitūnaṁ imaṁ kathāsallāpaṁ.
athakho upāli dārako yena te dārakā tenupasaṅkami upasaṅkamitvā
te dārake etadavoca etha mayaṁ ayyā samaṇesu sakyaputtiyesu
pabbajissāmāti. sace kho tvaṁ ayya pabbajissasi evaṁ mayaṁpi
pabbajissāmāti. athakho te dārakā ekamekassa mātāpitaro
upasaṅkamitvā etadavocuṁ anujānātha amhākaṁ agārasmā
anagāriyaṁ pabbajjāyāti. athakho tesaṁ dārakānaṁ mātāpitaro
sabbepīme dārakā samānacchandā kalyāṇādhippāyāti anujāniṁsu.
te bhikkhū upasaṅkamitvā pabbajjaṁ yāciṁsu. te bhikkhū pabbājesuṁ
upasampādesuṁ. te rattiyā paccūsasamayaṁ paccuṭṭhāya rodanti
yāguṁ detha bhattaṁ detha khādanīyaṁ dethāti. bhikkhū evamāhaṁsu
āgamethāvuso yāva ratti vibhāyati sace yāgu bhavissati pivissatha
sace bhattaṁ bhavissati bhuñjissatha sace khādanīyaṁ bhavissati khādissatha
no ce bhavissati yāgu vā bhattaṁ vā khādanīyaṁ vā piṇḍāya
caritvā bhuñjissathāti. evaṁpi kho te bhikkhū bhikkhūhi vuccamānā
rodantiyeva yāguṁ detha bhattaṁ detha khādanīyaṁ dethāti senāsanaṁ
ūhadantipi ummihantipi.

page number: 423

[650] assosi kho bhagavā rattiyā paccūsasamayaṁ paccuṭṭhāya
dārakasaddaṁ sutvāna āyasmantaṁ ānandaṁ āmantesi kiṁ nu kho
so ānanda dārakasaddoti. athakho āyasmā ānando bhagavato
etamatthaṁ ārocesi. athakho bhagavā etasmiṁ nidāne etasmiṁ
pakaraṇe bhikkhusaṅghaṁ sannipātāpetvā bhikkhū paṭipucchi (pts. vin iv, 130) saccaṁ kira
bhikkhave bhikkhū jānaṁ ūnavīsativassaṁ puggalaṁ upasampādentīti. saccaṁ
bhagavāti. vigarahi buddho bhagavā kathaṁ hi nāma te bhikkhave
moghapurisā jānaṁ ūnavīsativassaṁ puggalaṁ upasampādessanti ūnavīsativasso
bhikkhave puggalo akkhamo hoti sītassa uṇhassa
jighacchāya pipāsāya ḍaṁsamakasavātātapasiriṁsapasamphassānaṁ 1- duruttānaṁ
durāgatānaṁ vacanapathānaṁ uppannānaṁ sārīrikānaṁ vedanānaṁ dukkhānaṁ
tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ
anadhivāsakajātiko hoti vīsativasso ca 2- kho bhikkhave puggalo khamo
hoti sītassa uṇhassa jighacchāya pipāsāya ḍaṁsamakasavātātapasiriṁsapasamphassānaṁ
duruttānaṁ durāgatānaṁ vacanapathānaṁ uppannānaṁ
sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ asātānaṁ
amanāpānaṁ pāṇaharānaṁ adhivāsakajātiko hoti netaṁ bhikkhave
appasannānaṁ vā pasādāya pasannānaṁ vā bhiyyobhāvāya .pe.
evañca pana bhikkhave imaṁ sikkhāpadaṁ uddiseyyātha yo pana
bhikkhu jānaṁ ūnavīsativassaṁ puggalaṁ upasampādeyya so ca puggalo

footnote: 1 ma. sabbattha-sarīsapa-. 2 ma. va..

page number: 424

anupasampanno te ca bhikkhū gārayhā idaṁ tasmiṁ pācittiyanti.

[651] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. jānāti nāma sāmaṁ
vā jānāti aññe vā tassa ārocenti so vā āroceti.
⏓navīsativasso nāma appattavīsativasso. upasampādessāmīti gaṇaṁ
vā ācariyaṁ vā pattaṁ vā cīvaraṁ vā pariyesati sīmaṁ vā sammannati
āpatti dukkaṭassa. Ñattiyā dukkaṭaṁ. dvīhi kammavācāhi dukkaṭā.
kammavācāpariyosāne upajjhāyassa āpatti pācittiyassa gaṇassa
ca ācariyassa ca āpatti dukkaṭassa.

[652] ⏓navīsativasse ūnavīsativassasaññī upasampādeti āpatti
pācittiyassa. ⏓navīsativasse vematiko upasampādeti āpatti
dukkaṭassa. ⏓navīsativasse paripuṇṇavīsativassasaññī upasampādeti
anāpatti. paripuṇṇavīsativasse ūnavīsativassasaññī āpatti
dukkaṭassa. puripuṇṇavīsativasse vematiko āpatti dukkaṭassa.
paripuṇṇavīsativasse paripuṇṇavīsativassasaññī anāpatti.

[653] anāpatti ūnavīsativassaṁ puggalaṁ paripuṇṇavīsativassasaññī
upasampādeti paripuṇṇavīsativassaṁ paripuṇṇavīsativassasaññī
upasampādeti ummattakassa ādikammikassāti.
pañcamasikkhāpadaṁ niṭṭhitaṁ
---------

page number: 425

chaṭṭhasikkhāpadaṁ

[654] (pts. vin iv, 131) tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena aññataro
sattho rājagahā paṭiyālokaṁ gantukāmo hoti. aññataro bhikkhu
te manusse etadavoca ahaṁpi āyasmantehi saddhiṁ gamissāmīti.
mayaṁ kho bhante suṅkaṁ pariharissāmāti. pajānāthāvusoti. assosuṁ
kho kammikā sattho kira suṅkaṁ pariharissatīti te magge
pariyuṭṭhiṁsu. athakho te kammikā taṁ satthaṁ gahetvā acchinditvā
taṁ bhikkhuṁ etadavocuṁ kissa tvaṁ bhante jānaṁ theyyasatthena saddhiṁ
gacchasīti palibuddhitvā 1- muñciṁsu. athakho so bhikkhu sāvatthiṁ
gantvā bhikkhūnaṁ etamatthaṁ ārocesi. ye te bhikkhū appicchā
.pe. te ujjhāyanti khīyanti vipācenti kathaṁ hi nāma bhikkhu
jānaṁ theyyasatthena saddhiṁ saṁvidhāya ekaddhānamaggaṁ paṭipajjissatīti
.pe. saccaṁ kira tvaṁ bhikkhu jānaṁ theyyasatthena saddhiṁ saṁvidhāya
ekaddhānamaggaṁ paṭipajjasīti. saccaṁ bhagavāti. vigarahi buddho
bhagavā kathaṁ hi nāma tvaṁ moghapurisa jānaṁ theyyasatthena saddhiṁ
saṁvidhāya ekaddhānamaggaṁ paṭipajjissasi netaṁ moghapurisa appasannānaṁ
vā pasādāya pasannānaṁ vā bhiyyobhāvāya .pe. evañca pana
bhikkhave imaṁ sikkhāpadaṁ uddiseyyātha yo pana bhikkhu jānaṁ

footnote: 1 ma. palibundhetvā.

page number: 426

theyyasatthena saddhiṁ saṁvidhāya ekaddhānamaggaṁ paṭipajjeyya antamaso
gāmantarampi pācittiyanti.

[655] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. jānāti nāma sāmaṁ vā
jānāti aññe vā tassa ārocenti so vā āroceti.
theyyasattho nāma corā katakammā vā honti akatakammā vā
rājānaṁ vā theyyaṁ gacchanti suṅkaṁ vā pariharanti. saddhinti
ekato. saṁvidhāyāti gacchāmāvuso gacchāma bhante gacchāma
bhante gacchāmāvuso ajja vā hiyyo vā pare vā gacchāmāti
saṁvidahati āpatti dukkaṭassa. antamaso gāmantarampīti
kukkuṭasampāte gāme gāmantare gāmantare āpatti pācittiyassa.
agāmake araññe aḍḍhayojane aḍḍhayojane āpatti pācittiyassa.

[656] (pts. vin iv, 132) theyyasatthe theyyasatthasaññī saṁvidhāya ekaddhānamaggaṁ
paṭipajjati antamaso gāmantarampi āpatti pācittiyassa.
theyyasatthe vematiko saṁvidhāya ekaddhānamaggaṁ paṭipajjati antamaso
gāmantarampi āpatti dukkaṭassa. theyyasatthe atheyyasatthasaññī
saṁvidhāya ekaddhānamaggaṁ paṭipajjati antamaso gāmantarampi
anāpatti. bhikkhu saṁvidahati manussā na saṁvidahanti āpatti
dukkaṭassa. atheyyasatthe theyyasatthasaññī āpatti dukkaṭassa.
atheyyasatthe vematiko āpatti dukkaṭassa. atheyyasatthe

page number: 427

atheyyasatthasaññī anāpatti.

[657] anāpatti asaṁvidahitvā gacchati manussā saṁvidahanuti
bhikkhu na saṁvidahati visaṅketena gacchati āpadāsu ummattakassa
ādikammikassāti.
chaṭṭhasikkhāpadaṁ niṭṭhitaṁ.
--------

page number: 428

sattamasikkhāpadaṁ

[658] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena aññataro bhikkhu
kosalesu janapadesu sāvatthiṁ gacchanto aññatarena gāmadvārena
atikkamati. aññatarā itthī sāmikena saha bhaṇḍitvā gāmato
nikkhamitvā taṁ bhikkhuṁ passitvā etadavoca kahaṁ bhante ayyo
gamissatīti. sāvatthiṁ kho ahaṁ bhagini gamissāmīti. ahaṁ ayyena
saddhiṁ gamissāmīti. eyyāsi bhaginīti. athakho tassā itthiyā
sāmiko gāmato nikkhamitvā manusse pucchi apayyā evarūpaṁ 1-
itthiṁ passeyyāthāti. esayya 2- pabbajitena saha gacchatīti. athakho
so puriso anubandhitvā taṁ bhikkhuṁ gahetvā ākoṭetvā muñci.
athakho so bhikkhu aññatarasmiṁ rukkhamūle padhūpento nisīdi.
athakho sā itthī taṁ purisaṁ etadavoca nāyya so bhikkhu maṁ
nippādesi apica ahameva tena bhikkhunā saddhiṁ gacchāmi akārako
so bhikkhu gaccha naṁ khamāpehīti. athakho so puriso taṁ bhikkhuṁ
khamāpesi. athakho so bhikkhu sāvatthiṁ gantvā bhikkhūnaṁ etamatthaṁ
ārocesi. ye te bhikkhū appicchā .pe. te ujjhāyanti
khīyanti vipācenti kathaṁ hi nāma bhikkhu mātugāmena saddhiṁ saṁvidhāya
ekaddhānamaggaṁ paṭipajjissatīti .pe. saccaṁ kira tvaṁ bhikkhu

footnote: 1 ma. apāyyo evarūpiṁ. 2 ma. esāyyo. evamīdisesu padesu.

page number: 429

mātugāmena (pts. vin iv, 133) saddhiṁ saṁvidhāya ekaddhānamaggaṁ paṭipajjasīti. saccaṁ
bhagavāti. vigarahi buddho bhagavā kathaṁ hi nāma tvaṁ moghapurisa
mātugāmena saddhiṁ saṁvidhāya ekaddhānamaggaṁ paṭipajjissasi netaṁ
moghapurisa appasannānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyātha yo
pana bhikkhu mātugāmena saddhiṁ saṁvidhāya ekaddhānamaggaṁ paṭipajjeyya
antamaso gāmantarampi pācittiyanti.

[659] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. mātugāmo nāma manussitthī
na yakkhī na petī na tiracchānagatā viññū paṭibalā subhāsitadubbhāsitaṁ
duṭṭhullāduṭṭhullaṁ ājānituṁ. saddhinti ekato. saṁvidhāyāti
gacchāma bhagini gacchāma ayya gacchāma ayya gacchāma bhagini
ajja vā hiyyo vā pare vā gacchāmāti saṁvidahati āpatti
dukkaṭassa. antamaso gāmantarampīti kukkuṭasampāte gāme
gāmantare gāmantare āpatti pācittiyassa. agāmake araññe
aḍḍhayojane aḍḍhayojane āpatti pācittiyassa.

[660] mātugāme mātugāmasaññī saṁvidhāya ekaddhānamaggaṁ
paṭipajjati antamaso gāmantarampi āpatti pācittiyassa.
mātugāme vematiko saṁvidhāya ekaddhānamaggaṁ paṭipajjati antamaso
gāmantarampi āpatti pācittiyassa. mātugāme amātugāmasaññī

page number: 430

saṁvidhāya ekaddhānamaggaṁ paṭipajjati antamaso gāmantarampi āpatti
pācittiyassa. bhikkhu saṁvidahati mātugāmo na saṁvidahati āpatti
dukkaṭassa. yakkhiyā vā petiyā vā paṇḍakena vā
tiracchānagatamanussaviggahitthiyā vā saddhiṁ saṁvidhāya ekaddhānamaggaṁ
paṭipajjati antamaso gāmantarampi āpatti dukkaṭassa. amātugāme
mātugāmasaññī āpatti dukkaṭassa. amātugāme vematiko
āpatti dukkaṭassa. amātugāme amātugāmasaññī anāpatti.

[661] anāpatti asaṁvidahitvā gacchati mātugāmo saṁvidahati
bhikkhu na saṁvidahati visaṅketena gacchati āpadāsu ummattakassa
ādikammikassāti.
sattamasikkhāpadaṁ niṭṭhitaṁ.
---------

page number: 431

aṭṭhamasikkhāpadaṁ

[662] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena ariṭṭhassa
nāma bhikkhuno gandhabādhipubbassa (pts. vin iv, 134) evarūpaṁ pāpakaṁ diṭṭhigataṁ uppannaṁ
hoti tathāhaṁ bhagavatā dhammaṁ desitaṁ ājānāmi yathā yeme
antarāyikā dhammā vuttā bhagavatā te paṭisevato nālaṁ
antarāyāyāti. assosuṁ kho sambahulā bhikkhū ariṭṭhassa kira
nāma bhikkhuno gandhabādhipubbassa evarūpaṁ pāpakaṁ diṭṭhigataṁ uppannaṁ
tathāhaṁ bhagavatā dhammaṁ desitaṁ ājānāmi yathā yeme antarāyikā
dhammā vuttā bhagavatā te paṭisevato nālaṁ antarāyāyāti.
athakho te bhikkhū yena ariṭṭho bhikkhu gandhabādhipubbo tenupasaṅkamiṁsu
upasaṅkamitvā ariṭṭhaṁ bhikkhuṁ gandhabādhipubbaṁ etadavocuṁ saccaṁ
kira te āvuso ariṭṭha evarūpaṁ pāpakaṁ diṭṭhigataṁ uppannaṁ
tathāhaṁ bhagavatā dhammaṁ desitaṁ ājānāmi yathā yeme antarāyikā
dhammā vuttā bhagavatā te paṭisevato nālaṁ antarāyāyāti.
evaṁ byā kho ahaṁ āvuso bhagavatā dhammaṁ desitaṁ ājānāmi
yathā yeme antarāyikā dhammā vuttā bhagavatā te paṭisevato
nālaṁ antarāyāyāti. mā āvuso ariṭṭha evaṁ avaca mā bhagavantaṁ
abbhācikkhi na hi sādhu bhagavato abbhakkhānaṁ na hi bhagavā evaṁ

page number: 432

vadeyya anekapariyāyena āvuso ariṭṭha antarāyikā dhammā 

[1]- vuttā
bhagavatā alañca pana te paṭisevato antarāyāya appassādā
kāmā vuttā bhagavatā bahudukkhā bahūpāyāsā 2- ādīnavo ettha
bhiyyo aṭṭhikaṅkalūpamā kāmā vuttā bhagavatā bahudukkhā
bahūpāyāsā ādīnavo ettha bhiyyo maṁsapesūpamā kāmā vuttā
bhagavatā .pe. tiṇukkūpamā kāmā vuttā bhagavatā .pe.
aṅgārakāsūpamā kāmā vuttā bhagavatā .pe. supinakūpamā kāmā
vuttā bhagavatā .pe. yācitakūpamā kāmā vuttā bhagavatā .pe.
rukkhaphalūpamā kāmā vuttā bhagavatā .pe. asisūnūpamā kāmā
vuttā bhagavatā .pe. sattisūlūpamā kāmā vuttā bhagavatā .pe.
sappasirūpamā kāmā vuttā bhagavatā bahudukkhā bahūpāyāsā
ādīnavo ettha bhiyyoti. evaṁpi kho ariṭṭho bhikkhu gandhabādhipubbo
tehi bhikkhūhi vuccamāno tatheva taṁ pāpakaṁ diṭṭhigataṁ thāmasā
parāmāsā abhinivissa voharati evaṁ byā kho ahaṁ āvuso
bhagavatā dhammaṁ desitaṁ ājānāmi yathā yeme antarāyikā dhammā
vuttā bhagavatā te paṭisevato nālaṁ antarāyāyāti. yato ca
kho te bhikkhū nāsakkhiṁsu ariṭṭhaṁ bhikkhuṁ gandhabādhipubbaṁ etasmā
pāpakā diṭṭhigatā vivecetuṁ athakho te bhikkhū yena bhagavā
tenupasaṅkamiṁsu upasaṅkamitvā bhagavato etamatthaṁ ārocesuṁ.

footnote: 1 ma. yu. antarāyikā. evaṁ sabbattha ñātabbaṁ 2 ma. yu. bahupāyāsā.
footnote: evamuparipi.

page number: 433

athakho bhagavā etasmiṁ (pts. vin iv, 135) nidāne etasmiṁ pakaraṇe bhikkhusaṅghaṁ
sannipātāpetvā ariṭṭhaṁ bhikkhuṁ gandhabādhipubbaṁ paṭipucchi saccaṁ
kira te ariṭṭha evarūpaṁ pāpakaṁ diṭṭhigataṁ uppannaṁ tathāhaṁ bhagavatā
dhammaṁ desitaṁ ājānāmi yathā yeme antarāyikā dhammā vuttā
bhagavatā te paṭisevato nālaṁ antarāyāyāti. evaṁ byā kho
ahaṁ bhante bhagavatā dhammaṁ desitaṁ ājānāmi yathā yeme antarāyikā
dhammā vuttā bhagavatā te paṭisevato nālaṁ antarāyāyāti.
kassa nu kho nāma tvaṁ moghapurisa mayā evaṁ dhammaṁ desitaṁ
ājānāsi nanu mayā moghapurisa anekapariyāyena antarāyikā dhammā
vuttā alañca pana te paṭisevato antarāyāya appassādā
kāmā vuttā mayā bahudukkhā bahūpāyāsā ādīnavo ettha
bhiyyo aṭṭhikaṅkalūpamā kāmā vuttā mayā .pe. maṁsapesūpamā
kāmā vuttā mayā .pe. tiṇukkūpamā kāmā vuttā mayā .pe.
aṅgārakāsūpamā kāmā vuttā mayā .pe. supinakūpamā kāmā
vuttā mayā .pe. yācitakūpamā kāmā vuttā mayā .pe.
rukkhaphalūpamā kāmā vuttā mayā .pe. asisūnūpamā kāmā vuttā
mayā .pe. sattisūlūpamā kāmā vuttā mayā .pe. sappasirūpamā
kāmā vuttā mayā bahudukkhā bahūpāyāsā ādīnavo ettha
bhiyyo atha ca pana tvaṁ moghapurisa attanā duggahitena diṭṭhigatena

page number: 434

amhe ceva abbhācikkhasi attānañca khanasi 1- bahuñca apuññaṁ
pasavasi tañhi te moghapurisa bhavissati dīgharattaṁ ahitāya dukkhāya
netaṁ moghapurisa appasannānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyātha
yo pana bhikkhu evaṁ vadeyya tathāhaṁ bhagavatā dhammaṁ desitaṁ ājānāmi
yathā yeme antarāyikā dhammā vuttā bhagavatā te paṭisevato
nālaṁ antarāyāyāti. so bhikkhu bhikkhūhi evamassa vacanīyo mā
āyasmā evaṁ avaca mā bhagavantaṁ abbhācikkhi na hi sādhu
bhagavato abbhakkhānaṁ na hi bhagavā evaṁ vadeyya anekapariyāyena
āvuso antarāyikā dhammā vuttā bhagavatā alañca pana te
paṭisevato antarāyāyāti. evañca 

[2]- so bhikkhu bhikkhūhi vuccamāno
tatheva paggaṇheyya so bhikkhu bhikkhūhi yāvatatiyaṁ samanubhāsitabbo
tassa paṭinissaggāya. yāvatatiyañce samanubhāsiyamāno taṁ
paṭinissajjeyya iccetaṁ kusalaṁ no ce paṭinissajjeyya pācittiyanti.

[663] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. evaṁ vadeyyāti tathāhaṁ
bhagavatā dhammaṁ desitaṁ ājānāmi yathā yeme antarāyikā dhammā
vuttā bhagavatā te paṭisevato nālaṁ antarāyāyāti.

[664] so bhikkhūti yo so evaṁvādī bhikkhu. bhikkhūhīti

footnote: 1 ma. khaṇasi. 2 ma. yu. pana.

page number: 435

aññehi bhikkhūhi. ye passanti ye suṇanti tehi vattabbo
mā āyasmā evaṁ avaca mā bhagavantaṁ abbhācikkhi na hi sādhu
bhagavato abbhakkhānaṁ na hi bhagavā evaṁ vadeyya anekapariyāyena
āvuso antarāyikā dhammā vuttā bhagavatā alañca pana te
paṭisevato antarāyāyāti. dutiyampi vattabbo tatiyampi
vattabbo. sace paṭinissajjati (pts. vin iv, 136) iccetaṁ kusalaṁ no ce
paṭinissajjati āpatti dukkaṭassa. sutvā na vadanti āpatti
dukkaṭassa. so bhikkhu saṅghamajjhaṁpi ākaḍḍhitvā vattabbo mā
āyasmā evaṁ avaca mā bhagavantaṁ abbhācikkhi na hi sādhu
bhagavato abbhakkhānaṁ na hi bhagavā evaṁ vadeyya anekapariyāyena
āvuso antarāyikā dhammā vuttā bhagavatā alañca pana te
paṭisevato antarāyāyāti. dutiyampi vattabbo tatiyampi
vattabbo. sace paṭinissajjati iccetaṁ kusalaṁ no ce
paṭinissajjati āpatti dukkaṭassa.

[665] so bhikkhu bhikkhūhi samanubhāsitabbo. evañca pana
bhikkhave samanubhāsitabbo. byattena bhikkhunā paṭibalena saṅgho
ñāpetabbo suṇātu me bhante saṅgho itthannāmassa bhikkhuno
evarūpaṁ pāpakaṁ diṭṭhigataṁ uppannaṁ tathāhaṁ bhagavatā dhammaṁ desitaṁ
ājānāmi yathā yeme antarāyikā dhammā vuttā bhagavatā te
paṭisevato nālaṁ antarāyāyāti. so taṁ diṭṭhiṁ nappaṭinissajjati.

page number: 436

yadi saṅghassa pattakallaṁ saṅgho itthannāmaṁ bhikkhuṁ samanubhāseyya
tassā diṭṭhiyā paṭinissaggāya. esā ñatti. suṇātu me
bhante saṅgho itthannāmassa bhikkhuno evarūpaṁ pāpakaṁ diṭṭhigataṁ
uppannaṁ tathāhaṁ bhagavatā dhammaṁ desitaṁ ājānāmi yathā yeme
antarāyikā dhammā vuttā bhagavatā te paṭisevato nālaṁ
antarāyāyāti. so taṁ diṭṭhiṁ nappaṭinissajjati. saṅgho itthannāmaṁ
bhikkhuṁ samanubhāsati tassā diṭṭhiyā paṭinissaggāya. yassāyasmato
khamati itthannāmassa bhikkhuno samanubhāsanā tassā diṭṭhiyā
paṭinissaggāya so tuṇhassa yassa nakkhamati so bhāseyya.
dutiyampi etamatthaṁ vadāmi .pe. tatiyampi etamatthaṁ vadāmi.
suṇātu me bhante saṅgho itthannāmassa bhikkhuno evarūpaṁ pāpakaṁ
diṭṭhigataṁ uppannaṁ tathāhaṁ bhagavatā dhammaṁ desitaṁ ājānāmi
yathā yeme antarāyikā dhammā vuttā bhagavatā te paṭisevato
nālaṁ antarāyāyāti. so taṁ diṭṭhiṁ nappaṭinissajjati. saṅgho
itthannāmaṁ bhikkhuṁ samanubhāsati tassā diṭṭhiyā paṭinissaggāya.
yassāyasmato khamati itthannāmassa bhikkhuno samanubhāsanā tassā
diṭṭhiyā paṭinissaggāya so tuṇhassa yassa nakkhamati so
bhāseyya. samanubhaṭṭho saṅghena itthannāmo bhikkhu tassā diṭṭhiyā
paṭinissaggāya. khamati saṅghassa tasmā tuṇhī. evametaṁ
dhārayāmīti.

page number: 437

[666] Ñattiyā dukkaṭaṁ. dvīhi kammavācāhi dukkaṭā.
kammavācāpariyosāne āpatti pācittiyassa.

[667] dhammakamme dhammakammasaññī nappaṭinissajjati āpatti
pācittiyassa. dhammakamme vematiko nappaṭinissajjati āpatti
pācittiyassa. dhammakamme adhammakammasaññī nappaṭinissajjati
āpatti pācittiyassa. adhammakamme dhammakammasaññī āpatti
dukkaṭassa. adhammakamme vematiko āpatti dukkaṭassa.
adhammakamme adhammakammasaññī āpatti dukkaṭassa.

[668] anāpatti asamanubhāsantassa paṭinissajjantassa
ummattakassa ādikammikassāti 1-.
aṭṭhamasikkhāpadaṁ niṭṭhitaṁ.
---------

footnote: 1 ma. ayaṁ pāṭho natthi.

page number: 438

navamasikkhāpadaṁ

[669] (pts. vin iv, 137) tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū jānaṁ tathāvādinā ariṭṭhena bhikkhunā akaṭānudhammena taṁ
diṭṭhiṁ appaṭinissaṭṭhena saddhiṁ sambhuñjantipi saṁvasantipi sahāpi
seyyaṁ kappenti. ye te bhikkhū appicchā .pe. te ujjhāyanti
khīyanti vipācenti kathaṁ hi nāma chabbaggiyā bhikkhū jānaṁ tathāvādinā
ariṭṭhena bhikkhunā akaṭānudhammena taṁ diṭṭhiṁ appaṭinissaṭṭhena saddhiṁ
sambhuñjissantipi saṁvasissantipi sahāpi seyyaṁ kappessantīti .pe.
saccaṁ kira tumhe bhikkhave jānaṁ tathāvādinā ariṭṭhena bhikkhunā
akaṭānudhammena taṁ diṭṭhiṁ appaṭinissaṭṭhena saddhiṁ sambhuñjathāpi
saṁvasathāpi sahāpi seyyaṁ kappethāti. saccaṁ bhagavāti. vigarahi
buddho bhagavā kathaṁ hi nāma tumhe moghapurisā jānaṁ tathāvādinā
ariṭṭhena bhikkhunā akaṭānudhammena taṁ diṭṭhiṁ appaṭinissaṭṭhena saddhiṁ
sambhuñjissathāpi saṁvasissathāpi sahāpi seyyaṁ kappessatha netaṁ
moghapurisā appasannānaṁ vā pasādāya pasannānaṁ vā bhiyyobhāvāya .pe.
evañca pana bhikkhave imaṁ sikkhāpadaṁ uddiseyyātha yo
pana bhikkhu jānaṁ tathāvādinā bhikkhunā akaṭānudhammena taṁ diṭṭhiṁ
appaṭinissaṭṭhena saddhiṁ sambhuñjeyya vā saṁvaseyya vā saha vā

page number: 439

seyyaṁ kappeyya pācittiyanti.

[670] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. jānāti nāma sāmaṁ vā
jānāti aññe vā tassa ārocenti so vā āroceti.
tathāvādināti tathāhaṁ bhagavatā dhammaṁ desitaṁ ājānāmi yathā
yeme antarāyikā dhammā vuttā bhagavatā te paṭisevato nālaṁ
antarāyāyāti evaṁvādinā. akaṭānudhammo nāma ukkhitto
anosārito. taṁ diṭṭhiṁ appaṭinissaṭṭhena saddhinti etaṁ diṭṭhiṁ
appaṭinissaṭṭhena saddhiṁ. sambhuñjeyya vāti sambhogo nāma dve
sambhogā āmisasambhogo ca dhammasambhogo ca. āmisasambhogo
nāma āmisaṁ deti vā paṭiggaṇhāti vā āpatti pācittiyassa.
dhammasambhogo nāma uddisati vā uddisāpeti vā. padena
uddisati vā uddisāpeti vā pade pade āpatti pācittiyassa.
akkharāya uddisati vā uddasāpeti vā akkharakkharāya āpatti
pācittiyassa. (pts. vin iv, 138) saṁvaseyya vāti ukkhittakena saddhiṁ uposathaṁ vā
pavāraṇaṁ vā saṅghakammaṁ vā karoti āpatti pācittiyassa. saha
vā seyyaṁ kappeyyāti ekacchanne ukkhittake nipanne bhikkhu
nipajjati āpatti pācittiyassa. bhikkhu nipanne ukkhittako
nipajjati āpatti pācittiyassa. ubho vā nipajjanti āpatti
pācittiyassa. uṭṭhahitvā punappunaṁ nipajjati āpatti pācittiyassa.

page number: 440

[671] ukkhittake ukkhittakasaññī sambhuñjati vā saṁvasati vā
saha vā seyyaṁ kappeti āpatti pācittiyassa. ukkhittake
vematiko sambhuñjati vā saṁvasati vā saha vā seyyaṁ kappeti
āpatti dukkaṭassa. ukkhittake anukkhittakasaññī sambhuñjati
vā saṁvasati vā saha vā seyyaṁ kappeti anāpatti. anukkhittake
ukkhittakasaññī āpatti dukkaṭassa. anukkhittake vematiko
āpatti dukkaṭassa. anukkhittake anukkhittakasaññī anāpatti.

[672] anāpatti anukkhittoti jānāti ukkhitto osāritoti
jānāti ukkhitto 1- taṁ diṭṭhiṁ paṭinissaṭṭhoti jānāti ummattakassa
ādikammikassāti.
navamasikkhāpadaṁ niṭṭhitaṁ.
-------

footnote: 1 ma. ayaṁ pāṭho natthi.

page number: 441

dasamasikkhāpadaṁ

[673] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena kaṇḍakassa 1-
nāma samaṇuddesassa evarūpaṁ pāpakaṁ diṭṭhigataṁ uppannaṁ hoti
tathāhaṁ bhagavatā dhammaṁ desitaṁ ājānāmi yathā yeme antarāyikā
dhammā vuttā bhagavatā te paṭisevato nālaṁ antarāyāyāti.
assosuṁ kho sambahulā bhikkhū kaṇḍakassa nāma kira samaṇuddesassa
evarūpaṁ pāpakaṁ diṭṭhigataṁ uppannaṁ tathāhaṁ bhagavatā dhammaṁ desitaṁ
ājānāmi yathā yeme antarāyikā dhammā vuttā bhagavatā te
paṭisevato nālaṁ antarāyāyāti. athakho te bhikkhū yena kaṇḍako
samaṇuddeso tenupasaṅkamiṁsu upasaṅkamitvā kaṇḍakaṁ samaṇuddesaṁ
etadavocuṁ saccaṁ kira te āvuso kaṇḍaka evarūpaṁ pāpakaṁ
diṭṭhigataṁ uppannaṁ tathāhaṁ bhagavatā dhammaṁ desitaṁ ājānāmi
yathā yeme antarāyikā dhammā vuttā bhagavatā te paṭisevato
nālaṁ antarāyāyāti. evaṁ byā kho ahaṁ bhante bhagavatā dhammaṁ
desitaṁ ājānāmi yathā yeme antarāyikā dhammā vuttā bhagavatā
te paṭisevato nālaṁ antarāyāyāti. mā āvuso kaṇḍaka evaṁ
avaca mā bhagavantaṁ abbhācikkhi na hi sādhu bhagavato abbhakkhānaṁ
na hi bhagavā evaṁ vadeyya anekapariyāyena āvuso kaṇḍaka

footnote: 1 ma. kaṇṭakassa. evamuparipi.

page number: 442

antarāyikā dhammā vuttā bhagavatā alañca pana te paṭisevato
antarāyāya appassādā kāmā vuttā bhagavatā bahudukkhā
bahūpāyāsā ādīnavo ettha bhiyyo aṭṭhikaṅkalūpamā kāmā
vuttā bhagavatā .pe. maṁsapesūpamā kāmā vuttā bhagavatā .pe.
tiṇukkūpamā kāmā vuttā bhagavatā .pe. aṅgārakāsūpamā
kāmā vuttā bhagavatā .pe. supinakūpamā kāmā vuttā bhagavatā .pe.
yācitakūpamā kāmā vuttā bhagavatā .pe. rukkhaphalūpamā kāmā
vuttā bhagavatā .pe. asisūnūpamā kāmā vuttā bhagavatā .pe.
sattisūlūpamā kāmā vuttā bhagavatā .pe. sappasirūpamā
kāmā vuttā bhagavatā bahudukkhā bahūpāyāsā ādīnavo ettha
bhiyyoti. evaṁpi kho kaṇḍako samaṇuddeso tehi bhikkhūhi
vuccamāno tatheva taṁ pāpakaṁ diṭṭhigataṁ thāmasā parāmāsā abhinivissa
voharati evaṁ byā kho ahaṁ bhante bhagavatā dhammaṁ desitaṁ
ājānāmi yathā yeme antarāyikā dhammā vuttā bhagavatā te
paṭisevato nālaṁ antarāyāyāti. yato 

[1]- kho te bhikkhū nāsakkhiṁsu
kaṇḍakaṁ samaṇuddesaṁ etasmā pāpakā diṭṭhigatā vivecetuṁ athakho
te bhikkhū yena bhagavā tenupasaṅkamiṁsu upasaṅkamitvā bhagavato
etamatthaṁ ārocesuṁ. athakho bhagavā etasmiṁ nidāne etasmiṁ
pakaraṇe bhikkhusaṅghaṁ sannipātāpetvā kaṇḍakaṁ samaṇuddesaṁ paṭipucchi
saccaṁ kira te kaṇḍaka evarūpaṁ pāpakaṁ diṭṭhigataṁ uppannaṁ tathāhaṁ

footnote: 1 ma. ca.

page number: 443

bhagavatā dhammaṁ desitaṁ ājānāmi yathā yeme antarāyikā dhammā
vuttā bhagavatā te paṭisevato nālaṁ antarāyāyāti. evaṁ byā
kho ahaṁ bhante bhagavatā dhammaṁ desitaṁ ājānāmi yathā yeme
antarāyikā dhammā vuttā bhagavatā te paṭisevato nālaṁ
antarāyāyāti. kassa nu kho nāma tvaṁ moghapurisa mayā evaṁ dhammaṁ
desitaṁ ājānāsi nanu mayā moghapurisa anekapariyāyena antarāyikā
dhammā vuttā alañca pana te paṭisevato antarāyāya appassādā
kāmā vuttā mayā bahudukkhā bahūpāyāsā ādīnavo
ettha bhiyyo aṭṭhikaṅkalūpamā kāmā vuttā mayā .pe.
maṁsapesūpamā kāmā vuttā mayā .pe. tiṇukkūpamā kāmā
vuttā mayā .pe. aṅgārakāsūpamā kāmā vuttā mayā .pe.
supinakūpamā kāmā vuttā mayā .pe. yācitakūpamā kāmā vuttā
mayā .pe. rukkhaphalūpamā kāmā vuttā mayā .pe. asisūnūpamā
kāmā vuttā mayā .pe. sattisūlūpamā kāmā vuttā mayā .pe.
sappasirūpamā kāmā vuttā mayā bahudukkhā bahūpāyāsā
ādīnavo ettha bhiyyo atha ca pana tvaṁ moghapurisa attanā
duggahitena diṭṭhigatena amhe ceva abbhācikkhasi attānañca khanasi
bahuñca apuññaṁ pasavasi taṁ hi te moghapurisa bhavissati dīgharattaṁ
ahitāya dukkhāya netaṁ moghapurisa appasannānaṁ vā pasādāya
pasannānaṁ vā bhiyyobhāvāya athakhvetaṁ moghapurisa appasannānañceva

page number: 444

appasādāya pasannānañca ekaccānaṁ aññathattāyāti.
vigarahitvā dhammiṁ kathaṁ katvā bhikkhū āmantesi tenahi bhikkhave
saṅgho kaṇḍakaṁ samaṇuddesaṁ nāsetu evañca pana bhikkhave
nāsetabbo ajjatagge te āvuso kaṇḍaka (pts. vin iv, 139) na ceva so
bhagavā satthā apadisitabbo yampicaññe samaṇuddesā labhanti
bhikkhūhi saddhiṁ dvirattatirattaṁ sahaseyyaṁ sāpi te natthi cara
pire 1- vinassāti. athakho saṅgho kaṇḍakaṁ samaṇuddesaṁ
nāsesi.

[674] tena kho pana samayena chabbaggiyā bhikkhū jānaṁ tathānāsitaṁ
kaṇḍakaṁ samaṇuddesaṁ upalāpentipi upaṭṭhāpentipi sambhuñjantipi
sahāpi seyyaṁ kappenti. ye te bhikkhū appicchā .pe. te
ujjhāyanti khīyanti vipācenti kathaṁ hi nāma chabbaggiyā bhikkhū
jānaṁ tathānāsitaṁ kaṇḍakaṁ samaṇuddesaṁ upalāpessantipi
upaṭṭhāpessantipi sambhuñjissantipi sahāpi seyyaṁ kappessantīti .pe.
saccaṁ kira tumhe bhikkhave jānaṁ tathānāsitaṁ kaṇḍakaṁ samaṇuddesaṁ
upalāpethāpi upaṭṭhāpethāpi sambhuñjathāpi sahāpi seyyaṁ
kappethāti. saccaṁ bhagavāti. vigarahi buddho bhagavā kathaṁ hi nāma
tumhe moghapurisā jānaṁ tathānāsitaṁ kaṇḍakaṁ samaṇuddesaṁ
upalāpessathāpi upaṭṭhāpessathāpi sambhuñjissathāpi sahāpi seyyaṁ

footnote: 1 pireti para amāmakāti tabbaṇṇanā.

page number: 445

kappessatha netaṁ moghapurisā appasannānaṁ vā pasādāya pasannānaṁ
vā bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha samaṇuddesopi ce evaṁ vadeyya tathāhaṁ bhagavatā
dhammaṁ desitaṁ ājānāmi yathā yeme antarāyikā dhammā vuttā
bhagavatā te paṭisevato nālaṁ antarāyāyāti. so samaṇuddeso
bhikkhūhi evamassa vacanīyo mā āvuso samaṇuddesa evaṁ avaca
mā bhagavantaṁ abbhācikkhi na hi sādhu bhagavato abbhakkhānaṁ na
hi bhagavā evaṁ vadeyya anekapariyāyena āvuso samaṇuddesa
antarāyikā dhammā vuttā bhagavatā alañca pana te paṭisevato
antarāyāyāti. evañca so samaṇuddeso bhikkhūhi vuccamāno
tatheva paggaṇheyya so samaṇuddeso bhikkhūhi evamassa vacanīyo
ajjatagge te āvuso samaṇuddesa na ceva so bhagavā satthā
apadisitabbo yampicaññe samaṇuddesā labhanti bhikkhūhi saddhiṁ
dvirattatirattaṁ sahaseyyaṁ sāpi te natthi cara pire vinassāti.
yo pana bhikkhu jānaṁ tathānāsitaṁ samaṇuddesaṁ upalāpeyya vā
upaṭṭhāpeyya vā sambhuñjeyya vā saha vā seyyaṁ kappeyya
pācittiyanti.

[675] samaṇuddeso nāma sāmaṇero vuccati. evaṁ vadeyyāti
tathāhaṁ bhagavatā dhammaṁ desitaṁ ājānāmi yathā yeme antarāyikā
dhammā vuttā bhagavatā te paṭisevato nālaṁ antarāyāyāti.

page number: 446

[676] (pts. vin iv, 140) so samaṇuddesoti yo so evaṁvādī samaṇuddeso.
bhikkhūhīti aññehi bhikkhūhi. ye passanti ye suṇanti tehi
vattabbo mā āvuso samaṇuddesa evaṁ avaca mā bhagavantaṁ
abbhācikkhi na hi sādhu bhagavato abbhakkhānaṁ na hi bhagavā
evaṁ vadeyya anekapariyāyena āvuso samaṇuddesa antarāyikā
dhammā vuttā bhagavatā alañca pana te paṭisevato
antarāyāyāti. dutiyampi vattabbo tatiyampi vattabbo. sace
paṭinissajjati iccetaṁ kusalaṁ no ce paṭinissajjati so
samaṇuddeso bhikkhūhi evamassa vacanīyo ajjatagge te āvuso
samaṇuddesa na ceva so bhagavā satthā apadisitabbo yampicaññe
samaṇuddesā labhanti bhikkhūhi saddhiṁ dvirattatirattaṁ sahaseyyaṁ sāpi
te natthi cara pire vinassāti.

[677] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. jānāti nāma sāmaṁ
vā jānāti aññe vā tassa ārocenti so vā āroceti.
tathānāsitanti evaṁ nāsitaṁ. samaṇuddeso nāma sāmaṇero vuccati.
upalāpeyya vāti tassa pattaṁ vā cīvaraṁ vā uddesaṁ vā
paripucchaṁ vā dassāmīti upalāpeti āpatti pācittiyassa.
upaṭṭhāpeyya vāti tassa cuṇṇaṁ vā mattikaṁ vā dantakaṭṭhaṁ vā
mukhodakaṁ vā sādiyati āpatti pācittiyassa. sambhuñjeyya

page number: 447

vāti sambhogo nāma dve sambhogā āmisasambhogo ca dhammasambhogo
ca. āmisasambhogo nāma āmisaṁ deti vā paṭiggaṇhāti
vā āpatti pācittiyassa. dhammasambhogo nāma uddisati vā
uddisāpeti vā. padena uddisati vā uddisāpeti vā pade
pade āpatti pācittiyassa. akkharāya uddisati vā uddisāpeti
vā akkharakkharāya āpatti pācittiyassa. saha vā seyyaṁ
kappeyyāti ekacchanne nāsitake samaṇuddese nipanne bhikkhu
nipajjati āpatti pācittiyassa. bhikkhu nipanne nāsitako
samaṇuddeso nipajjati āpatti pācittiyassa. ubho vā
nipajjanti āpatti pācittiyassa. uṭṭhahitvā punappunaṁ nipajjanti
āpatti pācittiyassa.

[678] nāsitake nāsitakasaññī upalāpeti vā upaṭṭhāpeti
vā sambhuñjati vā saha vā seyyaṁ kappeti āpatti pācittiyassa.
nāsitake vematiko upalāpeti vā upaṭṭhāpeti vā sambhuñjati
vā saha vā seyyaṁ kappeti āpatti dukkaṭassa. nāsitake
anāsitakasaññī upalāpeti vā upaṭṭhāpeti vā sambhuñjati vā
saha vā seyyaṁ kappeti anāpatti. anāsitake nāsitakasaññī
āpatti dukkaṭassa. anāsitake vematiko āpatti dukkaṭassa.
anāsitake anāsitakasaññī anāpatti.

page number: 448

[679] anāpatti anāsitakoti jānāti taṁ diṭṭhiṁ
paṭinissaṭṭhoti jānāti ummattakassa ādikammikassāti.
dasamasikkhāpadaṁ niṭṭhitaṁ.
sappāṇakavaggo sattamo.
----------
tassuddānaṁ
sañciccavadhasappāṇaṁ ukkoduṭṭhullachādanaṁ 1-
ūnavīsati satthañca saṁvidhānāriṭṭhakaṁ 2-
ukkhittakaṇḍakañceva 3- dasa sikkhāpadā imeti.
--------

footnote: 1 ma. ukkoṭaṁ .... 2 ma. saṁvidhānaṁ .... 3 ma. ukkhittaṁ ....

page number: 449

sahadhammikavaggassa paṭhamasikkhāpadaṁ

[680] (pts. vin iv, 141) tena samayena buddho bhagavā kosambiyaṁ viharati
ghositārāme. tena kho pana samayena āyasmā channo anācāraṁ
ācarati. bhikkhū evamāhaṁsu mā āvuso channa evarūpaṁ akāsi
netaṁ kappatīti. so evaṁ vadeti na tāvāhaṁ āvuso etasmiṁ
sikkhāpade sikkhissāmi yāva naññaṁ bhikkhuṁ byattaṁ vinayadharaṁ
paripucchāmīti. ye te bhikkhū appicchā .pe. te ujjhāyanti
khīyanti vipācenti kathaṁ hi nāma āyasmā channo bhikkhūhi
sahadhammikaṁ vuccamāno evaṁ vakkhati na tāvāhaṁ āvuso etasmiṁ
sikkhāpade sikkhissāmi yāva naññaṁ bhikkhuṁ byattaṁ vinayadharaṁ
paripucchāmīti .pe. saccaṁ kira tvaṁ channa bhikkhūhi sahadhammikaṁ vuccamāno
evaṁ vadesi na tāvāhaṁ āvuso etasmiṁ sikkhāpade sikkhissāmi
yāva naññaṁ bhikkhuṁ byattaṁ vinayadharaṁ paripucchāmīti. saccaṁ bhagavāti.
vigarahi buddho bhagavā kathaṁ hi nāma tvaṁ moghapurisa bhikkhūhi
sahadhammikaṁ vuccamāno evaṁ vakkhasi na tāvāhaṁ āvuso etasmiṁ
sikkhāpade sikkhissāmi yāva naññaṁ bhikkhuṁ byattaṁ vinayadharaṁ
paripucchāmīti netaṁ moghapurisa appasannānaṁ vā pasādāya pasannānaṁ
vā bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha yo pana bhikkhu bhikkhūhi sahadhammikaṁ vuccamāno evaṁ

page number: 450

vadeyya na tāvāhaṁ āvuso etasmiṁ sikkhāpade sikkhissāmi
yāva naññaṁ bhikkhuṁ byattaṁ vinayadharaṁ paripucchāmīti pācittiyaṁ.
sikkhamānena bhikkhave bhikkhunā aññātabbaṁ paripucchitabbaṁ
paripañhitabbaṁ. ayaṁ tattha sāmīcīti.

[681] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. bhikkhūhīti aññehi bhikkhūhi.
sahadhammikaṁ nāma yaṁ bhagavatā paññattaṁ sikkhāpadaṁ etaṁ sahadhammikaṁ
nāma. tena vuccamāno evaṁ vadeti 1- na tāvāhaṁ āvuso
etasmiṁ sikkhāpade sikkhissāmi yāva naññaṁ bhikkhuṁ byattaṁ vinayadharaṁ
paṇḍitaṁ medhāviṁ bahussutaṁ dhammakathikaṁ paripucchāmīti bhaṇati āpatti
pācittiyassa.

[682] upasampanne upasampannasaññī evaṁ vadeti āpatti
pācittiyassa. upasampanne vematiko evaṁ vadeti āpatti
pācittiyassa. upasampanne anupasampannasaññī (pts. vin iv, 142) evaṁ vadeti
āpatti pācittiyassa. appaññattena vuccamāno idaṁ na
sallekhāya na dhūtattāya na pāsādikatāya na apacayāya na
viriyārambhāya saṁvattatīti evaṁ vadeti na tāvāhaṁ āvuso etasmiṁ
sikkhāpade sikkhissāmi yāva naññaṁ bhikkhuṁ byattaṁ vinayadharaṁ
paṇḍitaṁ medhāviṁ bahussutaṁ dhammakathikaṁ paripucchāmīti bhaṇati āpatti
dukkaṭassa. anupasampannena paññattena vā appaññattena vā

footnote: 1 ma. yu. vadeyya.

page number: 451

vuccamāno idaṁ na sallekhāya na dhūtattāya na pāsādikatāya na
apacayāya na viriyārambhāya saṁvattatīti evaṁ vadeti na tāvāhaṁ
āvuso etasmiṁ sikkhāpade sikkhissāmi yāva naññaṁ bhikkhuṁ byattaṁ
vinayadharaṁ paṇḍitaṁ medhāviṁ bahussutaṁ dhammakathikaṁ paripucchāmīti bhaṇati
āpatti dukkaṭassa. anupasampanne upasampannasaññī āpatti
dukkaṭassa. anupasampanne vematiko āpatti dukkaṭassa.
anupasampanne anupasampannasaññī āpatti dukkaṭassa.

[683] sikkhamānenāti sikkhitukāmena. aññātabbanti
jānitabbaṁ. paripucchitabbanti idaṁ bhante kathaṁ imassa ko
atthoti 1-. paripañhitabbanti cintetabbaṁ tulayitabbaṁ. ayaṁ tattha
sāmīcīti ayaṁ tattha anudhammatā.

[684] anāpatti jānissāmi sikkhissāmīti bhaṇati
ummattakassa ādikammikassāti.
paṭhamasikkhāpadaṁ niṭṭhitaṁ.
-------

footnote: 1 ma. kvatthoti.

page number: 452

dutiyasikkhāpadaṁ

[685] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena bhagavā
bhikkhūnaṁ anekapariyāyena vinayakathaṁ katheti vinayassa vaṇṇaṁ bhāsati
vinayapariyattiyā vaṇṇaṁ bhāsati ādissa ādissa āyasmato upālissa
vaṇṇaṁ bhāsati. bhikkhū bhagavā kho anekapariyāyena vinayakathaṁ
katheti vinayassa vaṇṇaṁ bhāsati vinayapariyattiyā vaṇṇaṁ bhāsati
ādissa ādissa āyasmato upālissa vaṇṇaṁ bhāsati handa
mayaṁ āvuso āyasmato upālissa santike vinayaṁ pariyāpuṇāmāti.
te ca bahū bhikkhū therā ca navā ca majjhimā ca āyasmato
upālissa santike vinayaṁ pariyāpuṇanti. athakho chabbaggiyānaṁ
bhikkhūnaṁ (pts. vin iv, 143) etadahosi etarahi kho āvuso bahū bhikkhū therā ca
navā ca majjhimā ca āyasmato upālissa santike vinayaṁ
pariyāpuṇanti sace ime vinaye pakataññuno bhavissanti amhe

[1]- yathicchakaṁ 

[2]- ākaḍḍhissanti parikaḍḍhissanti handa mayaṁ āvuso
vinayaṁ vivaṇṇemāti. athakho chabbaggiyā bhikkhū bhikkhū upasaṅkamitvā
evaṁ vadenti 3- kiṁ panimehi khuddānukhuddakehi sikkhāpadehi uddiṭṭhehi
yāvadeva kukkuccāya vihesāya vilekhāya saṁvattantīti. ye te
bhikkhū appicchā .pe. te ujjhāyanti khīyanti vipācenti kathaṁ

footnote: 1 ma. yenicchakaṁ. 2 ma. yāvadicchakaṁ. 3 ma. yu. vadanti.

page number: 453

hi nāma chabbaggiyā bhikkhū vinayaṁ vivaṇṇessantīti .pe. saccaṁ
kira tumhe bhikkhave vinayaṁ vivaṇṇethāti. saccaṁ bhagavāti. vigarahi
buddho bhagavā kathaṁ hi nāma tumhe moghapurisā vinayaṁ vivaṇṇessatha
netaṁ moghapurisā appasannānaṁ vā pasādāya pasannānaṁ vā
bhiyyobhāvāya .pe. evañca pana bhikkhave imaṁ sikkhāpadaṁ uddiseyyātha
yo pana bhikkhu pātimokkhe uddissamāne evaṁ vadeyya kiṁ panimehi
khuddānukhuddakehi sikkhāpadehi uddiṭṭhehi yāvadeva kukkuccāya
vihesāya vilekhāya saṁvattantīti sikkhāpadavivaṇṇanake 1- pācittiyanti.

[686] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. pātimokkhe uddissamāneti
uddissante 2- vā uddisāpente vā sajjhāyaṁ vā karonte. evaṁ
vadeyyāti kiṁ panimehi khuddānukhuddakehi sikkhāpadehi uddiṭṭhehi
yāvadeva kukkuccāya vihesāya vilekhāya saṁvattanti ye imaṁ
pariyāpuṇanti tesaṁ kukkuccaṁ hoti vihesā hoti vilekhā hoti ye
imaṁ na pariyāpuṇanti tesaṁ kukkuccaṁ na hoti vihesā na hoti
vilekhā na hoti anuddiṭṭhaṁ idaṁ varaṁ anuggahitaṁ idaṁ varaṁ
apariyāputaṁ 3- idaṁ varaṁ adhāritaṁ idaṁ varaṁ vinayo vā antaradhāyatu
ime vā bhikkhū apakataññuno hontūti upasampannassa vinayaṁ
vivaṇṇeti āpatti pācittiyassa.

[687] upasampanne upasampannasaññī vinayaṁ vivaṇṇeti āpatti

footnote: 1 ma. sikkhāpadavivaṇṇake. 2 ma. uddisante vā. 3 ma. apariyāpuṭaṁ.

page number: 454

pācittiyassa. upasampanne vematiko vinayaṁ vivaṇṇeti āpatti
pācittiyassa. upasampanne anupasampannasaññī vinayaṁ vivaṇṇeti
āpatti pācittiyassa. aññaṁ dhammaṁ vivaṇṇeti āpatti
dukkaṭassa. anupasampannassa vinayaṁ vā aññaṁ vā dhammaṁ
vivaṇṇeti āpatti dukkaṭassa. anupasampanne upasampannasaññī
āpatti dukkaṭassa. anupasampanne (pts. vin iv, 144) vematiko āpatti dukkaṭassa.
anupasampanne anupasampannasaññī āpatti dukkaṭassa.

[688] anāpatti na vivaṇṇetukāmo iṅgha tāva suttante
vā gāthāyo vā abhidhammaṁ vā pariyāpuṇassu pacchā vinayaṁ
pariyāpuṇissasīti bhaṇati ummattakassa ādikammikassāti.
dutiyasikkhāpadaṁ niṭṭhitaṁ.
--------

page number: 455

tatiyasikkhāpadaṁ

[689] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū anācāraṁ ācaritvā aññāṇakena āpannāti jānantūti
pātimokkhe uddissamāne evaṁ vadenti 1- idāneva kho mayaṁ jānāma
ayampi kira dhammo suttāgato suttapariyāpanno anvaḍḍhamāsaṁ
uddesaṁ āgacchatīti. ye te bhikkhū appicchā .pe. te
ujjhāyanti khīyanti vipācenti kathaṁ hi nāma chabbaggiyā bhikkhū
pātimokkhe uddissamāne evaṁ vakkhanti idāneva kho mayaṁ jānāma
ayampi kira dhammo suttāgato suttapariyāpanno anvaḍḍhamāsaṁ
uddesaṁ āgacchatīti .pe. saccaṁ kira tumhe bhikkhave pātimokkhe
uddissamāne evaṁ vadetha idāneva kho mayaṁ jānāma ayampi
kira dhammo suttāgato suttapariyāpanno anvaḍḍhamāsaṁ uddesaṁ
āgacchatīti. saccaṁ bhagavāti. vigarahi buddho bhagavā kathaṁ hi
nāma tumhe moghapurisā pātimokkhe uddissamāne evaṁ vakkhatha
idāneva kho mayaṁ jānāma ayampi kira dhammo suttāgato
suttapariyāpanno anvaḍḍhamāsaṁ uddesaṁ āgacchatīti netaṁ moghapurisā
appasannānaṁ vā pasādāya pasannānaṁ vā bhiyyobhāvāya .pe.
evañca pana bhikkhave imaṁ sikkhāpadaṁ uddiseyyātha yo pana bhikkhu

footnote: 1 ma. yu. vadanti. evamuparipi.

page number: 456

anvaḍḍhamāsaṁ pātimokkhe uddissamāne evaṁ vadeyya idāneva
kho ahaṁ jānāmi ayampi kira dhammo suttāgato suttapariyāpanno
anvaḍḍhamāsaṁ uddesaṁ āgacchatīti. tañce bhikkhuṁ aññe bhikkhū
jāneyyuṁ nisinnapubbaṁ iminā bhikkhunā dvittikkhattuṁ pātimokkhe
uddissamāne ko pana vādo bhiyyoti na ca tassa bhikkhuno
aññāṇakena mutti atthi yañca tattha āpattiṁ āpanno
tañca yathādhammo kāretabbo uttariñcassa 1- moho āropetabbo
tassa te āvuso alābhā tassa te dulladdhaṁ yaṁ tvaṁ pātimokkhe
uddissamāne na sādhukaṁ aṭṭhikatvā manasikarosīti. idaṁ tasmiṁ
mohanake pācittiyanti.

[690] (pts. vin iv, 145) yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. anvaḍḍhamāsanti anūposathikaṁ.
pātimokkhe uddissamāneti uddissante. evaṁ vadeyyāti anācāraṁ
ācaritvā aññāṇakena āpannoti jānantūti pātimokkhe
uddissamāne evaṁ vadeti idāneva kho ahaṁ jānāmi ayampi
kira dhammo suttāgato suttapariyāpanno anvaḍḍhamāsaṁ uddesaṁ
āgacchatīti āpatti dukkaṭassa.

[691] tañceti 2- mohetukāmaṁ bhikkhuṁ aññe bhikkhū jāneyyuṁ
nisinnapubbaṁ iminā bhikkhunā dvittikkhattuṁ pātimokkhe uddissamāne

footnote: 1 ma. yu. uttari cassa. evamuparipi. 2 ma. itisaddo natthi.

page number: 457

ko pana vādo bhiyyoti na ca tassa bhikkhuno aññāṇakena
mutti atthi yañca tattha āpattiṁ āpanno tañca yathādhammo
kāretabbo uttariñcassa moho āropetabbo. evañca
pana bhikkhave āropetabbo. byattena bhikkhunā paṭibalena saṅgho
ñāpetabbo suṇātu me bhante saṅgho ayaṁ itthannāmo
bhikkhu pātimokkhe uddissamāne na sādhukaṁ aṭṭhikatvā 1- manasikaroti.
yadi saṅghassa pattakallaṁ saṅgho itthannāmassa bhikkhuno mohaṁ
āropeyya. esā ñatti. suṇātu me bhante saṅgho ayaṁ
itthannāmo bhikkhu pātimokkhe uddissamāne na sādhukaṁ aṭṭhikatvā
manasikaroti. saṅgho itthannāmassa bhikkhuno mohaṁ āropeti.
yassāyasmato khamati itthannāmassa bhikkhuno mohassa āropanā
so tuṇhassa yassa nakkhamati so bhāseyya. āropito
saṅghena itthannāmassa bhikkhuno moho. khamati saṅghassa tasmā
tuṇhī. evametaṁ dhārayāmīti.

[692] anāropite mohe moheti āpatti dukkaṭassa.
āropite mohe moheti āpatti pācittiyassa.

[693] dhammakamme dhammakammasaññī moheti āpatti
pācittiyassa. dhammakamme vematiko moheti āpatti pācittiyassa.
dhammakamme adhammakammasaññī moheti āpatti pācittiyassa.
adhammakamme dhammakammasaññī āpatti dukkaṭassa. adhammakamme

footnote: 1 ma. aṭṭhiṁ katvā. evamuparipi.

page number: 458

vematiko āpatti dukkaṭassa. adhammakamme adhammakammasaññī
āpatti dukkaṭassa.

[694] anāpatti na vitthārena sutaṁ hoti ūnakadvittikkhattuṁ
vitthārena sutaṁ hoti namohetukāmassa ummattakassa
ādikammikassāti.
tatiyasikkhāpadaṁ niṭṭhitaṁ.
-------

page number: 459

catutthasikkhāpadaṁ

[695] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana (pts. vin iv, 146) samayena chabbaggiyā
bhikkhū kupitā anattamanā sattarasavaggiyānaṁ bhikkhūnaṁ pahāraṁ denti.
te rodanti. bhikkhū evamāhaṁsu kissa tumhe āvuso rodathāti.
ime āvuso chabbaggiyā bhikkhū kupitā anattamanā amhākaṁ pahāraṁ
dentīti. ye te bhikkhū appicchā .pe. te ujjhāyanti khīyanti
vipācenti kathaṁ hi nāma chabbaggiyā bhikkhū kupitā anattamanā
bhikkhūnaṁ pahāraṁ dassantīti .pe. saccaṁ kira tumhe bhikkhave kupitā
anattamanā bhikkhūnaṁ pahāraṁ dethāti. saccaṁ bhagavāti. vigarahi
buddho bhagavā kathaṁ hi nāma tumhe moghapurisā kupitā anattamanā
bhikkhūnaṁ pahāraṁ dassatha netaṁ moghapurisā appasannānaṁ vā pasādāya
pasannānaṁ vā bhiyyobhāvāya .pe. evañca pana bhikkhave imaṁ
sikkhāpadaṁ uddiseyyātha yo pana bhikkhu bhikkhussa kupito anattamano
pahāraṁ dadeyya pācittiyanti.

[696] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. bhikkhussāti aññassa bhikkhussa.
kupito anattamanoti anabhiraddho āhatacitto khilajāto. pahāraṁ
dadeyyāti kāyena vā kāyapaṭibaddhena vā nissaggiyena vā antamaso

page number: 460

uppalapattenapi pahāraṁ deti āpatti pācittiyassa.

[697] upasampanne upasampannasaññī kupito anattamano
pahāraṁ deti āpatti pācittiyassa. upasampanne vematiko
kupito anattamano pahāraṁ deti āpatti pācittiyassa.
upasampanne anupasampannasaññī kupito anattamano pahāraṁ deti
āpatti pācittiyassa. anupasampannassa kupito anattamano
pahāraṁ deti āpatti dukkaṭassa. anupasampanne upasampannasaññī
āpatti dukkaṭassa. anupasampanne vematiko āpatti dukkaṭassa.
anupasampanne anupasampannasaññī āpatti dukkaṭassa.

[698] anāpatti kenaci viheṭhiyamāno mokkhādhippāyo pahāraṁ
deti ummattakassa ādikammikassāti.
catutthasikkhāpadaṁ niṭṭhitaṁ.
---------

page number: 461

pañcamasikkhāpadaṁ

[699] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū kupitā anattamanā sattarasavaggiyānaṁ (pts. vin iv, 147) bhikkhūnaṁ talasattikaṁ
uggiranti. te pahārasamuccitā rodanti. bhikkhū evamāhaṁsu kissa
tumhe āvuso rodathāti. ime āvuso chabbaggiyā bhikkhū kupitā
anattamanā amhākaṁ talasattikaṁ uggirantīti. ye te bhikkhū
appicchā .pe. te ujjhāyanti khīyanti vipācenti kathaṁ hi
nāma chabbaggiyā bhikkhū kupitā anattamanā 

[1]- bhikkhūnaṁ talasattikaṁ
uggirissantīti .pe. saccaṁ kira tumhe bhikkhave kupitā anattamanā
bhikkhūnaṁ talasattikaṁ uggirathāti. saccaṁ bhagavāti. vigarahi buddho
bhagavā kathaṁ hi nāma tumhe moghapurisā kupitā anattamanā 

[2]-
bhikkhūnaṁ talasattikaṁ uggirissatha netaṁ moghapurisā appasannānaṁ vā
pasādāya pasannānaṁ vā bhiyyobhāvāya .pe. evañca pana bhikkhave
imaṁ sikkhāpadaṁ uddiseyyātha yo pana bhikkhu bhikkhussa kupito
anattamano talasattikaṁ uggireyya pācittiyanti.

[700] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. bhikkhussāti aññassa bhikkhussa.
kupito anattamanoti anabhiraddho āhatacitto khilajāto. talasattikaṁ

footnote: 1-2 ma. sattarasavaggiyānaṁ.

page number: 462

uggireyyāti kāyaṁ vā kāyapaṭibaddhaṁ vā antamaso uppalapattaṁpi
uccāreti āpatti pācittiyassa.

[701] upasampanne upasampannasaññī kupito anattamano
talasattikaṁ uggirati āpatti pācittiyassa. upasampanne vematiko
kupito anattamano talasattikaṁ uggirati āpatti pācittiyassa.
upasampanne anupasampannasaññī kupito anattamano talasattikaṁ
uggirati āpatti pācittiyassa. anupasampannassa kupito
anattamano talasattikaṁ uggirati āpatti dukkaṭassa.
anupasampanne upasampannasaññī āpatti dukkaṭassa. anupasampanne
vematiko āpatti dukkaṭassa. anupasampannane anupasampannasaññī
āpatti dukkaṭassa.

[702] anāpatti kenaci viheṭhiyamāno mokkhādhippāyo talasattikaṁ
uggirati ummattakassa ādikammikassāti.
pañcamasikkhāpadaṁ niṭṭhitaṁ.
--------

page number: 463

chaṭṭhasikkhāpadaṁ

[703] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū bhikkhuṁ amūlakena saṅghādisesena anuddhaṁsenti. ye te bhikkhū
appicchā .pe. te ujjhāyanti khīyanti vipācenti kathaṁ
hi nāma chabbaggiyā bhikkhū bhikkhuṁ amūlakena saṅghādisesena
anuddhaṁsessantīti .pe. saccaṁ kira tumhe bhikkhave bhikkhuṁ amūlakena
saṅghādisesena anuddhaṁsethāti. saccaṁ bhagavāti. (pts. vin iv, 148) vigarahi buddho
bhagavā kathaṁ hi nāma tumhe moghapurisā bhikkhuṁ amūlakena
saṅghādisesena anuddhaṁsessatha netaṁ moghapurisā appasannānaṁ vā
pasādāya pasannānaṁ vā bhiyyobhāvāya .pe. evañca pana bhikkhave
imaṁ sikkhāpadaṁ uddiseyyātha yo pana bhikkhu bhikkhuṁ amūlakena
saṅghādisesena anuddhaṁseyya pācittiyanti.

[704] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. bhikkhunti aññaṁ bhikkhuṁ.
amūlakaṁ nāma adiṭṭhaṁ assutaṁ aparisaṅkitaṁ. saṅghādisesenāti terasannaṁ
aññatarena. anuddhaṁseyyāti codeti vā codāpeti vā āpatti
pācittiyassa.

[705] upasampanne upasampannasaññī amūlakena saṅghādisesena

page number: 464

anuddhaṁseti āpatti pācittiyassa. upasampanne vematiko
amūlakena saṅghādisesena anuddhaṁseti āpatti pācittiyassa.
upasampanne anupasampannasaññī amūlakena saṅghādisesena anuddhaṁseti
āpatti pācittiyassa. ācāravipattiyā vā diṭṭhivipattiyā vā
anuddhaṁseti āpatti dukkaṭassa. anupasampannaṁ anuddhaṁseti āpatti
dukkaṭassa. anupasampanne upasampannasaññī āpatti dukkaṭassa.
anupasampanne vematiko āpatti dukkaṭassa. anupasampanne
anupasampannasaññī āpatti dukkaṭassa.

[706] anāpatti tathāsaññī codeti vā codāpeti vā
ummattakassa ādikammikassāti.
chaṭṭhasikkhāpadaṁ niṭṭhitaṁ.
-------

page number: 465

sattamasikkhāpadaṁ

[707] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū sattarasavaggiyānaṁ bhikkhūnaṁ sañcicca kukkuccaṁ upadahanti
bhagavatā āvuso sikkhāpadaṁ paññattaṁ na ūnavīsativasso puggalo
upasampādetabboti tumhe ca ūnavīsativassā upasampannā kacci
no tumhe anupasampannāti. te rodanti. bhikkhū evamāhaṁsu
kissa tumhe āvuso rodathāti. ime āvuso chabbaggiyā bhikkhū
amhākaṁ sañcicca kukkuccaṁ upadahantīti. (pts. vin iv, 149) ye te bhikkhū appicchā
.pe. te ujjhāyanti khīyanti vipācenti kathaṁ hi nāma chabbaggiyā
bhikkhū bhikkhūnaṁ sañcicca kukkuccaṁ upadahissantīti .pe. saccaṁ kira
tumhe bhikkhave bhikkhūnaṁ sañcicca kukkuccaṁ upadahathāti. saccaṁ
bhagavāti. vigarahi buddho bhagavā kathaṁ hi nāma tumhe moghapurisā
bhikkhūnaṁ sañcicca kukkuccaṁ upadahissatha netaṁ moghapurisā appasannānaṁ
vā pasādāya pasannānaṁ vā bhiyyobhāvāya .pe. evañca pana
bhikkhave imaṁ sikkhāpadaṁ uddiseyyātha yo pana bhikkhu bhikkhussa
sañcicca kukkuccaṁ upadaheyya itissa muhuttampi aphāsu bhavissatīti
etadeva paccayaṁ karitvā anaññaṁ pācittiyanti.

[708] yo panāti yo yādiso .pe. bhikkhūti .pe. ayaṁ

page number: 466

imasmiṁ atthe adhippeto bhikkhūti. bhikkhussāti aññassa bhikkhussa.
sañciccāti jānanto sañjānanto cecca abhivitaritvā vītikkamo.
kukkuccaṁ upadaheyyāti ūnavīsativasso maññe tvaṁ upasampanno
vikāle maññe tayā bhuttaṁ majjaṁ maññe tayā pītaṁ mātugāmena
saddhiṁ raho maññe tayā nisinnanti kukkuccaṁ upadahati āpatti
pācittiyassa. etadeva paccayaṁ karitvā anaññanti na añño
koci paccayo hoti kukkuccaṁ upadahituṁ.

[709] upasampanne upasampannasaññī sañcicca kukkuccaṁ upadahati
āpatti pācittiyassa. upasampanne vematiko sañcicca kukkuccaṁ
upadahati āpatti pācittiyassa. upasampanne anupasampannasaññī
sañcicca kukkuccaṁ upadahati āpatti pācittiyassa. anupasampannassa
sañcicca kukkuccaṁ upadahati āpatti dukkaṭassa. anupasampanne
upasampannasaññī āpatti dukkaṭassa. anupasampanne vematiko āpatti
dukkaṭassa. anupasampanne anupasampannasaññī āpatti dukkaṭassa.

[710] anāpatti kukkuccaṁ upadahitukāmo ūnavīsativasso maññe
tvaṁ upasampanno vikāle maññe tayā bhuttaṁ majjaṁ maññe tayā pītaṁ
mātugāmena saddhiṁ raho maññe tayā nisinnaṁ iṅgha jānāhi mā te
pacchā kukkuccaṁ ahosīti bhaṇati ummattakassa ādikammikassāti.
sattamasikkhāpadaṁ niṭṭhitaṁ.
---------

page number: 467

aṭṭhamasikkhāpadaṁ

[711] (pts. vin iv, 150) tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū pesalehi bhikkhūhi saddhiṁ bhaṇḍanti. pesalā bhikkhū evaṁ
vadenti alajjino ime āvuso chabbaggiyā bhikkhū na sakkā
imehi saha bhaṇḍitunti. chabbaggiyā bhikkhū evaṁ vadenti kissa
tumhe āvuso amhe alajjivādena pāpethāti. kahaṁ pana tumhe
āvuso assutthāti. mayaṁ āyasmantānaṁ upassutiṁ tiṭṭhamhāti.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma chabbaggiyā bhikkhū bhikkhūnaṁ bhaṇḍanajātānaṁ kalahajātānaṁ
vivādāpannānaṁ upassutiṁ tiṭṭhissantīti .pe. saccaṁ kira tumhe
bhikkhave bhikkhūnaṁ bhaṇḍanajātānaṁ kalahajātānaṁ vivādāpannānaṁ upassutiṁ
tiṭṭhathāti. saccaṁ bhagavāti. vigarahi buddho bhagavā kathaṁ hi
nāma tumhe moghapurisā bhikkhūnaṁ bhaṇḍanajātānaṁ kalahajātānaṁ vivādāpannānaṁ
upassutiṁ tiṭṭhissatha netaṁ moghapurisā appasannānaṁ vā
pasādāya pasannānaṁ vā bhiyyobhāvāya .pe. evañca pana bhikkhave
imaṁ sikkhāpadaṁ uddiseyyātha yo pana bhikkhu bhikkhūnaṁ bhaṇḍanajātānaṁ
kalahajātānaṁ vivādāpannānaṁ upassutiṁ tiṭṭheyya yaṁ ime bhaṇissanti
taṁ sossāmīti etadeva paccayaṁ karitvā anaññaṁ pācittiyanti.

page number: 468

[712] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. bhikkhūnanti aññesaṁ
bhikkhūnaṁ. bhaṇḍanajātānaṁ kalahajātānaṁ vivādāpannānanti adhikaraṇajātānaṁ.
upassutiṁ tiṭṭheyyāti imesaṁ sutvā codessāmi
sāressāmi paṭicodessāmi paṭisāressāmi maṅkuṁ 1- karissāmīti gacchati
āpatti dukkaṭassa. yattha ṭhito suṇāti āpatti pācittiyassa.
pacchato gacchanto turito gacchati sossāmīti āpatti dukkaṭassa.
yattha ṭhito suṇāti āpatti pācittiyassa. purato gacchanto
ohīyati sossāmīti āpatti dukkaṭassa. yattha ṭhito suṇāti
āpatti pācittiyassa. bhikkhussa ṭhitokāsaṁ vā nisinnokāsaṁ vā
nipannokāsaṁ vā āgantvā mantentaṁ ukkāsitabbaṁ (pts. vin iv, 151) vijānāpetabbaṁ.
no ce ukkāseyya vā vijānāpeyya vā āpatti pācittiyassa.
etadeva paccayaṁ karitvā anaññanti na añño koci paccayo
hoti upassutiṁ tiṭṭhituṁ.

[713] upasampanne upasampannasaññī upassutiṁ tiṭṭhati
āpatti pācittiyassa. upasampanne vematiko upassutiṁ tiṭṭhati
āpatti pācittiyassa. upasampanne anupasampannasaññī upassutiṁ
tiṭṭhati āpatti pācittiyassa. anupasampannassa upassutiṁ tiṭṭhati
āpatti dukkaṭassa. anupasampanne upasampannasaññī āpatti
dukkaṭassa. anupasampanne vematiko āpatti dukkaṭassa.

footnote: 1 ma. maṅkū.

page number: 469

anupasampanne anupasampannasaññī āpatti dukkaṭassa.

[714] anāpatti imesaṁ sutvā oramissāmi viramissāmi
vūpasamissāmi 1- attānaṁ parimocessāmīti gacchati ummattakassa
ādikammikassāti.
aṭṭhamasikkhāpadaṁ niṭṭhitaṁ.
--------

footnote: 1 sī. vūpasamessāmi.

page number: 470

navamasikkhāpadaṁ

[715] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū anācāraṁ ācaritvā ekamekassa kamme kayiramāne paṭikkosanti.
tena kho pana samayena saṅgho sannipatito hoti kenacideva
karaṇīyena. chabbaggiyā bhikkhū cīvarakammaṁ karontā ekassa chandaṁ
adaṁsu. athakho saṅgho ayaṁ āvuso chabbaggiyo bhikkhu ekako
āgato handassa mayaṁ kammaṁ karomāti tassa kammaṁ akāsi.
athakho so bhikkhu yena chabbaggiyā bhikkhū tenupasaṅkami.
chabbaggiyā bhikkhū taṁ bhikkhuṁ etadavocuṁ kiṁ āvuso saṅgho akāsīti.
saṅgho me āvuso kammaṁ akāsīti. na mayaṁ āvuso etadatthāya
chandaṁ adamhā tuyhaṁ kammaṁ karissatīti sace 

[1]- mayaṁ jāneyyāma
tuyhaṁ kammaṁ karissatīti na mayaṁ chandaṁ dadeyyāmāti. ye te
bhikkhū appicchā .pe. te ujjhāyanti khīyanti vipācenti kathaṁ
hi nāma chabbaggiyā bhikkhū dhammikānaṁ kammānaṁ chandaṁ datvā
pacchā khīyanadhammaṁ āpajjissantīti .pe. saccaṁ kira tumhe
bhikkhave dhammikānaṁ (pts. vin iv, 152) kammānaṁ chandaṁ datvā pacchā khīyanadhammaṁ
āpajjathāti. saccaṁ bhagavāti. vigarahi buddho bhagavā kathaṁ hi
nāma tumhe moghapurisā dhammikānaṁ kammānaṁ chandaṁ datvā pacchā

footnote: 1 ma. ca.

page number: 471

khīyanadhammaṁ āpajjissatha netaṁ moghapurisā appasannānaṁ vā pasādāya
pasannānaṁ vā bhiyyobhāvāya .pe. evañca pana bhikkhave imaṁ
sikkhāpadaṁ uddiseyyātha yo pana bhikkhu dhammikānaṁ kammānaṁ chandaṁ
datvā pacchā khīyanadhammaṁ āpajjeyya pācittiyanti.

[716] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. dhammikaṁ nāma kammaṁ apalokanakammaṁ
ñattikammaṁ ñattidutiyakammaṁ ñatticatutthakammaṁ dhammena vinayena
satthu sāsanena kataṁ etaṁ dhammikaṁ nāma kammaṁ. chandaṁ datvā
khīyati āpatti pācittiyassa.

[717] dhammakamme dhammakammasaññī chandaṁ datvā khīyati
āpatti pācittiyassa. dhammakamme vematiko chandaṁ datvā khīyati
āpatti dukkaṭassa. dhammakamme adhammakammasaññī chandaṁ datvā
khīyati anāpatti. adhammakamme dhammakammasaññī āpatti
dukkaṭassa. adhammakamme vematiko āpatti dukkaṭassa.
adhammakamme adhammakammasaññī anāpatti.

[718] anāpatti adhammena vā vaggena vā na kammārahassa
vā kammaṁ katanti jānanto khīyati ummattakassa ādikammikassāti.
navamasikkhāpadaṁ niṭṭhitaṁ.
-------

page number: 472

dasamasikkhāpadaṁ

[719] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena saṅgho sannipatito
hoti kenacideva karaṇīyena. chabbaggiyā bhikkhū cīvarakammaṁ
karontā ekassa chandaṁ adaṁsu. athakho saṅgho yassatthāya
sannipatito taṁ kammaṁ karissāmāti ñattiṁ ṭhapesi. athakho so
bhikkhu evamevime ekamekassa kammaṁ karonti kassa tumhe
kammaṁ karissathāti chandaṁ adatvā uṭṭhāyāsanā pakkāmi. ye
te bhikkhū appicchā .pe. te ujjhāyanti khīyanti vipācenti
kathaṁ hi nāma bhikkhu saṅghe vinicchayakathāya vattamānāya (pts. vin iv, 153) chandaṁ
adatvā uṭṭhāyāsanā pakkamissatīti .pe. saccaṁ kira tvaṁ bhikkhu
saṅghe vinicchayakathāya vattamānāya chandaṁ adatvā uṭṭhāyāsanā
pakkamasīti. saccaṁ bhagavāti. vigarahi buddho bhagavā kathaṁ hi
nāma tvaṁ moghapurisa saṅghe vinicchayakathāya vattamānāya chandaṁ
adatvā uṭṭhāyāsanā pakkamissasi netaṁ moghapurisa appasannānaṁ
vā pasādāya pasannānaṁ vā bhiyyobhāvāya .pe. evañca pana
bhikkhave imaṁ sikkhāpadaṁ uddiseyyātha yo pana bhikkhu saṅghe
vinicchayakathāya vattamānāya chandaṁ adatvā uṭṭhāyāsanā pakkameyya
pācittiyanti.

page number: 473

[720] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. saṅghe vinicchayakathā
nāma vatthu vā ārocitaṁ hoti avinicchitaṁ ñatti vā ṭhapitā
hoti kammavācā vā vippakatā hoti. chandaṁ adatvā
uṭṭhāyāsanā pakkameyyāti kathaṁ idaṁ kammaṁ kuppaṁ assa vaggaṁ
assa na kareyyāti gacchati āpatti dukkaṭassa. parisāya
hatthapāsaṁ vijahantassa āpatti dukkaṭassa. vijahite āpatti
pācittiyassa.

[721] dhammakamme dhammakammasaññī chandaṁ adatvā
uṭṭhāyāsanā pakkamati āpatti pācittiyassa. dhammakamme vematiko
chandaṁ adatvā uṭṭhāyāsanā pakkamati āpatti dukkaṭassa.
dhammakamme adhammakammasaññī chandaṁ adatvā uṭṭhāyāsanā pakkamati
anāpatti. adhammakamme dhammakammasaññī āpatti dukkaṭassa.
adhammakamme vematiko āpatti dukkaṭassa. adhammakamme
adhammakammasaññī anāpatti.

[722] anāpatti saṅghassa bhaṇḍanaṁ vā kalaho vā viggaho
vā vivādo vā bhavissatīti gacchati saṅghabhedo vā saṅgharāji
vā bhavissatīti gacchati adhammena vā vaggena vā na kammārahassa
vā kammaṁ karissatīti gacchati gilāno gacchati gilānassa karaṇīyena
gacchati uccārena vā passāvena vā pīḷito gacchati na

page number: 474

kammaṁ kopetukāmo puna paccāgamissāmīti gacchati ummattakassa
ādikammikassāti.
dasamasikkhāpadaṁ niṭṭhitaṁ.
-------

page number: 475

ekādasamasikkhāpadaṁ

[723] (pts. vin iv, 154) tena samayena buddho bhagavā rājagahe viharati veḷuvane
kalandakanivāpe. tena kho pana samayena āyasmā dabbo mallaputto
saṅghassa senāsanañca paññāpeti bhattāni ca uddisati. so
cāyasmā dubbalacīvaro hoti. tena kho pana samayena saṅghassa
ekaṁ cīvaraṁ uppannaṁ hoti. athakho saṅgho taṁ cīvaraṁ āyasmato
dabbassa mallaputtassa adāsi. chabbaggiyā bhikkhū ujjhāyanti
khīyanti vipācenti yathāsanthutaṁ bhikkhū saṅghikaṁ lābhaṁ pariṇāmentīti.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma chabbaggiyā bhikkhū samaggena saṅghena cīvaraṁ datvā
pacchā khīyanadhammaṁ āpajjissantīti .pe. saccaṁ kira tumhe bhikkhave
samaggena saṅghena cīvaraṁ datvā pacchā khīyanadhammaṁ āpajjathāti.
saccaṁ bhagavāti. vigarahi buddho bhagavā kathaṁ hi nāma tumhe
moghapurisā samaggena saṅghena cīvaraṁ datvā pacchā khīyanadhammaṁ
āpajjissatha netaṁ moghapurisā appasannānaṁ vā pasādāya pasannānaṁ
vā bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha yo pana bhikkhu samaggena saṅghena cīvaraṁ datvā
pacchā khīyanadhammaṁ āpajjeyya yathāsanthutaṁ bhikkhū saṅghikaṁ lābhaṁ
pariṇāmentīti pācittiyanti.

page number: 476

[724] yo panāti yo yādiso .pe. bhikkhū .pe.
ayaṁ imasmiṁ atthe adhippeto bhikkhūti. samaggo nāma saṅgho
samānasaṁvāsako samānasīmāyaṁ ṭhito. cīvaraṁ nāma channaṁ cīvarānaṁ
aññataraṁ cīvaraṁ vikappanupagaṁ pacchimaṁ. datvāti sayaṁ datvā.
yathāsanthutaṁ nāma yathāmittatā yathāsandiṭṭhatā yathāsambhattatā
yathāsamānupajjhāyakatā yathāsamānācariyakatā. saṅghikaṁ nāma saṅghassa
dinnaṁ hoti pariccattaṁ. lābho nāma cīvarapiṇḍapātasenāsanagilāna-
paccayabhesajjaparikkhārā antamaso cuṇṇapiṇḍopi dantakaṭṭhaṁpi
dasikasuttaṁpi. (pts. vin iv, 155) pacchā khīyanadhammaṁ āpajjeyyāti upasampannassa
saṅghena sammatassa senāsanapaññāpakassa vā bhattuddesakassa vā
yāgubhājakassa vā phalabhājakassa vā khajjabhājakassa vā appamattakavissajjakassa
vā cīvaraṁ dinne khīyati āpatti pācittiyassa.

[725] dhammakamme dhammakammasaññī cīvaraṁ dinne khīyati āpatti
pācittiyassa. dhammakamme vematiko cīvaraṁ dinne khīyati āpatti
pācittiyassa. dhammakamme adhammakammasaññī cīvaraṁ dinne khīyati
āpatti pācittiyassa. aññaṁ parikkhāraṁ dinne khīyati āpatti
dukkaṭassa. upasampannassa saṅghena asammatassa senāsanapaññāpakassa
vā bhattuddesakassa vā yāgubhājakassa vā phalabhājakassa vā
khajjabhājakassa vā appamattakavissajjakassa vā cīvaraṁ vā aññaṁ vā
parikkhāraṁ dinne khīyati āpatti dukkaṭassa. anupasampannassa

page number: 477

saṅghena sammatassa vā asammatassa vā senāsanapaññāpakassa vā
bhattudesakassa vā yāgubhājakassa vā phalabhājakassa vā khajjabhājakassa
va appamattakavissajjakassa vā cīvaraṁ vā aññaṁ vā parikkhāraṁ
dinne khīyati āpatti dukkaṭassa. adhammakamme dhammakammasaññī
āpatti dukkaṭassa. adhammakamme vematiko āpatti dukkaṭassa.
adhammakamme adhammakammasaññī āpatti dukkaṭassa.

[726] anāpatti pakatiyā chandā dosā mohā bhayā karontaṁ
kvattho tassa dinnena laddhāpi vinipātessati na sammā
upanessatīti khīyati ummattakassa ādikammikassāti.
ekādasamasikkhāpadaṁ niṭṭhitaṁ.
-----------

page number: 478

dvādasamasikkhāpadaṁ

[727] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena sāvatthiyaṁ
aññatarassa pūgassa saṅghassa sacīvarabhattaṁ paṭiyattaṁ hoti bhojetvā
cīvarena acchādessāmāti. athakho chabbaggiyā bhikkhū yena so
pūgo tenupasaṅkamiṁsu upasaṅkamitvā taṁ pūgaṁ etadavocuṁ dethāvuso
imāni cīvarāni imesaṁ bhikkhūnanti. na mayaṁ bhante dassāma amhākaṁ
saṅghassa anuvassaṁ sacīvarabhikkhā paññattāti. bahū āvuso saṅghassa
dāyakā bahū saṅghassa bhattā ime tumhe nissāya tumhe
sampassantā idha viharanti tumhe ce imesaṁ na dassatha atha
kocarahi imesaṁ dassati dethāvuso imāni cīvarāni imesaṁ bhikkhūnanti.
athakho so pūgo chabbaggiyehi bhikkhūhi nippīḷiyamāno yathāpaṭiyattaṁ
cīvaraṁ chabbaggiyānaṁ bhikkhūnaṁ datvā saṅghaṁ bhattena parivisi. ye te
bhikkhū jānanti saṅghassa sacīvarabhattaṁ paṭiyattaṁ na ca jānanti
chabbaggiyānaṁ bhikkhūnaṁ dinnanti te evamāhaṁsu oṇojetha āvuso
saṅghassa cīvaranti. natthi bhante yathāpaṭiyattaṁ cīvaraṁ ayyā
chabbaggiyā ayyānaṁ chabbaggiyānaṁ pariṇāmentīti. ye te bhikkhū
appicchā .pe. te ujjhāyanti khīyanti vipācenti kathaṁ hi
nāma chabbaggiyā bhikkhū jānaṁ saṅghikaṁ lābhaṁ pariṇataṁ puggalassa

page number: 479

pariṇāmessantīti .pe. saccaṁ kira tumhe bhikkhave jānaṁ saṅghikaṁ
lābhaṁ pariṇataṁ puggalassa pariṇāmethāti. saccaṁ bhagavāti. vigarahi
buddho bhagavā kathaṁ hi nāma tumhe moghapurisā jānaṁ saṅghikaṁ lābhaṁ
pariṇataṁ puggalassa pariṇāmessatha netaṁ moghapurisā appasannānaṁ
vā pasādāya pasannānaṁ vā bhiyyobhāvāya .pe. evañca pana
bhikkhave imaṁ sikkhāpadaṁ uddiseyyātha yo pana bhikkhu jānaṁ saṅghikaṁ
lābhaṁ pariṇataṁ puggalassa pariṇāmeyya pācittiyanti.

[728] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. jānāti nāma sāmaṁ vā
jānāti aññe vā tassa ārocenti so vā āroceti.
saṅghikaṁ nāma saṅghassa dinnaṁ hoti pariccattaṁ. lābho nāma
cīvarapiṇḍapātasenāsanagilānapaccayabhesajjaparikkhārā antamaso cuṇṇapiṇḍopi
dantakaṭṭhaṁpi dasikasuttaṁpi. pariṇataṁ nāma dassāma
karissāmāti vācā bhinnā hoti. puggalassa pariṇāmeti āpatti
pācittiyassa.

[729] pariṇate pariṇatasaññī puggalassa pariṇāmeti āpatti
pācittiyassa. pariṇate vematiko puggalassa pariṇāmeti āpatti
dukkaṭassa. pariṇate apariṇatasaññī puggalassa pariṇāmeti
anāpatti. saṅghassa pariṇataṁ aññassa saṅghassa vā cetiyassa
vā pariṇāmeti āpatti dukkaṭassa. cetiyassa pariṇataṁ aññassa

page number: 480

cetiyassa vā saṅghassa vā puggalassa vā pariṇāmeti āpatti
dukkaṭassa. puggalassa pariṇataṁ aññassa puggalassa vā saṅghassa
vā cetiyassa vā pariṇāmeti āpatti dukkaṭassa. apariṇate
pariṇatasaññī āpatti dukkaṭassa. apariṇate vematiko (pts. vin iv, 157) āpatti
dukkaṭassa. apariṇate apariṇatasaññī anāpatti.

[730] anāpatti kattha demāti pucchiyamāno yattha tumhākaṁ
deyyadhammo paribhogaṁ vā labheyya paṭisaṅkhāraṁ vā labheyya
ciraṭṭhitiko vā assa yattha vā pana tumhākaṁ cittaṁ pasīdati
tattha dethāti bhaṇati ummattakassa ādikammikassāti.
dvādasamasikkhāpadaṁ niṭṭhitaṁ.
sahadhammikavaggo aṭṭhamo.
---------
tassuddānaṁ
sahadhammavivaṇṇañca mohāpanappahārakaṁ 1-
talasatti amūlañca sañcicca ca upassuti
paṭibāhanacchandañca dabbañca pariṇāmananti.
-------

footnote: 1 ma. mohāpanaṁ pahārakaṁ.

page number: 481

ratanavaggassa paṭhamasikkhāpadaṁ

[731] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena rājā pasenadi
kosalo uyyānapālaṁ āṇāpesi gaccha bhaṇe uyyānaṁ sodhehi
uyyānaṁ gamissāmāti. evaṁ devāti kho so uyyānapālo rañño
pasenadissa kosalassa paṭissuṇitvā uyyānaṁ sodhento addasa
bhagavantaṁ aññatarasmiṁ rukkhamūle nisinnaṁ disvāna yena rājā
pasenadi kosalo tenupasaṅkami upasaṅkamitvā rājānaṁ pasenadiṁ
kosalaṁ etadavoca suddhaṁ deva uyyānaṁ apica bhagavā tattha
nisinnoti. hotu bhaṇe mayaṁ bhagavantaṁ payirupāsissāmāti. athakho
rājā pasenadi kosalo uyyānaṁ gantvā yena bhagavā
tenupasaṅkami. tena kho pana samayena aññataro upāsako bhagavantaṁ
payirupāsanto nisinno hoti. addasā kho rājā pasenadi
kosalo taṁ upāsakaṁ bhagavantaṁ payirupāsantaṁ nisinnaṁ disvāna bhīto
aṭṭhāsi. athakho rañño pasenadissa kosalassa etadahosi
nārahatāyaṁ puriso pāpo hotuṁ yathā bhagavantaṁ payirupāsatīti.
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. athakho so upāsako bhagavato gāravena (pts. vin iv, 158) rājānaṁ
pasenadiṁ kosalaṁ neva abhivādesi na paccuṭṭhāsi. athakho rājā

page number: 482

pasenadi kosalo anattamano ahosi kathaṁ hi nāma ayaṁ puriso
mayi āgate neva abhivādessati na paccuṭṭhessatīti. athakho
bhagavā rājānaṁ pasenadiṁ kosalaṁ anattamanaṁ viditvā rājānaṁ pasenadiṁ
kosalaṁ etadavoca eso kho mahārāja upāsako bahussuto
āgatāgamo kāmesu vītarāgoti. athakho rañño pasenadissa
kosalassa etadahosi nārahatāyaṁ upāsako orako hotuṁ bhagavāpi
imassa vaṇṇaṁ bhaṇatīti. taṁ upāsakaṁ etadavoca vadeyyāsi
upāsaka yena atthoti. suṭṭhu devāti. athakho bhagavā
rājānaṁ pasenadiṁ kosalaṁ dhammiyā kathāya sandassesi samādapesi
samuttejesi sampahaṁsesi. athakho rājā pasenadi kosalo bhagavatā
dhammiyā kathāya sandassito samādapito samuttejito sampahaṁsito
uṭṭhāyāsanā bhagavantaṁ abhivādetvā padakkhiṇaṁ katvā pakkāmi.

[732] tena kho pana samayena rājā pasenadi kosalo
uparipāsādavaragato hoti. addasā kho rājā pasenadi kosalo taṁ
upāsakaṁ rathiyāya 1- chattapāṇiṁ gacchantaṁ disvāna pakkosāpetvā
etadavoca tvaṁ kira upāsaka bahussuto āgatāgamo sādhu
upāsaka amhākaṁ itthāgāraṁ dhammaṁ vācehīti. yamahaṁ 2- deva jānāmi
ayyānaṁ vāhasā ayyā va devassa itthāgāraṁ dhammaṁ
vācessantīti. athakho rājā pasenadi kosalo saccaṁ kho upāsako
āhāti yena bhagavā tenupasaṅkami upasaṅkamitvā bhagavantaṁ

footnote: 1 ma. rathikāya. 2 sī. yampāhaṁ.

page number: 483

abhivādetvā ekamantaṁ nisīdi. ekamantaṁ nisinno kho rājā
pasenadi kosalo bhagavantaṁ etadavoca sādhu bhante bhagavā ekaṁ
bhikkhuṁ āṇāpetu yo amhākaṁ itthāgāraṁ dhammaṁ vācessatīti.
athakho bhagavā rājānaṁ pasenadiṁ kosalaṁ dhammiyā kathāya sandassesi
samādapesi samuttejesi sampahaṁsesi. athakho rājā pasenadi
kosalo bhagavatā dhammiyā kathāya sandassito samādapito samuttejito
sampahaṁsito uṭṭhāyāsanā bhagavantaṁ abhivādetvā padakkhiṇaṁ katvā
pakkāmi. athakho bhagavā āyasmantaṁ ānandaṁ āmantesi
tenahānanda rañño itthāgāraṁ dhammaṁ vācehīti. evaṁ bhanteti kho
āyasmā ānando bhagavato paṭissuṇitvā kālena kālaṁ pavisitvā
rañño itthāgāraṁ dhammaṁ vācesi. athakho āyasmā ānando
pubbaṇhasamayaṁ nivāsetvā pattacīvaramādāya yena rañño
pasenadissa kosalassa nivesanaṁ tenupasaṅkami. tena kho pana samayena
rājā pasenadi kosalo mallikāya deviyā saddhiṁ sayanagato hoti.
addasā kho mallikā devī āyasmantaṁ ānandaṁ dūrato va āgacchantaṁ
disvāna sahasā vuṭṭhāsi. (pts. vin iv, 159) pītakamaṭṭhaṁ dussaṁ pabhassittha. athakho
āyasmā ānando tato va paṭinivattitvā ārāmaṁ gantvā bhikkhūnaṁ
etamatthaṁ ārocesi. ye te bhikkhū appicchā .pe. te
ujjhāyanti khīyanti vipācenti kathaṁ hi nāma āyasmā ānando
pubbe appaṭisaṁvidito rañño antepuraṁ pavisissatīti .pe.

page number: 484

saccaṁ kira tvaṁ ānanda pubbe appaṭisaṁvidito rañño antepuraṁ
pavisasīti. saccaṁ bhagavāti. vigarahi buddho bhagavā kathaṁ hi nāma
tvaṁ ānanda pubbe appaṭisaṁvidito rañño antepuraṁ pavisissasi
netaṁ ānanda appasannānaṁ vā pasādāya pasannānaṁ vā
bhiyyobhāvāya .pe. vigarahitvā dhammiṁ kathaṁ katvā bhikkhū āmantesi.

[733] dasayime 1- bhikkhave ādīnavā rājantepurappavesane.
katame dasa. idha bhikkhave rājā mahesiyā saddhiṁ sayanagato 2- hoti.
tattha bhikkhu pavisati. mahesī vā bhikkhuṁ disvā sitaṁ pātukaroti
bhikkhu vā mahesiṁ disvā sitaṁ pātukaroti. tattha rañño evaṁ
hoti addhā imesaṁ kataṁ vā karissanti vāti. ayaṁ bhikkhave
paṭhamo ādīnavo rājantepurappavesane. puna caparaṁ bhikkhave
rājā bahukicco bahukaraṇīyo aññataraṁ itthiṁ gantvā nassarati.
sā tena gabbhaṁ gaṇhāti 3-. tattha rañño evaṁ hoti na kho
idha añño koci pavisati aññatra pabbajitena siyā nu kho
pabbajitassa kammanti. ayaṁ bhikkhave dutiyo ādīnavo rājantepurappavesane.
puna caparaṁ bhikkhave rañño antepure aññataraṁ
ratanaṁ nassati. tattha rañño evaṁ hoti na kho idha añño
koci pavisati aññatra pabbajitena siyā nu kho pabbajitassa
kammanti. ayaṁ bhikkhave tatiyo ādīnavo rājantepurappavesane.

footnote: 1 ma. yu. dasime. 2 ma. yu. nisinno. 3 ma. yu. gaṇhi.

page number: 485

puna caparaṁ bhikkhave rañño antepure abbhantarā guyhamantā
bahiddhā sambhedaṁ gacchanti. tattha rañño evaṁ hoti na kho
idha añño koci pavisati aññatra pabbajitena siyā nu kho
pabbajitassa kammanti. ayaṁ bhikkhave catuttho ādīnavo rājantepurappavesane.
puna caparaṁ bhikkhave rañño antepure putto
vā pitaraṁ pattheti pitā vā puttaṁ pattheti. tesaṁ evaṁ hoti
na kho idha añño koci pavisati aññatra pabbajitena siyā
nu kho pabbajitassa kammanti. ayaṁ bhikkhave pañcamo ādīnavo
rājantepurappavesane. puna caparaṁ bhikkhave rājā nīcaṭṭhāniyaṁ
ucce ṭhāne 1- ṭhapeti. yesantaṁ amanāpaṁ tesaṁ evaṁ hoti
rājā kho pabbajitena saṁsaṭṭho siyā nu kho pabbajitassa
kammanti. ayaṁ bhikkhave chaṭṭho ādīnavo rājantepurappavesane.
puna caparaṁ bhikkhave rājā uccaṭṭhāniyaṁ nīce ṭhāne 2- ṭhapeti.
yesantaṁ amanāpaṁ tesaṁ evaṁ hoti rājā kho pabbajitena
saṁsaṭṭho siyā nu kho pabbajitassa kammanti. (pts. vin iv, 160) ayaṁ bhikkhave
sattamo ādīnavo rājantepurappavesane. puna caparaṁ bhikkhave
rājā akāle senaṁ uyyojeti. yesantaṁ amanāpaṁ tesaṁ evaṁ
hoti rājā kho pabbajitena saṁsaṭṭho siyā nu kho pabbajitassa
kammanti. ayaṁ bhikkhave aṭṭhamo ādīnavo rājantepurappavesane.

footnote: 1 ma. yu. uccaṭṭhāne. 2 yu. nīcaṭṭhāne.

page number: 486

puna caparaṁ bhikkhave rājā kāle senaṁ uyyojetvā antarāmaggato
nivattāpeti. yesantaṁ amanāpaṁ tesaṁ evaṁ hoti rājā kho
pabbajitena saṁsaṭṭho siyā nu kho pabbajitassa kammanti. ayaṁ
bhikkhave navamo ādīnavo rājantepurappavesane. puna caparaṁ bhikkhave 

[1]-
rājantepuraṁ hatthisammaddaṁ assasammaddaṁ rathasammaddaṁ rajaniyāni 2-
rūpasaddagandharasaphoṭṭhabbāni yāni na pabbajitassa sāruppāni. ayaṁ
kho bhikkhave dasamo ādīnavo rājantepurappavesane. ime kho
bhikkhave dasa ādīnavā rājantepurappavesaneti.

[734] athakho bhagavā āyasmantaṁ ānandaṁ anekapariyāyena
vigarahitvā dubbharatāya dupposatāya .pe. evañca pana bhikkhave
imaṁ sikkhāpadaṁ uddiseyyātha yo pana bhikkhu rañño khattiyassa
muddhābhisittassa 3- anikkhantarājake aniggataratanake 4- pubbe appaṭisaṁvidito
indakhīlaṁ atikkāmeyya pācittiyanti.

[735] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. khattiyo nāma ubhato
sujāto hoti mātito ca pitito ca saṁsuddhagahaṇiko yāva sattamā
pitāmahayugā akkhitto anupakuṭṭho jātivādena. muddhābhisitto

footnote: 1 ma. yu. rañño. 2 ma. rajjanīyāni. 3 muddhāvasittassātipi pāṭho. so
footnote: pana padabhājanena na sameti. 4 anībhataratanaketipi pāṭho. sopi tena na sameti.

page number: 487

nāma khattiyābhisekena abhisitto hoti. anikkhantarājaketi rājā
sayanīgharā 1- anikkhanto hoti. aniggataratanaketi mahesī sayanīgharā
anikkhantā hoti ubho vā anikkhantā honti. pubbe
appaṭisaṁviditoti pubbe animantito 2-. indakhīlo nāma sayanīgharassa
ummāro vuccati. sayanīgharaṁ nāma yattha katthaci rañño sayanaṁ
paññattaṁ hoti antamaso sāṇipākāraparikkhittaṁpi. indakhīlaṁ
atikkāmeyyāti paṭhamaṁ pādaṁ ummāraṁ atikkāmeti āpatti
dukkaṭassa. dutiyaṁ pādaṁ atikkāmeti āpatti pācittiyassa.

[736] appaṭisaṁvidite appaṭisaṁviditasaññī indakhīlaṁ atikkāmeti
āpatti pācittiyassa. appaṭisaṁvidite vematiko indakhīlaṁ
atikkāmeti āpatti pācittiyassa. appaṭisaṁvidite paṭisaṁviditasaññī
indakhīlaṁ atikkāmeti āpatti pācittiyassa. paṭisaṁvidite
appaṭisaṁviditasaññī āpatti dukkaṭassa. paṭisaṁvidite vematiko
āpatti dukkaṭassa. paṭisaṁvidite paṭisaṁviditasaññī anāpatti.

[737] (pts. vin iv, 161) anāpatti paṭisaṁvidite na khattiyo hoti na
khattiyābhisekena abhisitto hoti rājā sayanīgharā nikkhanto hoti
mahesī sayanīgharā nikkhantā hoti ubho vā sayanīgharā 3- nikkhantā
honti na sayanīghare ummattakassa ādikammikassāti.
paṭhamasikkhāpadaṁ niṭṭhitaṁ.
--------

footnote: 1 ma. sayanigharā. evamuparipi. 2 ma. anāmantetvā. 3 ma. ayaṁ pāṭho natthi.

page number: 488

dutiyasikkhāpadaṁ

[738] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena aññataro
bhikkhu aciravatiyā nadiyā nhāyati. aññataropi brāhmaṇo
pañcasatānaṁ thavikaṁ thale nikkhipitvā aciravatiyā nadiyā nhāyitvā 1-
vissaritvā agamāsi. athakho so bhikkhu tassāyaṁ brāhmaṇassa
thavikā mā 

[2]- nassīti aggahesi. athakho so brāhmaṇo saritvā
turito ādhāvitvā taṁ bhikkhuṁ etadavoca api me bho thavikaṁ
passeyyāsīti. handa brāhmaṇāti adāsi. athakho tassa
brāhmaṇassa etadahosi kena nu kho ahaṁ upāyena imassa
bhikkhuno puṇṇapattaṁ na dadeyyanti. na me bho pañcasatāni
sahassaṁ meti palibuddhitvā muñci. athakho so bhikkhu ārāmaṁ gantvā
bhikkhūnaṁ etamatthaṁ ārocesi. ye te bhikkhū appicchā .pe.
te ujjhāyanti khīyanti vipācenti kathaṁ hi nāma bhikkhu ratanaṁ
uggahessatīti .pe. saccaṁ kira tvaṁ bhikkhu ratanaṁ uggahesīti.
saccaṁ bhagavāti. vigarahi buddho bhagavā kathaṁ hi nāma tvaṁ
moghapurisa ratanaṁ uggahessasi netaṁ moghapurisa appasannānaṁ vā
pasādāya pasannānaṁ vā bhiyyobhāvāya .pe. evañca pana bhikkhave

footnote: 1 ma. yu. nhāyanto. 2 ma. idha.

page number: 489

imaṁ sikkhāpadaṁ uddiseyyātha yo pana bhikkhu ratanaṁ vā ratanasammataṁ
vā uggaṇheyya vā uggaṇhāpeyya vā pācittiyanti. evañcidaṁ
bhagavatā bhikkhūnaṁ sikkhāpadaṁ paññattaṁ hoti.

[739] tena kho pana samayena sāvatthiyā ussavo hoti.
manussā alaṅkatapaṭiyattā uyyānaṁ gacchanti. visākhāpi migāramātā
alaṅkatapaṭiyattā uyyānaṁ gamissāmīti (pts. vin iv, 162) gāmato nikkhamitvā kyāhaṁ
karissāmi uyyānaṁ gantvā yannūnāhaṁ bhagavantaṁ payirupāseyyanti
ābharaṇaṁ omuñcitvā uttarāsaṅgena bhaṇḍikaṁ bandhitvā dāsiyā
adāsi handa je imaṁ bhaṇḍikaṁ gaṇhāhīti. athakho visākhā
migāramātā yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi. ekamantaṁ nisinnaṁ kho visākhaṁ
migāramātaraṁ bhagavā dhammiyā kathāya sandassesi samādapesi samuttejesi
sampahaṁsesi. athakho visākhā migāramātā bhagavatā dhammiyā kathāya
sandassitā samādapitā samuttejitā sampahaṁsitā uṭṭhāyāsanā
bhagavantaṁ abhivādetvā padakkhiṇaṁ katvā pakkāmi. athakho sā
dāsī taṁ bhaṇḍikaṁ vissaritvā agamāsi. bhikkhū passitvā bhagavato
etamatthaṁ ārocesuṁ. tenahi bhikkhave uggahetvā nikkhipathāti.
athakho bhagavā etasmiṁ nidāne etasmiṁ pakaraṇe dhammiṁ kathaṁ
katvā bhikkhū āmantesi anujānāmi bhikkhave ratanaṁ vā ratanasammataṁ
vā ajjhārāme uggahetvā vā uggahāpetvā vā nikkhipituṁ yassa

page number: 490

bhavissati so harissatīti. evañca pana bhikkhave imaṁ sikkhāpadaṁ
uddiseyyātha yo pana bhikkhu ratanaṁ vā ratanasammataṁ vā aññatra
ajjhārāmā uggaṇheyya vā uggaṇhāpeyya vā pācittiyanti.
evañcidaṁ bhagavatā bhikkhūnaṁ sikkhāpadaṁ paññattaṁ hoti.

[740] tena kho pana samayena kāsīsu janapadesu 1- anāthapiṇḍikassa
gahapatissa kammantagāmo hoti. tena ca gahapatinā antevāsī
āṇatto hoti sace bhaddantā āgacchanti bhattaṁ kareyyāsīti.
tena kho pana samayena sambahulā bhikkhū kāsīsu janapadesu cārikaṁ
caramānā yena anāthapiṇḍikassa gahapatissa kammantagāmo
tenupasaṅkamiṁsu. addasā kho so puriso te bhikkhū dūrato va
āgacchante disvāna yena te bhikkhū tenupasaṅkami upasaṅkamitvā
te bhikkhū abhivādetvā etadavoca adhivāsentu bhante ayyā
svātanāya gahapatino bhattanti. adhivāsesuṁ kho te bhikkhū
tuṇhībhāvena. athakho so puriso tassā rattiyā accayena paṇītaṁ
khādanīyaṁ bhojanīyaṁ paṭiyādāpetvā kālaṁ ārocāpetvā aṅgulimuddikaṁ
omuñcitvā te bhikkhū bhattena parivisitvā ayyā bhuñjitvā
gacchantu ahaṁpi kammantaṁ gamissāmīti aṅgulimuddikaṁ vissaritvā
agamāsi. bhikkhū (pts. vin iv, 163) passitvā sace mayaṁ gamissāma nassissatāyaṁ
aṅgulimuddikāti tattheva acchiṁsu. athakho so puriso kammantā
āgacchanto te bhikkhū passitvā etadavoca kissa bhante ayyā

footnote: 1 ma. janapade. evamuparipi.

page number: 491

idheva acchantīti. athakho te bhikkhū tassa purisassa etamatthaṁ
ārocetvā sāvatthiṁ gantvā bhikkhūnaṁ etamatthaṁ ārocesuṁ. bhikkhū
bhagavato etamatthaṁ ārocesuṁ. athakho bhagavā etasmiṁ nidāne
etasmiṁ pakaraṇe dhammiṁ kathaṁ katvā bhikkhū āmantesi anujānāmi
bhikkhave ratanaṁ vā ratanasammataṁ vā ajjhārāme vā ajjhāvasathe
vā uggahetvā vā uggahāpetvā vā nikkhipituṁ yassa bhavissati
so harissatīti. evañca pana bhikkhave imaṁ sikkhāpadaṁ uddiseyyātha
yo pana bhikkhu ratanaṁ vā ratanasammataṁ vā aññatra ajjhārāmā vā
ajjhāvasathā vā uggaṇheyya vā uggaṇhāpeyya vā pācittiyaṁ.
ratanaṁ vā pana bhikkhunā ratanasammataṁ vā ajjhārāme vā ajjhāvasathe
vā uggahetvā vā uggahāpetvā vā nikkhipitabbaṁ yassa bhavissati
so harissatīti. ayaṁ tattha sāmīcīti.

[741] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. ratanaṁ nāma muttā maṇi
veḷuriyo saṅkho silā pavāḷaṁ rajataṁ jātarūpaṁ lohitaṅko masāragallaṁ
etaṁ ratanaṁ nāma 1-. ratanasammataṁ nāma yaṁ manussānaṁ upabhogaparibhogaṁ
etaṁ ratanasammataṁ nāma. aññatra ajjhārāmā vā
ajjhāvasathā vāti ṭhapetvā ajjhārāmaṁ ajjhāvasathaṁ. ajjhārāmo
nāma parikkhittassa ārāmassa antoārāmo aparikkhittassa
upacāro. ajjhāvasatho nāma parikkhittassa āvasathassa

footnote: 1 ma. etaṁ ratanaṁ nāmāti idaṁ pāṭhattayaṁ natthi.

page number: 492

antoāvasatho aparikkhittassa upacāro. uggaṇheyyāti ayaṁ
gaṇhāti āpatti pācittiyassa. uggaṇhāpeyyāti aññaṁ
gaṇhāpeti āpatti pācittiyassa.

[742] ratanaṁ vā pana bhikkhunā ratanasammataṁ vā ajjhārāme vā
ajjhāvasathe vā uggahetvā vā uggahāpetvā vā nikkhipitabbanti
rūpena vā nimittena vā saññāṇaṁ katvā nikkhipitvā ācikkhitabbaṁ
yassa bhaṇḍaṁ naṭṭhaṁ so āgacchatūti. sace tattha āgacchati
so vattabbo āvuso kīdisante bhaṇḍanti. sace rūpena vā
nimittena vā sampādeti dātabbaṁ. no ce sampādeti vicināhi
āvusoti vattabbo. tamhā āvāsā pakkamantena ye tattha
honti bhikkhū paṭirūpā tesaṁ hatthe (pts. vin iv, 164) nikkhipitvā pakkamitabbaṁ.
no ce honti bhikkhū paṭirūpā ye tattha honti gahapatikā
paṭirūpā tesaṁ hatthe nikkhipitvā pakkamitabbaṁ. ayaṁ tattha
sāmīcīti ayaṁ tattha anudhammatā.

[743] anāpatti ratanaṁ vā ratanasammataṁ vā ajjhārāme vā
ajjhāvasathe vā uggahetvā vā uggahāpetvā vā nikkhipati yassa
bhavissati so harissatīti ratanasammataṁ vissāsaṁ gaṇhāti tāvakālikaṁ
gaṇhāti paṁsukūlasaññissa ummattakassa ādikammikassāti.
dutiyasikkhāpadaṁ niṭṭhitaṁ.
---------

page number: 493

tatiyasikkhāpadaṁ

[744] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū vikāle gāmaṁ pavisitvā sabhāyaṁ nisīditvā anekavihitaṁ tiracchānakathaṁ
kathenti seyyathīdaṁ rājakathaṁ corakathaṁ mahāmattakathaṁ senākathaṁ bhayakathaṁ
yuddhakathaṁ annakathaṁ pānakathaṁ vatthakathaṁ sayanakathaṁ mālākathaṁ gandhakathaṁ
ñātikathaṁ yānakathaṁ gāmakathaṁ nigamakathaṁ nagarakathaṁ janapadakathaṁ itthīkathaṁ 

[1]-
surākathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ lokakkhāyikaṁ
samuddakkhāyikaṁ itibhavābhavakathaṁ iti vā. manussā ujjhāyanti
khīyanti vipācenti kathaṁ hi nāma samaṇā sakyaputtiyā vikāle gāmaṁ
pavisitvā sabhāyaṁ nisīditvā anekavihitaṁ tiracchānakathaṁ kathessanti
seyyathīdaṁ rājakathaṁ corakathaṁ mahāmattakathaṁ senākathaṁ bhayakathaṁ
yuddhakathaṁ annakathaṁ pānakathaṁ vatthakathaṁ sanayakathaṁ mālākathaṁ gandhakathaṁ
ñātikathaṁ yānakathaṁ gāmakathaṁ nigamakathaṁ nagarakathaṁ janapadakathaṁ
itthīkathaṁ surākathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ
lokakkhāyikaṁ samuddakkhāyikaṁ itibhavābhavakathaṁ iti vā seyyathāpi gihī
kāmabhoginoti. assosuṁ kho bhikkhū tesaṁ manussānaṁ ujjhāyantānaṁ
khīyantānaṁ vipācentānaṁ. ye te bhikkhū appicchā .pe. te
ujjhāyanti khīyanti vipācenti kathaṁ hi nāma chabbaggiyā bhikkhū

footnote: 1 ma. yu. purisakathaṁ. evamīdisesu ṭhānesu.

page number: 494

vikāle gāmaṁ pavisitvā sabhāyaṁ nisīditvā anekavihitaṁ tiracchānakathaṁ
kathessati seyyathīdaṁ rājakathaṁ .pe. itibhavābhavakathaṁ iti vāti
.pe. saccaṁ kira tumhe bhikkhave vikāle gāmaṁ pavisitvā sabhāyaṁ
nisīditvā anekavihitaṁ tiracchānakathaṁ kathetha seyyathīdaṁ rājakathaṁ
.pe. itibhavābhavakathaṁ iti vāti. saccaṁ bhagavāti. vigarahi buddho
bhagavā kathaṁ hi nāma tumhe moghapurisā vikāle gāmaṁ pavisitvā
sabhāyaṁ nisīditvā anekavihitaṁ tiracchānakathaṁ kathessatha seyyathīdaṁ
rājakathaṁ .pe. itibhavābhavakathaṁ iti vā netaṁ moghapurisā appasannānaṁ
vā pasādāya pasannānaṁ vā bhiyyobhāvāya .pe. evañca
pana bhikkhave imaṁ sikkhāpadaṁ uddiseyyātha (pts. vin iv, 165) yo pana bhikkhu vikāle
gāmaṁ paviseyya pācittiyanti. evañcidaṁ bhagavatā bhikkhūnaṁ sikkhāpadaṁ
paññattaṁ hoti.

[745] tena kho pana samayena sambahulā bhikkhū kosalesu
janapadesu sāvatthiṁ gacchantā sāyaṁ aññataraṁ gāmaṁ upagacchiṁsu.
manussā te bhikkhū passitvā etadavocuṁ pavisatha bhanteti.
athakho te bhikkhū bhagavatā paṭikkhittaṁ vikāle gāmaṁ pavisitunti
kukkuccāyantā na pavisiṁsu. corā te bhikkhū acchindiṁsu. athakho te
bhikkhū sāvatthiṁ gantvā bhikkhūnaṁ etamatthaṁ ārocesuṁ. bhikkhū bhagavato
etamatthaṁ ārocesuṁ. athakho bhagavā etasmiṁ nidāne etasmiṁ
pakaraṇe dhammiṁ kathaṁ katvā bhikkhū āmantesi anujānāmi bhikkhave

page number: 495

āpucchā vikāle gāmaṁ pavisituṁ evañca pana bhikkhave imaṁ sikkhāpadaṁ
uddiseyyātha yo pana bhikkhu anāpucchā vikāle gāmaṁ paviseyya
pācittiyanti. evañcidaṁ bhagavatā bhikkhūnaṁ sikkhāpadaṁ paññattaṁ
hoti.

[746] tena kho pana samayena aññataro bhikkhu kosalesu
janapadesu sāvatthiṁ gacchanto sāyaṁ aññataraṁ gāmaṁ upagacchi.
manussā taṁ bhikkhuṁ passitvā etadavocuṁ pavisatha bhanteti. athakho
so bhikkhu bhagavatā paṭikkhittaṁ anāpucchā vikāle gāmaṁ pavisitunti
kukkuccāyanto na pāvisi. corā taṁ bhikkhuṁ acchindiṁsu. athakho
so bhikkhu sāvatthiṁ gantvā bhikkhūnaṁ etamatthaṁ ārocesi. bhikkhū
bhagavato etamatthaṁ ārocesuṁ. athakho bhagavā etasmiṁ nidāne
etasmiṁ pakaraṇe dhammiṁ kathaṁ katvā bhikkhū āmantesi anujānāmi
bhikkhave santaṁ bhikkhuṁ āpucchā vikāle gāmaṁ pavisituṁ evañca pana
bhikkhave imaṁ sikkhāpadaṁ uddiseyyātha yo pana bhikkhu santaṁ bhikkhuṁ
anāpucchā vikāle gāmaṁ paviseyya pācittiyanti. evañcidaṁ
bhagavatā bhikkhūnaṁ sikkhāpadaṁ paññattaṁ hoti.

[747] (pts. vin iv, 166) tena kho pana samayena aññataro bhikkhu ahinā daṭṭho
hoti. aññataro bhikkhu aggiṁ āharissāmīti gāmaṁ gacchati.
athakho so bhikkhu bhagavatā paṭikkhittaṁ santaṁ bhikkhuṁ anāpucchā vikāle
gāmaṁ pavisitunti kukkuccāyanto na pāvisi. bhagavato etamatthaṁ

page number: 496

ārocesi. athakho bhagavā etasmiṁ nidāne etasmiṁ pakaraṇe dhammiṁ
kathaṁ katvā bhikkhū āmantesi anujānāmi bhikkhave tathārūpe accāyike
karaṇīye santaṁ bhikkhuṁ anāpucchā vikāle gāmaṁ pavisituṁ evañca
pana bhikkhave imaṁ sikkhāpadaṁ uddiseyyātha yo pana bhikkhu santaṁ
bhikkhuṁ anāpucchā vikāle gāmaṁ paviseyya aññatra tathārūpā
accāyikā karaṇīyā pācittiyanti.

[748] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. santo nāma bhikkhu sakkā
hoti āpucchā pavisituṁ. asanto nāma bhikkhu na sakkā hoti
āpucchā pavisituṁ. vikālo nāma majjhantike vītivatte yāva
aruṇuggamanā. gāmaṁ paviseyyāti parikkhittassa gāmassa parikkhepaṁ
atikkamantassa āpatti pācittiyassa. aparikkhittassa gāmassa
upacāraṁ okkamantassa āpatti pācittiyassa. aññatra tathārūpā
accāyikā karaṇīyāti ṭhapetvā tathārūpaṁ accāyikaṁ karaṇīyaṁ.

[749] vikāle vikālasaññī santaṁ bhikkhuṁ anāpucchā gāmaṁ
pavisati aññatra tathārūpā accāyikā karaṇīyā āpatti
pācittiyassa. vikāle vematiko santaṁ bhikkhuṁ anāpucchā gāmaṁ pavisati
aññatra tathārūpā accāyikā karaṇīyā āpatti pācittiyassa.
vikāle kālasaññī santaṁ bhikkhuṁ anāpucchā gāmaṁ pavisati aññatra
tathārūpā accāyikā karaṇīyā āpatti pācittiyassa. kāle

page number: 497

vikālasaññī āpatti dukkaṭassa. kāle vematiko āpatti
dukkaṭassa. kāle kālasaññī anāpatti.

[750] anāpatti tathārūpe accāyike karaṇīye santaṁ bhikkhuṁ
āpucchā pavisati asantaṁ bhikkhuṁ anāpucchā pavisati antarārāmaṁ 1-
gacchati bhikkhunūpassayaṁ gacchati titthiyaseyyaṁ gacchati paṭikkamanaṁ
gacchati gāmena maggo hoti āpadāsu ummattakassa
ādikammikassāti.
tatiyasikkhāpadaṁ niṭṭhitaṁ.
--------

footnote: 1 yu. antarāgāmaṁ.

page number: 498

catutthasikkhāpadaṁ

[751] (pts. vin iv, 167) tena samayena buddho bhagavā sakkesu viharati kapilavatthusmiṁ
nigrodhārāme. tena kho pana samayena aññatarena dantakārena
bhikkhū pavāritā honti yesaṁ ayyānaṁ sūcigharena attho ahaṁ
sūcigharenāti. tena kho pana samayena bhikkhū bahū sūcighare
viññāpenti. yesaṁ khuddakā sūcigharā te mahante sūcighare viññāpenti.
yesaṁ mahantā sūcigharā te khuddake sūcighare viññāpenti. athakho
dantakāro bhikkhūnaṁ bahū sūcighare karonto na sakkoti aññaṁ
vikkāyikaṁ bhaṇḍaṁ kātuṁ attanāpi na yāpeti. puttadārāpissa
kilamanti 1-. manussā ujjhāyanti khīyanti vipācenti kathaṁ hi nāma
samaṇā sakyaputtiyā na mattaṁ jānitvā bahū sūcighare viññāpessanti
ayaṁ imesaṁ bahū sūcighare karonto na sakkoti aññaṁ vikkāyikaṁ
bhaṇḍaṁ kātuṁ attanāpi na yāpeti puttadārāpissa kilamantīti.
assosuṁ kho bhikkhū tesaṁ manussānaṁ ujjhāyantānaṁ khīyantānaṁ
vipācentānaṁ. ye te bhikkhū appicchā .pe. te ujjhāyanti
khīyanti vipācenti kathaṁ hi nāma bhikkhū na mattaṁ jānitvā bahū
sūcighare viññāpessantīti .pe. saccaṁ kira bhikkhave bhikkhū na
mattaṁ jānitvā bahū sūcighare viññāpethāti. saccaṁ bhagavāti.
vigarahi buddho bhagavā kathaṁ hi nāma te bhikkhave moghapurisā na

footnote: 1 ma. yu. puttadāropissa kilamati. evamuparipi.

page number: 499

mattaṁ jānitvā bahū sūcighare viññāpessanti netaṁ bhikkhave
appasannānaṁ vā pasādāya pasannānaṁ vā bhiyyobhāvāya .pe.
evañca pana bhikkhave imaṁ sikkhāpadaṁ uddiseyyātha yo pana
bhikkhu aṭṭhimayaṁ vā dantamayaṁ vā visāṇamayaṁ vā sūcigharaṁ kārāpeyya
bhedanakaṁ pācittiyanti.

[752] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. aṭṭhi nāma yaṅkiñci aṭṭhi.
danto nāma hatthidanto vuccati. visāṇaṁ nāma yaṅkiñci
visāṇaṁ. kārāpeyyāti karoti vā kārāpeti vā payoge
dukkaṭaṁ paṭilābhena bhinditvā pācittiyaṁ desetabbaṁ.

[753] attanā vippakataṁ attanā pariyosāpeti āpatti
pācittiyassa. attanā vippakataṁ parehi pariyosāpeti āpatti
pācittiyassa. parehi vippakataṁ attanā pariyosāpeti āpatti
pācittiyassa. (pts. vin iv, 168) parehi vippakataṁ parehi pariyosāpeti āpatti pācittiyassa.
aññassatthāya karoti vā kārāpeti vā āpatti dukkaṭassa.
aññena kataṁ paṭilabhitvā paribhuñjati āpatti dukkaṭassa.

[754] anāpatti gaṇḍikāya 1- araṇike vīthe 2- añjaniyā
añjanīsalākāya vāsījaṭe udakapuñchaniyā ummattakassa ādikammikassāti.
catutthasikkhāpadaṁ niṭṭhitaṁ.
----------

footnote: 1 ma. gaṇṭhikāya. 2 ma. vidhe. sī. viṭhe.

page number: 500

pañcamasikkhāpadaṁ

[755] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
upanando sakyaputto ucce mañce sayati. athakho bhagavā
sambahulehi bhikkhūhi saddhiṁ senāsanacārikaṁ āhiṇḍanto yenāyasmato
upanandassa sakyaputtassa vihāro tenupasaṅkami. addasā kho
āyasmā upanando sakyaputto bhagavantaṁ dūrato va āgacchantaṁ
disvāna bhagavantaṁ etadavoca āgacchatu me bhante bhagavā sayanaṁ
passatūti. athakho bhagavā tato va paṭinivattitvā bhikkhū āmantesi
āsayato bhikkhave moghapuriso veditabboti. athakho bhagavā āyasmantaṁ
upanandaṁ sakyaputtaṁ anekapariyāyena vigarahitvā dubbharatāya .pe.
evañca pana bhikkhave imaṁ sikkhāpadaṁ uddiseyyātha navaṁ pana
bhikkhunā mañcaṁ vā pīṭhaṁ vā kārayamānena aṭṭhaṅgulapādakaṁ kāretabbaṁ
sugataṅgulena aññatra heṭṭhimāya aṭaniyā taṁ atikkāmayato
chedanakaṁ pācittiyanti.

[756] navaṁ nāma karaṇaṁ upādāya vuccati. mañco nāma
cattāro mañcā masārako bundikābaddho kuḷirapādako 1- āhaccapādako.
pīṭhaṁ nāma cattāri pīṭhāni masārakaṁ bundikābaddhaṁ kuḷirapādakaṁ 1-
āhaccapādakaṁ. kārayamānenāti karonto vā kārāpento vā.

footnote: 1 ma. kuḷīra.... evamuparipi.

page number: 501

aṭṭhaṅgulapādakaṁ kāretabbaṁ sugataṅgulena aññatra (pts. vin iv, 169) heṭṭhimāya aṭaniyāti
ṭhapetvā heṭṭhimaṁ aṭaniyaṁ 1-. taṁ atikkāmetvā karoti vā kārāpeti
vā payoge dukkaṭaṁ paṭilābhena chinditvā pācittiyaṁ desetabbaṁ.

[757] attanā vippakataṁ attanā pariyosāpeti āpatti
pācittiyassa. attanā vippakataṁ parehi pariyosāpeti āpatti
pācittiyassa. parehi vippakataṁ attanā pariyosāpeti āpatti
pācittiyassa. parehi vippakataṁ parehi pariyosāpeti āpatti
pācittiyassa. aññassatthāya karoti vā kārāpeti vā āpatti
dukkaṭassa. aññena kataṁ paṭilabhitvā paribhuñjati āpatti
dukkaṭassa.

[758] anāpatti pamāṇikaṁ karoti ūnakaṁ karoti aññena
kataṁ pamāṇātikkantaṁ paṭilabhitvā chinditvā paribhuñjati
ummattakassa ādikammikassāti.
pañcamasikkhāpadaṁ niṭṭhitaṁ.
--------

footnote: 1 ma. aṭaniṁ.

page number: 502

chaṭṭhasikkhāpadaṁ

[759] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū mañcaṁpi pīṭhaṁpi tūlonaddhaṁ kārāpenti. manussā vihāracārikaṁ
āhiṇḍantā passitvā ujjhāyanti khīyanti vipācenti kathaṁ hi nāma
samaṇā sakyaputtiyā mañcaṁpi pīṭhaṁpi tūlonaddhaṁ kārāpessanti seyyathāpi
gihī kāmabhoginoti. assosuṁ kho bhikkhū tesaṁ manussānaṁ ujjhāyantānaṁ
khīyantānaṁ vipācentānaṁ. ye te bhikkhū appicchā .pe.
te ujjhāyanti khīyanti vipācenti kathaṁ hi nāma chabbaggiyā bhikkhū
mañcaṁpi pīṭhaṁpi tūlonaddhaṁ kārāpessantīti .pe. saccaṁ kira tumhe
bhikkhave mañcaṁpi pīṭhaṁpi tūlonaddhaṁ kārāpethāti. saccaṁ bhagavāti.
vigarahi buddho bhagavā kathaṁ hi nāma tumhe moghapurisā mañcaṁpi
pīṭhaṁpi tūlonaddhaṁ kārāpessatha netaṁ moghapurisā appasannānaṁ vā
pasādāya pasannānaṁ vā bhiyyobhāvāya .pe. evañca pana bhikkhave
imaṁ sikkhāpadaṁ uddiseyyātha yo pana bhikkhu mañcaṁ vā pīṭhaṁ
vā tūlonaddhaṁ kārāpeyya uddālanakaṁ pācittiyanti.

[760] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. mañco nāma cattāro
mañcā masārako bundikābaddho kuḷirapādako āhaccapādako.

page number: 503

pīṭhaṁ nāma cattāri pīṭhāni masārakaṁ bundikābaddhaṁ kuḷirapādakaṁ
āhaccapādakaṁ. (pts. vin iv, 170) tūlaṁ nāma tīṇi tūlāni rukkhatūlaṁ latātūlaṁ
potakītūlaṁ. kārāpeyyāti karoti vā kārāpeti vā payoge
dukkaṭaṁ paṭilābhena uddāletvā pācittiyaṁ desetabbaṁ.

[761] attanā vippakataṁ attanā pariyosāpeti āpatti
pācittiyassa. attanā vippakataṁ parehi pariyosāpeti āpatti
pācittiyassa. parehi vippakataṁ attanā pariyosāpeti āpatti
pācittiyassa. parehi vippakataṁ parehi pariyosāpeti āpatti
pācittiyassa. aññassatthāya karoti vā kārāpeti vā āpatti
dukkaṭassa. aññena kataṁ paṭilabhitvā paribhuñjati āpatti
dukkaṭassa.

[762] anāpatti āyoge kāyabandhanena aṁsabaddhake pattatthavikāya
parissāvane bimbohanaṁ karoti aññena kataṁ paṭilabhitvā
uddāletvā paribhuñjati ummattakassa ādikammikassāti.
chaṭṭhasikkhāpadaṁ niṭṭhitaṁ.
-------

page number: 504

sattamasikkhāpadaṁ

[763] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena bhagavatā
bhikkhūnaṁ nisīdanaṁ anuññātaṁ hoti. chabbaggiyā bhikkhū bhagavatā
nisīdanaṁ anuññātanti appamāṇikāni nisīdanāni dhārenti mañcassapi
pīṭhassapi puratopi pacchatopi olambenti. ye te bhikkhū appicchā
.pe. te ujjhāyanti khīyanti vipācenti kathaṁ hi nāma chabbaggiyā
bhikkhū appamāṇikāni nisīdanāni dhāressantīti .pe. saccaṁ kira tumhe
bhikkhave appamāṇikāni nisīdanāni dhārethāti. saccaṁ bhagavāti.
vigarahi buddho bhagavā kathaṁ hi nāma tumhe moghapurisā appamāṇikāni
nisīdanāni dhāressatha netaṁ moghapurisā appasannānaṁ vā pasādāya
pasannānaṁ vā bhiyyobhāvāya .pe. evañca pana bhikkhave imaṁ
sikkhāpadaṁ uddiseyyātha nisīdanaṁ pana bhikkhunā kārayamānena pamāṇikaṁ
kāretabbaṁ. tatridaṁ pamāṇaṁ dīghaso dve vidatthiyo sugatavidatthiyā
tiriyaṁ diyaḍḍhaṁ. taṁ atikkāmayato chedanakaṁ pācittiyanti. evañcidaṁ
bhagavatā bhikkhūnaṁ sikkhāpadaṁ paññattaṁ hoti.

[764] (pts. vin iv, 171) tena kho pana samayena āyasmā udāyi mahākāyo
hoti. so bhagavato purato nisīdanaṁ paññāpetvā samantato
samañchamāno nisīdati. athakho bhagavā āyasmantaṁ udāyiṁ etadavoca

page number: 505

kissa tvaṁ udāyi nisīdanaṁ paññāpetvā samantato samañchasi
seyyathāpi purāṇasikoṭṭhoti. tathā hi pana bhante bhagavatā bhikkhūnaṁ
atikhuddakaṁ nisīdanaṁ anuññātanti. athakho bhagavā etasmiṁ nidāne
etasmiṁ pakaraṇe dhammiṁ kathaṁ katvā bhikkhū āmantesi anujānāmi
bhikkhave nisīdanassa dasā 1- vidatthiṁ evañca pana bhikkhave imaṁ sikkhāpadaṁ
uddiseyyātha nisīdanaṁ pana bhikkhunā kārayamānena pamāṇikaṁ kāretabbaṁ.
tatrīdaṁ pamāṇaṁ dīghaso dve vidatthiyo sugatavidatthiyā tiriyaṁ
diyaḍḍhaṁ dasā vidatthi. taṁ atikkāmayato chedanakaṁ pācittiyanti.

[765] nisīdanaṁ nāma sadasaṁ vuccati. kārayamānenāti karonto
vā kārāpento vā. pamāṇikaṁ kāretabbaṁ. tatridaṁ pamāṇaṁ
dīghaso dve vidatthiyo sugatavidatthiyā tiriyaṁ diyaḍḍhaṁ dasā vidatthi.
taṁ atikkāmetvā karoti vā kārāpeti vā payoge dukkaṭaṁ paṭilābhena
chinditvā pācittiyaṁ desetabbaṁ.

[766] attanā vippakataṁ attanā pariyosāpeti āpatti
pācittiyassa. attanā vippakataṁ parehi pariyosāpeti āpatti
pācittiyassa. parehi vippakataṁ attanā pariyosāpeti āpatti
pācittiyassa. parehi vippakataṁ parehi pariyosāpeti āpatti
pācittiyassa. aññassatthāya karoti vā kārāpeti vā āpatti
dukkaṭassa. aññena kataṁ paṭilabhitvā paribhuñjati āpatti
dukkaṭassa.

footnote: 1 ma. dasaṁ.

page number: 506

[767] anāpatti pamāṇikaṁ karoti ūnakaṁ karoti aññena
kataṁ pamāṇātikkantaṁ paṭilabhitvā chinditvā paribhuñjati vitānaṁ
vā bhummattharaṇaṁ vā sāṇipākāraṁ vā bhisiṁ vā bimbohanaṁ vā
karoti ummattakassa ādikammikassāti
sattamasikkhāpadaṁ niṭṭhitaṁ.
---------

page number: 507

aṭṭhamasikkhāpadaṁ

[768] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena bhagavatā
bhikkhūnaṁ kaṇḍupaṭicchādī 1- anuññātā (pts. vin iv, 172) hoti. chabbaggiyā bhikkhū
bhagavatā kaṇḍupaṭicchādī anuññātāti appamāṇikāyo kaṇḍupaṭicchādiyo
dhārenti puratopi pacchatopi ākaḍḍhantā āhiṇḍanti.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma chabbaggiyā bhikkhū appamāṇikāyo kaṇḍupaṭicchādiyo
dhāressantīti .pe. saccaṁ kira tumhe bhikkhave appamāṇikāyo kaṇḍupaṭicchādiyo
dhārethāti. saccaṁ bhagavāti. vigarahi buddho bhagavā kathaṁ hi
nāma tumhe moghapurisā appamāṇikāyo kaṇḍupaṭicchādiyo dhāressatha
netaṁ moghapurisā appasannānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyātha
kaṇḍupaṭicchādiṁ pana bhikkhunā kārayamānena pamāṇikā kāretabbā.
tatridaṁ pamāṇaṁ dīghaso catasso vidatthiyo sugatavidatthiyā tiriyaṁ
dve vidatthiyo. taṁ atikkāmayato chedanakaṁ pācittiyanti.

[769] kaṇḍupaṭicchādī nāma yassa adhonābhi ubbhajānumaṇḍalaṁ
kaṇḍu vā piḷakā vā assāvo vā thallukacchā 2- vā ābādho
tassa paṭicchādanatthāya. kārayamānenāti karonto vā kārāpento

footnote: 1 ma. kañḍupaṭicchādi. evamuparipi. 2 ma. thullakacchu.

page number: 508

vā. pamāṇikā kāretabbā. tatridaṁ pamāṇaṁ dīghaso catasso
vidatthiyo sugatavidatthiyā tiriyaṁ dve vidatthiyo. taṁ atikkāmetvā
karoti vā kārāpeti vā payoge dukkaṭaṁ paṭilābhena chinditvā
pācittiyaṁ desetabbaṁ.

[770] attanā vippakataṁ attanā pariyosāpeti āpatti
pācittiyassa. attanā vippakataṁ parehi pariyosāpeti āpatti
pācittiyassa. parehi vippakataṁ attanā pariyosāpeti āpatti
pācittiyassa. parehi vippakataṁ parehi pariyosāpeti āpatti
pācittiyassa. aññassatthāya karoti vā kārāpeti vā āpatti
dukkaṭassa. aññena kataṁ paṭilabhitvā paribhuñjati āpatti
dukkaṭassa.

[771] anāpatti pamāṇikaṁ karoti ūnakaṁ karoti aññena
kataṁ pamāṇātikkantaṁ paṭilabhitvā chinditvā paribhuñjati vitānaṁ
vā bhummattharaṇaṁ vā sāṇipākāraṁ vā bhisiṁ vā bimbohanaṁ vā
karoti ummattakassa ādikammikassāti.
aṭṭhamasikkhāpadaṁ niṭṭhitaṁ.
--------

page number: 509

navamasikkhāpadaṁ

[772] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena bhagavatā
bhikkhūnaṁ vassikasāṭikā anuññātā hoti. chabbaggiyā bhikkhū
bhagavatā vassikasāṭikā anuññātāti appamāṇikāyo vassikasāṭikāyo
dhārenti puratopi pacchatopi ākaḍḍhantā āhiṇḍanti.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma chabbaggiyā bhikkhū appamāṇikāyo vassikasāṭikāyo
dhāressantīti .pe. saccaṁ kira tumhe bhikkhave appamāṇikāyo
vassikasāṭikāyo dhārethāti. saccaṁ bhagavāti. vigarahi buddho
bhagavā kathaṁ hi nāma tumhe moghapurisā appamāṇikāyo vassikasāṭikāyo
dhāressatha netaṁ moghapurisā appasannānaṁ vā pasādāya
pasannānaṁ vā bhiyyobhāvāya .pe. evañca pana bhikkhave imaṁ
sikkhāpadaṁ uddiseyyātha vassikasāṭikaṁ pana bhikkhunā kārayamānena
pamāṇikā kāretabbā. tatridaṁ pamāṇaṁ dīghaso cha vidatthiyo
sugatavidatthiyā tiriyaṁ aḍḍhateyyā. taṁ atikkāmayato chedanakaṁ
pācittiyanti.

[773] (pts. vin iv, 173) vassikasāṭikā nāma vassānassa cātumāsatthāya.
kārayamānenāti karonto vā kārāpento vā. pamāṇikā

page number: 510

kāretabbā. tatridaṁ pamāṇaṁ dīghaso cha vidatthiyo sugatavidatthiyā
tiriyaṁ aḍḍhateyyā. taṁ atikkāmetvā karoti vā kārāpeti vā
payoge dukkaṭaṁ paṭilābhena chinditvā pācittiyaṁ desetabbaṁ.

[774] attanā vippakataṁ attanā pariyosāpeti āpatti
pācittiyassa. attanā vippakataṁ parehi pariyosāpeti āpatti
pācittiyassa. parehi vippakataṁ attanā pariyosāpeti āpatti
pācittiyassa. parehi vippakataṁ parehi pariyosāpeti āpatti
pācittiyassa. aññassatthāya karoti vā kārāpeti vā āpatti
dukkaṭassa. aññena kataṁ paṭilabhitvā paribhuñjati āpatti
dukkaṭassa.

[775] anāpatti pamāṇikaṁ karoti ūnakaṁ karoti aññena
kataṁ pamāṇātikkantaṁ paṭilabhitvā chinditvā paribhuñjati vitānaṁ
vā bhummattharaṇaṁ vā sāṇipākāraṁ vā bhisiṁ vā bimbohanaṁ vā
karoti ummattakassa ādikammikassāti.
navamasikkhāpadaṁ niṭṭhitaṁ.
-------

page number: 511

dasamasikkhāpadaṁ

[776] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
nando bhagavato mātucchāputto abhirūpo hoti dassanīyo pāsādiko
caturaṅgulomako bhagavatā. so sugatacīvarappamāṇaṁ cīvaraṁ dhāreti.
addasaṁsu kho therā bhikkhū āyasmantaṁ nandaṁ dūrato va āgacchantaṁ
disvāna bhagavā āgacchatīti āsanā vuṭṭhahanti. te upagataṁ
sañjānitvā 1- ujjhāyanti khīyanti vipācenti kathaṁ hi nāma āyasmā
nando sugatacīvarappamāṇaṁ cīvaraṁ dhāressatīti .pe. saccaṁ kira tvaṁ
nanda sugatacīvarappamāṇaṁ cīvaraṁ dhāresīti. saccaṁ bhagavāti. vigarahi
buddho bhagavā kathaṁ hi nāma tvaṁ nanda sugatacīvarappamāṇaṁ cīvaraṁ
dhāressasi netaṁ nanda appasannānaṁ vā pasādāya pasannānaṁ vā
bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha yo pana bhikkhu sugatacīvarappamāṇaṁ cīvaraṁ kārāpeyya
atirekaṁ vā chedanakaṁ pācittiyaṁ. tatridaṁ sugatassa sugatacīvarappamāṇaṁ
dīghaso nava vidatthiyo sugatavidatthiyā tiriyaṁ cha vidatthiyo.
idaṁ sugatassa sugatacīvarappamāṇanti.

[777] yo panāti yo yādiso .pe. bhikkhūti .pe. ayaṁ
imasmiṁ atthe adhipapeto bhikkhūti. sugatacīvarappamāṇaṁ nāma dīghaso
nava vidatthiyo sugatavidatthiyā tiriyaṁ cha vidatthiyo. kārāpeyyāti

footnote: 1 ma. yu. upagate jānitvā.

page number: 512

karoti vā kārāpeti vā payoge dukkaṭaṁ paṭilābhena chinditvā
pācittiyaṁ desetabbaṁ.

[778] attanā vippakataṁ attanā pariyosāpeti āpatti
pācittiyassa. attanā vippakataṁ parehi pariyosāpeti āpatti
pācittiyassa. parehi vippakataṁ attanā pariyosāpeti āpatti
pācittiyassa. parehi vippakataṁ parehi pariyosāpeti āpatti
pācittiyassa. aññassatthāya karoti vā kārāpeti vā āpatti
dukkaṭassa. aññena kataṁ paṭilabhitvā paribhuñjati āpatti
dukkaṭassa.

[779] anāpatti ūnakaṁ karoti aññena kataṁ paṭilabhitvā
chinditvā paribhuñjati vitānaṁ vā bhummattharaṇaṁ vā sāṇipākāraṁ
vā bhisiṁ vā bimbohanaṁ vā karoti ummattakassa
ādikammikassāti.
dasamasikkhāpadaṁ niṭṭhitaṁ.
ratanavaggo navamo.
---------
tassuddānaṁ
rañño ca ratanaṁ santaṁ sūci mañcañca tūlikaṁ
nisīdanañca kaṇḍuñca vassikā sugatena cāti.
-------

page number: 513

[780] uddiṭṭhā kho āyasmanto dvenavuti pācittiyā
dhammā. tatthāyasmante pucchāmi kaccittha parisuddhā dutiyampi
pucchāmi kaccittha parisuddhā tatiyampi pucchāmi kaccittha
parisuddhā parisuddhetthāyasmanto tasmā tuṇhī. evametaṁ
dhārayāmīti.

[1]-
pācittiyakaṇḍaṁ niṭṭhitaṁ.
-------

footnote: 1 ma. khuddakaṁ samattaṁ.

page number: 514

pāṭidesanīyakaṇḍaṁ
ime kho panāyasmanto cattāro pāṭidesanīyā dhammā uddesaṁ
āgacchanti.
paṭhamasikkhāpadaṁ

[781] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena aññatarā
bhikkhunī sāvatthiyaṁ piṇḍāya caritvā paṭikkamanakāle aññataraṁ bhikkhuṁ
passitvā etadavoca handayya bhikkhaṁ paṭiggaṇhāti. suṭṭhu bhaginīti
sabbe va aggahesi. sā upakaṭṭhe kāle nāsakkhi piṇḍāya
carituṁ chinnabhattā ahosi. athakho sā bhikkhunī dutiyampi divasaṁ .pe.
tatiyampi divasaṁ sāvatthiyaṁ piṇḍāya caritvā paṭikkamanakāle taṁ
bhikkhuṁ passitvā etadavoca handayya bhikkhaṁ paṭiggaṇhāti.
suṭṭhu bhaginīti sabbe va aggahesi. sā upakaṭṭhe kāle nāsakkhi
piṇḍāya carituṁ chinnabhattā ahosi. athakho sā bhikkhunī
catutthe divase rathiyāya pavedhantī 1- gacchati. seṭṭhī gahapati rathena
paṭipathaṁ āgacchanto taṁ bhikkhuniṁ etadavoca apehayyeti. sā
okkamantī tattheva paripati. seṭṭhī gahapati taṁ bhikkhuniṁ khamāpesi
khamāhayye mayāsi pātitāti. nāhaṁ gahapati tayā pātitā apica
ahameva dubbalāti. kissa pana tvaṁ ayye dubbalāti. athakho

footnote: 1 ma. rathikāya pavedhentī.

page number: 515

sā bhikkhunī seṭṭhissa gahapatissa etamatthaṁ ārocesi. seṭṭhī
gahapati taṁ bhikkhuniṁ gharaṁ netvā bhojetvā ujjhāyati khīyati vipāceti
kathaṁ hi nāma bhaddantā bhikkhuniyā hatthato āmisaṁ paṭiggahessanti
kicchalābho mātugāmoti. assosuṁ kho bhikkhū seṭṭhissa gahapatissa
ujjhāyantassa khīyantassa vipācentassa. ye te bhikkhū
appicchā .pe. te ujjhāyanti khīyanti vipācenti kathaṁ hi
nāma bhikkhu bhikkhuniyā hatthato āmisaṁ paṭiggahessatīti .pe.
saccaṁ kira tvaṁ bhikkhu bhikkhuniyā hatthato āmisaṁ paṭiggahesīti.
saccaṁ bhagavāti. Ñātikā te bhikkhu aññātikāti. aññātikā
bhagavāti. aññātako moghapurisa aññātikāya na jānāti paṭirūpaṁ
vā appaṭirūpaṁ vā santaṁ vā asantaṁ vā kathaṁ hi nāma tvaṁ
moghapurisa aññātikāya bhikkhuniyā hatthato āmisaṁ paṭiggahessasi
netaṁ moghapurisa appasannānaṁ vā pasādāya pasannānaṁ vā
bhiyyobhāvāya .pe. evañca pana bhikkhave imaṁ sikkhāpadaṁ uddiseyyātha
yo pana bhikkhu aññātikāya bhikkhuniyā antaragharaṁ paviṭṭhāya hatthato
khādanīyaṁ vā bhojanīyaṁ vā sahatthā paṭiggahetvā khādeyya vā
bhuñjeyya vā paṭidesetabbaṁ tena bhikkhunā gārayhaṁ āvuso dhammaṁ
āpajjiṁ asappāyaṁ pāṭidesanīyaṁ taṁ paṭidesemīti.

[782] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. aññātikā nāma mātito

page number: 516

vā pitito vā yāva sattamā pitāmahayugā asambaddhā. bhikkhunī
nāma ubhatosaṅghe upasampannā. antaragharaṁ nāma rathiyā 1- byūhaṁ
siṅghāṭakaṁ gharaṁ. khādanīyaṁ nāma pañca bhojanāni yāmakālikaṁ
sattāhakālikaṁ yāvajīvikaṁ ṭhapetvā avasesaṁ khādanīyaṁ nāma. bhojanīyaṁ
nāma pañca bhojanāni odano kummāso sattu maccho maṁsaṁ.
khādissāmi bhuñjissāmīti paṭiggaṇhāti āpatti dukkaṭassa.
ajjhohāre ajjhohāre āpatti pāṭidesanīyassa. aññātikāya
aññātikasaññī antaragharaṁ paviṭṭhāya hatthato khādanīyaṁ vā bhojanīyaṁ
vā sahatthā paṭiggahetvā khādati vā bhuñjati vā āpatti
pāṭidesanīyassa. aññātikāya vematiko antaragharaṁ paviṭṭhāya
hatthato khādanīyaṁ vā bhojanīyaṁ vā sahatthā paṭiggahetvā khādati
vā bhuñjati vā āpatti pāṭidesanīyassa. aññātikāya
ñātikasaññī antaragharaṁ paviṭṭhāya hatthato khādanīyaṁ vā bhojanīyaṁ
vā sahatthā paṭiggahetvā khādati vā bhuñjati vā āpatti
pāṭidesanīyassa. yāmakālikaṁ sattāhakālikaṁ yāvajīvikaṁ āhāratthāya
paṭiggaṇhāti āpatti dukkaṭassa. ajjhohāre ajjhohāre
āpatti dukkaṭassa. ekato upasampannāya hatthato khādissāmi
bhuñjissāmīti paṭiggaṇhāti āpatti dukkaṭassa. ajjhohāre
ajjhohāre āpatti dukkaṭassa. Ñātikāya aññātikasaññī
āpatti dukkaṭassa. Ñātikāya vematiko āpatti dukkaṭassa.

footnote: 1 ma. rathikā.

page number: 517

Ñātikāya ñātikasaññī anāpatti.

[783] anāpatti ñātikāya dāpeti na deti upanikkhipitvā
deti antarārāme bhikkhunūpassaye titthiyaseyyāya paṭikkamane
gāmato nīharitvā deti yāmakālikaṁ sattāhakālikaṁ yāvajīvikaṁ sati
paccaye paribhuñjāti deti sikkhamānāya sāmaṇeriyā ummattakassa
ādikammikassāti.
paṭhamasikkhāpadaṁ niṭṭhitaṁ.
-------

page number: 518

dutiyasikkhāpadaṁ

[784] tena samayena buddho bhagavā rājagahe viharati veḷuvane
kalandakanivāpe. tena kho pana samayena bhikkhū kulesu nimantitā
bhuñjanti. chabbaggiyā bhikkhuniyo chabbaggiyānaṁ bhikkhūnaṁ vosāsantiyo
ṭhitā honti idha sūpaṁ detha idha odanaṁ dethāti. chabbaggiyā
bhikkhū yāvadatthaṁ bhuñjanti. aññe bhikkhū na cittarūpaṁ bhuñjanti.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma chabbaggiyā bhikkhū bhikkhuniyo vosāsantiyo na
nivāressantīti .pe. saccaṁ kira tumhe bhikkhave bhikkhuniyo
vosāsantiyo na nivārethāti. saccaṁ bhagavāti. vigarahi buddho bhagavā
kathaṁ hi nāma tumhe moghapurisā bhikkhuniyo vosāsantiyo na nivāressatha
netaṁ moghapurisā appasannānaṁ vā pasādāya pasannānaṁ vā
bhiyyobhāvāya .pe. evañca pana bhikkhave imaṁ sikkhāpadaṁ uddiseyyātha
bhikkhū paneva kulesu nimantitā bhuñjanti. tatra ce 

[1]- bhikkhunī
vosāsamānarūpā ṭhitā hoti idha sūpaṁ detha idha odanaṁ dethāti.
tehi bhikkhūhi sā bhikkhunī apasādetabbā apasakka tāva bhagini
yāva bhikkhū bhuñjantīti. ekassapi ce 2- bhikkhuno nappaṭibhāseyya
taṁ bhikkhuniṁ apasādetuṁ apasakka tāva bhagini yāva bhikkhū bhuñjantīti

footnote: 1 ma. sā. 2 ma. yu. ekassa cepi. evamuparipi.

page number: 519

paṭidesetabbaṁ tehi bhikkhūhi gārayhaṁ āvuso dhammaṁ āpajjimhā
asappāyaṁ pāṭidesanīyaṁ taṁ paṭidesemāti.

[785] bhikkhū paneva kulesu nimantitā bhuñjantīti kulaṁ nāma
cattāri kulāni khattiyakulaṁ brāhmaṇakulaṁ vessakulaṁ suddakulaṁ.
nimantitā bhuñjantīti pañcannaṁ bhojanānaṁ aññatarena bhojanena
nimantitā bhuñjanti. bhikkhunī nāma ubhatosaṅghe upasampannā.
vosāsantī nāma yathāmittatā yathāsandiṭṭhatā yathāsambhattatā
yathāsamānupajjhāyakatā yathāsamānācariyakatā idha sūpaṁ detha idha
odanaṁ dethāti ayaṁ 1- vosāsantī nāma. tehi bhikkhūhīti bhuñjamānehi
bhikkhūhi. sā bhikkhunīti yā sā vosāsantī bhikkhunī. tehi bhikkhūhi
sā bhikkhunī apasādetabbā apasakka tāva bhagini yāva bhikkhū
bhuñjantīti. ekassapi ce bhikkhuno anapasādite 2- khādissāmi
bhuñjissāmīti paṭiggaṇhāti āpatti dukkaṭassa. ajjhohāre
ajjhohāre āpatti pāṭidesanīyassa.

[786] upasampannāya upasampannasaññī vosāsantiyā na nivāreti
āpatti pāṭidesanīyassa. upasampannāya vematiko vosāsantiyā na
nivāreti āpatti pāṭidesanīyassa. upasampannāya anupasampannasaññī
vosāsantiyā na nivāreti āpatti pāṭidesanīyassa.
ekatoupasampannāya vosāsantiyā na nivāreti āpatti dukkaṭassa.
anupasampannāya upasampannasaññī āpatti dukkaṭassa.

footnote: 1 ma. esā. 2 ma. yu. anapasādito.

page number: 520

anupasampannāya vematiko āpatti dukkaṭassa. anupasampannāya
anupasampannasaññī anāpatti.

[787] anāpatti attano bhattaṁ dāpeti na deti aññesaṁ
bhattaṁ deti na dāpeti yaṁ na dinnaṁ taṁ dāpeti yattha na
dinnaṁ tattha dāpeti sabbesaṁ samakaṁ dāpeti sikkhamānā vosāsati
sāmaṇerī vosāsati pañca bhojanāni ṭhapetvā sabbattha anāpatti
ummattakassa ādikammikassāti.
dutiyasikkhāpadaṁ niṭṭhitaṁ.
---------

page number: 521

tatiyasikkhāpadaṁ

[788] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena sāvatthiyaṁ
aññataraṁ kulaṁ ubhato pasannaṁ hoti saddhāya vaḍḍhati bhogena
hāyati. yaṁ tasmiṁ kule uppajjati purebhattaṁ khādanīyaṁ vā bhojanīyaṁ vā
taṁ sabbaṁ bhikkhūnaṁ vissajjetvā appekadā anasitā acchanti.
manussā ujjhāyanti khīyanti vipācenti kathaṁ hi nāma samaṇā
sakyaputtiyā na mattaṁ jānitvā paṭiggahessanti ime imesaṁ
datvā appekadā anasitā acchantīti. assosuṁ kho bhikkhū
tesaṁ manussānaṁ ujjhāyantānaṁ khīyantānaṁ vipācentānaṁ. athakho
te bhikkhū bhagavato etamatthaṁ ārocesuṁ. athakho bhagavā etasmiṁ
nidāne etasmiṁ pakaraṇe dhammiṁ kathaṁ katvā bhikkhū āmantesi
anujānāmi bhikkhave yaṁ kulaṁ saddhāya vaḍḍhati bhogena hāyati
evarūpassa kulassa ñattidutiyena kammena sekkhasammatiṁ dātuṁ evañca
pana bhikkhave dātabbā. byattena bhikkhunā paṭibalena saṅgho
ñāpetabbo suṇātu me bhante saṅgho itthannāmaṁ kulaṁ saddhāya
vaḍḍhati bhogena hāyati. yadi saṅghassa pattakallaṁ saṅgho
itthannāmassa kulassa sekkhasammatiṁ dadeyya. esā ñatti.
suṇātu me bhante saṅgho itthannāmaṁ kulaṁ saddhāya vaḍḍhati

page number: 522

bhogena hāyati. saṅgho itthannāmassa kulassa sekkhasammatiṁ deti.
yassāyasmato khamati itthannāmassa kulassa sekkhasammatiyā dānaṁ so
tuṇhassa yassa nakkhamati so bhāseyya. dinnā saṅghena
itthannāmassa kulassa sekkhasammati. khamati saṅghassa tasmā tuṇhī.
evametaṁ dhārayāmīti. evañca pana bhikkhave imaṁ sikkhāpadaṁ
uddiseyyātha yāni kho pana tāni sekkhasammatāni kulāni yo pana
bhikkhu tathārūpesu sekkhasammatesu kulesu khādanīyaṁ vā bhojanīyaṁ vā
sahatthā paṭiggahetvā khādeyya vā bhuñjeyya vā paṭidesetabbaṁ tena
bhikkhunā gārayhaṁ āvuso dhammaṁ āpajjiṁ asappāyaṁ pāṭidesanīyaṁ taṁ
paṭidesemīti. evañcidaṁ bhagavatā bhikkhūnaṁ sikkhāpadaṁ paññattaṁ hoti.

[789] tena kho pana samayena sāvatthiyaṁ ussavo hoti.
manussā bhikkhū nimantetvā bhojenti. taṁpi kho kulaṁ bhikkhū
nimantesi. bhikkhū kukkuccāyantā nādhivāsenti paṭikkhittaṁ bhagavatā
sekkhasammatesu kulesu khādanīyaṁ vā bhojanīyaṁ vā sahatthā paṭiggahetvā
khādituṁ bhuñjitunti. te ujjhāyanti khīyanti vipācenti kinnu kho
nāma amhākaṁ jīvitena yaṁ ayyā amhākaṁ na paṭiggaṇhantīti.
assosuṁ kho bhikkhū tesaṁ ujjhāyantānaṁ khīyantānaṁ vipācentānaṁ.
athakho te bhikkhū bhagavato etamatthaṁ ārocesuṁ. athakho bhagavā
etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi
anujānāmi bhikkhave nimantitena sekkhasammatesu kulesu khādanīyaṁ vā

page number: 523

bhojanīyaṁ vā sahatthā paṭiggahetvā khādituṁ bhuñjituṁ evañca pana
bhikkhave imaṁ sikkhāpadaṁ uddiseyyātha yāni kho pana tāni
sekkhasammatāni kulāni yo pana bhikkhu tathārūpesu sekkhasammatesu
kulesu pubbe animantito (pts. vin iv, 180) khādanīyaṁ vā bhojanīyaṁ vā sahatthā paṭiggahetvā
khādeyya vā bhuñjeyya vā paṭidesetabbaṁ tena bhikkhunā gārayhaṁ
āvuso dhammaṁ āpajjiṁ asappāyaṁ pāṭidesanīyaṁ taṁ paṭidesemīti.
evañcidaṁ bhagavatā bhikkhūnaṁ sikkhāpadaṁ paññattaṁ hoti.

[790] tena kho pana samayena aññataro bhikkhu tassa kulassa
kulupako hoti. athakho so bhikkhu pubbaṇhasamayaṁ nivāsetvā
pattacīvaramādāya yena taṁ kulaṁ tenupasaṅkami upasaṅkamitvā
paññatte āsane nisīdi. athakho so bhikkhu gilāno hoti.
athakho te manussā taṁ bhikkhuṁ etadavocuṁ bhuñjatha bhanteti.
athakho so bhikkhu bhagavatā paṭikkhittaṁ animantitena sekkhasammatesu
kulesu khādanīyaṁ vā bhojanīyaṁ vā sahatthā paṭiggahetvā khādituṁ
bhuñjitunti kukkuccāyanto na paṭiggahesi nāsakkhi piṇḍāya
carituṁ chinnabhatto ahosi. athakho so bhikkhu ārāmaṁ gantvā
bhikkhūnaṁ etamatthaṁ ārocesi. bhikkhū bhagavato etamatthaṁ ārocesuṁ.
athakho bhagavā etasmiṁ nidāne etasmiṁ pakaraṇe dhammiṁ kathaṁ katvā
bhikkhū āmantesi anujānāmi bhikkhave gilānena bhikkhunā
sekkhasammatesu kulesu khādanīyaṁ vā bhojanīyaṁ vā sahatthā paṭiggahetvā

page number: 524

khādituṁ bhuñjituṁ evañca pana bhikkhave imaṁ sikkhāpadaṁ uddiseyyātha
yāni kho pana tāni sekkhasammatāni kulāni yo pana bhikkhu
tathārūpesu sekkhasammatesu kulesu pubbe animantito agilāno
khādanīyaṁ vā bhojanīyaṁ vā sahatthā paṭiggahetvā khādeyya vā
bhuñjeyya vā paṭidesetabbaṁ tena bhikkhunā gārayhaṁ āvuso
dhammaṁ āpajjiṁ asappāyaṁ pāṭidesanīyaṁ taṁ paṭidesemīti.

[791] yāni kho pana tāni sekkhasammatāni kulānīti
sekkhasammataṁ nāma kulaṁ yaṁ kulaṁ saddhāya vaḍḍhati bhogena hāyati
evarūpassa kulassa ñattidutiyena kammena sekkhasammati dinnā hoti.
yo panāti yo yādiso .pe. bhikkhūti .pe. ayaṁ imasmiṁ atthe
adhippeto bhikkhūti. tathārūpesu sekkhasammatesu kulesūti evarūpesu
sekkhasammatesu kulesu. animantito nāma ajjatanāya vā svātanāya
vā animantito gharupacāraṁ okkamante nimantenti eso animantito
nāma. (pts. vin iv, 181) nimantito nāma ajjatanāya vā svātanāya vā nimantito
gharupacāraṁ anokkamante nimantenti eso nimantito nāma. agilāno
nāma sakkoti piṇḍāya carituṁ. gilāno nāma na sakkoti piṇḍāya
carituṁ. khādanīyaṁ nāma pañca bhojanāni yāmakālikaṁ sattāhakālikaṁ
yāvajīvikaṁ ṭhapetvā avasesaṁ khādanīyaṁ nāma. bhojanīyaṁ nāma
pañca bhojanāni odano kummāso sattu maccho maṁsaṁ. animantito
agilāno khādissāmi bhuñjissāmīti paṭiggaṇhāti āpatti

page number: 525

dukkaṭassa. ajjhohāre ajjhohāre āpatti pāṭidesanīyassa.

[792] sekkhasammate sekkhasammatasaññī animantito agilāno
khādanīyaṁ vā bhojanīyaṁ vā sahatthā paṭiggahetvā khādati vā
bhuñjati vā āpatti pāṭidesanīyassa. sekkhasammate vematiko
animantito agilāno khādanīyaṁ vā bhojanīyaṁ vā sahatthā paṭiggahetvā
khādati vā bhuñjati vā āpatti pāṭidesanīyassa. sekkhasammate
asekkhasammatasaññī animantito agilāno khādanīyaṁ vā bhojanīyaṁ
vā sahatthā paṭiggahetvā khādati vā bhuñjati vā āpatti
pāṭidesanīyassa. yāmakālikaṁ sattāhakālikaṁ yāvajīvikaṁ āhāratthāya
paṭiggaṇhāti āpatti dukkaṭassa. ajjhohāre ajjhohāre
āpatti dukkaṭassa. asekkhasammate sekkhasammatasaññī āpatti
dukkaṭassa. asekkhasammate vematiko āpatti dukkaṭassa.
asekkhasammate asekkhasammatasaññī anāpatti.

[793] anāpatti nimantitassa gilānassa nimantitassa vā
gilānassa vā sesakaṁ bhuñjati aññesaṁ bhikkhā tattha paññattā
hoti gharato nīharitvā denti niccabhatte salākabhatte pakkhike
uposathike pāṭipadike yāmakālikaṁ sattāhakālikaṁ yāvajīvikaṁ sati
paccaye paribhuñjāti deti ummattakassa ādikammikassāti.
tatiyasikkhāpadaṁ niṭṭhitaṁ.
---------

page number: 526

catutthasikkhāpadaṁ

[794] tena samayena buddho bhagavā sakkesu viharati kapilavatthusmiṁ
nigrodhārāme. tena kho pana samayena sākiyadāsakā avaruddhā
honti. sākiyānayo icchanti āraññakesu senāsanesu bhattaṁ kātuṁ.
assosuṁ kho sākiyadāsakā sākiyāniyo kira āraññakesu senāsanesu
bhattaṁ kattukāmāti. te magge pariyuṭṭhiṁsu. sākiyāniyo (pts. vin iv, 182) paṇītaṁ
khādanīyaṁ bhojanīyaṁ ādāya āraññakaṁ senāsanaṁ agamaṁsu.
sākiyadāsakā nikkhamitvā sākiyāniyo acchindiṁsu ca dūsesuñca. sākiyā
nikkhamitvā te core sabhaṇḍe 1- gahetvā ujjhāyanti khīyanti vipācenti
kathaṁ hi nāma bhaddantā ārāme core paṭivasante nārocessantīti.
assosuṁ kho bhikkhū sākiyānaṁ ujjhāyantānaṁ khīyantānaṁ vipācentānaṁ.
athakho te bhikkhū bhagavato etamatthaṁ ārocesuṁ. athakho bhagavā
etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi
tenahi bhikkhave bhikkhūnaṁ sikkhāpadaṁ paññāpessāmi dasa atthavase
paṭicca saṅghasuṭṭhutāya .pe. saddhammaṭṭhitiyā vinayānuggahāya
evañca pana bhikkhave imaṁ sikkhāpadaṁ uddiseyyātha yāni kho
pana tāni āraññakāni senāsanāni sāsaṅkasammatāni sappaṭibhayāni
yo pana bhikkhu tathārūpesu senāsanesu viharanto 2- pubbe appaṭisaṁviditaṁ

footnote: 1 ma. yu. saha bhaṇḍena. 2 ma. yu. ayaṁ pāṭho na hoti. evamuparipi.

page number: 527

khādanīyaṁ vā bhojanīyaṁ vā ajjhārāme sahatthā paṭiggahetvā
khādeyya vā bhuñjeyya vā paṭidesetabbaṁ tena bhikkhunā gārayhaṁ
āvuso dhammaṁ āpajjiṁ asappāyaṁ pāṭidesanīyaṁ taṁ paṭidesemīti.
evañcidaṁ bhagavatā bhikkhūnaṁ sikkhāpadaṁ paññattaṁ hoti.

[795] tena kho pana samayena aññataro bhikkhu āraññakesu
senāsanesu gilāno hoti. manussā khādanīyaṁ bhojanīyaṁ ādāya
āraññakaṁ senāsanaṁ agamaṁsu. athakho te manussā taṁ bhikkhuṁ etadavocuṁ
bhuñjatha bhanteti. athakho so bhikkhu bhagavatā paṭikkhittaṁ āraññakesu
senāsanesu khādanīyaṁ vā bhojanīyaṁ vā sahatthā paṭiggahetvā khādituṁ
bhuñjitunti kukkuccāyanto na paṭiggahesi nāsakkhi piṇḍāya carituṁ
chinnabhatto ahosi. athakho so bhikkhu bhikkhūnaṁ etamatthaṁ ārocesi.
bhikkhū bhagavato etamatthaṁ ārocesuṁ. athakho bhagavā etasmiṁ nidāne
etasmiṁ pakaraṇe dhammiṁ kathaṁ katvā bhikkhū āmantesi anujānāmi
bhikkhave gilānena bhikkhu āraññakesu senāsanesu khādanīyaṁ vā bhojanīyaṁ
vā sahatthā paṭiggahetvā khādituṁ bhuñjituṁ evañca pana bhikkhave
imaṁ sikkhāpadaṁ uddiseyyātha yāni kho pana tāni āraññakāni
senāsanāni sāsaṅkasammatāni sappaṭibhayāni yo pana bhikkhu tathārūpesu
senāsanesu viharanto pubbe appaṭisaṁviditaṁ khādanīyaṁ vā bhojanīyaṁ
vā ajjhārāme sahatthā paṭiggahetvā agilāno khādeyya vā
bhuñjeyya vā paṭidesetabbaṁ tena bhikkhunā gārayhaṁ āvuso

page number: 528

dhammaṁ āpajjiṁ asappāyaṁ pāṭidesanīyaṁ taṁ paṭidesemīti.

[796] yāni kho pana tāni āraññakāni senāsanānīti āraññakaṁ
nāma senāsanaṁ pañcadhanusatikaṁ pacchimaṁ. sāsaṅkaṁ nāma ārāme
ārāmūpacāre corānaṁ niviṭṭhokāso dissati bhuttokāso dissati
ṭhitokāso dissati nisinnokāso dissati nipannokāso dissati.
sappaṭibhayaṁ nāma ārāme ārāmūpacāre corehi manussā hatā
dissanti viluttā dissanti ākoṭitā dissanti. yo panāti
yo yādiso .pe. bhikkhūti .pe. ayaṁ imasmiṁ atthe adhippeto
bhikkhūti. tathārūpesu senāsanesūti evarūpesu senāsanesu.
appaṭisaṁviditaṁ nāma pañcannaṁ paṭisaṁviditaṁ etaṁ appaṭisaṁviditaṁ nāma.
ārāmaṁ ārāmūpacāraṁ ṭhapetvā paṭisaṁviditaṁ etaṁ appaṭisaṁviditaṁ
nāma. paṭisaṁviditaṁ nāma yo koci itthī vā puriso vā ārāmaṁ
vā 1- ārāmupacāraṁ vā 2- āgantvā āroceti itthannāmassa bhante
khādanīyaṁ vā 3- bhojanīyaṁ vā 4- āhariyissatīti. sace sāsaṅkaṁ hoti
sāsaṅkanti ācikkhitabbaṁ. sace sappaṭibhayaṁ hoti sappaṭibhayanti
ācikkhitabbaṁ. sace hotu bhante āhariyissatīti bhaṇati corā
vattabbā manussā idhūpacaranti apasakkathāti. yāguyā
paṭisaṁvidite tassā parivāro āhariyati etaṁ paṭisaṁviditaṁ nāma.
bhattena paṭisaṁvidite tassa parivāro āhariyati etaṁ paṭisaṁviditaṁ

footnote: 1-2 ma. yu. vāsaddo natthi. 3-4 yu. vāsaddo natthi.

page number: 529

nāma. khādanīyena paṭisaṁvidite tassa parivāro āhariyati etaṁ
paṭisaṁviditaṁ nāma. kulena paṭisaṁvidite ye 1- tasmiṁ kule manussā 2-
khādanīyaṁ vā bhojanīyaṁ vā āharanti 3- etaṁ paṭisaṁviditaṁ nāma. gāmena
paṭisaṁvidite ye 1- tasmiṁ gāme manussā 2- khādanīyaṁ vā bhojanīyaṁ vā
āharanti 3- etaṁ paṭisaṁviditaṁ nāma. pūgena paṭisaṁvidite ye 1- tasmiṁ
pūge manussā 2- khādanīyaṁ vā bhojanīyaṁ vā āharanti 3- etaṁ paṭisaṁviditaṁ
nāma. khādanīyaṁ nāma pañca bhojanāni yāmakālikaṁ sattāhakālikaṁ
yāvajīvikaṁ ṭhapetvā avasesaṁ khādanīyaṁ nāma. bhojanīyaṁ nāma pañca
bhojanāni odano kummāso sattu maccho maṁsaṁ. ajjhārāmo
nāma parikkhittassa ārāmassa antoārāmo aparikkhittassa
upacāro. agilāno nāma sakkoti piṇḍāya carituṁ. gilāno nāma
na sakkoti piṇḍāya carituṁ. (pts. vin iv, 184) appaṭisaṁviditaṁ agilāno khādissāmi
bhuñjissāmīti paṭiggaṇhāti āpatti dukkaṭassa. ajjhohāre
ajjhohāre āpatti pāṭidesanīyassa.

[797] appaṭisaṁvidite appaṭisaṁviditasaññī khādanīyaṁ vā bhojanīyaṁ vā
ajjhārāme sahatthā paṭiggahetvā agilāno khādati vā bhuñjati vā
āpatti pāṭidesanīyassa. appaṭisaṁvidite vematiko khādanīyaṁ vā bhojanīyaṁ
vā ajjhārāme sahatthā paṭiggahetvā agilāno khādati vā bhuñjati
vā āpatti pāṭidesanīyassa. appaṭisaṁvidite paṭisaṁviditasaññī
khādanīyaṁ vā bhojanīyaṁ vā ajjhārāme sahatthā paṭiggahetvā

footnote: 1 ma. yu. yo. 2 ma. yu. manusso. 3 ma. yu. āharati.

page number: 530

agilāno khādati vā bhuñjati vā āpatti pāṭidesanīyassa.
yāmakālikaṁ sattāhakālikaṁ yāvajīvikaṁ āhāratthāya paṭiggaṇhāti
āpatti dukkaṭassa. ajjhohāre ajjhohāre āpatti dukkaṭassa.
paṭisaṁvidite appaṭisaṁviditasaññī āpatti dukkaṭassa. paṭisaṁvidite
vematiko āpatti dukkaṭassa. paṭisaṁvidite paṭisaṁviditasaññī
anāpatti.

[798] anāpatti paṭisaṁvidite gilānassa paṭisaṁvidite vā
gilānassa vā sesakaṁ bhuñjati bahārāme paṭiggahetvā
antoārāme bhuñjati tattha jātakaṁ mūlaṁ vā tacaṁ vā pattaṁ vā
pupphaṁ vā phalaṁ vā bhuñjati yāmakālikaṁ sattāhakālikaṁ yāvajīvikaṁ
sati paccaye paribhuñjati ummattakassa ādikammikassāti.

[799] uddiṭṭhā kho āyasmanto cattāro pāṭidesanīyā
dhammā. tatthāyasmante pucchāmi kaccittha parisuddhā dutiyampi
pucchāmi kaccittha parisuddhā tatiyampi pucchāmi kaccittha parisuddhā
parisuddhetthāyasmanto tasmā tuṇhī. evametaṁ dhārayāmīti.
pāṭidesanīyakaṇḍaṁ niṭṭhitaṁ.
--------

page number: 531

sekhiyakaṇḍaṁ
ime kho panāyasmanto sekhiyā dhammā uddesaṁ āgacchanti.
parimaṇḍalavaggo
chabbīsati sāruppā

[800] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū puratopi pacchatopi olambentā nivāsenti. manussā
ujjhāyanti khīyanti vipācenti kathaṁ hi nāma samaṇā sakyaputtiyā
puratopi pacchatopi olambentā nivāsessanti seyyathāpi gihī
kāmabhoginoti. assosuṁ kho bhikkhū tesaṁ manussānaṁ ujjhāyantānaṁ
khīyantānaṁ vipācentānaṁ. ye te bhikkhū appicchā .pe. te
ujjhāyanti khīyanti vipācenti kathaṁ hi nāma chabbaggiyā bhikkhū
puratopi pacchatopi olambentā nivāsessantīti. athakho te bhikkhū
bhagavato etamatthaṁ ārocesuṁ. athakho bhagavā etasmiṁ nidāne
etasmiṁ pakaraṇe dhammiṁ kathaṁ katvā bhikkhusaṅghaṁ sannipātāpetvā
chabbaggiye bhikkhū paṭipucchi saccaṁ kira tumhe bhikkhave puratopi
pacchatopi olambentā nivāsethāti. saccaṁ bhagavāti. vigarahi
buddho bhagavā kathaṁ hi nāma tumhe moghapurisā puratopi pacchatopi
olambentā nivāsessatha netaṁ moghapurisā appasannānaṁ vā

page number: 532

pasādāya pasannānaṁ vā bhiyyobhāvāya .pe. evañca pana bhikkhave
imaṁ sikkhāpadaṁ uddiseyyātha parimaṇḍalaṁ nivāsessāmīti sikkhā
karaṇīyā 1-.
parimaṇḍalaṁ nivāsetabbaṁ nābhimaṇḍalaṁ jānumaṇḍalaṁ
paṭicchādentena. yo anādariyaṁ paṭicca purato vā pacchato vā
olambento nivāseti āpatti dukkaṭassa.
anāpatti asañcicca asatiyā 2- ajānantassa gilānassa
āpadāsu ummattakassa ādikammikassāti. 

[3]-

[801] sāvatthīnidānaṁ 4-. tena kho pana samayena chabbaggiyā
bhikkhū puratopi pacchatopi olambentā pārupanti .pe. parimaṇḍalaṁ
pārupissāmīti sikkhā karaṇīyā.
parimaṇḍalaṁ pārupitabbaṁ ubho kaṇṇe samaṁ katvā. (pts. vin iv, 186) yo
anādariyaṁ paṭicca puratopi pacchatopi olambento pārupati āpatti
dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[802] sāvatthīnidānaṁ. tena kho pana samayena chabbaggiyā
bhikkhū kāyaṁ vivaritvā antaraghare gacchanti .pe. supaṭicchanno

footnote: 1 ma. sabbattha itisaddo dissati. 2 ma. assatiyā. evamuparipi.
footnote: 3 ma. paṭhamasikkhāpadaṁ niṭṭhitaṁ. evamīdisesu sikkhāpadesu. 4 yattha sāvatthīnidānaṁ
footnote: dissati tattha tena samayena buddho bhagavā sāvatthiyaṁ viharati jetavane anāthapiṇḍikassa

ārāmeti pāli hoti.

page number: 533

antaraghare gamissāmīti sikkhā karaṇīyā.
supaṭicchannena antaraghare gantabbaṁ. yo anādariyaṁ paṭicca
kāyaṁ vivaritvā antaraghare gacchati āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[803] sāvatthīnidānaṁ. tena kho pana samayena chabbaggiyā
bhikkhū kāyaṁ vivaritvā antaraghare nisīdanti .pe. supaṭicchanno
antaraghare nisīdissāmīti sikkhā karaṇīyā.
supaṭicchannena antaraghare nisīditabbaṁ. yo anādariyaṁ paṭicca
kāyaṁ vivaritvā antaraghare nisīdati āpatti dukkaṭassa.
anāpatti asañcicca asatiyā ajānantassa gilānassa
vāsūpagatassa āpadāsu ummattakassa ādikammikassāti.

[804] sāvatthīnidānaṁ. tena kho pana samayena chabbaggiyā
bhikkhū hatthampi pādampi kīḷāpentā antaraghare gacchanti .pe.
susaṁvuto antaraghare gamissāmīti sikkhā karaṇīyā.
susaṁvutena antaraghare gantabbaṁ. yo anādariyaṁ paṭicca hatthaṁ
vā pādaṁ vā kīḷāpento antaraghare gacchati āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[805] sāvatthīnidānaṁ. tena kho pana samayena chabbaggiyā

page number: 534

bhikkhū hatthampi pādampi kīḷāpentā antaraghare nisīdanti .pe.
susaṁvuto antaraghare nisīdissāmīti sikkhā karaṇīyā.
susaṁvutena antaraghare nisīditabbaṁ. yo anādariyaṁ paṭicca hatthaṁ
vā pādaṁ vā kīḷāpento antaraghare nisīdati āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[806] sāvatthīnidānaṁ. tena kho pana samayena chabbaggiyā
bhikkhū tahaṁ tahaṁ olokentā antaraghare gacchanti .pe. okkhittacakkhu
antaraghare gamissāmīti sikkhā karaṇīyā.
okkhittacakkhunā antaraghare gantabbaṁ yugamattaṁ pekkhantena.
yo anādariyaṁ paṭicca tahaṁ tahaṁ olokento antaraghare gacchati
āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[807] sāvatthīnidānaṁ. tena kho pana samayena chabbaggiyā
bhikkhū tahaṁ tahaṁ olokentā antaraghare nisīdanti .pe. okkhittacakkhu
antaraghare nisīdissāmīti sikkhā karaṇīyā.
okkhittacakkhunā antaraghare nisīditabbaṁ yugamattaṁ pekkhantena.
yo anādariyaṁ paṭicca tahaṁ tahaṁ olokento antaraghare nisīdati
āpatti dukkaṭassa.

page number: 535

anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[808] (pts. vin iv, 187) sāvatthīnidānaṁ. tena kho pana samayena chabbaggiyā
bhikkhū ukkhittakāya antaraghare gacchanti .pe. na ukkhittakāya
antaraghare gamissāmīti sikkhā karaṇīyā.
na ukkhittakāya antaraghare gantabbaṁ. yo anādariyaṁ paṭicca
ekato vā ubhato vā ukkhipitvā antaraghare gacchati āpatti
dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[809] sāvatthīnidānaṁ. tena kho pana samayena chabbaggiyā
bhikkhū ukkhittakāya antaraghare nisīdanti .pe. na ukkhittakāya
antaraghare nisīdissāmīti sikkhā karaṇīyā.
na ukkhittakāya antaraghare nisīditabbaṁ. yo anādariyaṁ paṭicca
ekato vā ubhato vā ukkhipitvā antaraghare nisīdati āpatti
dukkaṭassa.
anāpatti asañcicca asatiyā ajānantassa gilānassa
vāsūpagatassa āpadāsu ummattakassa ādikammikassāti.
parimaṇḍalavaggo paṭhamo.
--------

page number: 536

ujjagghikavaggo

[810] sāvatthīnidānaṁ. tena kho pana samayena chabbaggiyā
bhikkhū mahāhasitaṁ hasantā antaraghare gacchanti .pe. na ujjagghikāya
antaraghare gamissāmīti sikkhā karaṇīyā.
na ujjagghikāya antaraghare gantabbaṁ. yo anādariyaṁ paṭicca
mahāhasitaṁ hasanto antaraghare gacchati āpatti dukkaṭassa.
anāpatti asañcicca asatiyā ajānantassa gilānassa 1-
hasanīyasmiṁ vatthusmiṁ mihitamattaṁ karoti āpadāsu 2- ummattakassa
ādikammikassāti.

[811] sāvatthīnidānaṁ. tena kho pana samayena chabbaggiyā
bhikkhū mahāhasitaṁ hasantā antaraghare nisīdanti .pe. na ujjagghikāya
antaraghare nisīdissāmīti sikkhā karaṇīyā.
na ujjagghikāya antaraghare nisīditabbaṁ. yo anādariyaṁ paṭicca
mahāhasitaṁ hasanto antaraghare nisīdati āpatti dukkaṭassa.
anāpatti asañcicca asatiyā ajānantassa gilānassa 3-
hasanīyasmiṁ vatthusmiṁ mihitamattaṁ karoti āpadāsu 4- ummattakassa
ādikammikassāti.

footnote: 1-2 ime pāṭhā vicāretabbā. gilānassa hi hāsena attho natthi āpadāsu ca
footnote: tena kiccaṁ na hoti. 3-4 imepi pāṭhā vuttanayena vicāretabbā.

page number: 537

[812] sāvatthīnidānaṁ. tena kho pana samayena chabbaggiyā
bhikkhū uccāsaddaṁ mahāsaddaṁ karontā antaraghare gacchanti .pe.
appasaddo antaraghare gamissāmīti sikkhā karaṇīyā.
appasaddena antaraghare gantabbaṁ. yo anādariyaṁ paṭicca
uccāsaddaṁ mahāsaddaṁ karonto antaraghare gacchati āpatti
dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[813] sāvatthīnidānaṁ. tena kho pana samayena chabbaggiyā
bhikkhū uccāsaddaṁ mahāsaddaṁ karontā antaraghare nisīdanti .pe.
appasaddo antaraghare nisīdissāmīti sikkhā karaṇīyā.
appasaddena antaraghare nisīditabbaṁ. yo anādariyaṁ paṭicca
uccāsaddaṁ mahāsaddaṁ karonto antaraghare nisīdati āpatti
dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[814] sāvatthīnidānaṁ. tena (pts. vin iv, 188) kho pana samayena chabbaggiyā
bhikkhū kāyappacālakaṁ antaraghare gacchanti kāyaṁ olambentā .pe.
na kāyappacālakaṁ antaraghare gamissāmīti sikkhā karaṇīyā
na kāyappacālakaṁ antaraghare gantabbaṁ kāyaṁ paggahetvā

page number: 538

gantabbaṁ. yo anādariyaṁ paṭicca kāyappacālakaṁ antaraghare
gacchati kāyaṁ olambento āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[815] sāvatthīnidānaṁ. tena kho pana samayena chabbaggiyā
bhikkhū kāyappacālakaṁ antaraghare nisīdanti kāyaṁ olambentā .pe.
na kāyappacālakaṁ antaraghare nisīdissāmīti sikkhā karaṇīyā.
na kāyappacālakaṁ antaraghare nisīditabbaṁ kāyaṁ paggahetvā
nisīditabbaṁ. yo anādariyaṁ paṭicca kāyappacālakaṁ antaraghare
nisīdati kāyaṁ olambento āpatti dukkaṭassa.
anāpatti asañcicca asatiyā ajānantassa gilānassa
vāsūpagatassa āpadāsu ummattakassa ādikammikassāti.

[816] sāvatthīnidānaṁ. tena kho pana samayena chabbaggiyā
bhikkhū bāhuppacālakaṁ antaraghare gacchanti bāhuṁ olambentā .pe.
na bāhuppacālakaṁ antaraghare gamissāmīti sikkhā karaṇīyā.
na bāhuppacālakaṁ antaraghare gantabbaṁ bāhuṁ paggahetvā
gantabbaṁ. yo anādariyaṁ paṭicca bāhuppacālakaṁ antaraghare
gacchati bāhuṁ olambento āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

page number: 539

[817] sāvatthīnidānaṁ. tena kho pana samayena chabbaggiyā
bhikkhū bāhuppacālakaṁ antaraghare nisīdanti bāhuṁ olambentā .pe.
na bāhuppacālakaṁ antaraghare nisīdissāmīti sikkhā karaṇīyā.
na bāhuppacālakaṁ antaraghare nisīditabbaṁ bāhuṁ paggahetvā
nisīditabbaṁ. yo anādariyaṁ paṭicca bāhuppacālakaṁ antaraghare
nisīdati bāhuṁ olambento āpatti dukkaṭassa.
anāpatti asañcicca asatiyā ajānantassa gilānassa
vāsūpagatassa āpadāsu ummattakassa ādikammikassāti.

[818] sāvatthīnidānaṁ. tena kho pana samayena chabbaggiyā
bhikkhū sīsappacālakaṁ antaraghare gacchanti sīsaṁ olambentā .pe.
na sīsappacālakaṁ antaraghare gamissāmīti sikkhā karaṇīyā.
na sīsappacālakaṁ antaraghare gantabbaṁ sīsaṁ paggahetvā
gantabbaṁ. yo anādariyaṁ paṭicca sīsappacālakaṁ antaraghare gacchati
sīsaṁ olambento āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[819] sāvatthīnidānaṁ. tena kho pana samayena chabbaggiyā
bhikkhū sīsappacālakaṁ antaraghare nisīdanti sīsaṁ olambentā .pe.
na sīsappacālakaṁ antaraghare nisīdissāmīti sikkhā karaṇīyā.
na sīsappacālakaṁ antaraghare nisīditabbaṁ sīsaṁ paggahetvā

page number: 540

nisīditabbaṁ. yo anādariyaṁ paṭicca sīsappacālakaṁ antaraghare
nisīdati sīsaṁ olambento āpatti dukkaṭassa.
anāpatti asañcicca asatiyā ajānantassa gilānassa
vāsūpagatassa āpadāsu ummattakassa ādikammikassāti.
ujjagghikavaggo dutiyo.
--------
khambhakatavaggo

[820] sāvatthīnidānaṁ. tena kho pana samayena chabbaggiyā
bhikkhū khambhakatā antaraghare gacchanti .pe. na khambhakato antaraghare
gamissāmīti sikkhā karaṇīyā.
na khambhakatena antaraghare gantabbaṁ. yo anādariyaṁ paṭicca
ekato vā ubhato vā khambhaṁ katvā antaraghare gacchati āpatti
dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[821] sāvatthīnidānaṁ. tena kho pana samayena chabbaggiyā
bhikkhū khambhakatā antaraghare nisīdanti .pe. na khambhakato antaraghare
nisīdissāmīti sikkhā karaṇīyā.
na khambhakatena antaraghare nisīditabbaṁ. yo anādariyaṁ
paṭicca ekato vā ubhato vā khambhaṁ katvā antaraghare nisīdati

page number: 541

āpatti dukkaṭassa.
anāpatti asañcicca asatiyā ajānantassa gilānassa
vāsūpagatassa āpadāsu ummattakassa ādikammikassāti.

[822] sāvatthīnidānaṁ. tena kho pana samayena chabbaggiyā
bhikkhū sasīsaṁ pārupitvā antaraghare gacchanti .pe. na oguṇṭhito
antaraghare gamissāmīti sikkhā karaṇīyā.
na oguṇṭhitena antaraghare gantabbaṁ. yo anādariyaṁ paṭicca
sasīsaṁ pārupitvā antaraghare gacchati āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[823] sāvatthīnidānaṁ. tena kho pana samayena chabbaggiyā
bhikkhū sasīsaṁ pārupitvā antaraghare nisīdanti .pe. na oguṇṭhito
antaraghare nisīdissāmīti sikkhā karaṇīyā.
na oguṇṭhitena antaraghare nisīditabbaṁ. yo anādariyaṁ paṭicca
sasīsaṁ pārupitvā antaraghare nisīdati āpatti dukkaṭassa.
anāpatti asañcicca asatiyā ajānantassa gilānassa
vāsūpagatassa āpadāsu ummattakassa ādikammikassāti.

[824] sāvatthīnidānaṁ. tena kho pana samayena chabbaggiyā
bhikkhū ukkuṭikāya antaraghare gacchanti .pe. na ukkuṭikāya antaraghare
gamissāmīti sikkhā karaṇīyā.

page number: 542

na ukkuṭikāya antaraghare gantabbaṁ. yo anādariyaṁ paṭicca
ukkuṭikāya antaraghare gacchati āpatti dukkaṭassa.
anāpatti asañcicca asatiyā ajānantassa gilānassa
vāsūpagatassa āpadāsu ummattakassa ādikammikassāti.

[825] sāvatthīnidānaṁ. tena kho pana samayena chabbaggiyā
bhikkhū pallatthikāya antaraghare nisīdanti .pe. na pallatthikāya
antaraghare nisīdissāmīti sikkhā karaṇīyā.
na pallatthikāya antaraghare nisīditabbaṁ. yo anādariyaṁ paṭicca
hatthapallatthikāya vā dussapallatthikāya vā antaraghare nisīdati
āpatti dukkaṭassa.
anāpatti asañcicca asatiyā ajānantassa gilānassa
vāsūpagatassa āpadāsu ummattakassa ādikammikassāti.
samattiṁsa bhojanappaṭisaṁyuttā 1-

[826] sāvatthīnidānaṁ. tena (pts. vin iv, 190) kho pana samayena chabbaggiyā
bhikkhū asakkaccaṁ piṇḍapātaṁ paṭiggaṇhanti chaḍḍetukāmā viya .pe.
sakkaccaṁ piṇḍapātaṁ paṭiggahessāmīti sikkhā karaṇīyā.
sakkaccaṁ piṇḍapāto paṭiggahetabbo. yo anādariyaṁ paṭicca
asakkaccaṁ piṇḍapātaṁ paṭiggaṇhāti chaḍḍetukāmo viya āpatti
dukkaṭassa.

footnote: 1 ma. idaṁ pāṭhadvayaṁ natthi.

page number: 543

anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[827] sāvatthīnidānaṁ. tena kho pana samayena chabbaggiyā
bhikkhū tahaṁ tahaṁ olokentā piṇḍapātaṁ paṭiggaṇhanti ākirantepi
atikkantepi na jānanti .pe. pattasaññī piṇḍapātaṁ
paṭiggahessāmīti sikkhā karaṇīyā.
pattasaññinā piṇḍapāto paṭiggahetabbo. yo anādariyaṁ
paṭicca tahaṁ tahaṁ olokento piṇḍapātaṁ paṭiggaṇhāti āpatti
dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[828] sāvatthīnidānaṁ. tena kho pana samayena chabbaggiyā
bhikkhū piṇḍapātaṁ paṭiggaṇhantā sūpaṁyeva bahuṁ paṭiggaṇhanti .pe.
samasūpakaṁ piṇḍapātaṁ paṭiggahessāmīti sikkhā karaṇīyā.
sūpo nāma dve sūpā muggasūpo māsasūpo hatthahāriyo.
samasūpako piṇḍapāto paṭiggahetabbo. yo anādariyaṁ paṭicca
sūpaṁyeva bahuṁ paṭiggaṇhāti āpatti dukkaṭassa.
anāpatti asañcicca asatiyā ajānantassa gilānassa
rasarase ñātakānaṁ pavāritānaṁ aññassatthāya attano dhanena
āpadāsu ummattakassa ādikammikassāti.

page number: 544

[829] sāvatthīnidānaṁ. tena kho pana samayena chabbaggiyā
bhikkhū thūpīkataṁ piṇḍapātaṁ paṭiggaṇhanti .pe. samatittikaṁ piṇḍapātaṁ
paṭiggahessāmīti sikkhā karaṇīyā.
samatittiko piṇḍapāto paṭiggahetabbo. yo anādariyaṁ
paṭicca thūpīkataṁ piṇḍapātaṁ paṭiggaṇhāti āpatti dukkaṭassa.
anāpatti asañcicca asatiyā ajānantassa āpadāsu
ummattakassa ādikammikassāti.
khambhakatavaggo tatiyo.
--------
sakkaccavaggo

[830] sāvatthīnidānaṁ. tena kho pana samayena chabbaggiyā
bhikkhū asakkaccaṁ piṇḍapātaṁ bhuñjanti abhuñjitukāmā viya .pe.
sakkaccaṁ piṇḍapātaṁ bhuñjissāmīti sikkhā karaṇīyā.
sakkaccaṁ piṇḍapāto bhuñjitabbo. yo anādariyaṁ paṭicca
asakkaccaṁ piṇḍapātaṁ bhuñjati abhuñjitukāmo viya āpatti
dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[831] sāvatthīnidānaṁ. tena kho pana samayena chabbaggiyā bhikkhū tahaṁ
tahaṁ olokentā piṇḍapātaṁ bhuñjanti ākirantepi atikkantepi na

page number: 545

jānanti .pe. pattasaññī piṇḍapātaṁ bhuñjissāmīti sikkhā karaṇīyā.
pattasaññinā piṇḍapāto bhuñjitabbo. yo anādariyaṁ paṭicca
tahaṁ tahaṁ olokento piṇḍapātaṁ bhuñjati āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[832] sāvatthīnidānaṁ. tena kho pana samayena chabbaggiyā
bhikkhū tahaṁ tahaṁ omasitvā piṇḍapātaṁ bhuñjanti .pe. sapadānaṁ
piṇḍapātaṁ bhuñjissāmīti sikkhā karaṇīyā.
sapadānaṁ piṇḍapāto bhuñjitabbo. yo anādariyaṁ paṭicca
tahaṁ tahaṁ omasitvā piṇḍapātaṁ bhuñjati āpatti dukkaṭassa.
anāpatti asañcicca asatiyā ajānantassa gilānassa
aññesaṁ dento omasati aññabhājane 1- ākiranto omasati
uttaribhaṅge āpadāsu ummattakassa ādikammikassāti.

[833] (pts. vin iv, 192) sāvatthīnidānaṁ. tena kho pana samayena chabbaggiyā
bhikkhū piṇḍapātaṁ bhuñjantā sūpaṁyeva bahuṁ bhuñjanti .pe. samasūpakaṁ
piṇḍapātaṁ bhuñjissāmīti sikkhā karaṇīyā.
sūpo nāma dve sūpā muggasūpo māsasūpo hatthahāriyo.
samasūpako piṇḍapāto bhuñjitabbo. yo anādariyaṁ paṭicca sūpaṁyeva
bahuṁ bhuñjati āpatti dukkaṭassa.
anāpatti asañcicca asatiyā ajānantassa gilānassa

footnote: 1 ma. aññassa bhājane.

page number: 546

rasarase ñātakānaṁ pavāritānaṁ aññassatthāya attano dhanena
āpadāsu ummattakassa ādikammikassāti.

[834] sāvatthīnidānaṁ. tena kho pana samayena chabbaggiyā
bhikkhū thūpato omadditvā piṇḍapātaṁ bhuñjanti .pe. na thūpato
omadditvā piṇḍapātaṁ bhuñjissāmīti sikkhā karaṇīyā.
na thūpato omadditvā piṇḍapāto bhuñjitabbo. yo
anādariyaṁ paṭicca thūpato omadditvā piṇḍapātaṁ bhuñjati āpatti
dukkaṭassa.
anāpatti asañcicca asatiyā ajānantassa gilānassa
parittake sese ekato saṅkaḍḍhitvā omadditvā bhuñjati āpadāsu
ummattakassa ādikammikassāti.

[835] sāvatthīnidānaṁ. tena kho pana samayena chabbaggiyā
bhikkhū sūpaṁpi byañjanaṁpi odanena paṭicchādenti bhiyyokamyataṁ upādāya
.pe. na sūpaṁ vā byañjanaṁ vā odanena paṭicchādessāmi
bhiyyokamyataṁ upādāyāti sikkhā karaṇīyā.
na sūpaṁ vā byañjanaṁ vā odanena paṭicchādetabbaṁ bhiyyokamyataṁ
upādāya. yo anādariyaṁ paṭicca sūpaṁ vā byañjanaṁ vā odanena
paṭicchādeti bhiyyokamyataṁ upādāya āpatti dukkaṭassa.
anāpatti asañcicca asatiyā ajānantassa sāmikā
paṭicchādetvā denti na bhiyyokamyataṁ upādāya āpadāsu

page number: 547

ummattakassa ādikammikassāti.

[836] (pts. vin iv, 193) sāvatthīnidānaṁ. tena kho pana samayena chabbaggiyā bhikkhū
sūpaṁpi odanaṁpi attano atthāya viññāpetvā bhuñjanti. manussā
ujjhāyanti khīyanti vipācenti kathaṁ hi nāma samaṇā sakyaputtiyā
sūpaṁpi odanaṁpi attano atthāya viññāpetvā bhuñjissanti kassa
sampannaṁ na manāpaṁ kassa sāduṁ na ruccatīti. assosuṁ kho
bhikkhū tesaṁ manussānaṁ ujjhāyantānaṁ khīyantānaṁ vipācentānaṁ. ye
te bhikkhū appicchā .pe. te ujjhāyanti khīyanti vipācenti
kathaṁ hi nāma chabbaggiyā bhikkhū sūpaṁpi odanaṁpi attano atthāya
viññāpetvā bhuñjissantīti .pe. saccaṁ kira tumhe bhikkhave
sūpaṁpi odanaṁpi attano atthāya viññāpetvā bhuñjathāti. saccaṁ
bhagavāti. vigarahi buddho bhagavā kathaṁ hi nāma tumhe moghapurisā
sūpaṁpi odanaṁpi attano atthāya viññāpetvā bhuñjissatha netaṁ
moghapurisā appasannānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyātha na sūpaṁ
vā odanaṁ vā attano atthāya viññāpetvā bhuñjissāmīti sikkhā
karaṇīyā. evañcidaṁ bhagavatā bhikkhūnaṁ sikkhāpadaṁ paññattaṁ hoti.

[837] tena kho pana samayena bhikkhū gilānā honti.
gilānapucchakā bhikkhū gilāne bhikkhū etadavocuṁ kaccāvuso khamanīyaṁ
kacci yāpanīyanti. pubbe mayaṁ āvuso sūpaṁpi odanaṁpi attano

page number: 548

atthāya viññāpetvā bhuñjāma tena no phāsu hoti idāni
pana bhagavatā paṭikkhittanti kukkuccāyantā na viññāpema tena
no na phāsu hotīti. bhagavato etamatthaṁ ārocesuṁ. athakho
bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū
āmantesi anujānāmi bhikkhave gilānena bhikkhunā sūpaṁpi odanaṁpi
attano atthāya viññāpetvā bhuñjituṁ evañca pana bhikkhave
imaṁ sikkhāpadaṁ uddiseyyātha na sūpaṁ vā odanaṁ vā agilāno
attano atthāya viññāpetvā bhuñjissāmīti sikkhā karaṇīyā.
na sūpaṁ vā odanaṁ vā agilānena attano atthāya viññāpetvā
bhuñjitabbaṁ. yo anādariyaṁ paṭicca sūpaṁ vā odanaṁ vā agilāno
attano atthāya viññāpetvā bhuñjati āpatti dukkaṭassa.
anāpatti asañcicca asatiyā ajānantassa gilānassa
ñātakānaṁ pavāritānaṁ aññassatthāya attano dhanena āpadāsu
ummattakassa ādikammikassāti.

[838] (pts. vin iv, 194) sāvatthīnidānaṁ. tena kho pana samayena chabbaggiyā bhikkhū
ujjhānasaññī paresaṁ pattaṁ olokenti .pe. na ujjhānasaññī
paresaṁ pattaṁ olokessāmīti sikkhā karaṇīyā.
na ujjhānasaññinā paresaṁ patto oloketabbo. yo anādariyaṁ
paṭicca ujjhānasaññī paresaṁ pattaṁ oloketi āpatti dukkaṭassa.
anāpatti asañcicca asatiyā ajānantassa dassāmīti

page number: 549

vā dāpessāmīti vā oloketi naujjhānasaññissa āpadāsu
ummattakassa ādikammikassāti.

[839] sāvatthīnidānaṁ. tena kho pana samayena chabbaggiyā
bhikkhū mahantaṁ kabaḷaṁ karonti .pe. nātimahantaṁ kabaḷaṁ karissāmīti
sikkhā karaṇīyā.
nātimahanto kabaḷo kātabbo. yo anādariyaṁ paṭicca mahantaṁ
kabaḷaṁ karoti āpatti dukkaṭassa.
anāpatti asañcicca asatiyā ajānantassa gilānassa
khajjake phalāphale uttaribhaṅge āpadāsu ummattakassa
ādikammikassāti.

[840] sāvatthīnidānaṁ. tena kho pana samayena chabbaggiyā
bhikkhū dīghaṁ ālopaṁ karontā bhuñjanti .pe. parimaṇḍalaṁ ālopaṁ
karissāmīti sikkhā karaṇīyā.
parimaṇḍalo ālopo kātabbo. yo anādariyaṁ paṭicca
dīghaṁ ālopaṁ karoti āpatti dukkaṭassa.
anāpatti asañcicca asatiyā ajānantassa gilānassa
khajjake phalāphale uttaribhaṅge āpadāsu ummattakassa
ādikammikassāti.
sakkaccavaggo catuttho.
--------

page number: 550

kabaḷavaggo

[841] sāvatthīnidānaṁ. tena kho pana samayena chabbaggiyā
bhikkhū anāhaṭe kabaḷe mukhadvāraṁ vivaranti .pe. (pts. vin iv, 195) na anāhaṭe
kabaḷe mukhadvāraṁ vivarissāmīti sikkhā karaṇīyā.
na anāhaṭe kabaḷe mukhadvāraṁ vivaritabbaṁ. yo anādariyaṁ
paṭicca anāhaṭe kabaḷe mukhadvāraṁ vivarati āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[842] sāvatthīnidānaṁ. tena kho pana samayena chabbaggiyā
bhikkhū bhuñjamānā sabbaṁ hatthaṁ mukhe pakkhipanti .pe. na bhuñjamāno
sabbaṁ hatthaṁ mukhe pakkhipissāmīti sikkhā karaṇīyā.
na bhuñjamānena sabbo hattho mukhe pakkhipitabbo. yo
anādariyaṁ paṭicca bhuñjamāno sabbaṁ hatthaṁ mukhe pakkhipati āpatti
dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[843] sāvatthīnidānaṁ. tena kho pana samayena chabbaggiyā
bhikkhū sakabaḷena mukhena byāharanti .pe. na sakabaḷena mukhena
byāharissāmīti sikkhā karaṇīyā.
na sakabaḷena mukhena byāharitabbaṁ. yo anādariyaṁ paṭicca

page number: 551

sakabaḷena mukhena byāharati āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[844] sāvatthīnidānaṁ. tena kho pana samayena chabbaggiyā
bhikkhū piṇḍukkhepakaṁ bhuñjanti .pe. na piṇḍukkhepakaṁ bhuñjissāmīti
sikkhā karaṇīyā.
na piṇḍukkhepakaṁ bhuñjitabbaṁ. yo anādariyaṁ paṭicca piṇḍukkhepakaṁ
bhuñjati āpatti dukkaṭassa.
anāpatti asañcicca asatiyā ajānantassa gilānassa
khajjake phalāphale āpadāsu ummattakassa ādikammikassāti.

[845] sāvatthīnidānaṁ. tena kho pana samayena chabbaggiyā bhikkhū
kabaḷāvacchedakaṁ bhuñjanti .pe. (pts. vin iv, 196) na kabaḷāvacchedakaṁ bhuñjissāmīti
sikkhā karaṇīyā.
na kabaḷāvacchedakaṁ bhuñjitabbaṁ. yo anādariyaṁ paṭicca
kabaḷāvacchedakaṁ bhuñjati āpatti dukkaṭassa.
anāpatti asañcicca asatiyā ajānantassa gilānassa
khajjake phalāphale uttaribhaṅge āpadāsu ummattakassa
ādikammikassāti.

[846] sāvatthīnidānaṁ. tena kho pana samayena chabbaggiyā bhikkhū
avagaṇḍakārakaṁ bhuñjanti .pe. na avagaṇḍakārakaṁ bhuñjissāmīti

page number: 552

sikkhā karaṇīyā.
na avagaṇḍakārakaṁ bhuñjitabbaṁ. yo anādariyaṁ paṭicca ekato
vā ubhato vā gaṇḍaṁ katvā bhuñjati āpatti dukkaṭassa.
anāpatti asañcicca asatiyā ajānantassa gilānassa
phalāphale āpadāsu ummattakassa ādikammikassāti.

[847] sāvatthīnidānaṁ. tena kho pana samayena chabbaggiyā
bhikkhū hatthaniddhūnakaṁ 1- bhuñjanti .pe. na hatthaniddhūnakaṁ bhuñjissāmīti
sikkhā karaṇīyā.
na hatthaniddhūnakaṁ bhuñjitabbaṁ. yo anādariyaṁ paṭicca hatthaniddhūnakaṁ
bhuñjati āpatti dukkaṭassa.
anāpatti asañcicca asatiyā ajānantassa gilānassa
kacavaraṁ chaḍḍento hatthaṁ niddhūnati 2- āpadāsu ummattakassa
ādikammikassāti.

[848] sāvatthīnidānaṁ. tena kho pana samayena chabbaggiyā
bhikkhū sitthāvakārakaṁ bhuñjanti .pe. na sitthāvakārakaṁ bhuñjissāmīti
sikkhā karaṇīyā.
na sitthāvakārakaṁ bhuñjitabbaṁ. yo anādariyaṁ paṭicca sitthāvakārakaṁ
bhuñjati āpatti dukkaṭassa.
anāpatti asañcicca asatiyā ajānantassa gilānassa
kacavaraṁ (pts. vin iv, 197) chaḍḍento sitthaṁ chaḍḍayati 3- āpadāsu ummattakassa

footnote: 1 ma. yu. hatthaniddhunakaṁ. evamuparipi. 2 ma. yu. niddhunati.
footnote: 3 ma. yu. chaḍḍiyyati.

page number: 553

ādikammikassāti.

[849] sāvatthīnidānaṁ. tena kho pana samayena chabbaggiyā bhikkhū
jivhānicchārakaṁ bhuñjanti .pe. na jivhānicchārakaṁ bhuñjissāmīti
sikkhā karaṇīyā.
na jivhānicchārakaṁ bhuñjitabbaṁ. yo anādariyaṁ paṭicca
jivhānicchārakaṁ bhuñjati āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[850] sāvatthīnidānaṁ. tena kho pana samayena chabbaggiyā
bhikkhū capucapukārakaṁ bhuñjanti .pe. na capucapukārakaṁ bhuñjissāmīti
sikkhā karaṇīyā.
na capucapukārakaṁ bhuñjitabbaṁ. yo anādariyaṁ paṭicca capucapukārakaṁ
bhuñjati āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.
kabaḷavaggo pañcamo.
---------
surusuruvaggo

[851] tena samayena buddho bhagavā kosambiyaṁ viharati ghositārāme.
tena kho pana samayena aññatarena brāhmaṇena saṅghassa

page number: 554

payopānaṁ paṭiyattaṁ hoti. bhikkhū surusurukārakaṁ khīraṁ pivanti.
aññataro naṭapubbako bhikkhu evamāha sabbāyaṁ maññe saṅgho
sītīkatoti. ye te bhikkhū appicchā .pe. te ujjhāyanti
khīyanti vipācenti kathaṁ hi nāma bhikkhu saṅghaṁ ārabbha davaṁ
karissatīti .pe. saccaṁ kira tvaṁ bhikkhu saṅghaṁ ārabbha davaṁ
akāsīti. saccaṁ bhagavāti. vigarahi buddho bhagavā kathaṁ hi nāma
tvaṁ moghapurisa saṅghaṁ ārabbha davaṁ karissasi netaṁ moghapurisa
appasannānaṁ vā pasādāya pasannānaṁ vā bhiyyobhāvāya .pe.
vigarahitvā dhammiṁ kathaṁ katvā bhikkhū āmantesi na bhikkhave buddhaṁ
vā dhammaṁ vā saṅghaṁ vā ārabbha davo kātabbo yo kareyya
āpatti dukkaṭassāti. athakho bhagavā taṁ bhikkhuṁ anekapariyāyena
vigarahitvā dubbharatāya .pe. evañca pana bhikkhave imaṁ sikkhāpadaṁ
uddiseyyātha na surusurukārakaṁ bhuñjissāmīti sikkhā karaṇīyā.
na surusurukārakaṁ bhuñjitabbaṁ. yo anādariyaṁ paṭicca surusurukārakaṁ
bhuñjati āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[852] sāvatthīnidānaṁ. tena kho pana samayena chabbaggiyā
bhikkhū hatthanillehakaṁ bhuñjanti .pe. na hatthanillehakaṁ bhuñjissāmīti
sikkhā karaṇīyā.

page number: 555

na hatthanillehakaṁ bhuñjitabbaṁ. yo anādariyaṁ paṭicca
hatthanillehakaṁ bhuñjati āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[853] sāvatthīnidānaṁ. tena kho pana samayena chabbaggiyā bhikkhū
pattanillehakaṁ bhuñjanti .pe. na pattanillehakaṁ bhuñjissāmīti
sikkhā karaṇīyā.
na pattanillehakaṁ bhuñjitabbaṁ. yo anādariyaṁ paṭicca
pattanillehakaṁ bhuñjati āpatti dukkaṭassa.
anāpatti asañcicca asatiyā ajānantassa gilānassa
parittake sese ekato saṅkaḍḍhitvā nillehitvā bhuñjati āpadāsu
ummattakassa ādikammikassāti.

[854] sāvatthīnidānaṁ. tena kho pana samayena chabbaggiyā bhikkhū
oṭṭhanillehakaṁ bhuñjanti .pe. na oṭṭhanillehakaṁ bhuñjissāmīti
sikkhā karaṇīyā.
na oṭṭhanillehakaṁ bhuñjitabbaṁ. yo anādariyaṁ paṭicca
oṭṭhanillehakaṁ bhuñjati āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[855] tena samayena buddho bhagavā bhaggesu viharati suṁsumāragire 1-

footnote: 1 ma. yu. susumāragire. evamuparipi.

page number: 556

bhesakaḷāvane migadāye. tena kho pana samayena bhikkhū kokanade
pāsāde sāmisena hatthena pānīyathālakaṁ paṭiggaṇhanti. manussā
ujjhāyanti khīyanti vipācenti kathaṁ hi nāma samaṇā sakyaputtiyā
sāmisena hatthena pānīyathālakaṁ paṭiggahessanti seyyathāpi gihī
kāmabhoginoti. assosuṁ kho bhikkhū tesaṁ manussānaṁ ujjhāyantānaṁ
khīyantānaṁ vipācentānaṁ. ye te bhikkhū appicchā .pe. te
ujjhāyanti khīyanti vipācenti kathaṁ hi nāma bhikkhū sāmisena
hatthena pānīyathālakaṁ paṭiggahessantīti .pe. saccaṁ kira bhikkhave
bhikkhū sāmisena hatthena pānīyathālakaṁ paṭiggaṇhantīti. saccaṁ
bhagavāti. vigarahi buddho bhagavā kathaṁ hi nāma te bhikkhave
moghapurisā sāmisena hatthena pānīyathālakaṁ paṭiggahessanti netaṁ
bhikkhave appasannānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyātha na
sāmisena hatthena pānīyathālakaṁ paṭiggahessāmīti sikkhā karaṇīyā.
na sāmisena hatthena pānīyathālako paṭiggahetabbo. yo
anādariyaṁ paṭicca sāmisena hatthena pānīyathālakaṁ paṭiggaṇhāti
āpatti dukkaṭassa.
anāpatti asañcicca asatiyā ajānantassa gilānassa
dhovissāmīti vā dhovāpessāmīti vā paṭiggaṇhāti āpadāsu
ummattakassa ādikammikassāti.

page number: 557

[856] tena samayena buddho bhagavā bhaggesu viharati suṁsumāragire
bhesakaḷāvane migadāye. tena kho pana samayena bhikkhū kokanade
pāsāde sasitthakaṁ pattadhovanaṁ antaraghare chaḍḍenti. manussā
ujjhāyanti khīyanti vipācenti kathaṁ hi nāma samaṇā sakyaputtiyā
sasitthakaṁ pattadhovanaṁ antaraghare chaḍḍessanti seyyathāpi gihī
kāmabhoginoti. assosuṁ kho bhikkhū tesaṁ manussānaṁ ujjhāyantānaṁ
khīyantānaṁ vipācentānaṁ. ye te bhikkhū appicchā .pe. te
ujjhāyanti khīyanti vipācenti kathaṁ hi nāma bhikkhū sasitthakaṁ
pattadhovanaṁ antaraghare chaḍḍessantīti. saccaṁ kira bhikkhave
bhikkhū sasitthakaṁ pattadhovanaṁ antaghare chaḍḍentīti. saccaṁ bhagavāti.
vigarahi buddho bhagavā kathaṁ hi nāma te bhikkhave moghapurisā
sasitthakaṁ pattadhovanaṁ antaraghare chaḍḍessanti netaṁ bhikkhave
appasannānaṁ vā pasādāya pasannānaṁ vā bhiyyobhāvāya .pe.
evañca pana bhikkhave imaṁ sikkhāpadaṁ uddiseyyātha na sasitthakaṁ
pattadhovanaṁ antaraghare chaḍḍessāmīti sikkhā karaṇīyā.
na sasitthakaṁ pattadhovanaṁ antaraghare chaḍḍetabbaṁ. yo anādariyaṁ
paṭicca sasitthakaṁ pattadhovanaṁ antaraghare chaḍḍeti āpatti dukkaṭassa.
anāpatti asañcicca asatiyā ajānantassa gilānassa
udridhatvā vā bhinditvā vā paṭiggahe vā nīharitvā chaḍḍeti
āpadāsu ummattakassa ādikammikassāti.

page number: 558

soḷasa dhammadesanāpaṭisaṁyuttā 1-

[857] sāvatthīnidānaṁ. tena kho pana samayena chabbaggiyā
bhikkhū chattapāṇissa dhammaṁ desenti. ye te bhikkhū appicchā .pe. te
ujjhāyanti khīyanti vipācenti kathaṁ hi nāma chabbaggiyā bhikkhū chattapāṇissa
dhammaṁ desessantīti .pe. saccaṁ kira tumhe bhikkhave chattapāṇissa
dhammaṁ desethāti. saccaṁ bhagavāti. vigarahi buddho bhagavā
kathaṁ hi nāma tumhe moghapurisā chattapāṇissa dhammaṁ desessatha netaṁ
moghapurisā appasannānaṁ vā pasādāya pasannānaṁ vā bhiyyobhāvāya
.pe. evañca pana bhikkhave imaṁ sikkhāpadaṁ uddiseyyātha na
chattapāṇissa dhammaṁ desessāmīti 2- sikkhā karaṇīyā. evañcidaṁ
bhagavatā bhikkhūnaṁ sikkhāpadaṁ paññattaṁ hoti.

[858] tena kho pana samayena bhikkhū chattapāṇissa gilānassa
dhammaṁ desetuṁ kukkuccāyanti. manussā ujjhāyanti khīyanti
vipācenti kathaṁ hi nāma samaṇā sakyaputtiyā chattapāṇissa
gilānassa dhammaṁ na desessantīti. assosuṁ kho bhikkhū tesaṁ
manussānaṁ ujjhāyantānaṁ khīyantānaṁ vipācentānaṁ. athakho te
bhikkhū bhagavato etamatthaṁ ārocesuṁ. athakho bhagavā etasmiṁ
nidāne etasmiṁ pakaraṇe dhammiṁ kathaṁ katvā bhikkhū āmantesi
anujānāmi bhikkhave chattapāṇissa gilānassa dhammaṁ desetuṁ evañca

footnote: 1 ma. idaṁ pāṭhadvayaṁ natthi. 2 yebhuyyena desissāmīti paṭhanti. evaṁ sabbattha
footnote: ñātabbaṁ.

page number: 559

pana bhikkhave imaṁ sikkhāpadaṁ uddiseyyātha na chattapāṇissa
agilānassa dhammaṁ desessāmīti sikkhā karaṇīyā.
chattaṁ nāma tīṇi chattāni setacchattaṁ kilañjacchattaṁ paṇṇacchattaṁ
maṇḍalabaddhaṁ salākabaddhaṁ. dhammo nāma buddhabhāsito sāvakabhāsito
isibhāsito devatābhāsito atthupasañhito dhammupasañhito.
deseyyāti 1- padena deseti pade pade āpatti dukkaṭassa.
akkharāya deseti akkharakkharāya āpatti dukkaṭassa. na
chattapāṇissa agilānassa dhammo desetabbo. yo anādariyaṁ
paṭicca chattapāṇissa agilānassa dhammaṁ deseti āpatti
dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[859] sāvatthīnidānaṁ. tena kho pana samayena chabbaggiyā
bhikkhū daṇḍapāṇissa dhammaṁ desenti .pe. na daṇḍapāṇissa
agilānassa dhammaṁ desessāmīti sikkhā karaṇīyā.
daṇḍo nāma majjhimassa purisassa catuhattho daṇḍo. tato
ukkaṭṭho adaṇḍo omako adaṇḍo. na daṇḍapāṇissa
agilānassa dhammo desetabbo. yo anādariyaṁ paṭicca daṇḍapāṇissa
agilānassa dhammaṁ deseti āpatti dukkaṭassa.

footnote: 1 ayaṁ pāṭho vicāretabbo mātikāyaṁ avijjamānattā.

page number: 560

anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[860] sāvatthīnidānaṁ. tena kho pana samayena chabbaggiyā
bhikkhū satthapāṇissa dhammaṁ desenti .pe. na satthapāṇissa
agilānassa dhammaṁ desessāmīti sikkhā karaṇīyā.
satthaṁ nāma ekatodhāraṁ ubhatodhāraṁ paharaṇi. na satthapāṇissa
agilānassa dhammo desetabbo. yo anādariyaṁ paṭicca
satthapāṇissa agilānassa dhammaṁ deseti āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[861] sāvatthīnidānaṁ. tena kho pana samayena chabbaggiyā
bhikkhū āvudhapāṇissa dhammaṁ desenti .pe. na āvudhapāṇissa
agilānassa dhammaṁ desessāmīti sikkhā karaṇīyā.
āvudhaṁ nāma cāpo kodaṇḍo. na āvudhapāṇissa agilānassa
dhammo desetabbo. yo anādariyaṁ paṭicca āvudhapāṇissa agilānassa
dhammaṁ deseti āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.
surusuruvaggo chaṭṭho.
-------

footnote: 1 ma. yu. paharaṇaṁ.

page number: 561

pādukāvaggo

[862] sāvatthīnidānaṁ. tena kho pana samayena chabbaggiyā
bhikkhū pādukārūḷhassa dhammaṁ desenti .pe. na pādukārūḷhassa
agilānassa dhammaṁ desessāmīti sikkhā karaṇīyā.
na pādukārūḷhassa agilānassa dhammo desetabbo. yo
anādariyaṁ paṭicca akkantassa vā paṭimukkassa vā omukkassa vā
agilānassa dhammaṁ deseti āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[863] sāvatthīnidānaṁ. tena kho pana samayena chabbaggiyā
bhikkhū upāhanārūḷhassa dhammaṁ desenti .pe. na upāhanārūḷhassa
agilānassa dhammaṁ desessāmīti sikkhā karaṇīyā.
na upāhanārūḷhassa agilānassa dhammo desetabbo. yo
anādariyaṁ paṭicca akkantassa vā paṭimukkassa vā omukkassa vā
agilānassa dhammaṁ deseti āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[864] sāvatthīnidānaṁ. tena kho pana samayena chabbaggiyā
bhikkhū yānagatassa dhammaṁ desenti .pe. na yānagatassa agilānassa
dhammaṁ desessāmīti sikkhā karaṇīyā.

page number: 562

yānaṁ nāma vayhaṁ ratho sakaṭaṁ sandamānikā sivikā pāṭaṅkī.
na yānagatassa agilānassa dhammo desetabbo. yo anādariyaṁ
paṭicca yānagatassa agilānassa dhammaṁ deseti āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[865] sāvatthīnidānaṁ. tena (pts. vin iv, 202) kho pana samayena chabbaggiyā
bhikkhū sayanagatassa dhammaṁ desenti .pe. na sayanagatassa agilānassa
dhammaṁ desessāmīti sikkhā karaṇīyā.
na sayanagatassa agilānassa dhammo desetabbo. yo anādariyaṁ
paṭicca antamaso chamāyaṁpi 1- nipannassa agilānassa dhammaṁ deseti
āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[866] sāvatthīnidānaṁ. tena kho pana samayena chabbaggiyā
bhikkhū pallatthikāya nisinnassa dhammaṁ desenti .pe. na pallatthikāya
nisinnassa agilānassa dhammaṁ desessāmīti sikkhā karaṇīyā.
na pallatthikāya nisinnassa agilānassa dhammo desetabbo.
yo anādariyaṁ paṭicca hatthapallatthikāya vā dussapallatthikāya vā
nisinnassa agilānassa dhammaṁ deseti āpatti dukkaṭassa.

footnote: 1 yu. chamāyapi.

page number: 563

anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[867] sāvatthīnidānaṁ. tena kho pana samayena chabbaggiyā bhikkhū
veṭhitasīsassa dhammaṁ desenti .pe. na veṭhitasīsassa agilānassa
dhammaṁ desessāmīti sikkhā karaṇīyā.
veṭhitasīso nāma kesantaṁ na dassāpetvā veṭhito hoti.
na veṭhitasīsassa agilānassa dhammo desetabbo. yo anādariyaṁ
paṭicca veṭhitasīsassa agilānassa dhammaṁ deseti āpatti dukkaṭassa.
anāpatti asañcicca asatiyā ajānantassa gilānassa
kesantaṁ vivarāpetvā deseti āpadāsu ummattakassa
ādikammikassāti.

[868] sāvatthīnidānaṁ. tena kho pana samayena chabbaggiyā
bhikkhū oguṇṭhitasīsassa dhammaṁ desenti .pe. na oguṇṭhitasīsassa
agilānassa dhammaṁ desessāmīti sikkhā karaṇīyā.
oguṇṭhitasīso nāma sasīsaṁ pāruto vuccati. na oguṇṭhitasīsassa
agilānassa dhammo desetabbo. yo anādariyaṁ paṭicca oguṇṭhitasīsassa
agilānassa dhammaṁ deseti āpatti dukkaṭassa.
anāpatti asañcicca asatiyā ajānantassa gilānassa sīsaṁ
vivarāpetvā deseti āpadāsu ummattakassa ādikammikassāti.

[869] sāvatthīnidānaṁ. tena kho pana samayena chabbaggiyā

page number: 564

bhikkhū chamāyaṁ nisīditvā āsane nisinnassa dhammaṁ desenti .pe.
na chamāyaṁ 1- nisīditvā āsane nisinnassa agilānassa dhammaṁ
desessāmīti sikkhā karaṇīyā.
na chamāyaṁ nisīditvā āsane nisinnassa agilānassa dhammo
desetabbo. yo anādariyaṁ paṭicca chamāyaṁ nisīditvā āsane
nisinassa agilānassa dhammaṁ deseti āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[870] sāvatthīnidānaṁ. tena kho pana samayena chabbaggiyā
bhikkhū nīce āsane nisīditvā ucce āsane nisinnassa dhammaṁ
desenti. ye te bhikkhū appicchā .pe. te ujjhāyanti
khīyanti vipācenti kathaṁ hi nāma chabbaggiyā bhikkhū nīce āsane
nisīditvā ucce āsane nisinnassa dhammaṁ desessantīti .pe.
saccaṁ kira tumhe bhikkhave nīce āsane nisīditvā ucce āsane
nisinnassa dhammaṁ desethāti. saccaṁ bhagavāti. vigarahi buddho
bhagavā kathaṁ hi nāma tumhe moghapurisā nīce āsane nisīditvā
ucce āsane nisinnassa dhammaṁ desessatha netaṁ moghapurisā
appasannānaṁ vā pasādāya pasannānaṁ vā bhiyyobhāvāya .pe.
vigarahitvā dhammiṁ kathaṁ katvā bhikkhū āmantesi.

footnote: 1 yu. chamāya.

page number: 565

[871] bhūtapubbaṁ bhikkhave bārāṇasiyaṁ aññatarassa chavakassa 1-
pajāpati gabbhinī ahosi. athakho bhikkhave sā chavakī 2- taṁ chavakaṁ
etadavoca gabbhinimhi ayyaputta icchāmi ambaṁ khāditunti. natthi
ambo 3- akālo ambassāti. sace na labhissāmi marissāmīti.
tena kho pana samayena rañño ambo dhuvaphalo hoti. athakho
bhikkhave so chavako yena so ambo tenupasaṅkami upasaṅkamitvā
taṁ ambaṁ abhirūhitvā nilīno acchi. athakho bhikkhave rājā purohitena
brāhmaṇena saddhiṁ yena so ambo tenupasaṅkami upasaṅkamitvā
ucce āsane nisīditvā mantaṁ pariyāpuṇāti. (pts. vin iv, 204) athakho bhikkhave
tassa chavakassa etadahosi yāva adhammiko ayaṁ rājā yatra
hi nāma ucce āsane nisīditvā mantaṁ pariyāpuṇissati ayañca
brāhmaṇo adhammiko yatra hi nāma nīce āsane nisīditvā
ucce āsane nisinnassa mantaṁ vācessati ahañcamhi adhammiko
yohaṁ itthiyā kāraṇā rañño ambaṁ avaharāmi sabbamidaṁ ca 4-
parigatanti 5-. tattheva paripati.
ubho atthaṁ na jānanti ubho dhammaṁ na passare
yo cāyaṁ mantaṁ vāceti yo cādhammena dhīyati.
sālīnaṁ odano bhutto sucimaṁsūpasecano
tasmā dhamme na vattāmi dhammo ariyebhi vaṇṇito.

footnote: 1 ma. yu. chapakassa. 2 ma. yu. chapakī. evamuparipi. 3 ma. yu. ambaṁ.
footnote: 4 ma. yu. carimaṁ. 5 ma. yu. katanti.

page number: 566

dhiratthu taṁ dhanalābhaṁ yasalābhañca brāhmaṇa
yā vutti vinipātena adhammacaraṇena vā.
paribbaja mahābrahme pacantaññepi pāṇino.
mā taṁ adhammo ācarito asmā kumbhamivābhidāti.

[872] tadāpi me bhikkhave amanāpā nīce āsane nisīditvā
ucce āsane nisinnassa mantaṁ vācetuṁ kimaṅgaṁ pana etarahi na
amanāpā bhavissati nīce āsane nisīditvā ucce āsane nisinnassa
dhammaṁ desetuṁ netaṁ bhikkhave appasannānaṁ vā pasādāya pasannānaṁ
vā bhiyyobhāvāya .pe. evañca pana bhikkhave imaṁ sikkhāpadaṁ
uddiseyyātha na nīce āsane nisīditvā ucce āsane nisinnassa
agilānassa dhammaṁ desessāmīti sikkhā karaṇīyā.
na nīce āsane nisīditvā ucce āsane nisinnassa agilānassa
dhammo desetabbo. yo anādariyaṁ paṭicca nīce āsane nisīditvā
ucce āsane nisinnassa agilānassa dhammaṁ deseti āpatti
dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[873] sāvatthīnidānaṁ. tena kho pana samayena chabbaggiyā
bhikkhū ṭhitā nisinnassa dhammaṁ desenti .pe. na ṭhito nisinnassa
agilānassa dhammaṁ desessāmīti sikkhā karaṇīyā.

page number: 567

na ṭhitena nisinnassa agilānassa dhammo desetabbo. yo
anādariyaṁ paṭicca ṭhito nisinnassa agilānassa dhammaṁ deseti āpatti
dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[874] (pts. vin iv, 205) sāvatthīnidānaṁ. tena kho pana samayena chabbaggiyā
bhikkhū pacchato gacchantā purato gacchantassa dhammaṁ desenti .pe.
na pacchato gacchanto purato gacchantassa agilānassa dhammaṁ
desessāmīti sikkhā karaṇīyā.
na pacchato gacchantena purato gacchantassa agilānassa dhammo
desetabbo. yo anādariyaṁ paṭicca pacchato gacchanto purato
gacchantassa agilānassa dhammaṁ deseti āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[875] sāvatthīnidānaṁ. tena kho pana samayena chabbaggiyā
bhikkhū uppathena gacchantā pathena gacchantassa dhammaṁ desenti .pe.
na uppathena gacchanto pathena gacchantassa agilānassa dhammaṁ
desessāmīti sikkhā karaṇīyā.
na uppathena gacchantena pathena gacchantassa agilānassa dhammo
desetabbo. yo anādariyaṁ paṭicca uppathena gacchanto pathena

page number: 568

gacchantassa agilānassa dhammaṁ deseti āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.
tayo pakiṇṇakā 1-

[876] sāvatthīnidānaṁ. tena kho pana samayena chabbaggiyā
bhikkhū ṭhitā uccārampi passāvampi karonti .pe. na ṭhito
agilāno uccāraṁ vā passāvaṁ vā karissāmīti sikkhā karaṇīyā.
na ṭhitena agilānena uccāro vā passāvo vā kātabbo.
yo anādariyaṁ paṭicca ṭhito agilāno uccāraṁ vā passāvaṁ vā karoti
āpatti dukkaṭassa.
anāpatti asañcicca asatiyā ajānantassa gilānassa
āpadāsu ummattakassa ādikammikassāti.

[877] sāvatthīnidānaṁ. tena kho pana samayena chabbaggiyā
bhikkhū harite uccārampi passāvampi kheḷampi karonti .pe.
na harite agilāno uccāraṁ vā passāvaṁ vā kheḷaṁ vā karissāmīti
sikkhā karaṇīyā.
na harite agilānena uccāro vā passāvo vā kheḷo vā
kātabbo. yo anādariyaṁ paṭicca harite agilāno uccāraṁ vā
passāvaṁ vā kheḷaṁ vā karoti āpatti dukkaṭassa.

footnote: 1 ma. idaṁ pāṭhadvayaṁ natthi.

page number: 569

anāpatti asañcicca asatiyā ajānantassa gilānassa
appaharite kato haritaṁ ottharati āpadāsu ummattakassa
ādikammikassāti.

[878] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena chabbaggiyā
bhikkhū udake uccārampi passāvampi kheḷampi karonti. manussā
ujjhāyanti khīyanti vipācenti (pts. vin iv, 206) kathaṁ hi nāma samaṇā sakyaputtiyā
udake uccārampi passāvampi kheḷampi karissanti seyyathāpi gihī
kāmabhoginoti. assosuṁ kho bhikkhū tesaṁ manussānaṁ ujjhāyantānaṁ
khīyantānaṁ vipācentānaṁ. ye te bhikkhū appicchā .pe. te
ujjhāyanti khīyanti vipācenti kathaṁ hi nāma chabbaggiyā bhikkhū
udake uccārampi passāvampi kheḷampi karissantīti .pe. saccaṁ
kira tumhe bhikkhave udake uccārampi passāvampi kheḷampi karothāti.
saccaṁ bhagavāti. vigarahi buddho bhagavā kathaṁ hi nāma tumhe
moghapurisā udake uccārampi passāvampi kheḷampi karissatha netaṁ
moghapurisā appasannānaṁ vā pasādāya pasannānaṁ vā bhiyyobhāvāya .pe.
evañca pana bhikkhave imaṁ sikkhāpadaṁ uddiseyyātha na udake
uccāraṁ vā passāvaṁ vā kheḷaṁ vā karissāmīti sikkhā karaṇīyā.
evañcidaṁ bhagavatā bhikkhūnaṁ sikkhāpadaṁ paññattaṁ hoti.

[879] tena kho pana samayena gilānā bhikkhū udake uccārampi

page number: 570

passāvampi kheḷampi kātuṁ kukkuccāyanti. bhagavato etamatthaṁ
ārocesuṁ. athakho bhagavā etasmiṁ nidāne etasmiṁ pakaraṇe
dhammiṁ kathaṁ katvā bhikkhū āmantesi anujānāmi bhikkhave gilānena
bhikkhunā udake uccārampi passāvampi kheḷampi kātuṁ evañca
pana bhikkhave imaṁ sikkhāpadaṁ uddiseyyātha na udake agilāno
uccāraṁ vā passāvaṁ vā kheḷaṁ vā karissāmīti sikkhā karaṇīyā.
na udake agilānena uccāro vā passāvo vā kheḷo vā
kātabbo. yo anādariyaṁ paṭicca udake agilāno uccāraṁ vā
passāvaṁ vā kheḷaṁ vā karoti āpatti dukkaṭassa.
anāpatti asañcicca asatiyā ajānantassa gilānassa thale
kato udakaṁ ottharati āpadāsu ummattakassa ādikammikassāti.
pādukāvaggo sattamo.
---------
uddiṭṭhā kho āyasmanto sekhiyā dhammā. tatthāyasmante
pucchāmi kaccittha parisuddhā dutiyampi pucchāmi kaccittha parisuddhā
tatiyampi pucchāmi kaccittha parisuddhā parisuddhetthāyasmanto
tasmā tuṇhī. evametaṁ dhārayāmīti.

[1]-
sekhiyakaṇḍaṁ niṭṭhitaṁ.
-------

footnote: 1 ma. sekhiyā niṭṭhitā.

page number: 571

adhikaraṇasamathā dhammā

[880] (pts. vin iv, 207) ime kho panāyasmanto satta adhikaraṇasamathā dhammā
uddesaṁ āgacchanti. uppannuppannānaṁ adhikaraṇānaṁ samathāya vūpasamāya
sammukhāvinayo dātabbo sativinayo dātabbo amūḷhavinayo dātabbo
paṭiññāya kāretabbaṁ yebhuyyasikā tassa pāpiyasikā tiṇavatthārakoti.
uddiṭṭhā kho āyasmanto satta adhikaraṇasamathā dhammā.
tatthāyasmante pucchāmi kaccittha parisuddhā dutiyampi pucchāmi
kaccittha parisuddhā tatiyampi pucchāmi kaccittha parisuddhā
parisuddhetthāyasmanto tasmā tuṇhī. evametaṁ dhārayāmīti.
adhikaraṇasamathā dhammā 1- niṭṭhitā.
----------

[881] uddiṭṭhaṁ kho āyasmanto nidānaṁ uddiṭṭhā cattāro
pārājikā dhammā uddiṭṭhā terasa saṅghādisesā dhammā uddiṭṭhā
dve aniyatā dhammā uddiṭṭhā tiṁsa nissaggiyā pācittiyā dhammā
uddiṭṭhā dvenavuti pācittiyā dhammā uddiṭṭhā cattāro
pāṭidesanīyā dhammā uddiṭṭhā sekhiyā dhammā uddiṭṭhā satta
adhikaraṇasamathā dhammā. ettakaṁ tassa bhagavato suttāgataṁ
suttapariyāpannaṁ anvaḍḍhamāsaṁ uddesaṁ āgacchati. tattha sabbeheva
samaggehi sammodamānehi avivadamānehi sikkhitabbanti.
mahāvibhaṅgo niṭṭhito.
--------

footnote: 1 ma. ayaṁ pāṭho natthi.

