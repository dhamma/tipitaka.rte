
page number: 001

abhidhammapiṭake (pts. vbh, 1) vibhaṅgo
--------
namo tassa bhagavato arahato sammāsambuddhassa
khandhavibhaṅgo

[1] pañcakkhandhā rūpakkhandho vedanākkhandho saññākkhandho
saṅkhārakkhandho viññāṇakkhandho.

[2] tattha katamo rūpakkhandho yaṅkiñci rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ
vā paṇītaṁ vā yaṁ dūre santike vā tadekajjhaṁ abhisaññūhitvā
abhisaṅkhipitvā ayaṁ vuccati rūpakkhandho.

[3] tattha katamaṁ rūpaṁ atītaṁ yaṁ rūpaṁ atītaṁ niruddhaṁ vigataṁ
vipariṇataṁ atthaṅgataṁ abbhatthaṅgataṁ uppajjitvā vigataṁ atītaṁ
atītaṁsena saṅgahitaṁ cattāro ca mahābhūtā catunnañca mahābhūtānaṁ
upādāya rūpaṁ idaṁ vuccati rūpaṁ atītaṁ. tattha katamaṁ rūpaṁ anāgataṁ
yaṁ rūpaṁ ajātaṁ abhūtaṁ asañjātaṁ anibbattaṁ anabhinibbattaṁ apātubhūtaṁ
anuppannaṁ asamuppannaṁ anuṭṭhitaṁ asamuṭṭhitaṁ anāgataṁ anāgataṁsena
saṅgahitaṁ cattāro ca mahābhūtā catunnañca mahābhūtānaṁ upādāya
rūpaṁ idaṁ vuccati rūpaṁ anāgataṁ. tattha katamaṁ rūpaṁ paccuppannaṁ
yaṁ rūpaṁ jātaṁ bhūtaṁ sañjātaṁ nibbattaṁ abhinibbattaṁ pātubhūtaṁ

page number: 002

uppannaṁ samuppannaṁ uṭṭhitaṁ samuṭṭhitaṁ paccuppannaṁ puccuppannaṁsena
saṅgahitaṁ (pts. vbh, 2) cattāro ca mahābhūtā catunnañca mahābhūtānaṁ upādāya
rūpaṁ idaṁ vuccati rūpaṁ paccuppannaṁ.

[4] tattha katamaṁ rūpaṁ ajjhattaṁ yaṁ rūpaṁ tesaṁ tesaṁ sattānaṁ
ajjhattaṁ paccattaṁ niyakaṁ pāṭipuggalikaṁ upādinnaṁ cattāro ca
mahābhūtā catunnañca mahābhūtānaṁ upādāya rūpaṁ idaṁ vuccati rūpaṁ
ajjhattaṁ. tattha katamaṁ rūpaṁ bahiddhā yaṁ rūpaṁ tesaṁ tesaṁ parasattānaṁ
parapuggalānaṁ ajjhattaṁ paccattaṁ niyakaṁ pāṭipuggalikaṁ upādinnaṁ cattāro
ca mahābhūtā catunnañca mahābhūtānaṁ upādāya rūpaṁ idaṁ vuccati
rūpaṁ bahiddhā.

[5] tattha katamaṁ rūpaṁ oḷārikaṁ cakkhāyatanaṁ .pe. phoṭṭhabbāyatanaṁ
idaṁ vuccati rūpaṁ oḷārikaṁ. tattha katamaṁ rūpaṁ sukhumaṁ
itthindriyaṁ .pe. kabaḷiṅkāro āhāro idaṁ vuccati rūpaṁ sukhumaṁ.

[6] tattha katamaṁ rūpaṁ hīnaṁ yaṁ rūpaṁ tesaṁ tesaṁ sattānaṁ
uññātaṁ avaññātaṁ hīḷitaṁ paribhūtaṁ acitīkataṁ hīnaṁ hīnamataṁ hīnasammataṁ
aniṭṭhaṁ akantaṁ amanāpaṁ rūpā saddā gandhā rasā
phoṭṭhabbā idaṁ vuccati rūpaṁ hīnaṁ. tattha katamaṁ rūpaṁ paṇītaṁ yaṁ rūpaṁ
tesaṁ tesaṁ sattānaṁ anuññātaṁ anavaññātaṁ ahīḷitaṁ aparibhūtaṁ citīkataṁ
paṇītaṁ paṇītamataṁ paṇītasammataṁ iṭṭhaṁ kantaṁ manāpaṁ rūpā saddā
gandhā rasā phoṭṭhabbā idaṁ vuccati rūpaṁ paṇītaṁ. taṁ taṁ vā

page number: 003

pana rūpaṁ upādāya upādāya rūpaṁ hīnaṁ paṇītaṁ daṭṭhabbaṁ.

[7] tattha katamaṁ rūpaṁ dūre itthindriyaṁ .pe. kabaḷiṅkāro
āhāro yaṁ vā panaññampi atthi rūpaṁ anāsanne anupakkaṭṭhe
dūre asantike idaṁ vuccati rūpaṁ dūre. (pts. vbh, 3) tattha katamaṁ rūpaṁ santike
cakkhāyatanaṁ .pe. phoṭṭhabbāyatanaṁ yaṁ vā panaññampi atthi rūpaṁ
āsanne upakkaṭṭhe avidūre santike idaṁ vuccati rūpaṁ santike.
taṁ taṁ vā pana rūpaṁ upādāya upādāya rūpaṁ dūre santike daṭṭhabbaṁ.

[8] tattha katamo vedanākkhandho yākāci vedanā
atītānāgatapaccuppannā ajjhattā vā bahiddhā vā oḷārikā vā sukhumā vā
hīnā vā paṇītā vā yā dūre santike vā tadekajjhaṁ abhisaññūhitvā
abhisaṅkhipitvā ayaṁ vuccati vedanākkhandho.

[9] tattha katamā vedanā atītā yā vedanā atītā niruddhā
vigatā vipariṇatā atthaṅgatā abbhatthaṅgatā uppajjitvā vigatā
atītā atītaṁsena saṅgahitā sukhā vedanā dukkhā vedanā adukkhamasukhā
vedanā ayaṁ vuccati vedanā atītā. tattha katamā
vedanā anāgatā yā vedanā ajātā abhūtā asañjātā anibbattā
anabhinibbattā apātubhūtā anuppannā asamuppannā anuṭṭhitā
asamuṭṭhitā anāgatā anāgataṁsena saṅgahitā sukhā vedanā dukkhā
vedanā adukkhamasukhā vedanā ayaṁ vuccati vedanā anāgatā.
tattha katamā vedanā paccuppannā yā vedanā jātā bhūtā

page number: 004

sañjātā nibbattā abhinibbattā pātubhūtā uppannā samuppannā
uṭṭhitā samuṭṭhitā paccuppannā paccuppannaṁsena saṅgahitā sukhā
vedanā dukkhā vedanā adukkhamasukhā vedanā ayaṁ vuccati vedanā
paccuppannā.

[10] tattha katamā vedanā ajjhattā yā vedanā tesaṁ tesaṁ
sattānaṁ ajjhattaṁ paccattaṁ niyakā pāṭipuggalikā upādinnā sukhā
vedanā dukkhā vedanā adukkhamasukhā vedanā ayaṁ vuccati vedanā
ajjhattā. tattha katamā vedanā bahiddhā yā vedanā tesaṁ
tesaṁ parasattānaṁ parapuggalānaṁ ajjhattaṁ paccattaṁ niyakā pāṭipuggalikā
upādinnā sukhā vedanā dukkhā vedanā adukkhamasukhā vedanā
ayaṁ vuccati vedanā bahiddhā.

[11] tattha katamā vedanā oḷārikā sukhumā akusalā vedanā
oḷārikā kusalābyākatā vedanā sukhumā kusalākusalā vedanā
oḷārikā abyākatā vedanā sukhumā (pts. vbh, 4) dukkhā vedanā oḷārikā
sukhā ca adukkhamasukhā ca vedanā sukhumā sukhadukkhā vedanā
oḷārikā adukkhamasukhā vedanā sukhumā asamāpannassa vedanā
oḷārikā samāpannassa vedanā sukhumā sāsavā vedanā oḷārikā
anāsavā vedanā sukhumā taṁ taṁ vā pana vedanaṁ upādāya upādāya
vedanā oḷārikā sukhumā daṭṭhabbā.

[12] tattha katamā vedanā hīnā paṇītā akusalā vedanā hīnā

page number: 005

kusalābyākatā vedanā paṇītā kusalākusalā vedanā hīnā abyākatā
vedanā paṇītā dukkhā vedanā hīnā sukhā ca adukkhamasukhā ca
vedanā paṇītā sukhadukkhā vedanā hīnā adukkhamasukhā vedanā
paṇītā asamāpannassa vedanā hīnā samāpannassa vedanā paṇītā
sāsavā vedanā hīnā anāsavā vedanā paṇītā taṁ taṁ vā pana
vedanaṁ upādāya upādāya vedanā hīnā paṇītā daṭṭhabbā.

[13] tattha katamā vedanā dūre akusalā vedanā kusalābyākatāhi
vedanāhi dūre kusalābyākatā vedanā akusalāya vedanāya
dūre kusalā vedanā akusalābyākatāhi vedanāhi dūre akusalābyākatā
vedanā kusalāya vedanāya dūre abyākatā vedanā kusalākusalāhi
vedanāhi dūre kusalākusalā vedanā abyākatāya vedanāya
dūre dukkhā vedanā sukhāya ca adukkhamasukhāya ca vedanāhi dūre sukhā
ca adukkhamasukhā ca vedanā dukkhāya vedanāya dūre sukhā vedanā
dukkhāya ca adukkhamasukhāya ca vedanāhi dūre dukkhā ca adukkhamasukhā
ca vedanā sukhāya vedanāya dūre adukkhamasukhā vedanā sukhadukkhāhi
vedanāhi dūre sukhadukkhā vedanā adukkhamasukhāya vedanāya
dūre asamāpannassa vedanā samāpannassa vedanāya dūre samāpannassa
vedanā asamāpannassa vedanāya dūre sāsavā vedanā
anāsavāya vedanāya dūre anāsavā vedanā sāsavāya vedanāya
dūre ayaṁ vuccati vedanā dūre. tattha katamā vedanā santike

page number: 006

akusalā vedanā akusalāya vedanāya santike kusalā vedanā kusalāya
vedanāya santike abyākatā vedanā abyākatāya vedanāya santike
dukkhā vedanā dukkhāya vedanāya santike sukhā vedanā sukhāya
vedanāya santike adukkhamasukhā vedanā adukkhamasukhāya vedanāya
santike asamāpannassa vedanā asamāpannassa vedanāya santike
samāpannassa vedanā samāpannassa vedanāya santike sāsavā vedanā
sāsavāya vedanāya santike anāsavā vedanā anāsavāya vedanāya
santike ayaṁ vuccati vedanā santike. taṁ taṁ vā pana vedanaṁ
upādāya upādāya vedanā dūre santike daṭṭhabbā.

[14] tattha katamo saññākkhandho yākāci saññā
atītānāgatapaccuppannā ajjhattā vā bahiddhā vā oḷārikā vā sukhumā
vā hīnā vā paṇītā vā yā dūre santike vā tadekajjhaṁ abhisaññūhitvā
abhisaṅkhipitvā ayaṁ vuccati saññākkhandho.

[15] tattha katamā saññā atītā yā saññā atītā niruddhā
vigatā vipariṇatā atthaṅgatā abbhatthaṅgatā uppajjitvā vigatā
atītā atītaṁsena saṅgahitā cakkhusamphassajā saññā sotasamphassajā
saññā ghānasamphassajā saññā jivhāsamphassajā saññā kāyasamphassajā
saññā manosamphassajā saññā ayaṁ vuccati saññā
atītā. tattha katamā saññā anāgatā yā saññā ajātā
abhūtā asañjātā anibbattā anabhinibbattā apātubhūtā anuppannā

page number: 007

asamuppannā anuṭṭhitā asamuṭṭhitā anāgatā anāgataṁsena
saṅgahitā cakkhusamphassajā saññā .pe. manosamphassajā saññā
ayaṁ vuccati saññā anāgatā. tattha katamā saññā paccuppannā
yā saññā jātā bhūtā sañjātā nibbattā abhinibbattā
pātubhūtā uppannā samuppannā uṭṭhitā samuṭṭhitā paccuppannā
paccuppannaṁsena saṅgahitā cakkhusamphassajā saññā .pe. manosamphassajā
saññā ayaṁ vuccati saññā paccuppannā.

[16] tattha katamā saññā ajjhattā yā saññā tesaṁ tesaṁ
sattānaṁ ajjhattaṁ paccattaṁ niyakā pāṭipuggalikā upādinnā cakkhusamphassajā
saññā .pe. manosamphassajā saññā ayaṁ vuccati
saññā ajjhattā. tattha katamā saññā bahiddhā yā saññā
tesaṁ tesaṁ parasattānaṁ parapuggalānaṁ ajjhattaṁ paccattaṁ niyakā
pāṭipuggalikā upādinnā cakkhusamphassajā saññā .pe. manosamphassajā
saññā ayaṁ vuccati saññā bahiddhā.

[17] (pts. vbh, 6) tattha katamā saññā oḷārikā sukhumā paṭighasamphassajā
saññā oḷārikā adhivacanasamphassajā saññā sukhumā akusalā saññā
oḷārikā kusalābyākatā saññā sukhumā kusalākusalā saññā
oḷārikā abyākatā saññā sukhumā dukkhāya vedanāya sampayuttā
saññā oḷārikā sukhāya ca adukkhamasukhāya ca vedanāhi
sampayuttā saññā sukhumā sukhadukkhāhi vedanāhi sampayuttā saññā

page number: 008

oḷārikā adukkhamasukhāya vedanāya sampayuttā saññā sukhumā
asamāpannassa saññā oḷārikā samāpannassa saññā sukhumā
sāsavā saññā oḷārikā anāsavā saññā sukhumā taṁ taṁ
vā pana saññaṁ upādāya upādāya saññā oḷārikā sukhumā
daṭṭhabbā.

[18] tattha katamā saññā hīnā paṇītā akusalā saññā hīnā
kusalābyākatā saññā paṇītā kusalākusalā saññā hīnā abyākatā
saññā paṇītā dukkhāya vedanāya sampayuttā saññā
hīnā sukhāya ca adukkhamasukhāya ca vedanāhi sampayuttā saññā
paṇītā sukhadukkhāhi vedanāhi sampayuttā saññā hīnā adukkhamasukhāya
vedanāya sampayuttā saññā paṇītā asamāpannassa
saññā hīnā samāpannassa saññā paṇītā sāsavā saññā hīnā
anāsavā saññā paṇītā taṁ taṁ vā pana saññaṁ upādāya upādāya
saññā hīnā paṇītā daṭṭhabbā.

[19] tattha katamā saññā dūre akusalā saññā kusalābyākatāhi
saññāhi dūre kusalābyākatā saññā akusalāya saññāya
dūre kusalā saññā akusalābyākatāhi saññāhi dūre akusalābyākatā
saññā kusalāya saññāya dūre abyākatā saññā
kusalākusalāhi saññāhi dūre kusalākusalā saññā abyākatāya
saññāya dūre dukkhāya vedanāya sampayuttā saññā sukhāya ca

page number: 009

adukkhamasukhāya ca vedanāhi sampayuttāhi saññāhi dūre sukhāya ca
adukkhamasukhāya ca vedanāhi sampayuttā saññā dukkhāya vedanāya
sampayuttāya saññāya dūre sukhāya vedanāya sampayuttā saññā
dukkhāya ca adukkhamasukhāya ca vedanāhi sampayuttāhi saññāhi dūre
dukkhāya ca adukkhamasukhāya ca vedanāhi sampayuttā saññā sukhāya
vedanāya sampayuttāya saññāya dūre adukkhamasukhāya vedanāya sampayuttā
saññā sukhadukkhāhi vedanāhi sampayuttāhi saññāhi dūre
sukhadukkhāhi vedanāhi sampayuttā saññā adukkhamasukhāya vedanāya
sampayuttāya saññāya dūre asamāpannassa saññā samāpannassa
saññāya dūre samāpannassa (pts. vbh, 7) saññā asamāpannassa saññāya dūre
sāsavā saññā anāsavāya saññāya dūre anāsavā saññā sāsavāya
saññāya dūre ayaṁ vuccati saññā dūre. tattha katamā saññā
santike akusalā saññā akusalāya saññāya santike kusalā
saññā kusalāya saññāya santike abyākatā saññā abyākatāya
saññāya santike dukkhāya vedanāya sampayuttā saññā dukkhāya
vedanāya sampayuttāya saññāya santike sukhāya vedanāya sampayuttā
saññā sukhāya vedanāya sampayuttāya saññāya santike adukkhamasukhāya
vedanāya sampayuttā saññā adukkhamasukhāya vedanāya sampayuttāya
saññāya santike asamāpannassa saññā asamāpannassa saññāya
santike samāpannassa saññā samāpannassa saññāya santike sāsavā

page number: 010

saññā sāsavāya saññāya santike anāsavā saññā anāsavāya
saññāya santike ayaṁ vuccati saññā santike. taṁ taṁ vā pana
saññaṁ upādāya upādāya saññā dūre santike daṭṭhabbā.

[20] tattha katamo saṅkhārakkhandho yekeci saṅkhārā
atītānāgatapaccuppannā ajjhattā vā bahiddhā vā oḷārikā vā sukhumā vā
hīnā vā paṇītā vā ye dūre santike vā tadekajjhaṁ abhisaññūhitvā
abhisaṅkhipitvā ayaṁ vuccati saṅkhārakkhandho.

[21] tattha katame saṅkhārā atītā ye saṅkhārā atītā niruddhā
vigatā vipariṇatā atthaṅgatā abbhatthaṅgatā uppajjitvā vigatā
atītā atītaṁsena saṅgahitā cakkhusamphassajā cetanā sotasamphassajā
cetanā ghānasamphassajā cetanā jivhāsamphassajā cetanā kāyasamphassajā
cetanā manosamphassajā cetanā ime vuccanti saṅkhārā
atītā. tattha katame saṅkhārā anāgatā ye saṅkhārā ajātā
abhūtā asañjātā anibbattā anabhinibbattā apātubhūtā anuppannā
asamuppannā anuṭṭhitā asamuṭṭhitā anāgatā anāgataṁsena
saṅgahitā cakkhusamphassajā cetanā .pe. manosamphassajā cetanā
ime vuccanti saṅkhārā anāgatā. tattha katame saṅkhārā paccuppannā
ye saṅkhārā jātā bhūtā sañjātā nibbattā abhinibbattā pātubhūtā
uppannā samuppannā uṭṭhitā samuṭṭhitā paccuppannā
paccuppannaṁsena saṅgahitā cakkhusamphassajā cetanā .pe. manosamphassajā

page number: 011

cetanā ime vuccanti saṅkhārā paccuppannā.

[22] tattha katame saṅkhārā ajjhattā ye saṅkhārā tesaṁ tesaṁ
sattānaṁ ajjhattaṁ paccattaṁ niyakā pāṭipuggalikā upādinnā cakkhusamphassajā
cetanā .pe. manosamphassajā cetanā ime vuccanti
saṅkhārā ajjhattā. tattha katame saṅkhārā bahiddhā ye saṅkhārā
tesaṁ tesaṁ parasattānaṁ parapuggalānaṁ ajjhattaṁ paccattaṁ niyakā pāṭipuggalikā
upādinnā cakkhusamphassajā cetanā .pe. manosamphassajā
cetanā ime vuccanti saṅkhārā bahiddhā.

[23] tattha katame saṅkhārā oḷārikā sukhumā akusalā saṅkhārā
oḷārikā kusalābyākatā saṅkhārā sukhumā kusalākusalā saṅkhārā
oḷārikā abyākatā saṅkhārā sukhumā dukkhāya vedanāya sampayuttā
saṅkhārā oḷārikā sukhāya ca adukkhamasukhāya ca vedanāhi sampayuttā
saṅkhārā sukhumā sukhadukkhāhi vedanāhi sampayuttā saṅkhārā oḷārikā
adukkhamasukhāya vedanāya sampayuttā saṅkhārā sukhumā asamāpannassa
saṅkhārā oḷārikā samāpannassa saṅkhārā sukhumā sāsavā saṅkhārā
oḷārikā anāsavā saṅkhārā sukhumā te te vā pana saṅkhāre
upādāya upādāya saṅkhārā oḷārikā sukhumā daṭṭhabbā.

[24] tattha katame saṅkhārā hīnā paṇītā akusalā saṅkhārā
hīnā kusalābyākatā saṅkhārā paṇītā kusalākusalā saṅkhārā hīnā
abyātatā saṅkhārā paṇītā dukkhāya vedanāya sampayuttā saṅkhārā

page number: 012

hīnā sukhāya ca adukkhamasukhāya ca vedanāhi sampayuttā saṅkhārā
paṇītā sukhadukkhāhi vedanāhi sampayuttā saṅkhārā hīnā adukkhamasukhāya
vedanāya sampayuttā saṅkhārā paṇītā asamāpannassa
saṅkhārā hīnā samāpannassa saṅkhārā paṇītā sāsavā saṅkhārā
hīnā anāsavā saṅkhārā paṇītā te te vā pana saṅkhāre
upādāya upādāya saṅkhārā hīnā paṇītā daṭṭhabbā.

[25] tattha katame saṅkhārā dūre akusalā saṅkhārā kusalābyākatehi
saṅkhārehi dūre kusalābyākatā saṅkhārā akusalehi saṅkhārehi
dūre kusalā saṅkhārā akusalābyākatehi saṅkhārehi dūre akusalābyākatā
saṅkhārā kusalehi saṅkhārehi dūre (pts. vbh, 9) abyākatā saṅkhārā kusalākusalehi
saṅkhārehi dūre kusalākusalā saṅkhārā abyākatehi saṅkhārehi
dūre dukkhāya vedanāya sampayuttā saṅkhārā sukhāya ca adukkhamasukhāya
ca vedanāhi sampayuttehi saṅkhārehi dūre sukhāya ca adukkhamasukhāya
ca vedanāhi sampayuttā saṅkhārā dukkhāya vedanāya sampayuttehi
saṅkhārehi dūre sukhāya vedanāya sampayuttā saṅkhārā dukkhāya ca
adukkhamasukhāya ca vedanāhi sampayuttehi saṅkhārehi dūre dukkhāya ca
adukkhamasukhāya ca vedanāhi sampayuttā saṅkhārā sukhāya vedanāya sampayuttehi
saṅkhārehi dūre adukkhamasukhāya vedanāya sampayuttā saṅkhārā sukhadukkhāhi
vedanāhi sampayuttehi saṅkhārehi dūre sukhadukkhāhi vedanāhi
sampayuttā saṅkhārā adukkhamasukhāya vedanāya sampayuttehi saṅkhārehi

page number: 013

dūre asamāpannassa saṅkhārā samāpannassa saṅkhārehi dūre samāpannassa
saṅkhārā asamāpannassa saṅkhārehi dūre sāsavā saṅkhārā
anāsavehi saṅkhārehi dūre anāsavā saṅkhārā sāsavehi saṅkhārehi
dūre ime vuccanti saṅkhārā dūre. tattha katame saṅkhārā santike
akusalā saṅkhārā akusalānaṁ saṅkhārānaṁ santike kusalā saṅkhārā
kusalānaṁ saṅkhārānaṁ santike abyākatā saṅkhārā abyākatānaṁ saṅkhārānaṁ
santike dukkhāya vedanāya sampayuttā saṅkhārā dukkhāya vedanāya
sampayuttānaṁ saṅkhārānaṁ santike sukhāya vedanāya sampayuttā saṅkhārā
sukhāya vedanāya sampayuttānaṁ saṅkhārānaṁ santike adukkhamasukhāya
vedanāya sampayuttā saṅkhārā adukkhamasukhāya vedanāya sampayuttānaṁ
saṅkhārānaṁ santike asamāpannassa saṅkhārā asamāpannassa saṅkhārānaṁ
santike samāpannassa saṅkhārā samāpannassa saṅkhārānaṁ santike
sāsavā saṅkhārā sāsavānaṁ saṅkhārānaṁ santike anāsavā saṅkhārā
anāsavānaṁ saṅkhārānaṁ santike ime vuccanti saṅkhārā santike.
te te vā pana saṅkhāre upādāya upādāya saṅkhārā dūre santike
daṭṭhabbā.

[26] tattha katamo viññāṇakkhandho yaṅkiñci viññāṇaṁ
atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ
vā hīnaṁ vā paṇītaṁ vā yaṁ dūre santike vā tadekajjhaṁ abhisaññūhitvā
abhisaṅkhipitvā ayaṁ vuccati viññāṇakkhandho.

page number: 014

[27] tattha katamaṁ viññāṇaṁ atītaṁ (pts. vbh, 10) yaṁ viññāṇaṁ atītaṁ niruddhaṁ
vigataṁ vipariṇataṁ atthaṅgataṁ abbhatthaṅgataṁ uppajjitvā vigataṁ atītaṁ
atītaṁsena saṅgahitaṁ cakkhuviññāṇaṁ sotaviññāṇaṁ ghānaviññāṇaṁ
jivhāviññāṇaṁ kāyaviññāṇaṁ manoviññāṇaṁ idaṁ vuccati viññāṇaṁ
atītaṁ. tattha katamaṁ viññāṇaṁ anāgataṁ yaṁ viññāṇaṁ ajātaṁ abhūtaṁ
asañjātaṁ anibbattaṁ anabhinibbattaṁ apātubhūtaṁ anuppannaṁ asamuppannaṁ
anuṭṭhitaṁ asamuṭṭhitaṁ anāgataṁ anāgataṁsena saṅgahitaṁ cakkhuviññāṇaṁ
.pe. manoviññāṇaṁ idaṁ vuccati viññāṇaṁ anāgataṁ.
tattha katamaṁ viññāṇaṁ paccuppannaṁ yaṁ viññāṇaṁ jātaṁ bhūtaṁ sañjātaṁ
nibbattaṁ abhinibbattaṁ pātubhūtaṁ uppannaṁ samuppannaṁ uṭṭhitaṁ samuṭṭhitaṁ
paccuppannaṁ paccuppannaṁsena saṅgahitaṁ cakkhuviññāṇaṁ .pe.
manoviññāṇaṁ idaṁ vuccati viññāṇaṁ paccuppannaṁ.

[28] tattha katamaṁ viññāṇaṁ ajjhattaṁ yaṁ viññāṇaṁ tesaṁ tesaṁ
sattānaṁ ajjhattaṁ paccattaṁ niyakaṁ pāṭipuggalikaṁ upādinnaṁ cakkhuviññāṇaṁ
.pe. manoviññāṇaṁ idaṁ vuccati viññāṇaṁ ajjhattaṁ.
tattha katamaṁ viññāṇaṁ bahiddhā yaṁ viññāṇaṁ tesaṁ tesaṁ parasattānaṁ
parapuggalānaṁ ajjhattaṁ paccattaṁ niyakaṁ pāṭipuggalikaṁ upādinnaṁ cakkhuviññāṇaṁ
.pe. manoviññāṇaṁ idaṁ vuccati viññāṇaṁ bahiddhā.

[29] tattha katamaṁ viññāṇaṁ oḷārikaṁ sukhumaṁ akusalaṁ viññāṇaṁ
oḷārikaṁ kusalābyākatā viññāṇā sukhumā kusalākusalā viññāṇā

page number: 015

oḷārikā abyākataṁ viññāṇaṁ sukhumaṁ dukkhāya vedanāya sampayuttaṁ
viññāṇaṁ oḷārikaṁ sukhāya ca adukkhamasukhāya ca vedanāhi sampayuttā
viññāṇā sukhumā sukhadukkhāhi vedanāhi sampayuttā viññāṇā
oḷārikā adukkhamasukhāya vedanāya sampayuttaṁ viññāṇaṁ sukhumaṁ
asamāpannassa viññāṇaṁ oḷārikaṁ samāpannassa viññāṇaṁ sukhumaṁ
sāsavaṁ viññāṇaṁ oḷārikaṁ anāsavaṁ viññāṇaṁ sukhumaṁ taṁ taṁ vā pana
viññāṇaṁ upādāya upādāya viññāṇaṁ oḷārikaṁ sukhumaṁ daṭṭhabbaṁ.

[30] tattha katamaṁ viññāṇaṁ hīnaṁ paṇītaṁ akusalaṁ viññāṇaṁ hīnaṁ
kusalābyākatā viññāṇā (pts. vbh, 11) paṇītā kusalākusalā viññāṇā hīnā
abyākataṁ viññāṇaṁ paṇītaṁ dukkhāya vedanāya sampayuttaṁ viññāṇaṁ
hīnaṁ sukhāya ca adukkhamasukhāya ca vedanāhi sampayuttā viññāṇā
paṇītā sukhadukkhāhi vedanāhi sampayuttā viññāṇā hīnā adukkhamasukhāya
vedanāya sampayuttaṁ viññāṇaṁ paṇītaṁ asamāpannassa viññāṇaṁ
hīnaṁ samāpannassa viññāṇaṁ paṇītaṁ sāsavaṁ viññāṇaṁ hīnaṁ anāsavaṁ
viññāṇaṁ paṇītaṁ taṁ taṁ vā pana viññāṇaṁ upādāya upādāya
viññāṇaṁ hīnaṁ paṇītaṁ daṭṭhabbaṁ.

[31] tattha katamaṁ viññāṇaṁ dūre akusalaṁ viññāṇaṁ kusalābyākatehi
viññāṇehi dūre kusalābyākatā viññāṇā akusalā viññāṇā
dūre kusalaṁ viññāṇaṁ akusalābyākatehi viññāṇehi dūre akusalābyākatā
viññāṇā kusalā viññāṇā dūre abyākataṁ viññāṇaṁ

page number: 016

kusalākusalehi viññāṇehi dūre kusalākusalā viññāṇā abyākatā
viññāṇā dūre dukkhāya vedanāya sampayuttaṁ viññāṇaṁ sukhāya ca
adukkhamasukhāya ca vedanāhi sampayuttehi viññāṇehi dūre sukhāya
ca adukkhamasukhāya ca vedanāhi sampayuttā viññāṇā dukkhāya vedanāya
sampayuttā viññāṇā dūre sukhāya vedanāya sampayuttaṁ viññāṇaṁ
dukkhāya ca adukkhamasukhāya ca vedanāhi sampayuttehi viññāṇehi
dūre dukkhāya ca adukkhamasukhāya ca vedanāhi sampayuttā viññāṇā
sukhāya vedanāya sampayuttā viññāṇā dūre adukkhamasukhāya vedanāya
sampayuttaṁ viññāṇaṁ sukhadukkhāhi vedanāhi sampayuttehi viññāṇehi
dūre sukhadukkhāhi vedanāhi sampayuttā viññāṇā adukkhamasukhāya
vedanāya sampayuttā viññāṇā dūre asamāpannassa viññāṇaṁ
samāpannassa viññāṇā dūre samāpannassa viññāṇaṁ asamāpannassa
viññāṇā dūre sāsavaṁ viññāṇaṁ anāsavā viññāṇā dūre anāsavaṁ
viññāṇaṁ sāsavā viññāṇā dūre idaṁ vuccati viññāṇaṁ dūre.
tattha katamaṁ viññāṇaṁ santike akusalaṁ viññāṇaṁ akusalassa viññāṇassa
santike (pts. vbh, 12) kusalaṁ viññāṇaṁ kusalassa viññāṇassa santike
abyākataṁ viññāṇaṁ abyākatassa viññāṇassa santike dukkhāya
vedanāya sampayuttaṁ viññāṇaṁ dukkhāya vedanāya sampayuttassa viññāṇassa
santike sukhāya vedanāya sampayuttaṁ viññāṇaṁ sukhāya vedanāya
sampayuttassa viññāṇassa santike adukkhamasukhāya vedanāya sampayuttaṁ

page number: 017

viññāṇaṁ adukkhamasukhāya vedanāya sampayuttassa viññāṇassa
santike asamāpannassa viññāṇaṁ asamāpannassa viññāṇassa santike
samāpannassa viññāṇaṁ samāpannassa viññāṇassa santike sāsavaṁ
viññāṇaṁ sāsavassa viññāṇassa santike anāsavaṁ viññāṇaṁ
anāsavassa viññāṇassa santike idaṁ vuccati viññāṇaṁ santike.
taṁ taṁ vā pana viññāṇaṁ upādāya upādāya viññāṇaṁ dūre santike
daṭṭhabbaṁ.
suttantabhājanīyaṁ.

[32] pañcakkhandhā rūpakkhandho vedanākkhandho saññākkhandho
saṅkhārakkhandho viññāṇakkhandho.
tattha katamo rūpakkhandho

[33] ekavidhena rūpakkhandho sabbaṁ rūpaṁ na hetu ahetukaṁ hetuvippayuttaṁ
sappaccayaṁ saṅkhataṁ rūpaṁ lokiyaṁ sāsavaṁ saññojaniyaṁ ganthaniyaṁ oghaniyaṁ
yoganiyaṁ nīvaraṇiyaṁ parāmaṭṭhaṁ upādāniyaṁ saṅkilesikaṁ abyākataṁ anārammaṇaṁ
acetasikaṁ cittavippayuttaṁ nevavipāka navipākadhammadhammaṁ asaṅkiliṭṭhasaṅkilesikaṁ
nasavitakkasavicāraṁ nāvitakkavicāramattaṁ avitakkāvicāraṁ
napītisahagataṁ nasukhasahagataṁ naupekkhāsahagataṁ nevadassanenanabhāvanāyapahātabbaṁ
nevadassanenanabhāvanāyapahātabbahetukaṁ nevācayagāmināpacayagāmi
nevasekkhanāsekkhaṁ parittaṁ kāmāvacaraṁ narūpāvacaraṁ nārūpāvacaraṁ
pariyāpannaṁ noapariyāpannaṁ aniyataṁ aniyyānikaṁ uppannaṁ chahi

page number: 018

viññāṇehi viññeyyaṁ aniccaṁ jarābhibhūtaṁ evaṁ ekavidhena rūpakkhandho.

[34] (pts. vbh, 13) duvidhena rūpakkhandho atthi rūpaṁ upādā atthi rūpaṁ
no upādā. atthi rūpaṁ upādinnaṁ atthi rūpaṁ anupādinnaṁ.
atthi rūpaṁ upādinnupādāniyaṁ atthi rūpaṁ anupādinnupādāniyaṁ.
atthi rūpaṁ sanidassanaṁ atthi rūpaṁ anidassanaṁ. atthi rūpaṁ sappaṭighaṁ
atthi rūpaṁ appaṭighaṁ. atthi rūpaṁ indriyaṁ atthi rūpaṁ na indriyaṁ.
atthi rūpaṁ mahābhūtaṁ atthi rūpaṁ na mahābhūtaṁ. atthi rūpaṁ viññatti
atthi rūpaṁ na viññatti. atthi rūpaṁ cittasamuṭṭhānaṁ atthi rūpaṁ
na cittasamuṭṭhānaṁ. atthi rūpaṁ cittasahabhū atthi rūpaṁ na cittasahabhū.
atthi rūpaṁ cittānuparivatti atthi rūpaṁ na cittānuparivatti. atthi
rūpaṁ ajjhattikaṁ atthi rūpaṁ bāhiraṁ. atthi rūpaṁ oḷārikaṁ atthi
rūpaṁ sukhumaṁ. atthi rūpaṁ dūre atthi rūpaṁ santike .pe. atthi rūpaṁ
kabaḷiṅkāro āhāro atthi rūpaṁ na kabaḷiṅkāro āhāro. evaṁ
duvidhena rūpakkhandho.

[35] tividhena rūpakkhandho yantaṁ rūpaṁ ajjhattikaṁ taṁ upādā
yantaṁ rūpaṁ bāhiraṁ taṁ atthi upādā atthi anupādā. yantaṁ rūpaṁ
ajjhattikaṁ taṁ upādinnaṁ yantaṁ rūpaṁ bāhiraṁ taṁ atthi upādinnaṁ atthi
anupādinnaṁ. yantaṁ rūpaṁ ajjhattikaṁ taṁ upādinnupādāniyaṁ yantaṁ rūpaṁ
bāhiraṁ taṁ atthi upādinnupādāniyaṁ atthi anupādinnupādāniyaṁ .pe.
yantaṁ rūpaṁ ajjhattikaṁ taṁ na kabaḷiṅkāro āhāro yantaṁ rūpaṁ bāhiraṁ

page number: 019

taṁ atthi kabaḷiṅkāro āhāro atthi na kabaḷiṅkāro āhāro evaṁ
tividhena rūpakkhandho.

[36] catubbidhena rūpakkhandho yantaṁ rūpaṁ upādā taṁ atthi
upādinnaṁ atthi anupādinnaṁ yantaṁ rūpaṁ anupādā taṁ atthi upādinnaṁ
atthi anupādinnaṁ. yantaṁ rūpaṁ upādā taṁ atthi upādinnupādāniyaṁ
atthi anupādinnupādāniyaṁ yantaṁ rūpaṁ anupādā taṁ atthi upādinnupādāniyaṁ
atthi anupādinnupādāniyaṁ. yantaṁ rūpaṁ upādā
taṁ atthi sappaṭighaṁ atthi (pts. vbh, 14) appaṭighaṁ yantaṁ rūpaṁ anupādā taṁ atthi
sappaṭighaṁ atthi appaṭighaṁ. yantaṁ rūpaṁ upādā taṁ atthi oḷārikaṁ
atthi sukhumaṁ yantaṁ rūpaṁ anupādā taṁ atthi oḷārikaṁ atthi sukhumaṁ.
yantaṁ rūpaṁ upādā taṁ atthi dūre atthi santike yantaṁ rūpaṁ anupādā
taṁ atthi dūre atthi santike .pe. diṭṭhaṁ sutaṁ mutaṁ viññātaṁ
evaṁ catubbidhena rūpakkhandho.

[37] pañcavidhena rūpakkhandho paṭhavīdhātu āpodhātu tejodhātu
vāyodhātu yañca rūpaṁ upādā evaṁ pañcavidhena rūpakkhandho.

[38] chabbidhena rūpakkhandho cakkhuviññeyyaṁ rūpaṁ sotaviññeyyaṁ
rūpaṁ ghānaviññeyyaṁ rūpaṁ jivhāviññeyyaṁ rūpaṁ kāyaviññeyyaṁ
rūpaṁ manoviññeyyaṁ rūpaṁ evaṁ chabbidhena rūpakkhandho.

[39] sattavidhena rūpakkhandho cakkhuviññeyyaṁ rūpaṁ .pe.
manodhātuviññeyyaṁ rūpaṁ manoviññāṇadhātuviññeyyaṁ rūpaṁ evaṁ sattavidhena

page number: 020

rūpakkhandho.

[40] aṭṭhavidhena rūpakkhandho cakkhuviññeyyaṁ rūpaṁ .pe. kāyaviññeyyaṁ
rūpaṁ atthi sukhasamphassaṁ atthi dukkhasamphassaṁ manodhātuviññeyyaṁ
rūpaṁ manoviññāṇadhātuviññeyyaṁ rūpaṁ evaṁ aṭṭhavidhena
rūpakkhandho.

[41] navavidhena rūpakkhandho cakkhundriyaṁ sotindriyaṁ ghānindriyaṁ
jivhindriyaṁ kāyindriyaṁ itthindriyaṁ purisindriyaṁ jīvitindriyaṁ yañca
rūpaṁ na indriyaṁ evaṁ navavidhena rūpakkhandho.

[42] dasavidhena rūpakkhandho cakkhundriyaṁ .pe. jīvitindriyaṁ
na indriyaṁ rūpaṁ atthi sappaṭighaṁ atthi appaṭighaṁ evaṁ dasavidhena
rūpakkhandho.

[43] ekādasavidhena rūpakkhandho cakkhāyatanaṁ sotāyatanaṁ ghānāyatanaṁ
jivhāyatanaṁ kāyāyatanaṁ rūpāyatanaṁ saddāyatanaṁ gandhāyatanaṁ
rasāyatanaṁ phoṭṭhabbāyatanaṁ yañca rūpaṁ anidassanaṁ appaṭighaṁ dhammāyatanapariyāpannaṁ
evaṁ ekādasavidhena rūpakkhandho.
ayaṁ vuccati rūpakkhandho.
tattha katamo vedanākkhandho

[44] ekavidhena vedanākkhandho phassasampayutto. duvidhena
vedanākkhandho atthi sahetuko atthi ahetuko. tividhena vedanākkhandho
atthi kusalo atthi akusalo atthi abyākato. catubbidhena

page number: 021

vedanākkhandho atthi kāmāvacaro atthi rūpāvacaro atthi arūpāvacaro
atthi apariyāpanno. pañcavidhena vedanākkhandho atthi sukhindriyaṁ
atthi dukkhindriyaṁ atthi somanassindriyaṁ atthi domanassindriyaṁ atthi
upekkhindriyaṁ. chabbidhena vedanākkhandho cakkhusamphassajā vedanā
sotasamphassajā vedanā ghānasamphassajā vedanā jivhāsamphassajā
vedanā kāyasamphassajā vedanā manosamphassajā vedanā evaṁ
chabbidhena vedanākkhandho. sattavidhena vedanākkhandho cakkhusamphassajā
vedanā .pe. kāyasamphassajā vedanā manodhātusamphassajā vedanā
manoviññāṇadhātusamphassajā vedanā evaṁ sattavidhena vedanākkhandho.
aṭṭhavidhena vedanākkhandho cakkhusamphassajā vedanā .pe. kāyasamphassajā
vedanā atthi sukhā atthi dukkhā manodhātusamphassajā
vedanā manoviññāṇadhātusamphassajā vedanā evaṁ aṭṭhavidhena
vedanākkhandho. navavidhena vedanākkhandho cakkhusamphassajā vedanā
.pe. kāyasamphassajā vedanā manodhātusamphassajā vedanā
manoviññāṇadhātusamphassajā vedanā atthi kusalā atthi akusalā atthi
abyākatā evaṁ navavidhena vedanākkhandho. dasavidhena vedanākkhandho
cakkhusamphassajā vedanā .pe. kāyasamphassajā vedanā atthi sukhā
atthi dukkhā manodhātusamphassajā vedanā manoviññāṇadhātusamphassajā
vedanā atthi kusalā atthi akusalā atthi abyākatā
evaṁ dasavidhena vedanākkhandho.

page number: 022

[45] ekavidhena vedanākkhandho phassasampayutto. (pts. vbh, 16) duvidhena
vedanākkhandho atthi sahetuko atthi ahetuko. tividhena vedanākkhandho
atthi vipāko atthi vipākadhammadhammo atthi nevavipākanavipākadhammadhammo
atthi upādinnupādāniyo atthi anupādinnupādāniyo
atthi anupādinnānupādāniyo atthi saṅkiliṭṭhasaṅkilesiko
atthi asaṅkiliṭṭhasaṅkilesiko atthi asaṅkiliṭṭhāsaṅkilesiko atthi
savitakkasavicāro atthi avitakkavicāramatto atthi avitakkāvicāro
atthi dassanena pahātabbo atthi bhāvanāya pahātabbo atthi
nevadassanenanabhāvanāyapahātabbo atthi dassanena pahātabbahetuko
atthi bhāvanāya pahātabbahetuko atthi nevadassanenanabhāvanāyapahātabbahetuko
atthi ācayagāmi atthi apacayagāmi atthi nevācayagāmināpacayagāmi
atthi sekkho atthi asekkho atthi nevasekkhonāsekkho
atthi paritto atthi mahaggato atthi appamāṇo (pts. vbh, 17) atthi
parittārammaṇo atthi mahaggatārammaṇo atthi appamāṇārammaṇo
atthi hīno atthi majjhimo atthi paṇīto atthi micchattaniyato
atthi sammattaniyato atthi aniyato atthi maggārammaṇo atthi
maggahetuko atthi maggādhipati atthi uppanno atthi anuppanno
atthi uppādī atthi atīto atthi anāgato atthi paccuppanno
atthi atītārammaṇo atthi anāgatārammaṇo atthi paccuppannārammaṇo
atthi ajjhatto atthi bahiddho atthi ajjhattabahiddho

page number: 023

atthi ajjhattārammaṇo atthi bahiddhārammaṇo atthi ajjhattabahiddhārammaṇo
.pe. evaṁ dasavidhena vedanākkhandho.

[46] ekavidhena vedanākkhandho phassasampayutto. duvidhena
vedanākkhandho atthi hetusampayutto atthi hetuvippayutto atthi
na hetu sahetuko atthi na hetu ahetuko atthi lokiyo atthi
lokuttaro atthi kenaci viññeyyo atthi kenaci na viññeyyo
atthi sāsavo atthi anāsavo atthi āsavasampayutto atthi āsavavippayutto
atthi āsavavippayuttasāsavo atthi āsavavippayuttānāsavo
atthi saññojaniyo atthi asaññojaniyo atthi saññojanasampayutto
atthi saññojanavippayutto atthi saññojanavippayuttasaññojaniyo
atthi saññojanavippayuttāsaññojaniyo atthi ganthaniyo
atthi aganthaniyo atthi ganthasampayutto atthi ganthavippayutto atthi
ganthavippayuttaganthaniyo atthi ganthavippayuttāganthaniyo atthi oghaniyo
atthi anoghaniyo atthi oghasampayutto atthi oghavippayutto atthi
oghavippayuttaoghaniyo atthi oghavippayuttānoghaniyo atthi yoganiyo
atthi ayoganiyo atthi yogasampayutto atthi yogavippayutto atthi
yogavippayuttayoganiyo atthi yogavippayuttāyoganiyo atthi nīvaraṇiyo
atthi anīvaraṇiyo atthi nīvaraṇasampayutto atthi nīvaraṇavippayutto
atthi nīvaraṇavippayuttanīvaraṇiyo atthi nīvaraṇavippayuttānīvaraṇiyo
atthi parāmaṭṭho atthi aparāmaṭṭho atthi parāmāsasampayutto atthi

page number: 024

parāmāsavippayutto atthi parāmāsavippayuttaparāmaṭṭho atthi
parāmāsavippayuttāparāmaṭṭho atthi upādinno atthi anupādinno atthi
upādāniyo atthi anupādāniyo atthi upādānasampayutto atthi
upādānavippayutto atthi upādānavippayuttaupādāniyo atthi
upādānavippayuttānupādāniyo atthi saṅkilesiko atthi asaṅkilesiko
atthi saṅkiliṭṭho atthi asaṅkiliṭṭho atthi kilesasampayutto atthi
kilesavippayutto atthi kilesavippayuttasaṅkilesiko atthi
kilesavippayuttāsaṅkilesiko atthi dassanena pahātabbo atthi na dassanena
pahātabbo atthi bhāvanāya pahātabbo atthi na bhāvanāya pahātabbo
atthi dassanena pahātabbahetuko atthi na dassanena pahātabbahetuko
atthi bhāvanāya pahātabbahetuko atthi na bhāvanāya pahātabbahetuko
atthi savitakko atthi avitakko atthi savicāro atthi avicāro
atthi sappītiko atthi appītiko atthi pītisahagato atthi na
pītisahagato atthi kāmāvacaro atthi na kāmāvacaro atthi rūpāvacaro
atthi na rūpāvacaro atthi arūpāvacaro atthi na arūpāvacaro
atthi pariyāpanno atthi apariyāpanno atthi niyyāniko atthi
aniyyāniko atthi niyato atthi aniyato atthi sauttaro atthi
anuttaro atthi saraṇo atthi araṇo. tividhena vedanākkhandho atthi
kusalo atthi akusalo atthi abyākato .pe. evaṁ dasavidhena
vedanākkhandho.

page number: 025

[47] ekavidhena vedanākkhandho phassasampayutto. duvidhena
vedanākkhandho atthi saraṇo atthi araṇo. tividhena vedanākkhandho
atthi vipāko atthi vipākadhammadhammo atthi nevavipākanavipākadhammadhammo
.pe. atthi ajjhattārammaṇo atthi bahiddhārammaṇo atthi
ajjhattabahiddhārammaṇo .pe. evaṁ dasavidhena vedanākkhandho.
dukamūlakaṁ.

[48] ekavidhena vedanākkhandho phassasampayutto. (pts. vbh, 20) duvidhena
vedanākkhandho atthi sahetuko atthi ahetuko. tividhena vedanākkhandho
atthi kusalo atthi akusalo atthi abyākato .pe. evaṁ
dasavidhena vedanākkhandho. ekavidhena vedanākkhandho phassasampayutto.
duvidhena vedanākkhandho atthi saraṇo atthi araṇo.
tividhena vedanākkhandho atthi kusalo atthi akusalo atthi abyākato
.pe. evaṁ dasavidhena vedanākkhandho. ekavidhena vedanākkhandho
phassasampayutto. duvidhena vedanākkhandho atthi sahetuko atthi
ahetuko. tividhena vedanākkhandho atthi vipāko atthi vipākadhammadhammo
atthi nevavipākanavipākadhammadhammo .pe. atthi ajjhattārammaṇo
atthi bahiddhārammaṇo atthi ajjhattabahiddhārammaṇo .pe.
evaṁ dasavidhena vedanākkhandho. ekavidhena vedanākkhandho phassasampayutto.
duvidhena vedanākkhandho atthi saraṇo atthi araṇo.
tividhena vedanākkhandho atthi vipāko atthi vipākadhammadhammo atthi

page number: 026

nevavipākanavipākadhammadhammo .pe. atthi ajjhattārammaṇo atthi
bahiddhārammaṇo atthi ajjhattabahiddhārammaṇo .pe. evaṁ dasavidhena
vedanākkhandho.
tikamūlakaṁ.

[49] ekavidhena vedanākkhandho phassasampayutto. duvidhena
vedanākkhandho atthi sahetuko atthi ahetuko. tividhena vedanākkhandho
atthi kusalo atthi akusalo atthi abyākato .pe. evaṁ dasavidhena
vedanākkhandho. ekavidhena vedanākkhandho phassasampayutto. duvidhena
vedanākkhandho atthi hetusampayutto atthi hetuvippayutto. (pts. vbh, 22) tividhena
vedanākkhandho atthi vipāko atthi vipākadhammadhammo atthi nevavipāka-
navipākadhammadhammo .pe. evaṁ dasavidhena vedanākkhandho. ekavidhena
vedanākkhandho phassasampayutto. duvidhena vedanākkhandho atthi na
hetu sahetuko atthi na hetu ahetuko. tividhena vedanākkhandho atthi
upādinnupādāniyo atthi anupādinnupādāniyo atthi anupādinnānupādāniyo
.pe. evaṁ dasavidhena vedanākkhandho. ekavidhena
vedanākkhandho phassasampayutto. duvidhena vedanākkhandho atthi
lokiyo atthi lokuttaro. tividhena vedanākkhandho atthi saṅkiliṭṭhasaṅkilesiko
atthi asaṅkiliṭṭhasaṅkilesiko atthi asaṅkiliṭṭhāsaṅkilesiko
.pe. evaṁ dasavidhena vedanākkhandho. ekavidhena vedanākkhandho
phassasampayutto. duvidhena vedanākkhandho atthi kenaci

page number: 027

viññeyyo atthi kenaci na viññeyyo. tividhena vedanākkhandho atthi
savitakkasavicāro atthi avitakkavicāramatto atthi avitakkāvicāro
.pe. evaṁ dasavidhena vedanākkhandho. ekavidhena vedanākkhandho
phassasampayutto. duvidhena vedanākkhandho atthi sāsavo atthi anāsavo.
tividhena vedanākkhandho atthi dassanena pahātabbo atthi
bhāvanāya pahātabbo atthi nevadassanenanabhāvanāyapahātabbo .pe.
evaṁ dasavidhena vedanākkhandho. ekavidhena vedanākkhandho phassasampayutto.
duvidhena vedanākkhandho atthi āsavasampayutto atthi
āsavavippayutto. tividhena vedanākkhandho atthi dassanena pahātabbahetuko
atthi bhāvanāya pahātabbahetuko atthi nevadassanenanabhāvanāya-
pahātabbahetuko .pe. evaṁ dasavidhena vedanākkhandho. ekavidhena
vedanākkhandho phassasampayutto. duvidhena vedanākkhandho atthi
āsavavippayuttasāsavo atthi āsavavippayuttānāsavo. tividhena
vedanākkhandho atthi ācayagāmi atthi apacayagāmi atthi nevācaya-
gāmināpacayagāmi .pe. evaṁ dasavidhena vedanākkhandho. ekavidhena
vedanākkhandho phassasampayutto. duvidhena vedanākkhandho atthi
saññojaniyo atthi asaññojaniyo. tividhena vedanākkhandho atthi
sekkho atthi asekkho atthi nevasekkhonāsekkho .pe. evaṁ dasavidhena
vedanākkhandho. ekavidhena vedanākkhandho phassasampayutto. duvidhena
vedanākkhandho atthi saññojanasampayutto atthi saññojanavippayutto.

page number: 028

tividhena vedanākkhandho atthi paritto atthi mahaggato atthi
appamāṇo .pe. evaṁ dasavidhena vedanākkhandho. ekavidhena vedanākkhandho
phassasampayutto. duvidhena vedanākkhandho atthi saññojanavippayuttasaññojaniyo
atthi saññojanavippayuttāsaññojaniyo. tividhena
vedanākkhandho atthi parittārammaṇo atthi mahaggatārammaṇo atthi
appamāṇārammaṇo .pe. evaṁ dasavidhena vedanākkhandho. ekavidhena
vedanākkhandho phassasampayutto. duvidhena vedanākkhandho atthi
ganthaniyo atthi aganthaniyo. tividhena vedanākkhandho atthi hīno atthi
majjhimo atthi paṇīto .pe. evaṁ dasavidhena vedanākkhandho. ekavidhena
vedanākkhandho phassasampayutto. duvidhena vedanākkhandho atthi ganthasampayutto
atthi ganthavippayutto. tividhena vedanākkhandho atthi
micchattaniyato atthi sammattaniyato atthi aniyato .pe. evaṁ dasavidhena
vedanākkhandho. ekavidhena vedanākkhandho phassasampayutto. duvidhena
vedanākkhandho atthi ganthavippayuttaganthaniyo atthi ganthavippayuttāganthaniyo.
tividhena vedanākkhandho atthi maggārammaṇo atthi
maggahetuko atthi maggādhipati .pe. evaṁ dasavidhena vedanākkhandho.
ekavidhena vedanākkhandho phassasampayutto. duvidhena vedanākkhandho
atthi oghaniyo atthi anoghaniyo. tividhena vedanākkhandho atthi
uppanno atthi anuppanno atthi uppādī .pe. evaṁ dasavidhena
vedanākkhandho. ekavidhena vedanākkhandho phassasampayutto. duvidhena

page number: 029

vedanākkhandho atthi oghasampayutto atthi oghavippayutto. tividhena
vedanākkhandho atthi atīto atthi anāgato atthi paccuppanno .pe.
evaṁ dasavidhena vedanākkhandho. ekavidhena vedanākkhandho phassasampayutto.
duvidhena vedanākkhandho atthi oghavippayuttaoghaniyo
atthi oghavippayuttānoghaniyo. tividhena vedanākkhandho atthi atītārammaṇo
atthi anāgatārammaṇo atthi paccuppannārammaṇo .pe.
evaṁ dasavidhena vedanākkhandho. ekavidhena vedanākkhandho phassasampayutto.
duvidhena vedanākkhandho atthi yoganiyo atthi ayoganiyo.
tividhena vedanākkhandho atthi ajjhatto atthi bahiddho atthi ajjhattabahiddho
.pe. evaṁ dasavidhena vedanākkhandho. ekavidhena vedanākkhandho
phassasampayutto. duvidhena vedanākkhandho atthi yogasampayutto
atthi yogavippayutto. tividhena vedanākkhandho atthi ajjhattārammaṇo
atthi bahiddhārammaṇo atthi ajjhattabahiddhārammaṇo
.pe. evaṁ dasavidhena vedanākkhandho.
ubhatovaḍḍhakaṁ

[50] sattavidhena vedanākkhandho atthi kusalo atthi akusalo atthi
abyākato atthi kāmāvacaro atthi rūpāvacaro atthi arūpāvacaro
atthi apariyāpanno evaṁ sattavidhena vedanākkhandho. aparopi sattavidhena
vedanākkhandho atthi vipāko atthi vipākadhammadhammo atthi
nevavipākanavipākadhammadhammo .pe. atthi ajjhattārammaṇo atthi

page number: 030

bahiddhārammaṇo atthi ajjhattabahiddhārammaṇo atthi kāmāvacaro
atthi rūpāvacaro atthi arūpāvacaro atthi apariyāpanno evaṁ sattavidhena
vedanākkhandho.

[51] catuvīsatividhena vedanākkhandho cakkhusamphassapaccayā vedanākkhandho
atthi kusalo atthi akusalo atthi abyākato sotasamphassapaccayā
vedanākkhandho .pe. ghānasamphassapaccayā vedanākkhandho .pe.
jivhāsamphassapaccayā vedanākkhandho .pe. kāyasamphassapaccayā
vedanākkhandho .pe. manosamphassapaccayā vedanākkhandho atthi kusalo
atthi akusalo atthi abyākato cakkhusamphassajā vedanā sotasamphassajā
vedanā ghānasamphassajā vedanā jivhāsamphassajā vedanā kāyasamphassajā
vedanā manosamphassajā vedanā evaṁ catuvīsatividhena
vedanākkhandho. aparopi catuvīsatividhena vedanākkhandho cakkhusamphassapaccayā
vedanākkhandho atthi vipāko atthi vipākadhammadhammo atthi
nevavipākanavipākadhammadhammo .pe. atthi ajjhattārammaṇo atthi
bahiddhārammaṇo atthi ajjhattabahiddhārammaṇo sotasamphassapaccayā
vedanākkhandho .pe. ghānasamphassapaccayā vedanākkhandho .pe.
jivhāsamphassapaccayā vedanākkhandho .pe. kāyasamphassapaccayā
vedanākkhandho .pe. manosamphassapaccayā vedanākkhandho atthi
ajjhattārammaṇo atthi bahiddhārammaṇo atthi ajjhattabahiddhārammaṇo
cakkhusamphassajā vedanā .pe. manosamphassajā vedanā evaṁ catuvīsatividhena

page number: 031

vedanākkhandho.

[52] tiṁsavidhena vedanākkhandho cakkhusamphassapaccayā vedanākkhandho
atthi kāmāvacaro atthi rūpāvacaro atthi arūpāvacaro atthi
apariyāpanno sotasamphassapaccayā .pe. ghānasamphassapaccayā .pe.
jivhāsamphassapaccayā .pe. kāyasamphassapaccayā .pe. manosamphassapaccayā
vedanākkhandho atthi kāmāvacaro atthi rūpāvacaro atthi
arūpāvacaro atthi apariyāpanno cakkhusamphassajā vedanā .pe.
manosamphassajā vedanā evaṁ tiṁsavidhena vedanākkhandho.

[53] bahuvidhena vedanākkhandho cakkhusamphassapaccayā vedanākkhandho
atthi kusalo atthi akusalo atthi abyākato atthi kāmāvacaro atthi
rūpāvacaro atthi arūpāvacaro atthi apariyāpanno sotasamphassapaccayā
.pe. ghānasamphassapaccayā .pe. jivhāsamphassapaccayā .pe.
kāyasamphassapaccayā .pe. manosamphassapaccayā vedanākkhandho atthi
kusalo atthi akusalo atthi abyākato atthi kāmāvacaro atthi rūpāvacaro
atthi arūpāvacaro atthi apariyāpanno cakkhusamphassajā vedanā
.pe. manosamphassajā vedanā evaṁ bahuvidhena vedanākkhandho.
aparopi bahuvidhena vedanākkhandho cakkhusamphassapaccayā vedanākkhandho
atthi vipāko atthi vipākadhammadhammo atthi nevavipākanavipākadhammadhammo
.pe. atthi ajjhattārammaṇo atthi bahiddhārammaṇoatthi
ajjhattabahiddhārammaṇo atthi kāmāvacaro atthi rūpāvacaro atthi

page number: 032

arūpāvacaro atthi apariyāpanno sotasamphassapaccayā .pe. ghānasamphassapaccayā
.pe. jivhāsamphassapaccayā .pe. kāyasamphassapaccayā
.pe. manosamphassapaccayā vedanākkhandho atthi ajjhattārammaṇo
atthi bahiddhārammaṇo atthi ajjhattabahiddhārammaṇo atthi
kāmāvacaro atthi rūpāvacaro atthi arūpāvacaro atthi apariyāpanno
cakkhusamphassajā vedanā .pe. manosamphassajā vedanā evaṁ bahuvidhena
vedanākkhandho.
ayaṁ vuccati vedanākkhandho.
tattha katamo saññākkhandho

[54] ekavidhena saññākkhandho phassasampayutto. duvidhena
saññākkhandho atthi sahetuko atthi ahetuko. tividhena saññākkhandho
atthi kusalo atthi akusalo atthi abyākato. catubbidhena saññākkhandho
atthi kāmāvacaro atthi rūpāvacaro atthi arūpāvacaro atthi
apariyāpanno. pañcavidhena saññākkhandho atthi sukhindriyasampayutto
atthi dukkhindriyasampayutto atthi somanassindriyasampayutto atthi
domanassindriyasampayutto atthi upekkhindriyasampayutto. chabbidhena
saññākkhandho cakkhusamphassajā saññā sotasamphassajā saññā
ghānasamphassajā saññā jivhāsamphassajā saññā kāyasamphassajā
saññā manosamphassajā saññā evaṁ chabbidhena saññākkhandho.
sattavidhena saññākkhandho cakkhusamphassajā saññā .pe. kāyasamphassajā

page number: 033

saññā manodhātusamphassajā saññā manoviññāṇadhātusamphassajā
saññā evaṁ sattavidhena saññākkhandho. aṭṭhavidhena
saññākkhandho cakkhusamphassajā saññā .pe. kāyasamphassajā saññā
atthi sukhasahagatā atthi dukkhasahagatā manodhātusamphassajā saññā
manoviññāṇadhātusamphassajā saññā evaṁ aṭṭhavidhena saññākkhandho.
navavidhena saññākkhandho cakkhusamphassajā saññā .pe. kāyasamphassajā
saññā manodhātusamphassajā saññā manoviññāṇadhātusamphassajā
saññā atthi kusalā atthi akusalā atthi abyākatā evaṁ navavidhena
saññākkhandho. dasavidhena saññākkhandho cakkhusamphassajā saññā
.pe. kāyasamphassajā saññā atthi sukhasahatā atthi dukkhasahagatā
manodhātusamphassajā saññā manoviññāṇadhātusamphassajā saññā
atthi kusalā atthi akusalā atthi abyākatā evaṁ dasavidhena saññākkhandho.

[55] ekavidhena saññākkhandho phassasampayutto. (pts. vbh, 29) duvidhena
saññākkhandho atthi sahetuko atthi ahetuko. tividhena saññākkhandho
atthi sukhāya vedanāya sampayutto atthi dukkhāya vedanāya
sampayutto atthi adukkhamasukhāya vedanāya sampayutto atthi vipāko
atthi vipākadhammadhammo atthi nevavipākanavipākadhammadhammo atthi
upādinnupādāniyo atthi anupādinnupādāniyo atthi anupādinnā
nupādāniyo atthi saṅkiliṭṭhasaṅkilesiko atthi asaṅkiliṭṭhasaṅkilesiko

page number: 034

atthi asaṅkiliṭṭhāsaṅkilesiko atthi savitakkasavicāro atthi avitakkavicāramatto
atthi avitakkāvicāro atthi pītisahagato atthi sukhasahagato
atthi upekkhāsahagato atthi dassanena pahātabbo atthi bhāvanāya
pahātabbo atthi nevadassanenanabhāvanāyapahātabbo atthi dassanena
pahātabbahetuko atthi bhāvanāya pahātabbahetuko atthi nevadassanena-
nabhāvanāyapahātabbahetuko atthi ācayagāmi atthi apacayagāmi
atthi nevācayagāmināpacayagāmi atthi sekkho atthi asekkho atthi
neva sekkho nāsekkho atthi paritto atthi mahaggato atthi
appamāṇo atthi parittārammaṇo atthi mahaggatārammaṇo atthi
appamāṇārammaṇo atthi hīno atthi majjhimo atthi paṇīto atthi
micchattaniyato atthi sammattaniyato atthi aniyato atthi maggārammaṇo
atthi maggahetuko atthi maggādhipati atthi uppanno atthi anuppanno
atthi uppādī atthi atīto atthi anāgato atthi paccuppanno
atthi atītārammaṇo atthi anāgatārammaṇo atthi paccuppannārammaṇo
atthi ajjhatto atthi bahiddho atthi ajjhattabahiddho atthi
ajjhattārammaṇo atthi bahiddhārammaṇo atthi ajjhattabahiddhārammaṇo
.pe. evaṁ dasavidhena saññākkhandho.

[56] ekavidhena saññākkhandho phassasampayutto. duvidhena
saññākkhandho atthi hetusampayutto atthi hetuvippayutto atthi
na hetu sahetuko atthi na hetu ahetuko atthi lokiyo atthi

page number: 035

lokuttaro atthi kenaci viññeyyo atthi kenaci na viññeyyo
atthi sāsavo atthi anāsavo atthi āsavasampayutto atthi
āsavavippayutto (pts. vbh, 30) atthi āsavavippayuttasāsavo atthi āsavavippayuttānāsavo
atthi saññojaniyo atthi asaññojaniyo atthi saññojanasampayutto
atthi saññojanavippayutto atthi saññojanavippayuttasaññojaniyo
atthi saññojanavippayuttāsaññojaniyo atthi ganthaniyo
atthi aganthaniyo atthi ganthasampayutto atthi ganthavippayutto atthi
ganthavippayuttaganthaniyo atthi ganthavippayuttāganthaniyo atthi oghaniyo
atthi anoghaniyo atthi oghasampayutto atthi oghavippayutto atthi
oghavippayuttaoghaniyo atthi oghavippayuttānoghaniyo atthi yoganiyo
atthi ayoganiyo atthi yogasampayutto atthi yogavippayutto
atthi yogavippayuttayoganiyo atthi yogavippayuttāyoganiyo atthi
nīvaraṇiyo atthi anīvaraṇiyo atthi nīvaraṇasampayutto atthi
nīvaraṇavippayutto atthi nīvaraṇavippayuttanīvaraṇiyo atthi
nīvaraṇavippayuttānīvaraṇiyo atthi parāmaṭṭho atthi aparāmaṭṭho atthi
parāmāsasampayutto atthi parāmāsavippayutto atthi
parāmāsavippayuttaparāmaṭṭho atthi parāmāsavippayuttāparāmaṭṭho atthi
upādinno atthi anupādinno atthi upādāniyo atthi anupādāniyo
atthi upādānasampayutto atthi upādānavippayutto atthi
upādānavippayuttaupādāniyo atthi upādānavippayuttānupādāniyo atthi

page number: 036

saṅkilesiko atthi asaṅkilesiko atthi saṅkiliṭṭho atthi asaṅkiliṭṭho
atthi kilesasampayutto atthi kilesavippayutto atthi kilesavippayuttasaṅkilesiko
atthi kilesavippayuttāsaṅkilesiko atthi dassanena
pahātabbo atthi na dassanena pahātabbo atthi bhāvanāya pahātabbo
atthi na bhāvanāya pahātabbo atthi dassanena pahātabbahetuko
atthi na dassanena pahātabbahetuko atthi bhāvanāya pahātabbahetuko
atthi na bhāvanāya pahātabbahetuko atthi savitakko atthi avitakko
atthi savicāro atthi avicāro atthi sappītiko atthi appītiko
atthi pītisahagato atthi na pītisahagato atthi sukhasahagato atthi na
sukhasahagato atthi upekkhāsahagato atthi na upekkhāsahagato atthi
kāmāvacaro atthi na kāmāvacaro atthi rūpāvacaro atthi na
rūpāvacaro atthi arūpāvacaro atthi na arūpāvacaro atthi pariyāpanno
atthi apariyāpanno (pts. vbh, 31) atthi niyyāniko atthi aniyyāniko
atthi niyato atthi aniyato atthi sauttaro atthi anuttaro atthi
saraṇo atthi araṇo. tividhena saññākkhandho atthi kusalo
atthi akusalo atthi abyākato .pe. evaṁ dasavidhena saññākkhandho.

[57] ekavidhena saññākkhandho phassasampayutto. duvidhena
saññākkhandho atthi saraṇo atthi araṇo. tividhena saññākkhandho
atthi sukhāya vedanāya sampayutto atthi dukkhāya vedanāya
sampayutto atthi adukkhamasukhāya vedanāya sampayutto .pe. atthi

page number: 037

ajjhattārammaṇo atthi bahiddhārammaṇo atthi ajjhattabahiddhārammaṇo
.pe. evaṁ dasavidhena saññākkhandho.
dukamūlakaṁ.

[58] ekavidhena saññākkhandho phassasampayutto. duvidhena
saññākkhandho atthi sahetuko atthi ahetuko. tividhena saññākkhandho
atthi kusalo atthi akusalo atthi abyākato .pe. evaṁ
dasavidhena saññākkhandho. ekavidhena saññākkhandho phassasampayutto.
duvidhena saññākkhandho atthi saraṇo atthi araṇo.
tividhena saññākkhandho atthi kusalo atthi akusalo atthi abyākato
.pe. evaṁ dasavidhena saññākkhandho. ekavidhena saññākkhandho
phassasampayutto. duvidhena saññākkhandho atthi sahetuko atthi
ahetuko. tividhena saññākkhandho atthi sukhāya vedanāya sampayutto
atthi dukkhāya vedanāya sampayutto atthi adukkhamasukhāya vedanāya
sampayutto .pe. atthi ajjhattārammaṇo atthi bahiddhārammaṇo
atthi ajjhattabahiddhārammaṇo .pe. evaṁ dasavidhena saññākkhandho.
ekavidhena saññākkhandho phassasampayutto. duvidhena saññākkhandho
atthi saraṇo atthi araṇo. (pts. vbh, 33) tividhena saññākkhandho atthi sukhāya
vedanāya sampayutto atthi dukkhāya vedanāya sampayutto atthi
adukkhamasukhāya vedanāya sampayutto .pe. atthi ajjhattārammaṇo
atthi bahiddhārammaṇo atthi ajjhattabahiddhārammaṇo .pe. evaṁ

page number: 038

dasavidhena saññākkhandho.
tikamūlakaṁ.

[59] ekavidhena saññākkhandho phassasampayutto. duvidhena
saññākkhandho atthi sahetuko atthi ahetuko. tividhena saññākkhandho
atthi kusalo atthi akusalo atthi abyākato .pe. evaṁ
dasavidhena saññākkhandho. ekavidhena saññākkhandho phassasampayutto.
duvidhena saññākkhandho atthi hetusampayutto atthi
hetuvippayutto. tividhena saññākkhandho atthi sukhāya vedanāya
sampayutto atthi dukkhāya vedanāya sampayutto atthi adukkhamasukhāya
vedanāya sampayutto .pe. evaṁ dasavidhena saññākkhandho.
ekavidhena saññākkhandho phassasampayutto. duvidhena saññākkhandho
atthi na hetu sahetuko atthi na hetu ahetuko.
tividhena saññākkhandho atthi vipāko atthi vipākadhammadhammo atthi
nevavipākanavipākadhammadhammo .pe. evaṁ dasavidhena saññākkhandho.
ekavidhena saññākkhandho phassasampayutto. (pts. vbh, 34) duvidhena saññākkhandho
atthi lokiyo atthi lokuttaro. tividhena saññākkhandho atthi
upādinnupādāniyo atthi anupādinnupādāniyo atthi anupādinnānupādāniyo
.pe. evaṁ dasavidhena saññākkhandho. ekavidhena
saññākkhandho phassasampayutto. duvidhena saññākkhandho atthi
kenaci viññeyyo atthi kenaci na viññeyyo. tividhena saññākkhandho

page number: 039

atthi saṅkiliṭṭhasaṅkilesiko atthi asaṅkiliṭṭhasaṅkilesiko
atthi asaṅkiliṭṭhāsaṅkilesiko .pe. evaṁ dasavidhena saññākkhandho.
ekavidhena saññākkhandho phassasampayutto. duvidhena saññākkhandho
atthi sāsavo atthi anāsavo. tividhena saññākkhandho atthi
savitakkasavicāro atthi avitakkavicāramatto atthi avitakkāvicāro
.pe. evaṁ dasavidhena saññākkhandho. ekavidhena saññākkhandho
phassasampayutto. duvidhena saññākkhandho atthi āsavasampayutto
atthi āsavavippayutto. tividhena saññākkhandho atthi pītisahagato
atthi sukhasahagato atthi upekkhāsahagato .pe. evaṁ
dasavidhena saññākkhandho. ekavidhena saññākkhandho phassasampayutto.
duvidhena saññākkhandho atthi āsavavippayuttasāsavo atthi
āsavavippayuttānāsavo. tividhena saññākkhandho atthi dassanena
pahātabbo atthi bhāvanāya pahātabbo atthi nevadassanena-
nabhāvanāyapahātabbo .pe. evaṁ dasavidhena saññākkhandho.
ekavidhena saññākkhandho phassasampayutto. duvidhena saññākkhandho
atthi saññojaniyo atthi asaññojaniyo. tividhena saññākkhandho
atthi dassanena pahātabbahetuko atthi bhāvanāya pahātabbahetuko
atthi nevadassanenanabhāvanāyapahātabbahetuko .pe. evaṁ
dasavidhena saññākkhandho. ekavidhena saññākkhandho phassasampayutto.
duvidhena saññākkhandho atthi saññojanasampayutto atthi

page number: 040

saññojanavippayutto. tividhena saññākkhandho atthi ācayagāmi
atthi apacayagāmi atthi nevācayagāmināpacayagāmi .pe. evaṁ
dasavidhena saññākkhandho. ekavidhena saññākkhandho phassasampayutto.
duvidhena saññākkhandho atthi saññojanavippayuttasaññojaniyo
atthi saññojanavippayuttāsaññojaniyo. (pts. vbh, 36) tividhena
saññākkhandho atthi sekkho atthi asekkho atthi neva sekkho
nāsekkho .pe. evaṁ dasavidhena saññākkhandho. ekavidhena saññākkhandho
phassasampayutto. duvidhena saññākkhandho atthi ganthaniyo
atthi aganthaniyo. tividhena saññākkhandho atthi paritto atthi
mahaggato atthi appamāṇo .pe. evaṁ dasavidhena saññākkhandho.
ekavidhena saññākkhandho phassasampayutto. duvidhena saññākkhandho
atthi ganthasampayutto atthi ganthavippayutto. tividhena saññākkhandho
atthi parittārammaṇo atthi mahaggatārammaṇo atthi appamāṇārammaṇo
.pe. evaṁ dasavidhena saññākkhandho. ekavidhena saññākkhandho
phassasampayutto. duvidhena saññākkhandho atthi ganthavippayuttaganthaniyo
atthi ganthavippayuttāganthaniyo. tividhena saññākkhandho
atthi hīno atthi majjhimo atthi paṇīto .pe. evaṁ
dasavidhena saññākkhandho. ekavidhena saññākkhandho phassasampayutto.
duvidhena saññākkhandho atthi oghaniyo atthi anoghaniyo.
tividhena saññākkhandho atthi micchattaniyato atthi sammattaniyato

page number: 041

atthi aniyato .pe. evaṁ dasavidhena saññākkhandho. ekavidhena
saññākkhandho phassasampayutto. duvidhena saññākkhandho atthi
oghasampayutto atthi oghavippayutto. tividhena saññākkhandho
atthi maggārammaṇo atthi maggahetuko atthi maggādhipati .pe.
evaṁ dasavidhena saññākkhandho. ekavidhena saññākkhandho phassasampayutto.
duvidhena saññākkhandho atthi oghavippayuttaoghaniyo atthi
oghavippayuttānoghaniyo. tividhena saññākkhandho atthi uppanno
atthi anuppanno atthi uppādī .pe. evaṁ dasavidhena saññākkhandho.
ekavidhena saññākkhandho phassasampayutto. duvidhena
saññākkhandho atthi yoganiyo atthi ayoganiyo. tividhena saññākkhandho
atthi atīto atthi anāgato atthi paccuppanno .pe. evaṁ
dasavidhena saññākkhandho. ekavidhena saññākkhandho phassasampayutto.
duvidhena saññākkhandho atthi yogasampayutto atthi yogavippayutto.
tividhena saññākkhandho atthi atītārammaṇo atthi anāgatārammaṇo
atthi paccuppannārammaṇo .pe. evaṁ dasavidhena saññākkhandho.
ekavidhena saññākkhandho phassasampayutto. duvidhena saññākkhandho
atthi yogavippayuttayoganiyo atthi yogavippayuttāyoganiyo. tividhena
saññākkhandho atthi ajjhatto atthi bahiddho atthi ajjhattabahiddho
.pe. evaṁ dasavidhena saññākkhandho. ekavidhena saññākkhandho
phassasampayutto. duvidhena saññākkhandho atthi nīvaraṇiyo

page number: 042

atthi anīvaraṇiyo. tividhena saññākkhandho atthi ajjhattārammaṇo
atthi bahiddhārammaṇo atthi ajjhattabahiddhārammaṇo .pe. evaṁ
dasavidhena saññākkhandho.
ubhatovaḍḍhakaṁ.

[60] sattavidhena saññākkhandho atthi kusalo atthi akusalo
atthi abyākato atthi kāmāvacaro atthi rūpāvacaro atthi arūpāvacaro
atthi apariyāpanno evaṁ sattavidhena saññākkhandho. aparopi
sattavidhena saññākkhandho atthi sukhāya vedanāya sampayutto
atthi dukkhāya vedanāya sampayutto atthi adukkhamasukhāya vedanāya
sampayutto .pe. atthi ajjhattārammaṇo atthi bahiddhārammaṇo
atthi ajjhattabahiddhārammaṇo atthi kāmāvacaro atthi rūpāvacaro
atthi arūpāvacaro atthi apariyāpanno evaṁ sattavidhena saññākkhandho.

[61] (pts. vbh, 39) catuvīsatividhena saññākkhandho cakkhusamphassapaccayā
saññākkhandho atthi kusalo atthi akusalo atthi abyākato sotasamphassapaccayā
.pe. ghānasamphassapaccayā .pe. jivhāsamphassapaccayā
.pe. kāyasamphassapaccayā .pe. manosamphassapaccayā saññākkhandho
atthi kusalo atthi akusalo atthi abyākato cakkhusamphassajā saññā
sotasamphassajā saññā ghānasamphassajā saññā jivhāsamphassajā
saññā kāyasamphassajā saññā manosamphassajā saññā evaṁ catuvīsatividhena

page number: 043

vidhena saññākkhandho. aparopi catuvīsatividhena saññākkhandho
cakkhusamphassapaccayā saññākkhandho atthi sukhāya vedanāya sampayutto atthi
dukkhāya vedanāya sampayutto atthi adukkhamasukhāya vedanāya sampayutto
.pe. atthi ajjhattārammaṇo atthi bahiddhārammaṇo atthi
ajjhattabahiddhārammaṇo sotasamphassapaccayā .pe. ghānasamphassapaccayā
.pe. jivhāsamphassapaccayā .pe. kāyasamphassapaccayā
.pe. manosamphassapaccayā saññākkhandho atthi ajjhattārammaṇo
atthi bahiddhārammaṇo atthi ajjhattabahiddhārammaṇo cakkhusamphassajā
saññā .pe. manosamphassajā saññā evaṁ catuvīsatividhena saññākkhandho.

[62] tiṁsavidhena saññākkhandho cakkhusamphassapaccayā saññākkhandho
atthi kāmāvacaro atthi rūpāvacaro atthi arūpāvacaro atthi
apariyāpanno sotasamphassapaccayā .pe. ghānasamphassapaccayā .pe.
jivhāsamphassapaccayā .pe. kāyasamphassapaccayā .pe. manosamphassapaccayā
saññākkhandho atthi kāmāvacaro atthi rūpāvacaro atthi
arūpāvacaro atthi apariyāpanno cakkhusamphassajā saññā .pe.
manosamphassajā saññā evaṁ tiṁsavidhena saññākkhandho.

[63] bahuvidhena saññākkhandho cakkhusamphassapaccayā saññākkhandho
atthi kusalo atthi akusalo atthi abyākato atthi kāmāvacaro
atthi rūpāvacaro atthi arūpāvacaro atthi apariyāpanno sotasamphassa

page number: 044

paccayā .pe. ghānasamphassapaccayā .pe. jivhāsamphassapaccayā
.pe. kāyasamphassapaccayā .pe. manosamphassapaccayā saññākkhandho
atthi kusalo atthi akusalo atthi abyākato atthi (pts. vbh, 40) kāmāvacaro atthi
rūpāvacaro atthi arūpāvacaro atthi apariyāpanno cakkhusamphassajā
saññā .pe. manosamphassajā saññā evaṁ bahuvidhena saññākkhandho.
aparopi bahuvidhena saññākkhandho cakkhusamphassapaccayā
saññākkhandho atthi sukhāya vedanāya sampayutto atthi dukkhāya vedanāya
sampayutto atthi adukkhamasukhāya vedanāya sampayutto .pe. atthi
ajjhattārammaṇo atthi bahiddhārammaṇo atthi ajjhattabahiddhārammaṇo
atthi kāmāvacaro atthi rūpāvacaro atthi arūpāvacaro atthi apariyāpanno
sotasamphassapaccayā .pe. ghānasamphassapaccayā .pe. jivhāsamphassapaccayā
.pe. kāyasamphassapaccayā .pe. manosamphassapaccayā
saññākkhandho atthi ajjhattārammaṇo atthi bahiddhārammaṇo atthi
ajjhattabahiddhārammaṇo atthi kāmāvacaro atthi rūpāvacaro atthi
arūpāvacaro atthi apariyāpanno cakkhusamphassajā saññā .pe.
manosamphassajā saññā evaṁ bahuvidhena saññākkhandho.
ayaṁ vuccati saññākkhandho.
tattha katamo saṅkhārakkhandho

[64] ekavidhena saṅkhārakkhandho cittasampayutto. duvidhena
saṅkhārakkhandho atthi hetu atthi na hetu. tividhena saṅkhārakkhandho atthi

page number: 045

kusalo atthi akusalo atthi abyākato. catuvidhena saṅkhārakkhandho
atthi kāmāvacaro atthi rūpāvacaro atthi arūpāvacaro atthi apariyāpanno.
pañcavidhena saṅkhārakkhandho atthi sukhindriyasampayutto
atthi dukkhindriyasampayutto atthi somanassindriyasampayutto atthi
domanassindriyasampayutto atthi upekkhindriyasampayutto. chabbidhena
saṅkhārakkhandho cakkhusamphassajā cetanā sotasamphassajā cetanā
ghānasamphassajā cetanā jivhāsamphassajā cetanā kāyasamphassajā
cetanā manosamphassajā cetanā evaṁ chabbidhena saṅkhārakkhandho.
sattavidhena saṅkhārakkhandho cakkhusamphassajā cetanā .pe. kāyasamphassajā
cetanā manodhātusamphassajā (pts. vbh, 41) cetanā manoviññāṇadhātusamphassajā
cetanā evaṁ sattavidhena saṅkhārakkhandho. aṭṭhavidhena
saṅkhārakkhandho cakkhusamphassajā cetanā .pe. kāyasamphassajā cetanā
atthi sukhasahagatā atthi dukkhasahagatā manodhātusamphassajā cetanā
manoviññāṇadhātusamphassajā cetanā evaṁ aṭṭhavidhena saṅkhārakkhandho.
navavidhena saṅkhārakkhandho cakkhusamphassajā cetanā .pe. manodhātusamphassajā
cetanā manoviññāṇadhātusamphassajā cetanā atthi kusalā
atthi akusalā atthi abyākatā evaṁ navavidhena saṅkhārakkhandho.
dasavidhena saṅkhārakkhandho cakkhusamphassajā cetanā .pe. kāyasamphassajā
cetanā atthi sukhasahagatā atthi dukkhasahagatā manodhātusamphassajā
cetanā manoviññāṇadhātusamphassajā cetanā atthi kusalā

page number: 046

atthi akusalā atthi abyākatā evaṁ dasavidhena saṅkhārakkhandho.

[65] ekavidhena saṅkhārakkhandho cittasampayutto. duvidhena
saṅkhārakkhandho atthi hetu atthi na hetu. tividhena saṅkhārakkhandho
atthi sukhāya vedanāya sampayutto atthi dukkhāya vedanāya sampayutto
atthi adukkhamasukhāya vedanāya sampayutto atthi vipāko atthi
vipākadhammadhammo atthi nevavipākanavipākadhammadhammo atthi upādinnupādāniyo
atthi anupādinnupādāniyo atthi anupādinnānupādāniyo
atthi saṅkiliṭṭhasaṅkilesiko atthi asaṅkiliṭṭhasaṅkilesiko atthi
asaṅkiliṭṭhāsaṅkilesiko atthi savitakkasavicāro atthi avitakkavicāramatto
atthi avitakkāvicāro atthi pītisahagato atthi sukhasahagato atthi
upekkhāsahagato atthi dassanena pahātabbo atthi bhāvanāya
pahātabbo atthi nevadassanenanabhāvanāyapahātabbo atthi dassanena
pahātabbahetuko atthi bhāvanāya pahātabbahetuko atthi nevadassanena-
nabhāvanāyapahātabbahetuko atthi ācayagāmi atthi apacayagāmi atthi
nevācayagāmināpacayagāmi atthi sekkho atthi asekkho atthi neva
sekkho nāsekkho atthi paritto atthi mahaggato atthi appamāṇo
atthi parittārammaṇo atthi mahaggatārammaṇo atthi appamāṇārammaṇo
atthi hīno atthi majjhimo atthi paṇīto atthi micchattaniyato
atthi sammattaniyato atthi aniyato atthi maggārammaṇo atthi
maggahetuko atthi maggādhipati atthi uppanno atthi anuppanno

page number: 047

atthi uppādī atthi atīto atthi anāgato atthi paccuppanno
atthi atītārammaṇo atthi anāgatārammaṇo atthi paccuppannārammaṇo
atthi ajjhatto atthi bahiddho atthi ajjhattabahiddho atthi ajjhattārammaṇo
atthi bahiddhārammaṇo atthi ajjhattabahiddhārammaṇo
.pe. evaṁ dasavidhena saṅkhārakkhandho.

[66] ekavidhena saṅkhārakkhandho cittasampayutto. duvidhena
saṅkhārakkhandho atthi sahetuko atthi ahetuko (pts. vbh, 42) atthi hetusampayutto
atthi hetuvippayutto atthi hetu ceva sahetuko ca atthi sahetuko ceva
na ca hetu atthi hetu ceva hetusampayutto ca atthi hetusampayutto
ceva na ca hetu atthi na hetu sahetuko atthi na hetu ahetuko atthi
lokiyo atthi lokuttaro atthi kenaci viññeyyo atthi kenaci na
viññeyyo atthi āsavo atthi no āsavo atthi sāsavo atthi
anāsavo atthi āsavasampayutto atthi āsavavippayutto atthi
āsavo ceva sāsavo ca atthi sāsavo ceva no ca āsavo atthi āsavo
ceva āsavasampayutto ca atthi āsavasampayutto ceva no ca āsavo
atthi āsavavippayuttasāsavo atthi āsavavippayuttānāsavo atthi
saññojanaṁ atthi no saññojanaṁ atthi saññojaniyo atthi asaññojaniyo
atthi saññojanasampayutto atthi saññojanavippayutto atthi
saññojanañceva saññojaniyo ca atthi saññojaniyo ceva no ca
saññojanaṁ atthi saññojanañceva saññojanasampayutto ca atthi

page number: 048

saññojanasampayutto ceva no ca saññojanaṁ atthi saññojanavippayuttasaññojaniyo
atthi saññojanavippayuttāsaññojaniyo atthi gantho
atthi no gantho atthi ganthaniyo atthi aganthaniyo atthi ganthasampayutto
atthi ganthavippayutto atthi gantho ceva ganthaniyo ca atthi
ganthaniyo ceva no ca gantho atthi gantho ceva ganthasampayutto ca
atthi ganthasampayutto ceva no ca gantho (pts. vbh, 43) atthi ganthavippayuttaganthaniyo
atthi ganthavippayuttāganthaniyo atthi ogho atthi no ogho atthi
oghaniyo atthi anoghaniyo atthi oghasampayutto atthi oghavippayutto
atthi ogho ceva oghaniyo ca atthi oghaniyo ceva no ca ogho atthi
ogho ceva oghasampayutto ca atthi oghasampayutto ceva no ca ogho
atthi oghavippayuttaoghaniyo atthi oghavippayuttānoghaniyo atthi
yogo atthi no yogo atthi yoganiyo atthi ayoganiyo atthi yogasampayutto
atthi yogavippayutto atthi yogo ceva yoganiyo ca atthi
yoganiyo ceva no ca yogo atthi yogo ceva yogasampayutto ca atthi
yogasampayutto ceva no ca yogo atthi yogavippayuttayoganiyo atthi
yogavippayuttāyoganiyo atthi nīvaraṇaṁ atthi no nīvaraṇaṁ atthi
nīvaraṇiyo atthi anīvaraṇiyo atthi nīvaraṇasampayutto atthi nīvaraṇavippayutto
atthi nīvaraṇañceva nīvaraṇiyo ca atthi nīvaraṇiyo ceva
no ca nīvaraṇaṁ atthi nīvaraṇañceva nīvaraṇasampayutto ca atthi
nīvaraṇasampayutto ceva no ca nīvaraṇaṁ atthi nīvaraṇavippayuttanīvaraṇiyo

page number: 049

atthi nīvaraṇavippayuttānīvaraṇiyo atthi parāmāso atthi no parāmāso
atthi parāmaṭṭho atthi aparāmaṭṭho atthi parāmāsasampayutto atthi
parāmāsavippayutto atthi parāmāso ceva parāmaṭṭho ca atthi parāmaṭṭho
ceva no ca parāmāso (pts. vbh, 44) atthi parāmāsavippayuttaparāmaṭṭho
atthi parāmāsavippayuttāparāmaṭṭho atthi upādinno atthi anupādinno
atthi upādānaṁ atthi no upādānaṁ atthi upādāniyo atthi
anupādāniyo atthi upādānasampayutto atthi upādānavippayutto
atthi upādānañceva upādāniyo ca atthi upādāniyo ceva no ca
upādānaṁ atthi upādānañceva upādānasampayutto ca atthi upādānasampayutto
ceva no ca upādānaṁ atthi upādānavippayuttaupādāniyo
atthi upādānavippayuttānupādāniyo atthi kileso atthi no
kileso atthi saṅkilesiko atthi asaṅkilesiko atthi saṅkiliṭṭho atthi
asaṅkiliṭṭho atthi kilesasampayutto atthi kilesavippayutto atthi
kileso ceva saṅkilesiko ca atthi saṅkilesiko ceva no ca kileso atthi
kileso ceva saṅkiliṭṭho ca atthi saṅkiliṭṭho ceva no ca kileso atthi
kileso ceva kilesasampayutto ca atthi kilesasampayutto ceva no ca
kileso atthi kilesavippayuttasaṅkilesiko atthi kilesavippayuttāsaṅkilesiko
atthi dassanena pahātabbo atthi na dassanena pahātabbo
atthi bhāvanāya pahātabbo atthi na bhāvanāya pahātabbo atthi
dassanena pahātabbahetuko atthi na dassanena pahātabbahetuko atthi

page number: 050

bhāvanāya pahātabbahetuko atthi na bhāvanāya pahātabbahetuko atthi
savitakko atthi avitakko atthi savicāro atthi avicāro atthi
sappītiko atthi appītiko atthi pītisahagato atthi na pītisahagato
atthi sukhasahagato atthi na sukhasahagato atthi upekkhāsahagato atthi na
upekkhāsahagato atthi kāmāvacaro atthi na kāmāvacaro atthi
rūpāvacaro atthi na rūpāvacaro atthi arūpāvacaro atthi na arūpāvacaro
atthi pariyāpanno atthi apariyāpanno atthi niyyāniko atthi aniyyāniko
atthi niyato atthi aniyato atthi sauttaro atthi anuttaro
atthi saraṇo atthi araṇo. tividhena saṅkhārakkhandho atthi kusalo
atthi akusalo atthi abyākato .pe. evaṁ dasavidhena saṅkhārakkhandho.

[67] ekavidhena saṅkhārakkhandho cittasampayutto. duvidhena
saṅkhārakkhandho atthi saraṇo atthi araṇo. tividhena saṅkhārakkhandho
atthi sukhāya vedanāya sampayutto atthi dukkhāya vedanāya sampayutto
atthi adukkhamasukhāya vedanāya sampayutto .pe. atthi ajjhattārammaṇo
atthi bahiddhārammaṇo atthi ajjhattabahiddhārammaṇo .pe.
evaṁ dasavidhena saṅkhārakkhandho.
dukamūlakaṁ.

[68] ekavidhena saṅkhārakkhandho cittasampayutto. duvidhena
saṅkhārakkhandho atthi hetu atthi na hetu. tividhena saṅkhārakkhandho
atthi kusalo atthi akusalo atthi abyākato .pe. evaṁ dasavidhena

page number: 051

saṅkhārakkhandho. ekavidhena saṅkhārakkhandho cittasampayutto.
duvidhena saṅkhārakkhandho atthi saraṇo atthi araṇo. tividhenasaṅkhārakkhandho
atthi kusalo atthi akusalo atthi abyākato .pe. evaṁ
dasavidhena saṅkhārakkhandho. ekavidhena saṅkhārakkhandho cittasampayutto.
duvidhena saṅkhārakkhandho atthi hetu atthi na hetu. tividhena
saṅkhārakkhandho atthi sukhāya vedanāya sampayutto atthi dukkhāya vedanāya
sampayutto atthi adukkhamasukhāya vedanāya sampayutto .pe. atthi
ajjhattārammaṇo atthi bahiddhārammaṇo atthi ajjhattabahiddhārammaṇo
.pe. evaṁ dasavidhena saṅkhārakkhandho. ekavidhena saṅkhārakkhandho
cittasampayutto. duvidhena saṅkhārakkhandho atthi saraṇo atthi
araṇo. tividhena saṅkhārakkhandho atthi sukhāya vedanāya sampayutto
atthi dukkhāya vedanāya sampayutto atthi adukkhamasukhāya vedanāya sampayutto
.pe. atthi ajjhattārammaṇo atthi bahiddhārammaṇo atthi
ajjhattabahiddhārammaṇo .pe. evaṁ dasavidhena saṅkhārakkhandho.
tikamūlakaṁ.

[69] ekavidhena saṅkhārakkhandho cittasampayutto. (pts. vbh, 47) duvidhena
saṅkhārakkhandho atthi hetu atthi na hetu. tividhena saṅkhārakkhandho
atthi kusalo atthi akusalo atthi abyākato .pe. evaṁ dasavidhena
saṅkhārakkhandho. ekavidhena saṅkhārakkhandho cittasampayutto.
duvidhena saṅkhārakkhandho atthi sahetuko atthi ahetuko. tividhena

page number: 052

saṅkhārakkhandho atthi sukhāya vedanāya sampayutto atthi dukkhāya
vedanāya sampayutto atthi adukkhamasukhāya vedanāya sampayutto
.pe. evaṁ dasavidhena saṅkhārakkhandho. ekavidhena saṅkhārakkhandho
cittasampayutto. duvidhena saṅkhārakkhandho atthi hetusampayutto
atthi hetuvippayutto. tividhena saṅkhārakkhandho atthi vipāko
atthi vipākadhammadhammo atthi nevavipākanavipākadhammadhammo .pe.
evaṁ dasavidhena saṅkhārakkhandho. ekavidhena saṅkhārakkhandho cittasampayutto.
duvidhena saṅkhārakkhandho atthi hetu ceva sahetuko ca
atthi sahetuko ceva na ca hetu. tividhena saṅkhārakkhandho atthi
upādinnupādāniyo atthi anupādinnupādāniyo atthi anupādinnānupādāniyo
.pe. evaṁ dasavidhena saṅkhārakkhandho. ekavidhena
saṅkhārakkhandho cittasampayutto. (pts. vbh, 48) duvidhena saṅkhārakkhandho atthi
hetu ceva hetusampayutto ca atthi hetusampayutto ceva na ca
hetu. tividhena saṅkhārakkhandho atthi saṅkiliṭṭhasaṅkilesiko atthi
asaṅkiliṭṭhasaṅkilesiko atthi asaṅkiliṭṭhāsaṅkilesiko .pe. evaṁ
dasavidhena saṅkhārakkhandho. ekavidhena saṅkhārakkhandho cittasampayutto.
duvidhena saṅkhārakkhandho atthi na hetu sahetuko atthi
na hetu ahetuko. tividhena saṅkhārakkhandho atthi savitakkasavicāro
atthi avitakkavicāramatto atthi avitakkāvicāro .pe. evaṁ dasavidhena
saṅkhārakkhandho. ekavidhena saṅkhārakkhandho cittasampayutto.

page number: 053

duvidhena saṅkhārakkhandho atthi lokiyo atthi lokuttaro. tividhena
saṅkhārakkhandho atthi pītisahagato atthi sukhasahagato atthi upekkhāsahagato
.pe. evaṁ dasavidhena saṅkhārakkhandho. ekavidhena saṅkhārakkhandho
cittasampayutto. duvidhena saṅkhārakkhandho atthi kenaci
viññeyyo atthi kenaci na viññeyyo. tividhena saṅkhārakkhandho atthi
dassanena pahātabbo atthi bhāvanāya pahātabbo atthi nevadassanena-
nabhāvanāyapahātabbo .pe. evaṁ dasavidhena saṅkhārakkhandho. ekavidhena
saṅkhārakkhandho cittasampayutto. (pts. vbh, 49) duvidhena saṅkhārakkhandho
atthi āsavo atthi no āsavo. tividhena saṅkhārakkhandho atthi dassanena
pahātabbahetuko atthi bhāvanāya pahātabbahetuko atthi
nevadassanenanabhāvanāyapahātabbahetuko .pe. evaṁ dasavidhena
saṅkhārakkhandho. ekavidhena saṅkhārakkhandho cittasampayutto. duvidhena
saṅkhārakkhandho atthi sāsavo atthi anāsavo. tividhena saṅkhārakkhandho
atthi ācayagāmi atthi apacayagāmi atthi nevācayagāmināpacayagāmi
.pe. evaṁ dasavidhena saṅkhārakkhandho. ekavidhena saṅkhārakkhandho
cittasampayutto. duvidhena saṅkhārakkhandho atthi āsavasampayutto
atthi āsavavippayutto. tividhena saṅkhārakkhandho atthi sekkho atthi
asekkho atthi nevasekkho nāsekkho .pe. evaṁ dasavidhena
saṅkhārakkhandho. ekavidhena saṅkhārakkhandho cittasampayutto. duvidhena
saṅkhārakkhandho atthi āsavo ceva sāsavo ca atthi sāsavo ceva no ca

page number: 054

āsavo. tividhena saṅkhārakkhandho atthi paritto atthi mahaggato atthi
appamāṇo .pe. evaṁ dasavidhena saṅkhārakkhandho. ekavidhena saṅkhārakkhandho
cittasampayutto. duvidhena saṅkhārakkhandho atthi āsavo
ceva āsavasampayutto ca atthi āsavasampayutto ceva no ca āsavo.
tividhena saṅkhārakkhandho atthi parittārammaṇo atthi mahaggatārammaṇo
atthi appamāṇārammaṇo .pe. evaṁ dasvidhena saṅkhārakkhandho. ekavidhena
saṅkhārakkhandho cittasampayutto. (pts. vbh, 50) duvidhena saṅkhārakkhandho atthi
āsavavippayuttasāsavo atthi āsavavippayuttānāsavo. tividhena
saṅkhārakkhandho atthi hīno atthi majjhimo atthi paṇīto .pe. evaṁ
dasavidhena saṅkhārakkhandho. ekavidhena saṅkhārakkhandho cittasampayutto.
duvidhena saṅkhārakkhandho atthi saññojanaṁ atthi no saññojanaṁ.
tividhena saṅkhārakkhandho atthi micchattaniyato atthi sammattaniyato
atthi aniyato .pe. evaṁ dasavidhena saṅkhārakkhandho. ekavidhena
saṅkhārakkhandho cittasampayutto. duvidhena saṅkhārakkhandho atthi saññojaniyo
atthi asaññojaniyo. tividhena saṅkhārakkhandho atthi maggārammaṇo atthi
maggahetuko atthi maggādhipati .pe. evaṁ dasavidhena saṅkhārakkhandho.
ekavidhena saṅkhārakkhandho cittasampayutto. duvidhena saṅkhārakkhandho
atthi saññojanasampayutto atthi saññojanavippayutto. tividhena
saṅkhārakkhandho atthi uppanno atthi anuppanno atthi uppādī
.pe. evaṁ dasavidhena saṅkhārakkhandho. ekavidhena saṅkhārakkhandho

page number: 055

cittasampayutto. (pts. vbh, 51) duvidhena saṅkhārakkhandho atthi saññojanañceva
saññojaniyo ca atthi saññojaniyo ceva no ca saññojanaṁ. tividhena
saṅkhārakkhandho atthi atīto atthi anāgato atthi paccuppanno .pe.
evaṁ dasavidhena saṅkhārakkhandho. ekavidhena saṅkhārakkhandho cittasampayutto.
duvidhena saṅkhārakkhandho atthi saññojanañceva saññojanasampayutto
ca atthi saññojanasampayutto ceva no ca saññojanaṁ.
tividhena saṅkhārakkhandho atthi atītārammaṇo atthi anāgatārammaṇo
atthi paccuppannārammaṇo .pe. evaṁ dasavidhena saṅkhārakkhandho.
ekavidhena saṅkhārakkhandho cittasampayutto. duvidhena saṅkhārakkhandho
atthi saññojanavippayuttasaññojaniyo atthi saññojanavippayuttāsaññojaniyo.
tividhena saṅkhārakkhandho atthi ajjhatto atthi
bahiddho atthi ajjhattabahiddho .pe. evaṁ dasavidhena saṅkhārakkhandho.
ekavidhena saṅkhārakkhandho cittasampayutto. duvidhena saṅkhārakkhandho
atthi gantho atthi no gantho. tividhena saṅkhārakkhandho atthi
ajjhattārammaṇo atthi bahiddhārammaṇo atthi ajjhattabahiddhārammaṇo
.pe. evaṁ dasavidhena saṅkhārakkhandho.
ubhatovaḍḍhakaṁ.

[70] (pts. vbh, 52) sattavidhena saṅkhārakkhandho atthi kusalo atthi akusalo
atthi abyākato atthi kāmāvacaro atthi rūpāvacaro atthi arūpāvacaro
atthi apariyāpanno evaṁ sattavidhena saṅkhārakkhandho. aparopi sattavidhena

page number: 056

saṅkhārakkhandho atthi sukhāya vedanāya sampayutto atthi
dukkhāya vedanāya sampayutto atthi adukkhamasukhāya vedanāya sampayutto
.pe. atthi ajjhattārammaṇo atthi bahiddhārammaṇo atthi
ajjhattabahiddhārammaṇo atthi kāmāvacaro atthi rūpāvacaro atthi
arūpāvacaro atthi apariyāpanno evaṁ sattavidhena saṅkhārakkhandho.

[71] catuvīsatividhena saṅkhārakkhandho cakkhusamphassapaccayā
saṅkhārakkhandho atthi kusalo atthi akusalo atthi abyākato
sotasamphassapaccayā .pe. ghānasamphassapaccayā .pe. jivhāsamphassapaccayā
.pe. kāyasamphassapaccayā .pe. manosamphassapaccayā saṅkhārakkhandho
atthi kusalo atthi akusalo atthi abyākato cakkhusamphassajā
cetanā .pe. manosamphassajā cetanā evaṁ catuvīsatividhena saṅkhārakkhandho.
aparopi catuvīsatividhena saṅkhārakkhandho cakkhusamphassapaccayā
saṅkhārakkhandho atthi sukhāya vedanāya sampayutto atthi
dukkhāya vedanāya sampayutto atthi adukkhamasukhāya vedanāya sampayutto
.pe. atthi ajjhattārammaṇo atthi bahiddhārammaṇo atthi
ajjhattabahiddhārammaṇo sotasamphassapaccayā .pe. ghānasamphassapaccayā .pe.
jivhāsamphassapaccayā .pe. kāyasamphassapaccayā .pe. manosamphassapaccayā
saṅkhārakkhandho atthi ajjhattārammaṇo atthi bahiddhārammaṇo
atthi ajjhattabahiddhārammaṇo cakkhusamphassajā cetanā
.pe. manosamphassajā cetanā evaṁ catuvīsatividhena saṅkhārakkhandho.

page number: 057

[72] tiṁsavidhena saṅkhārakkhandho cakkhusamphassapaccayā saṅkhārakkhandho
atthi kāmāvacaro atthi rūpāvacaro atthi arūpāvacaro atthi
apariyāpanno sotasamphassapaccayā .pe. ghānasamphassapaccayā (pts. vbh, 53) .pe.
jivhāsamphassapaccayā .pe. kāyasamphassapaccayā .pe. manosamphassapaccayā
saṅkhārakkhandho atthi kāmāvacaro atthi rūpāvacaro
atthi arūpāvacaro atthi apariyāpanno cakkhusamphassajā cetanā .pe.
manosamphassajā cetanā evaṁ tiṁsavidhena saṅkhārakkhandho.

[73] bahuvidhena saṅkhārakkhandho cakkhusamphassapaccayā saṅkhārakkhandho
atthi kusalo atthi akusalo atthi abyākato atthi
kāmāvacaro atthi rūpāvacaro atthi arūpāvacaro atthi apariyāpanno
sotasamphassapaccayā .pe. ghānasamphassapaccayā .pe. jivhāsamphassapaccayā
.pe. kāyasamphassapaccayā .pe. manosamphassapaccayā
saṅkhārakkhandho atthi kusalo atthi akusalo atthi abyākato atthi
kāmāvacaro atthi rūpāvacaro atthi arūpāvacaro atthi apariyāpanno
cakkhusamphassajā cetanā .pe. manosamphassajā cetanā evaṁ
bahuvidhena saṅkhārakkhandho. aparopi bahuvidhena saṅkhārakkhandho
cakkhusamphassapaccayā saṅkhārakkhandho atthi sukhāya vedanāya sampayutto
atthi dukkhāya vedanāya sampayutto atthi adukkhamasukhāya vedanāya
sampayutto .pe. atthi ajjhattārammaṇo atthi bahiddhārammaṇo
atthi ajjhattabahiddhārammaṇo atthi kāmāvacaro atthi rūpāvacaro

page number: 058

atthi arūpāvacaro atthi apariyāpanno sotasamphassapaccayā .pe.
ghānasamphassapaccayā .pe. jivhāsamphassapaccayā .pe. kāyasamphassapaccayā
.pe. manosamphassapaccayā saṅkhārakkhandho atthi ajjhattārammaṇo
atthi bahiddhārammaṇo atthi ajjhattabahiddhārammaṇo
atthi kāmāvacaro atthi rūpāvacaro atthi arūpāvacaro atthi apariyāpanno
cakkhusamphassajā cetanā .pe. manosamphassajā cetanā
evaṁ bahuvidhena saṅkhārakkhandho.
ayaṁ vuccati saṅkhārakkhandho.
tattha katamo viññāṇakkhandho

[74] ekavidhena viññāṇakkhandho phassasampayutto. (pts. vbh, 54) duvidhena
viññāṇakkhandho atthi sahetuko atthi ahetuko. tividhena
viññāṇakkhandho atthi kusalo atthi akusalo atthi abyākato.
catubbidhena viññāṇakkhandho atthi kāmāvacaro atthi rūpāvacaro
atthi arūpāvacaro atthi apariyāpanno. pañcavidhena viññāṇakkhandho
atthi sukhindriyasampayutto atthi dukkhindriyasampayutto atthi
somanassindriyasampayutto atthi domanassindriyasampayutto atthi
upekkhindriyasampayutto. chabbidhena viññāṇakkhandho cakkhuviññāṇaṁ
sotaviññāṇaṁ ghānaviññāṇaṁ jivhāviññāṇaṁ kāyaviññāṇaṁ manoviññāṇaṁ
evaṁ chabbidhena viññāṇakkhandho. sattavidhena viññāṇakkhandho
cakkhuviññāṇaṁ .pe. kāyaviññāṇaṁ manodhātu manoviññāṇadhātu

page number: 059

viññāṇadhātu evaṁ sattavidhena viññāṇakkhandho. aṭṭhavidhena
viññāṇakkhandho cakkhuviññāṇaṁ .pe. kāyaviññāṇaṁ atthi
sukhasahagataṁ atthi dukkhasahagataṁ manodhātu manoviññāṇadhātu evaṁ aṭṭhavidhena
viññāṇakkhandho. navavidhena viññāṇakkhandho cakkhuviññāṇaṁ
.pe. kāyaviññāṇaṁ manodhātu manoviññāṇadhātu atthi kusalā
atthi akusalā atthi abyākatā evaṁ navavidhena viññāṇakkhandho.
dasavidhena viññāṇakkhandho cakkhuviññāṇaṁ .pe. kāyaviññāṇaṁ atthi
sukhasahagataṁ atthi dukkhasahagataṁ manodhātu manoviññāṇadhātu atthi kusalā
atthi akusalā atthi abyākatā evaṁ dasavidhena viññāṇakkhandho.

[75] ekavidhena viññāṇakkhandho phassasampayutto. duvidhena
viññāṇakkhandho atthi sahetuko atthi ahetuko. tividhena
viññāṇakkhandho atthi sukhāya vedanāya sampayutto atthi dukkhāya
vedanāya sampayutto atthi adukkhamasukhāya vedanāya sampayutto
atthi vipāko atthi vipākadhammadhammo atthi nevavipākanavipākadhammadhammo
atthi upādinnupādāniyo atthi anupādinnupādāniyo atthi anupādinnānu-
pādāniyo atthi saṅkiliṭṭhasaṅkilesiko atthi asaṅkiliṭṭhasaṅkilesiko
atthi asaṅkiliṭṭhāsaṅkilesiko atthi savitakkasavicāro atthi
avitakkavicāramatto atthi avitakkāvicāro atthi pītisahagato atthi
sukhasahagato atthi upekkhāsahagato atthi dassanena pahātabbo
atthi bhāvanāya pahātabbo atthi nevadassanenanabhāvanāyapahātabbo

page number: 060

atthi dassanena pahātabbahetuko atthi bhāvanāya pahātabbahetuko
atthi nevadassanenanabhāvanāyapahātabbahetuko atthi ācayagāmi atthi
apacayagāmi atthi nevācayagāmināpacayagāmi atthi sekkho atthi asekkho
atthi nevasekkhonāsekkho atthi paritto atthi mahaggato atthi
appamāṇo atthi parittārammaṇo atthi mahaggatārammaṇo atthi
appamāṇārammaṇo atthi hīno atthi majjhimo atthi paṇīto atthi
micchattaniyato atthi sammattaniyato atthi aniyato atthi maggārammaṇo
atthi maggahetuko atthi maggādhipati atthi uppanno atthi
anuppanno atthi uppādī atthi atīto atthi anāgato atthi
paccuppanno atthi atītārammaṇo atthi anāgatārammaṇo atthi
paccuppannārammaṇo atthi ajjhatto atthi bahiddho atthi ajjhattabahiddho
atthi ajjhattārammaṇo atthi bahiddhārammaṇo atthi
ajjhattabahiddhārammaṇo .pe. evaṁ dasavidhena viññāṇakkhandho.

[76] ekavidhena viññāṇakkhandho phassasampayutto. duvidhena
viññāṇakkhandho atthi hetusampayutto atthi hetuvippayutto atthi
na hetu sahetuko atthi na hetu ahetuko atthi lokiyo atthi
lokuttaro atthi kenaci viññeyyo atthi kenaci na viññeyyo
atthi sāsavo atthi anāsavo atthi āsavasampayutto atthi
āsavavippayutto atthi āsavavippayuttasāsavo atthi āsavavippayuttānāsavo
atthi saññojaniyo atthi asaññojaniyo atthi saññojanasampayutto

page number: 061

atthi saññojanavippayutto atthi saññojanavippayuttasaññojaniyo
saññojaniyo atthi saññojanavippayuttāsaññojaniyo atthi ganthaniyo
atthi aganthaniyo atthi ganthasampayutto atthi ganthavippayutto
atthi ganthavippayuttaganthaniyo atthi ganthavippayuttāganthaniyo atthi
oghaniyo atthi anoghaniyo atthi oghasampayutto atthi oghavippayutto
atthi oghavippayuttaoghaniyo atthi oghavippayuttānoghaniyo
atthi yoganiyo atthi ayoganiyo atthi yogasampayutto atthi
yogavippayutto atthi yogavippayuttayoganiyo atthi yogavippayuttāyoganiyo
atthi nīvaraṇiyo atthi anīvaraṇiyo atthi nīvaraṇasampayutto
atthi nīvaraṇavippayutto atthi nīvaraṇavippayuttanīvaraṇiyo
atthi nīvaraṇavippayuttānīvaraṇiyo (pts. vbh, 56) atthi parāmaṭṭho atthi aparāmaṭṭho
atthi parāmāsasampayutto atthi parāmāsavippayutto atthi
parāmāsavippayuttaparāmaṭṭho atthi parāmāsavippayuttāparāmaṭṭho atthi
upādinno atthi anupādinno atthi upādāniyo atthi anupādāniyo
atthi upādānasampayutto atthi upādānavippayutto atthi
upādānavippayuttaupādāniyo atthi upādānavippayuttānupādāniyo atthi
saṅkilesiko atthi asaṅkilesiko atthi saṅkiliṭṭho atthi asaṅkiliṭṭho
atthi kilesasampayutto atthi kilesavippayutto atthi
kilesavippayuttasaṅkilesiko atthi kilesavippayuttāsaṅkilesiko atthi
dassanena pahātabbo atthi na dassanena pahātabbo atthi bhāvanāya

page number: 062

pahātabbo atthi na bhāvanāya pahātabbo atthi dassanena
pahātabbahetuko atthi na dassanena pahātabbahetuko atthi bhāvanāya
pahātabbahetuko atthi na bhāvanāya pahātabbahetuko atthi savitakko
atthi avitakko atthi savicāro atthi avicāro atthi sappītiko
atthi appītiko atthi pītisahagato atthi na pītisahagato atthi
sukhasahagato atthi na sukhasahagato atthi upekkhāsahagato atthi
na upekkhāsahagato atthi kāmāvacaro atthi na kāmāvacaro atthi
rūpāvacaro atthi na rūpāvacaro atthi arūpāvacaro atthi na
arūpāvacaro atthi pariyāpanno atthi apariyāpanno atthi
niyyāniko atthi aniyyāniko atthi niyato atthi aniyato atthi
sauttaro atthi anuttaro atthi saraṇo atthi araṇo. (pts. vbh, 57) tividhena
viññāṇakkhandho atthi kusalo atthi akusalo atthi abyākato
.pe. evaṁ dasavidhena viññāṇakkhandho.

[77] ekavidhena viññāṇakkhandho phassasampayutto. duvidhena
viññāṇakkhandho atthi saraṇo atthi araṇo. tividhena viññāṇakkhandho
atthi sukhāya vedanāya sampayutto atthi dukkhāya vedanāya
sampayutto atthi adukkhamasukhāya vedanāya sampayutto .pe. atthi
ajjhattārammaṇo atthi bahiddhārammaṇo atthi ajjhattabahiddhārammaṇo
.pe. evaṁ dasavidhena viññāṇakkhandho.
dukamūlakaṁ.

page number: 063

[78] ekavidhena viññāṇakkhandho phassasampayutto. duvidhena
viññāṇakkhandho atthi sahetuko atthi ahetuko. tividhena viññāṇakkhandho
atthi kusalo atthi akusalo atthi abyākato .pe. evaṁ
dasavidhena viññāṇakkhandho. ekavidhena viññāṇakkhandho
phassasampayutto. duvidhena viññāṇakkhandho atthi saraṇo atthi araṇo.
tividhena viññāṇakkhandho atthi kusalo atthi akusalo atthi abyākato
.pe. evaṁ dasavidhena viññāṇakkhandho. ekavidhena viññāṇakkhandho
phassasampayutto. (pts. vbh, 58) duvidhena viññāṇakkhandho atthi sahetuko atthi
ahetuko. tividhena viññāṇakkhandho atthi sukhāya vedanāya sampayutto
atthi dukkhāya vedanāya sampayutto atthi adukkhamasukhāya vedanāya
sampayutto .pe. atthi ajjhattārammaṇo atthi bahiddhārammaṇo
atthi ajjhattabahiddhārammaṇo .pe. evaṁ dasavidhena viññāṇakkhandho.
ekavidhena viññāṇakkhandho phassasampayutto. duvidhena
viññāṇakkhandho atthi saraṇo atthi araṇo. tividhena
viññāṇakkhandho atthi sukhāya vedanāya sampayutto atthi
dukkhāya vedanāya sampayutto atthi adukkhamasukhāya vedanāya
sampayutto .pe. atthi ajjhattārammaṇo atthi bahiddhārammaṇo
atthi ajjhattabahiddhārammaṇo .pe. evaṁ dasavidhena viññāṇakkhandho.
tikamūlakaṁ.

page number: 064

[79] ekavidhena viññāṇakkhandho phassasampayutto duvidhena
viññāṇakkhandho atthi sahetuko atthi ahetuko. tividhena viññāṇakkhandho
atthi kusalo atthi akusalo atthi abyākato .pe. evaṁ
dasavidhena viññāṇakkhandho. ekavidhena viññāṇakkhandho
phassasampayutto. (pts. vbh, 59) duvidhena viññāṇakkhandho atthi hetusampayutto atthi
hetuvippayutto. tividhena viññāṇakkhandho atthi sukhāya vedanāya
sampayutto atthi dukkhāya vedanāya sampayutto atthi adukkhamasukhāya
vedanāya sampayutto .pe. evaṁ dasavidhena viññāṇakkhandho.
ekavidhena viññāṇakkhandho phassasampayutto. duvidhena
viññāṇakkhandho atthi na hetu sahetuko atthi na hetu ahetuko.
tividhena viññāṇakkhandho atthi vipāko atthi vipākadhammadhammo
atthi nevavipākanavipākadhammadhammo .pe. evaṁ dasavidhena viññāṇakkhandho.
ekavidhena viññāṇakkhandho phassasampayutto. duvidhena
viññāṇakkhandho atthi lokiyo atthi lokuttaro. tividhena
viññāṇakkhandho atthi upādinnupādāniyo atthi anupādinnupādāniyo
atthi anupādinnānupādāniyo .pe. evaṁ dasavidhena
viññāṇakkhandho. ekavidhena viññāṇakkhandho phassasampayutto.
duvidhena viññāṇakkhandho atthi kenaci viññeyyo atthi kenaci na
viññeyyo. tividhena viññāṇakkhandho atthi saṅkiliṭṭhasaṅkilesiko
atthi asaṅkiliṭṭhasaṅkilesiko atthi asaṅkiliṭṭhāsaṅkilesiko .pe.

page number: 065

evaṁ dasavidhena viññāṇakkhandho. ekavidhena viññāṇakkhandho
phassasampayutto. duvidhena viññāṇakkhandho atthi sāsavo atthi
anāsavo. tividhena viññāṇakkhandho atthi savitakkasavicāro atthi
avitakkavicāramatto atthi avitakkāvicāro .pe. evaṁ dasavidhena
viññāṇakkhandho. ekavidhena viññāṇakkhandho phassasampayutto.
duvidhena viññāṇakkhandho atthi āsavasampayutto atthi āsavavippayutto.
tividhena viññāṇakkhandho atthi pītisahagato atthi sukhasahagato
atthi upekkhāsahagato .pe. evaṁ dasavidhena viññāṇakkhandho.
ekavidhena viññāṇakkhandho phassasampayutto. duvidhena viññāṇakkhandho
atthi āsavavippayuttasāsavo atthi āsavavippayuttānāsavo.
tividhena viññāṇakkhandho atthi dassanena pahātabbo
atthi bhāvanāya pahātabbo atthi nevadassanenanabhāvanāyapahātabbo
.pe. evaṁ dasavidhena viññāṇakkhandho. ekavidhena
viññāṇakkhandho phassasampayutto. duvidhena viññāṇakkhandho
atthi saññojaniyo atthi asaññojaniyo. tividhena viññāṇakkhandho
atthi dassanena pahātabbahetuko atthi bhāvanāya pahātabbahetuko
atthi nevadassanenanabhāvanāyapahātabbahetuko .pe. evaṁ
dasavidhena viññāṇakkhandho. ekavidhena viññāṇakkhandho phassasampayutto.
duvidhena viññāṇakkhandho atthi saññojanasampayutto
atthi saññojanavippayutto. tividhena viññāṇakkhandho atthi

page number: 066

ācayagāmi atthi apacayagāmi atthi nevācayagāmināpacayagāmi .pe.
evaṁ dasavidhena viññāṇakkhandho. ekavidhena viññāṇakkhandho phassasampayutto.
duvidhena viññāṇakkhandho atthi saññojanavippayuttasaññojaniyo
atthi saññojanavippayuttāsaññojaniyo. tividhena
viññāṇakkhandho atthi sekkho atthi asekkho atthi nevasekkho-
nāsekkho .pe. evaṁ dasavidhena viññāṇakkhandho. ekavidhena
viññāṇakkhandho phassasampayutto. duvidhena viññāṇakkhandho atthi
ganthaniyo atthi aganthaniyo. tividhena viññāṇakkhandho atthi paritto
atthi mahaggato atthi appamāṇo .pe. evaṁ dasavidhena viññāṇakkhandho.
ekavidhena viññāṇakkhandho phassasampayutto. duvidhena
viññāṇakkhandho atthi ganthasampayutto atthi ganthavippayutto.
tividhena viññāṇakkhandho atthi parittārammaṇo atthi mahaggatārammaṇo
atthi appamāṇārammaṇo .pe. evaṁ dasavidhena viññāṇakkhandho.
ekavidhena viññāṇakkhandho phassasampayutto. duvidhena viññāṇakkhandho
atthi ganthavippayuttaganthaniyo atthi ganthavippayuttāganthaniyo.
tividhena viññāṇakkhandho atthi hīno atthi majjhimo atthi paṇīto
.pe. evaṁ dasavidhena viññāṇakkhandho. ekavidhena viññāṇakkhandho
phassasampayutto. duvidhena viññāṇakkhandho atthi oghaniyo
atthi anoghaniyo. tividhena viññāṇakkhandho atthi micchattaniyato
atthi sammattaniyato atthi aniyato .pe. evaṁ dasavidhena

page number: 067

viññāṇakkhandho. ekavidhena viññāṇakkhandho phassasampayutto.
duvidhena viññāṇakkhandho atthi oghasampayutto atthi
oghavippayutto. tividhena viññāṇakkhandho atthi maggārammaṇo
atthi maggahetuko atthi maggādhipati .pe. evaṁ dasavidhena
viññāṇakkhandho. ekavidhena viññāṇakkhandho phassasampayutto.
duvidhena viññāṇakkhandho atthi oghavippayuttaoghaniyo atthi
oghavippayuttānoghaniyo. tividhena viññāṇakkhandho atthi uppanno
atthi anuppanno atthi uppādī .pe. evaṁ dasavidhena viññāṇakkhandho.
ekavidhena viññāṇakkhandho phassasampayutto. duvidhena
viññāṇakkhandho atthi yoganiyo atthi ayoganiyo. tividhena
viññāṇakkhandho atthi atīto atthi anāgato atthi paccuppanno
.pe. evaṁ dasavidhena viññāṇakkhandho. ekavidhena viññāṇakkhandho
phassasampayutto. duvidhena viññāṇakkhandho atthi yogasampayutto
atthi yogavippayutto. tividhena viññāṇakkhandho atthi
atītārammaṇo atthi anāgatārammaṇo atthi paccuppannārammaṇo
.pe. evaṁ dasavidhena viññāṇakkhandho. ekavidhena viññāṇakkhandho
phassasampayutto. duvidhena viññāṇakkhandho atthi yogavippayuttayoganiyo
atthi yogavippayuttāyoganiyo. tividhena viññāṇakkhandho
atthi ajjhatto atthi bahiddho atthi ajjhattabahiddho
.pe. evaṁ dasavidhena viññāṇakkhandho. ekavidhena viññāṇakkhandho

page number: 068

phassasampayutto. duvidhena viññāṇakkhandho atthi
nīvaraṇiyo atthi anīvaraṇiyo. tividhena viññāṇakkhandho atthi
ajjhattārammaṇo atthi bahiddhārammaṇo atthi ajjhattabahiddhārammaṇo
.pe. evaṁ dasavidhena viññāṇakkhandho.
ubhatovaḍḍhakaṁ.

[80] (pts. vbh, 60) sattavidhena viññāṇakkhandho atthi kusalo atthi akusalo
atthi abyākato atthi kāmāvacaro atthi rūpāvacaro atthi
arūpāvacaro atthi apariyāpanno evaṁ sattavidhena viññāṇakkhandho.
aparopi sattavidhena viññāṇakkhandho atthi sukhāya vedanāya
sampayutto atthi dukkhāya vedanāya sampayutto atthi adukkhamasukhāya
vedanāya sampayutto .pe. atthi ajjhattārammaṇo atthi
bahiddhārammaṇo atthi ajjhattabahiddhārammaṇo atthi kāmāvacaro
atthi rūpāvacaro atthi arūpāvacaro atthi apariyāpanno evaṁ
sattavidhena viññāṇakkhandho.

[81] catuvīsatividhena viññāṇakkhandho cakkhusamphassapaccayā
viññāṇakkhandho atthi kusalo atthi akusalo atthi abyākato
sotasamphassapaccayā .pe. ghānasamphassapaccayā .pe. jivhāsamphassapaccayā
.pe. kāyasamphassapaccayā .pe. manosamphassapaccayā
viññāṇakkhandho atthi kusalo atthi akusalo atthi abyākato
cakkhuviññāṇaṁ .pe. manoviññāṇaṁ evaṁ catuvīsatividhena viññāṇakkhandho.

page number: 069

aparopi catuvīsatividhena viññāṇakkhandho cakkhusamphassapaccayā
viññāṇakkhandho atthi sukhāya vedanāya sampayutto atthi
dukkhāya vedanāya sampayutto atthi adukkhamasukhāya vedanāya sampayutto
.pe. atthi ajjhattārammaṇo atthi bahiddhārammaṇo atthi
ajjhattabahiddhārammaṇo sotasamphassapaccayā .pe. ghānasamphassapaccayā
.pe. jivhāsamphassapaccayā .pe. kāyasamphassapaccayā .pe.
manosamphassapaccayā viññāṇakkhandho atthi ajjhattārammaṇo atthi
bahiddhārammaṇo atthi ajjhattabahiddhārammaṇo cakkhuviññāṇaṁ
.pe. manoviññāṇaṁ evaṁ catuvīsatividhena viññāṇakkhandho.

[82] tiṁsavidhena viññāṇakkhandho cakkhusamphassapaccayā viññāṇakkhandho
atthi kāmāvacaro atthi rūpāvacaro atthi arūpāvacaro
atthi apariyāpanno sotasamphassapaccayā .pe. ghānasamphassapaccayā
.pe. jivhāsamphassapaccayā .pe. kāyasamphassapaccayā
.pe. manosamphassapaccayā viññāṇakkhandho atthi kāmāvacaro
atthi rūpāvacaro atthi arūpāvacaro atthi apariyāpanno cakkhuviññāṇaṁ
.pe. manoviññāṇaṁ evaṁ tiṁsavidhena viññāṇakkhandho.

[83] bahuvidhena viññāṇakkhandho cakkhusamphassapaccayā
viññāṇakkhandho atthi kusalo atthi akusalo atthi abyākato atthi
kāmāvacaro atthi rūpāvacaro atthi arūpāvacaro atthi apariyāpanno
sotasamphassapaccayā .pe. ghānasamphassapaccayā .pe.

page number: 070

jivhāsamphassapaccayā .pe. kāyasamphassapaccayā .pe.
manosamphassapaccayā viññāṇakkhandho atthi kusalo atthi akusalo atthi
abyākato atthi kāmāvacaro atthi rūpāvacaro atthi arūpāvacaro
atthi apariyāpanno cakkhuviññāṇaṁ .pe. manoviññāṇaṁ evaṁ
bahuvidhena viññāṇakkhandho. aparopi bahuvidhena viññāṇakkhandho
cakkhusamphassapaccayā viññāṇakkhandho atthi sukhāya vedanāya sampayutto
atthi dukkhāya vedanāya sampayutto atthi adukkhamasukhāya
vedanāya sampayutto .pe. atthi ajjhattārammaṇo atthi bahiddhārammaṇo
atthi ajjhattabahiddhārammaṇo atthi kāmāvacaro atthi
rūpāvacaro atthi arūpāvacaro atthi apariyāpanno sotasamphassapaccayā
.pe. ghānasamphassapaccayā .pe. jivhāsamphassapaccayā
.pe. kāyasamphassapaccayā .pe. manosamphassapaccayā viññāṇakkhandho
atthi ajjhattārammaṇo atthi bahiddhārammaṇo atthi
ajjhattabahiddhārammaṇo atthi kāmāvacaro atthi rūpāvacaro atthi
arūpāvacaro atthi apariyāpanno cakkhuviññāṇaṁ .pe. manoviññāṇaṁ
evaṁ bahuvidhena viññāṇakkhandho.
ayaṁ vuccati viññāṇakkhandho.
abhidhammabhājanīyaṁ.

[84] pañcakkhandhā rūpakkhandho vedanākkhandho saññākkhandho
saṅkhārakkhandho viññāṇakkhandho. pañcannaṁ khandhānaṁ kati kusalā

page number: 071

kati akusalā kati abyākatā .pe. kati saraṇā kati araṇā.

[85] (pts. vbh, 62) rūpakkhandho abyākato cattāro khandhā siyā kusalā
siyā akusalā siyā abyākatā. dve khandhā na vattabbā sukhāya
vedanāya sampayuttātipi dukkhāya vedanāya sampayuttātipi adukkhamasukhāya
vedanāya sampayuttātipi tayo khandhā siyā sukhāya vedanāya
sampayuttā siyā dukkhāya vedanāya sampayuttā siyā adukkhamasukhāya
vedanāya sampayuttā. rūpakkhandho nevavipākanavipākadhammadhammo
cattāro khandhā siyā vipākā siyā vipākadhammadhammā siyā
nevavipākanavipākadhammadhammā. rūpakkhandho siyā upādinnupādāniyo
siyā anupādinnupādāniyo cattāro khandhā siyā upādinnupādāniyā
siyā anupādinnupādāniyā siyā anupādinnānupādāniyā. rūpakkhandho
asaṅkiliṭṭhasaṅkilesiko cattāro khandhā siyā saṅkiliṭṭhasaṅkilesikā
siyā asaṅkiliṭṭhasaṅkilesikā siyā asaṅkiliṭṭhāsaṅkilesikā. rūpakkhandho
avitakkāvicāro tayo khandhā siyā savitakkasavicārā siyā
avitakkavicāramattā siyā avitakkāvicārā saṅkhārakkhandho siyā
savitakkasavicāro siyā avitakkavicāramatto siyā avitakkāvicāro siyā
na vattabbo savitakkasavicārotipi avitakkavicāramattotipi avitakkāvicārotipi.
rūpakkhandho na vattabbo pītisahagatotipi sukhasahagatotipi
upekkhāsahagatotipi vedanākkhandho siyā pītisahagato na sukhasahagato
na upekkhāsahagato siyā na vattabbo pītisahagatoti tayo khandhā

page number: 072

siyā pītisahagatā siyā sukhasahagatā siyā upekkhāsahagatā siyā
na vattabbā pītisahagatātipi sukhasahagatātipi upekkhāsahagatātipi.
rūpakkhandho nevadassanenanabhāvanāyapahātabbo cattāro khandhā siyā
dassanena pahātabbā siyā bhāvanāya pahātabbā siyā nevadassanena-
nabhāvanāyapahātabbā. rūpakkhandho nevadassanenanabhāvanāyapahātabbahetuko
cattāro khandhā siyā dassanena pahātabbahetukā siyā
bhāvanāya pahātabbahetukā siyā nevadassanenanabhāvanāyapahātabbahetukā.
rūpakkhandho nevāacayagāmināpacayagāmi cattāro khandhā
siyā ācayagāmino siyā apacayagāmino siyā nevāacayagāmino-
nāpacayagāmino. rūpakkhandho nevasekkhonāsekkho cattāro khandhā
siyā sekkhā siyā asekkhā siyā nevasekkhānāsekkhā. rūpakkhandho
paritto cattāro khandhā siyā parittā siyā mahaggatā siyā
appamāṇā. rūpakkhandho anārammaṇo cattāro khandhā siyā
parittārammaṇā siyā mahaggatārammaṇā siyā appamāṇārammaṇā
siyā na vattabbā parittārammaṇātipi (pts. vbh, 63) mahaggatārammaṇātipi
appamāṇārammaṇātipi. rūpakkhandho majjhimo cattāro khandhā siyā
hīnā siyā majjhimā siyā paṇītā. rūpakkhandho aniyato cattāro
khandhā siyā micchattaniyatā siyā sammattaniyatā siyā aniyatā.
rūpakkhandho anārammaṇo cattāro khandhā siyā maggārammaṇā
siyā maggahetukā siyā maggādhipatino siyā na vattabbā maggārammaṇātipi

page number: 073

maggahetukātipi maggādhipatinotipi. siyā uppannā siyā
anuppannā siyā uppādino siyā atītā siyā anāgatā siyā
paccuppannā. rūpakkhandho anārammaṇo cattāro khandhā siyā
atītārammaṇā siyā anāgatārammaṇā siyā paccuppannārammaṇā
siyā na vattabbā atītārammaṇātipi anāgatārammaṇātipi
paccuppannārammaṇātipi. siyā ajjhattā siyā bahiddhā siyā
ajjhattabahiddhā. rūpakkhandho anārammaṇo cattāro khandhā siyā
ajjhattārammaṇā siyā bahiddhārammaṇā siyā ajjhattabahiddhārammaṇā
siyā na vattabbā ajjhattārammaṇātipi bahiddhārammaṇātipi
ajjhattabahiddhārammaṇātipi. cattāro khandhā anidassanāppaṭighā
rūpakkhandho siyā sanidassanasappaṭigho siyā anidassanasappaṭigho siyā
anidassanāppaṭigho.

[86] cattāro khandhā na hetū saṅkhārakkhandho siyā hetu
siyā na hetu. rūpakkhandho ahetuko cattāro khandhā siyā
sahetukā siyā ahetukā. rūpakkhandho hetuvippayutto cattāro
khandhā siyā hetusampayuttā siyā hetuvippayuttā. rūpakkhandho
na vattabbo hetu ceva sahetuko cātipi sahetuko ceva na ca
hetūtipi tayo khandhā na vattabbā hetū ceva sahetukā cāti
siyā sahetukā ceva na ca hetū siyā na vattabbā sahetukā
ceva na ca hetūti saṅkhārakkhandho siyā hetu ceva sahetuko ca

page number: 074

siyā sahetuko ceva na ca hetu siyā na vattabbo hetu ceva
sahetuko cātipi sahetuko ceva na ca hetūtipi. rūpakkhandho na
vattabbo hetu ceva hetusampayutto cātipi hetusampayutto ceva na
ca hetūtipi tayo khandhā na vattabbā hetū ceva hetusampayuttā
cāti siyā hetusampayuttā ceva na ca hetū siyā na vattabbā
hetusampayuttā ceva na ca hetūti saṅkhārakkhandho siyā hetu ceva
hetusampayutto ca siyā hetusampayutto ceva na ca hetu siyā na
vattabbo hetu ceva hetusampayutto cātipi hetusampayutto ceva na
ca hetūtipi. rūpakkhandho na hetu (pts. vbh, 64) ahetuko tayo khandhā siyā
na hetū sahetukā siyā na hetū ahetukā saṅkhārakkhandho siyā
na hetu sahetuko siyā na hetu ahetuko siyā na vattabbo na
hetu sahetukotipi na hetu ahetukotipi.

[87] sappaccayā saṅkhatā. cattāro khandhā anidassanā
rūpakkhandho siyā sanidassano siyā anidassano. cattāro khandhā
appaṭighā rūpakkhandho siyā sappaṭigho siyā appaṭigho.
rūpakkhandho rūpaṁ cattāro khandhā arūpā. rūpakkhandho lokiyo
cattāro khandhā siyā lokiyā siyā lokuttarā. kenaci viññeyyā
kenaci na viññeyyā.

[88] cattāro khandhā no āsavā saṅkhārakkhandho siyā
āsavo siyā no āsavo. rūpakkhandho sāsavo cattāro

page number: 075

khandhā siyā sāsavā siyā anāsavā. rūpakkhandho āsavavippayutto
cattāro khandhā siyā āsavasampayuttā siyā āsavavippayuttā.
rūpakkhandho na vattabbo āsavo ceva sāsavo cāti sāsavo ceva
no ca āsavo tayo khandhā na vattabbā āsavā ceva sāsavā
cāti siyā sāsavā ceva no ca āsavā siyā na vattabbā
sāsavā ceva no ca āsavāti saṅkhārakkhandho siyā āsavo ceva
sāsavo ca siyā sāsavo ceva no ca āsavo siyā na vattabbo
āsavo ceva sāsavo cātipi sāsavo ceva no ca āsavotipi.
rūpakkhandho na vattabbo āsavo ceva āsavasampayutto cātipi
āsavasampayutto ceva no ca āsavotipi tayo khandhā na vattabbā
āsavā ceva āsavasampayuttā cāti siyā āsavasampayuttā ceva
no ca āsavā siyā na vattabbā āsavasampayuttā ceva no ca
āsavāti saṅkhārakkhandho siyā āsavo ceva āsavasampayutto ca
siyā āsavasampayutto ceva no ca āsavo siyā na vattabbo
āsavo ceva āsavasampayutto cātipi āsavasampayutto ceva no ca
āsavotipi. rūpakkhandho āsavavippayuttasāsavo cattāro khandhā
siyā āsavavippayuttasāsavā siyā āsavavippayuttānāsavā siyā na
vattabbā āsavavippayuttasāsavātipi āsavavippayuttānāsavātipi.

[89] cattāro khandhā no saññojanā saṅkhārakkhandho siyā
saññojanaṁ siyā no saññojanaṁ. rūpakkhandho saññojaniyo cattāro

page number: 076

khandhā siyā saññojaniyā siyā asaññojaniyā. rūpakkhandho
saññojanavippayutto cattāro khandhā siyā saññojanasampayuttā
siyā saññojanavippayuttā. rūpakkhandho na vattabbo saññojanañceva
saññojaniyo cāti saññojaniyo ceva no ca saññojanaṁ tayo
khandhā na vattabbā saññojanā ceva saññojaniyā cāti siyā
saññojaniyā (pts. vbh, 65) ceva no ca saññojanā siyā na vattabbā saññojaniyā
ceva no ca saññojanāti saṅkhārakkhandho siyā saññojanañceva
saññojaniyo ca siyā saññojaniyo ceva no ca saññojanaṁ siyā na
vattabbo saññojanañceva saññojaniyo cātipi saññojaniyo ceva
no ca saññojanantipi. rūpakkhandho na vattabbo saññojanañceva
saññojanasampayutto cātipi saññojanasampayutto ceva no ca
saññojanantipi tayo khandhā na vattabbā saññojanā ceva
saññojanasampayuttā cāti siyā saññojanasampayuttā ceva no ca
saññojanā siyā na vattabbā saññojanasampayuttā ceva no ca
saññojanāti saṅkhārakkhandho siyā saññojanañceva saññojanasampayutto
ca siyā saññojanasampayutto ceva no ca saññojanaṁ
siyā na vattabbo saññojanañceva saññojanasampayutto cātipi
saññojanasampayutto ceva no ca saññojanantipi. rūpakkhandho
saññojanavippayuttasaññojaniyo cattāro khandhā siyā
saññojanavippayuttasaññojaniyā siyā saññojanavippayuttāsaññojaniyā siyā

page number: 077

na vattabbā saññojanavippayuttasaññojaniyātipi saññojanavippayuttāsaññojaniyātipi

[90] cattāro khandhā no ganthā saṅkhārakkhandho siyā gantho
siyā no gantho. rūpakkhandho ganthaniyo cattāro khandhā siyā
ganthaniyā siyā aganthaniyā. rūpakkhandho ganthavippayutto cattāro
khandhā siyā ganthasampayuttā siyā ganthavippayuttā. rūpakkhandho
na vattabbo gantho ceva ganthaniyo cāti ganthaniyo ceva no ca
gantho tayo khandhā na vattabbā ganthā ceva ganthaniyā cāti
siyā ganthaniyā ceva no ca ganthā siyā na vattabbā ganthaniyā
ceva no ca ganthāti saṅkhārakkhandho siyā gantho ceva ganthaniyo
ca siyā ganthaniyo ceva no ca gantho siyā na vattabbo gantho
ceva ganthaniyo cātipi ganthaniyo ceva no ca ganthotipi.
rūpakkhandho na vattabbo gantho ceva ganthasampayutto cātipi
ganthasampayutto ceva no ca ganthotipi tayo khandhā na vattabbā
ganthā ceva ganthasampayuttā cāti siyā ganthasampayuttā ceva no
ca ganthā siyā na vattabbā ganthasampayuttā ceva no ca ganthāti
saṅkhārakkhandho siyā gantho ceva ganthasampayutto ca siyā
ganthasampayutto ceva no ca gantho siyā na vattabbo gantho ceva
ganthasampayutto cātipi ganthasampayutto ceva no ca ganthotipi.
rūpakkhandho ganthavippayuttaganthaniyo cattāro khandhā siyā ganthavippayuttaganthaniyā

page number: 078

siyā ganthavippayuttāganthaniyā siyā na vattabbā
ganthavippayuttaganthaniyātipi ganthavippayuttāganthaniyātipi.

[91] cattāro khandhā no oghā .pe. no yogā .pe.
no nīvaraṇā saṅkhārakkhandho siyā nīvaraṇaṁ siyā no nīvaraṇaṁ.
rūpakkhandho nīvaraṇiyo cattāro khandhā siyā nīvaraṇiyā siyā
anīvaraṇiyā. rūpakkhandho nīvaraṇavippayutto cattāro khandhā
siyā nīvaraṇasampayuttā siyā nīvaraṇavippayuttā. rūpakkhandho na
vattabbo nīvaraṇañceva nīvaraṇiyo cāti nīvaraṇiyo ceva no ca
nīvaraṇaṁ tayo khandhā na vattabbā nīvaraṇañceva nīvaraṇiyā cāti
siyā nīvaraṇiyā ceva no ca nīvaraṇā siyā na vattabbā nīvaraṇiyā
ceva no ca nīvaraṇāti saṅkhārakkhandho siyā nīvaraṇañceva nīvaraṇiyo
ca siyā nīvaraṇiyo ceva no ca nīvaraṇaṁ siyā na vattabbo
nīvaraṇañceva nīvaraṇiyo cātipi nīvaraṇiyo ceva no ca nīvaraṇantipi.
rūpakkhandho na vattabbo nīvaraṇañceva nīvaraṇasampayutto cātipi
nīvaraṇasampayutto ceva no ca nīvaraṇantipi tayo khandhā na vattabbā
nīvaraṇā ceva nīvaraṇasampayuttā cāti siyā nīvaraṇasampayuttā ceva no
ca nīvaraṇā siyā na vattabbā nīvaraṇasampayuttā ceva no ca nīvaraṇāti
saṅkhārakkhandho siyā nīvaraṇañceva nīvaraṇasampayutto ca siyā
nīvaraṇasampayutto ceva no ca nīvaraṇaṁ siyā na vattabbo nīvaraṇañceva
nīvaraṇasampayutto cātipi nīvaraṇasampayutto ceva no ca nīvaraṇantipi.

page number: 079

rūpakkhandho nīvaraṇavippayuttanīvaraṇiyo cattāro khandhā siyā
nīvaraṇavippayuttanīvaraṇiyā siyā nīvaraṇavippayuttānīvaraṇiyā siyā na vattabbā
nīvaraṇavippayuttanīvaraṇiyātipi nīvaraṇavippayuttānīvaraṇiyātipi.

[92] cattāro khandhā no parāmāsā saṅkhārakkhandho siyā
parāmāso siyā no parāmāso. rūpakkhandho parāmaṭṭho
cattāro khandhā siyā parāmaṭṭhā siyā aparāmaṭṭhā. rūpakkhandho
parāmāsavippayutto tayo khandhā siyā parāmāsasampayuttā siyā
parāmāsavippayuttā saṅkhārakkhandho siyā parāmāsasampayutto siyā
parāmāsavippayutto siyā na vattabbo parāmāsasampayuttotipi
parāmāsavippayuttotipi. rūpakkhandho na vattabbo parāmāso ceva
parāmaṭṭho cāti parāmaṭṭho ceva no ca parāmāso tayo khandhā
na vattabbā parāmāsā ceva parāmaṭṭhā cāti siyā parāmaṭṭhā
ceva no ca parāmāsā siyā na vattabbā parāmaṭṭhā ceva no
ca parāmāsāti saṅkhārakkhandho siyā parāmāso ceva parāmaṭṭho
ca siyā parāmaṭṭho ceva no ca parāmāso siyā na vattabbo
parāmāso ceva parāmaṭṭho cātipi parāmaṭṭho ceva no ca
parāmāsotipi. rūpakkhandho parāmāsavippayuttaparāmaṭṭho cattāro
khandhā siyā parāmāsavippayuttaparāmaṭṭhā siyā parāmāsavippayuttāparāmaṭṭhā
siyā na vattabbā parāmāsavippayuttaparāmaṭṭhātipi
parāmāsavippayuttāparāmaṭṭhātipi.

page number: 080

[93] rūpakkhandho anārammaṇo cattāro khandhā sārammaṇā.
cattāro khandhā no cittā viññāṇakkhandho cittaṁ. tayo khandhā
cetasikā dve khandhā acetasikā. tayo khandhā cittasampayuttā
rūpakkhandho cittavippayutto viññāṇakkhandho na vattabbo cittena
sampayuttotipi cittena vippayuttotipi. tayo khandhā cittasaṁsaṭṭhā
rūpakkhandho cittavisaṁsaṭṭho viññāṇakkhandho na vattabbo cittena
saṁsaṭṭhotipi cittena visaṁsaṭṭhotipi. tayo khandhā cittasamuṭṭhānā
viññāṇakkhandho no cittasamuṭṭhāno rūpakkhandho siyā cittasamuṭṭhāno
siyā no cittasamuṭṭhāno. tayo khandhā cittasahabhuno
viññāṇakkhandho no cittasahabhū rūpakkhandho siyā cittasahabhū siyā
no cittasahabhū. tayo khandhā cittānuparivattino viññāṇakkhandho
no cittānuparivatti rūpakkhandho siyā cittānuparivatti siyā no
cittānuparivatti. tayo khandhā cittasaṁsaṭṭhasamuṭṭhānā dve khandhā
no cittasaṁsaṭṭhasamuṭṭhānā. tayo khandhā cittasaṁsaṭṭhasamuṭṭhānasahabhuno
dve khandhā no cittasaṁsaṭṭhasamuṭṭhānasahabhuno. tayo khandhā
cittasaṁsaṭṭhasamuṭṭhānānuparivattino dve khandhā no cittasaṁsaṭṭhasamuṭṭhānānu-
parivattino. tayo khandhā bāhirā viññāṇakkhandho ajjhattiko
rūpakkhandho siyā ajjhattiko siyā bāhiro. cattāro khandhā
nupādā rūpakkhandho siyā upādā siyā nupādā siyā upādinnā
siyā anupādinnā.

page number: 081

[94] cattārokhandhānupādānā saṅkhārakkhandho siyā upādānaṁ
siyā nupādānaṁ. rūpakkhandho upādāniyo cattāro khandhā siyā
upādāniyā siyā anupādāniyā. rūpakkhandho upādānavippayutto
cattāro khandhā siyā upādānasampayuttā siyā upādānavippayuttā.
rūpakkhandho na vattabbo upādānañceva upādāniyo cāti upādāniyo
ceva no ca upādānaṁ tayo khandhā na vattabbā upādānā ceva
upādāniyā cāti siyā upādāniyā ceva no ca upādānā siyā
na vattabbā upādāniyā ceva no ca upādānāti saṅkhārakkhandho
siyā upādānañceva upādāniyo ca siyā upādāniyo ceva no
ca upādānaṁ siyā na vattabbo upādānañceva upādāniyo cātipi
upādāniyo ceva no ca upādānantipi. rūpakkhandho na vattabbo
upādānañceva upādānasampayutto (pts. vbh, 68) cātipi upādānasampayutto ceva
no ca upādānantipi tayo khandhā na vattabbā upādānā ceva
upādānasampayuttā cāti siyā upādānasampayuttā ceva no ca
upādānā siyā na vattabbā upādānasampayuttā ceva no ca
upādānāti saṅkhārakkhandho siyā upādānañceva upādānasampayutto
ca siyā upādānasampayutto ceva no ca upādānaṁ siyā na vattabbo
upādānañceva upādānasampayuttotipi upādānasampayutto ceva
no ca upādānantipi. rūpakkhandho upādānavippayuttaupādāniyo cattāro
khandhā siyā upādānavippayuttaupādāniyā siyā upādānavippayuttānupādāniyā

page number: 082

siyā na vattabbā upādānavippayuttaupādāniyātipi
upādānavippayuttānupādāniyātipi.

[95] cattāro khandhā no kilesā saṅkhārakkhandho siyā kileso
siyā no kileso. rūpakkhandho saṅkilesiko cattāro khandhā
siyā saṅkilesikā siyā asaṅkilesikā. rūpakkhandho asaṅkiliṭṭho
cattāro khandhā siyā saṅkiliṭṭhā siyā asaṅkiliṭṭhā. rūpakkhandho
kilesavippayutto cattāro khandhā siyā kilesasampayuttā siyā
kilesavippayuttā. rūpakkhandho na vattabbo kileso ceva saṅkilesiko
cāti saṅkilesiko ceva no ca kileso tayo khandhā na vattabbā
kilesā ceva saṅkilesikā cāti siyā saṅkilesikā ceva no ca
kilesā siyā na vattabbā saṅkilesikā ceva no ca kilesāti
saṅkhārakkhandho siyā kileso ceva saṅkilesiko ca siyā saṅkilesiko
ceva no ca kileso siyā na vattabbo kileso ceva saṅkilesiko
cātipi saṅkilesiko ceva no ca kilesotipi. rūpakkhandho na
vattabbo kileso ceva saṅkiliṭṭho cātipi saṅkiliṭṭho ceva no
ca kilesotipi tayo khandhā na vattabbā kilesā ceva saṅkiliṭṭhā
cāti siyā saṅkiliṭṭhā ceva no ca kilesā siyā na vattabbā
saṅkiliṭṭhā ceva no ca kilesāti saṅkhārakkhandho siyā kileso
ceva saṅkiliṭṭho ca siyā saṅkiliṭṭho ceva no ca kileso siyā
na vattabbo kileso ceva saṅkiliṭṭho cātipi saṅkiliṭṭho ceva

page number: 083

no ca kilesotipi. rūpakkhandho na vattabbo kileso ceva
kilesasampayutto cātipi kilesasampayutto ceva no ca kilesotipi
tayo khandhā na vattabbā kilesā ceva kilesasampayuttā cāti
siyā kilesasampayuttā ceva no ca kilesā siyā na vattabbā
kilesasampayuttā ceva no ca kilesāti saṅkhārakkhandho siyā
kileso ceva kilesasampayutto ca siyā kilesasampayutto ceva
no ca kileso siyā na vattabbo kileso ceva kilesampayutto
cātipi kilesasampayutto ceva no ca kilesotipi. rūpakkhandho
kilesavippayuttasaṅkilesiko cattāro khandhā siyā kilesavippayuttasaṅkilesikā
siyā kilesavippayuttāsaṅkilesikā siyā na vattabbā
kilesavippayuttasaṅkilesikātipi kilesavippayuttāsaṅkilesikātipi.

[96] rūpakkhandho na dassanena pahātabbo cattāro khandhā
siyā dassanena pahātabbā siyā na dassanena pahātabbā.
rūpakkhandho na bhāvanāya pahātabbo cattāro khandhā siyā bhāvanāya
pahātabbā siyā na bhāvanāya pahātabbā. rūpakkhandho na dassanena
pahātabbahetuko cattāro khandhā siyā dassanena pahātabbahetukā
siyā na dassanena pahātabbahetukā. rūpakkhandho na bhāvanāya
pahātabbahetuko cattāro khandhā siyā bhāvanāya pahātabbahetukā
siyā na bhāvanāya pahātabbahetukā. rūpakkhandho avitakko cattāro
khandhā siyā savitakkā siyā avitakkā. rūpakkhandho avicāro

page number: 084

cattāro khandhā siyā savicārā siyā avicārā. rūpakkhandho
appītiko cattāro khandhā siyā sappītikā siyā appītikā.
rūpakkhandho na pītisahagato cattāro khandhā siyā pītisahagatā
siyā na pītisahagatā. dve khandhā na sukhasahagatā tayo khandhā siyā
sukhasahagatā siyā na sukhasahagatā. dve khandhā na upekkhāsahagatā
tayo khandhā siyā upekkhāsahagatā siyā na upekkhāsahagatā.
rūpakkhandho kāmāvacaro cattāro khandhā siyā kāmāvacarā siyā
na kāmāvacarā. rūpakkhandho na rūpāvacaro cattāro khandhā
siyā rūpāvavarā siyā na rūpāvacarā. rūpakkhandho na arūpāvacaro
cattāro khandhā siyā arūpāvacarā siyā na arūpāvacarā. rūpakkhandho
pariyāpanno cattāro khandhā siyā pariyāpannā siyā apariyāpannā.
rūpakkhandho aniyyāniko cattāro khandhā siyā niyyānikā siyā
aniyyānikā. rūpakkhandho aniyato cattāro khandhā siyā niyatā
siyā aniyatā. rūpakkhandho sauttaro cattāro khandhā siyā
sauttarā siyā anuttarā. rūpakkhandho araṇo cattāro khandhā
siyā saraṇā siyā araṇāti.
pañhāpucchakaṁ.
khandhavibhaṅgo samatto.
-------------

page number: 085

āyatanavibhaṅgo

[97] dvādasāyatanāni cakkhāyatanaṁ rūpāyatanaṁ sotāyatanaṁ
saddāyatanaṁ ghānāyatanaṁ gandhāyatanaṁ jivhāyatanaṁ rasāyatanaṁ kāyāyatanaṁ
phoṭṭhabbāyatanaṁ manāyatanaṁ dhammāyatanaṁ.

[98] cakkhuṁ aniccaṁ dukkhaṁ anattā vipariṇāmadhammaṁ rūpā aniccā
dukkhā anattā vipariṇāmadhammā sotaṁ aniccaṁ dukkhaṁ anattā
vipariṇāmadhammaṁ saddā aniccā dukkhā anattā vipariṇāmadhammā
ghānaṁ aniccaṁ dukkhaṁ anattā vipariṇāmadhammaṁ gandhā aniccā dukkhā
anattā vipariṇāmadhammā jivhā aniccā dukkhā anattā vipariṇāmadhammā
rasā aniccā dukkhā anattā vipariṇāmadhammā kāyo
anicco dukkho anattā vipariṇāmadhammo phoṭṭhabbā aniccā
dukkhā anattā vipariṇāmadhammā mano anicco dukkho anattā
vipariṇāmadhammo dhammā aniccā dukkhā anattā vipariṇāmadhammā.
suttantabhājanīyaṁ.

[99] dvādasāyatanāni cakkhāyatanaṁ sotāyatanaṁ ghānāyatanaṁ
jivhāyatanaṁ kāyāyatanaṁ manāyatanaṁ rūpāyatanaṁ saddāyatanaṁ gandhāyatanaṁ
rasāyatanaṁ phoṭṭhabbāyatanaṁ dhammāyatanaṁ.

[100] tattha katamaṁ cakkhāyatanaṁ yaṁ cakkhuṁ catunnaṁ mahābhūtānaṁ
upādāya pasādo .pe. 1- (pts. vbh, 71) suñño gāmopeso idaṁ vuccati

footnote: 1 

[516] dhammasaṅgaṇiyaṁ oloketabbaṁ.

page number: 086

cakkhāyatanaṁ. tattha katamaṁ sotāyatanaṁ ghānāyatanaṁ jivhāyatanaṁ
kāyāyatanaṁ yo kāyo catunnaṁ mahābhūtānaṁ upādāya pasādo
.pe. suñño gāmopeso idaṁ vuccati kāyāyatanaṁ. tattha
katamaṁ manāyatanaṁ ekavidhena manāyatanaṁ phassasampayuttaṁ. duvidhena
manāyatanaṁ atthi sahetukaṁ atthi ahetukaṁ. tividhena manāyatanaṁ
atthi kusalaṁ atthi akusalaṁ atthi abyākataṁ .pe. 1- evaṁ bahuvidhena
manāyatanaṁ idaṁ vuccati manāyatanaṁ. (pts. vbh, 72) tattha katamaṁ rūpāyatanaṁ yaṁ
rūpaṁ catunnaṁ mahābhūtānaṁ upādāya vaṇṇanibhā .pe. rūpadhātupesā
idaṁ vuccati rūpāyatanaṁ. tattha katamaṁ saddāyatanaṁ gandhāyatanaṁ
rasāyatanaṁ phoṭṭhabbāyatanaṁ paṭhavīdhātu .pe. phoṭṭhabbadhātupesā
idaṁ vuccati phoṭṭhabbāyatanaṁ. tattha katamaṁ dhammāyatanaṁ vedanākkhandho
saññākkhandho saṅkhārakkhandho yañca rūpaṁ anidassanaṁ appaṭighaṁ
dhammāyatanapariyāpannaṁ asaṅkhatā ca dhātu. tattha katamo vedanākkhandho
ekavidhena vedanākkhandho phassasampayutto .pe. evaṁ bahuvidhena
vedanākkhandho ayaṁ vuccati vedanākkhandho. tattha katamo saññākkhandho
ekavidhena saññākkhandho phassasampayutto .pe. evaṁ
bahuvidhena saññākkhandho ayaṁ vuccati saññākkhandho. tattha katamo
saṅkhārakkhandho ekavidhena saṅkhārakkhandho cittasampayutto .pe.
evaṁ bahuvidhena saṅkhārakkhandho ayaṁ vuccati saṅkhārakkhandho. tattha

footnote: 1 

[74] khandhavibhaṅge oloketabbaṁ.

page number: 087

katamaṁ rūpaṁ anidassanaṁ appaṭighaṁ dhammāyatanapariyāpannaṁ itthindriyaṁ
.pe. kabaḷiṅkāro āhāro idaṁ vuccati rūpaṁ anidassanaṁ appaṭighaṁ
dhammāyatanapariyāpannaṁ. tattha katamā asaṅkhatā dhātu (pts. vbh, 73) rāgakkhayo
dosakkhayo mohakkhayo ayaṁ vuccati asaṅkhatā dhātu. idaṁ vuccati
dhammāyatanaṁ.
abhidhammabhājanīyaṁ.

[101] dvādasāyatanāni cakkhāyatanaṁ rūpāyatanaṁ .pe. manāyatanaṁ
dhammāyatanaṁ. dvādasannaṁ āyatanānaṁ kati kusalā kati akusalā kati
abyākatā .pe. kati saraṇā kati araṇā.

[102] dasāyatanā abyākatā dvāyatanā siyā kusalā siyā
akusalā siyā abyākatā. dasāyatanā na vattabbā sukhāya vedanāya
sampayuttātipi dukkhāya vedanāya sampayuttātipi adukkhamasukhāya vedanāya
sampayuttātipi manāyatanaṁ siyā sukhāya vedanāya sampayuttaṁ siyā
dukkhāya vedanāya sampayuttaṁ siyā adukkhamasukhāya vedanāya sampayuttaṁ
dhammāyatanaṁ siyā sukhāya vedanāya sampayuttaṁ siyā dukkhāya vedanāya
sampayuttaṁ siyā adukkhamasukhāya vedanāya sampayuttaṁ siyā na vattabbaṁ
sukhāya vedanāya sampayuttantipi dukkhāya vedanāya sampayuttantipi
adukkhamasukhāya vedanāya sampayuttantipi dasāyatanā nevavipākanavipākadhammadhammā
dvāyatanā siyā vipākā siyā vipākadhammadhammā siyā
nevavipākanavipākadhammadhammā. pañcāyatanā upādinnupādāniyā

page number: 088

saddāyatanaṁ anupādinnupādāniyaṁ cattārāyatanā siyā upādinnupādāniyā
siyā anupādinnupādāniyā siyā anupādinnānupādāniyā
dvāyatanā siyā upādinnupādāniyā siyā anupādinnupādāniyā siyā
anupādinnānupādāniyā. dasāyatanā asaṅkiliṭṭhasaṅkilesikā dvāyatanā
siyā saṅkiliṭṭhasaṅkilesikā siyā asaṅkiliṭṭhasaṅkilesikā siyā
asaṅkiliṭṭhāsaṅkilesikā. dasāyatanā avitakkāvicārā manāyatanaṁ
siyā savitakkasavicāraṁ siyā avitakkavicāramattaṁ siyā avitakkāvicāraṁ
dhammāyatanaṁ siyā savitakkasavicāraṁ siyā avitakkavicāramattaṁ siyā avitakkāvicāraṁ
siyā na vattabbaṁ savitakkasavicārantipi avitakkavicāramattantipi
avitakkāvicārantipi. dasāyatanā na vattabbā pītisahagatātipi
sukhasahagatātipi upekkhāsahagatātipi dvāyatanā siyā pītisahagatā
siyā sukhasahagatā siyā upekkhāsahagatā siyā na vattabbā
pītisahagatātipi sukhasahagatātipi upekkhāsahagatātipi. dasāyatanā
nevadassanenanabhāvanāyapahātabbā dvāyatanā siyā dassanena
pahātabbā siyā bhāvanāya pahātabbā siyā nevadassanenanabhāvanāya-
pahātabbā. dasāyatanā nevadassanenanabhāvanāyapahātabbahetukā
dvāyatanā siyā dassanena pahātabbahetukā siyā bhāvanāya
pahātabbahetukā siyā nevadassanenanabhāvanāyapahātabbahetukā.
dasāyatanā nevāacayagāminonāpacayagāmino dvāyatanā siyā ācayagāmino
siyā apacayagāmino siyā nevāacayagāminonāpacayagāmino.

page number: 089

dasāyatanā nevasekkhānāsekkhā dvāyatanā siyā sekkhā siyā
asekkhā siyā nevasekkhānāsekkhā. dasāyatanā parittā dvāyatanā
siyā parittā siyā mahaggatā siyā appamāṇā. dasāyatanā
anārammaṇā dvāyatanā siyā parittārammaṇā siyā
mahaggatārammaṇā siyā appamāṇārammaṇā siyā na vattabbā
parittārammaṇātipi mahaggatārammaṇātipi appamāṇārammaṇātipi.
dasāyatanā majjhimā dvāyatanā siyā hīnā siyā majjhimā siyā
paṇītā. dasāyatanā aniyatā dvāyatanā siyā micchattaniyatā
siyā sammattaniyatā siyā aniyatā. dasāyatanā anārammaṇā
dvāyatanā siyā maggārammaṇā siyā maggahetukā siyā maggādhipatino
siyā na vattabbā maggārammaṇātipi maggahetukātipi maggādhipatinotipi.
pañcāyatanā siyā uppannā siyā uppādino na
vattabbā anuppannāti saddāyatanaṁ siyā uppannaṁ siyā anuppannaṁ
na vattabbaṁ uppādīti pañcāyatanā siyā uppannā siyā
anuppannā siyā uppādino dhammāyatanaṁ siyā uppannaṁ siyā
anuppannaṁ siyā uppādi siyā na vattabbaṁ uppannantipi anuppannantipi
uppādītipi. ekādasāyatanā siyā atītā siyā anāgatā siyā
paccuppannā dhammāyatanaṁ siyā atītaṁ siyā anāgataṁ siyā paccuppannaṁ
siyā na vattabbaṁ atītantipi anāgatantipi paccuppannantipi.
dasāyatanā anārammaṇā dvāyatanā siyā atītārammaṇā siyā

page number: 090

anāgatārammaṇā siyā paccuppannārammaṇā siyā na (pts. vbh, 75) vattabbā
atītārammaṇātipi anāgatārammaṇātipi paccuppannārammaṇātipi siyā
ajjhattā siyā bahiddhā siyā ajjhattabahiddhā. dasāyatanā
anārammaṇā dvāyatanā siyā ajjhattārammaṇā siyā bahiddhārammaṇā
siyā ajjhattabahiddhārammaṇā siyā na vattabbā ajjhattārammaṇātipi
bahiddhārammaṇātipi ajjhattabahiddhārammaṇātipi. rūpāyatanaṁ
sanidassanasappaṭighaṁ navāyatanā anidassanasappaṭighā dvāyatanā
anidassanāppaṭighā.

[103] ekādasāyatanā na hetū dhammāyatanaṁ siyā hetu siyā na
hetu. dasāyatanā ahetukā dvāyatanā siyā sahetukā siyā ahetukā.
dasāyatanā hetuvippayuttā dvāyatanā siyā hetusampayuttā siyā
hetuvippayuttā. dasāyatanā na vattabbā hetu ceva sahetukā cātipi
sahetukā ceva na ca hetūtipi manāyatanaṁ na vattabbaṁ hetu ceva
sahetukañcāti siyā sahetukañceva na ca hetu siyā na vattabbaṁ
sahetukañceva na ca hetūti dhammāyatanaṁ siyā hetu ceva sahetukañca
siyā sahetukañceva na ca hetu siyā na vattabbaṁ hetu ceva
sahetukañcātipi sahetukañceva na ca hetūtipi. dasāyatanā na vattabbā
hetū ceva hetusampayuttā cātipi hetusampayuttā ceva na ca hetūtipi
manāyatanaṁ na vattabbaṁ hetu ceva hetusampayuttañcāti siyā
hetusampayuttañceva na ca hetu siyā na vattabbaṁ hetusampayuttañceva

page number: 091

na ca hetūti dhammāyatanaṁ siyā hetu ceva hetusampayuttañca
siyā hetusampayuttañceva na ca hetu siyā na vattabbaṁ hetu ceva
hetusampayuttañcātipi hetusampayuttañceva na ca hetūtipi. dasāyatanā
na hetū ahetukā manāyatanaṁ siyā na hetu sahetukaṁ siyā na
hetu ahetukaṁ dhammāyatanaṁ siyā na hetu sahetukaṁ siyā na hetu
ahetukaṁ siyā na vattabbaṁ na hetu sahetukantipi na hetu ahetukantipi.

[104] ekādasāyatanā sappaccayā dhammāyatanaṁ siyā sappaccayaṁ
siyā appaccayaṁ. ekādasāyatanā saṅkhatā dhammāyatanaṁ
siyā saṅkhataṁ siyā asaṅkhataṁ. ekādasāyatanā anidassanā rūpāyatanaṁ
sanidassanaṁ. (pts. vbh, 76) dasāyatanā sappaṭighā dvāyatanā appaṭighā.
dasāyatanā rūpā manāyatanaṁ arūpaṁ dhammāyatanaṁ siyā rūpaṁ siyā
arūpaṁ. dasāyatanā lokiyā dvāyatanā siyā lokiyā siyā
lokuttarā. kenaci viññeyyā kenaci na viññeyyā.

[105] ekādasāyatanā no āsavā dhammāyatanaṁ siyā āsavo
siyā no āsavo. dasāyatanā sāsavā dvāyatanā siyā sāsavā
siyā anāsavā. dasāyatanā āsavavippayuttā dvāyatanā siyā
āsavasampayuttā siyā āsavavippayuttā. dasāyatanā na vattabbā
āsavā ceva sāsavā cāti sāsavā ceva no ca āsavā manāyatanaṁ
na vattabbaṁ āsavo ceva sāsavañcāti siyā sāsavañceva no ca
āsavo siyā na vattabbaṁ sāsavañceva no ca āsavoti dhammāyatanaṁ

page number: 092

siyā āsavo ceva sāsavañca siyā sāsavañceva no ca āsavo siyā
na vattabbaṁ āsavo ceva sāsavañcātipi sāsavañceva no ca āsavotipi.
dasāyatanā na vattabbā āsavā ceva āsavasampayuttā cātipi āsavasampayuttā
ceva no ca āsavātipi manāyatanaṁ na vattabbaṁ āsavo ceva
āsavasampayuttañcāti siyā āsavasampayuttañceva no ca āsavo
siyā na vattabbaṁ āsavasampayuttañceva no ca āsavoti dhammāyatanaṁ
siyā āsavo ceva āsavasampayuttañca siyā āsavasampayuttañceva
no ca āsavo siyā na vattabbaṁ āsavo ceva āsavasampayuttañcātipi
āsavasampayuttañceva no ca āsavotipi. dasāyatanā āsavavippayuttasāsavā
dvāyatanā siyā āsavavippayuttasāsavā siyā āsavavippayuttānāsavā
siyā na vattabbā āsavavippayuttasāsavātipi
āsavavippayuttānāsavātipi.

[106] ekādasāyatanā no saññojanā dhammāyatanaṁ siyā
saññojanaṁ siyā no saññojanaṁ. dasāyatanā saññojaniyā dvāyatanā
siyā saññojaniyā siyā asaññojaniyā. dasāyatanā saññojanavippayuttā
dvāyatanā siyā saññojanasampayuttā siyā saññojanavippayuttā.
dasāyatanā na vattabbā saññojanā ceva saññojaniyā
cāti saññojaniyā ceva no ca saññojanā manāyatanaṁ na vattabbaṁ
saññojanañceva saññojaniyañcāti siyā saññojaniyañceva no ca
saññojanaṁ siyā na vattabbaṁ saññojaniyañceva no ca saññojananti

page number: 093

dhammāyatanaṁ siyā saññojanañceva saññojaniyañca siyā saññojaniyañceva
no ca saññojanaṁ siyā na vattabbaṁ saññojanañceva
saññojaniyañcātipi saññojaniyañceva no ca saññojanantipi.
dasāyatanā na vattabbā saññojanā ceva saññojanasampayuttā
cātipi saññojanasampayuttā ceva no ca saññojanātipi manāyatanaṁ
na vattabbaṁ saññojanañceva saññojanasampayuttañcāti siyā
saññojanasampayuttañceva no ca saññojanaṁ siyā na vattabbaṁ
saññojanasampayuttañceva no ca saññojananti dhammāyatanaṁ siyā
saññojanañceva saññojanasampayuttañceva siyā saññojanasampayuttañceva
no ca saññojanaṁ siyā na vattabbaṁ saññojanañceva
saññojanasampayuttañcātipi saññojanasampayuttañceva no ca saññojanantipi.
dasāyatanā saññojanavippayuttasaññojaniyā dvāyatanā
siyā saññojanavippayuttasaññojaniyā siyā saññojanavippayuttāsaññojaniyā
siyā na vattabbā saññojanavippayuttasaññojaniyātipi
saññojanavippayuttāsaññojaniyātipi.

[107] ekādasāyatanā no ganthā dhammāyatanaṁ siyā gantho siyā
no gantho. dasāyatanā ganthaniyā dvāyatanā siyā ganthaniyā siyā
aganthaniyā. dasāyatanā ganthavippayuttā dvāyatanā siyā ganthasampayuttā
siyā ganthavippayuttā. dasāyatanā na vattabbā ganthā
ceva ganthaniyā cāti ganthaniyā ceva no ca ganthā manāyatanaṁ na

page number: 094

vattabbaṁ gantho ceva ganthaniyañcāti siyā ganthaniyañceva no ca
gantho siyā na vattabbaṁ ganthaniyañceva no ca ganthoti dhammāyatanaṁ
siyā gantho ceva ganthaniyañca siyā ganthaniyañceva no ca gantho siyā
na vattabbaṁ gantho ceva ganthaniyañcātipi ganthaniyañceva no ca ganthotipi.
dasāyatanā na vattabbā ganthā ceva ganthasampayuttā cātipi
ganthasampayuttā ceva no ca ganthātipi manāyatanaṁ na vattabbaṁ gantho
ceva ganthasampayuttañcāti siyā ganthasampayuttañceva no ca gantho
siyā na vattabbaṁ ganthasampayuttañceva no ca ganthoti dhammāyatanaṁ
siyā gantho ceva ganthasampayuttañca siyā ganthasampayuttañceva no ca
gantho siyā na vattabbaṁ gantho ceva ganthasampayuttañcātipi ganthasampayuttañceva
no ca ganthotipi. dasāyatanā ganthavippayuttaganthaniyā
dvāyatanā siyā ganthavippayuttaganthaniyā siyā ganthavippayuttāganthaniyā
siyā na vattabbā ganthavippayuttaganthaniyātipi ganthavippayuttāganthaniyātipi.

[108] ekādasāyatanā no oghā .pe. no yogā .pe. no
nīvaraṇā dhammāyatanaṁ siyā nīvaraṇaṁ siyā no nīvaraṇaṁ. dasāyatanā
nīvaraṇiyā dvāyatanā (pts. vbh, 78) siyā nīvaraṇiyā siyā anīvaraṇiyā. dasāyatanā
nīvaraṇavippayuttā dvāyatanā siyā nīvaraṇasampayuttā siyā nīvaraṇavippayuttā.
dasāyatanā na vattabbā nīvaraṇā ceva nīvaraṇiyā cāti
nīvaraṇiyā ceva no ca nīvaraṇā manāyatanaṁ na vattabbaṁ nīvaraṇañceva

page number: 095

nīvaraṇiyañcāti siyā nīvaraṇiyañceva no ca nīvaraṇaṁ siyā na vattabbaṁ
nīvaraṇiyañceva no ca nīvaraṇanti dhammāyatanaṁ siyā nīvaraṇañceva
nīvaraṇiyañca siyā nīvaraṇiyañceva no ca nīvaraṇaṁ siyā na vattabbaṁ
nīvaraṇañceva nīvaraṇiyañcātipi nīvaraṇiyañceva no ca nīvaraṇantipi.
dasāyatanā na vattabbā nīvaraṇā ceva nīvaraṇasampayuttā cātipi
nīvaraṇasampayuttā ceva no ca nīvaraṇātipi manāyatanaṁ na vattabbaṁ
nīvaraṇañceva nīvaraṇasampayuttañcāti siyā nīvaraṇasampayuttañceva
no ca nīvaraṇaṁ siyā na vattabbaṁ nīvaraṇasampayuttañceva no ca nīvaraṇanti
dhammāyatanaṁ siyā nīvaraṇañceva nīvaraṇasampayuttañca siyā
nīvaraṇasampayuttañceva no ca nīvaraṇaṁ siyā na vattabbaṁ nīvaraṇañceva
nīvaraṇasampayuttañcātipi nīvaraṇasampayuttañceva no ca nīvaraṇantipi.
dasāyatanā nīvaraṇavippayuttanīvaraṇiyā dvāyatanā siyā nīvaraṇavippayuttanīvaraṇiyā
siyā nīvaraṇavippayuttānīvaraṇiyā siyā na vattabbā
nīvaraṇavippayuttanīvaraṇiyātipi nīvaraṇavippayuttānīvaraṇiyātipi.

[109] ekādasāyatanā no parāmāsā dhammāyatanaṁ siyā parāmāso
siyā no parāmāso. dasāyatanā parāmaṭṭhā dvāyatanā
siyā parāmaṭṭhā siyā aparāmaṭṭhā. dasāyatanā parāmāsavippayuttā
manāyatanaṁ siyā parāmāsasampayuttaṁ siyā parāmāsavippayuttaṁ
dhammāyatanaṁ siyā parāmāsasampayuttaṁ siyā parāmāsavippayuttaṁ siyā na
vattabbaṁ parāmāsasampayuttantipi parāmāsavippayuttantipi. dasāyatanā

page number: 096

na vattabbā parāmāsā ceva parāmaṭṭhā cāti parāmaṭṭhā ceva no ca
parāmāsā manāyatanaṁ na vattabbaṁ parāmāso ceva parāmaṭṭhañcāti
siyā parāmaṭṭhañceva no ca parāmāso siyā na vattabbaṁ parāmaṭṭhañceva
no ca parāmāsoti dhammāyatanaṁ siyā parāmāso ceva parāmaṭṭhañca
siyā parāmaṭṭhañceva no ca parāmāso siyā na vattabbaṁ
parāmāso ceva parāmaṭṭhañcātipi parāmaṭṭhañceva no ca parāmāsotipi.
dasāyatanā parāmāsavippayuttaparāmaṭṭhā dvāyatanā siyā
parāmāsavippayuttaparāmaṭṭhā siyā parāmāsavippayuttāparāmaṭṭhā
siyā na vattabbā parāmāsavippayuttaparāmaṭṭhātipi
parāmāsavippayuttāparāmaṭṭhātipi.

[110] dasāyatanā anārammaṇā manāyatanaṁ sārammaṇaṁ dhammāyatanaṁsiyā
sārammaṇaṁ siyā anārammaṇaṁ. manāyatanaṁ cittaṁ ekādasāyatanā
no cittā. ekādasāyatanā acetasikā dhammāyatanaṁ
siyā cetasikaṁ siyā acetasikaṁ. dasāyatanā cittavippayuttā dhammāyatanaṁsiyā
cittasampayuttaṁ siyā cittavippayuttaṁ manāyatanaṁ na vattabbaṁ
cittena sampayuttantipi cittena vippayuttantipi. dasāyatanā cittavisaṁsaṭṭhā
dhammāyatanaṁ siyā cittasaṁsaṭṭhaṁ siyā cittavisaṁsaṭṭhaṁ manāyatanaṁna
vattabbaṁ cittena saṁsaṭṭhantipi cittena visaṁsaṭṭhantipi. chāyatanā
no cittasamuṭṭhānā chāyatanā siyā cittasamuṭṭhānā siyā no cittasamuṭṭhānā.
ekādasāyatanā no cittasahabhuno dhammāyatanaṁ siyā

page number: 097

cittasahabhū siyā no cittasahabhū. ekādasāyatanā no cittānuparivattino
dhammāyatanaṁ siyā cittānuparivatti siyā no cittānuparivatti.
ekādasāyatanā no cittasaṁsaṭṭhasamuṭṭhānā dhammāyatanaṁ siyā
cittasaṁsaṭṭhasamuṭṭhānaṁ siyā no cittasaṁsaṭṭhasamuṭṭhānaṁ. ekādasāyatanā
no cittasaṁsaṭṭhasamuṭṭhānasahabhuno dhammāyatanaṁ siyā cittasaṁsaṭṭhasamuṭṭhānasahabhū
siyā no cittasaṁsaṭṭhasamuṭṭhānasahabhū. ekādasāyatanā
no cittasaṁsaṭṭhasamuṭṭhānānuparivattino dhammāyatanaṁ siyā
cittasaṁsaṭṭhasamuṭṭhānānuparivatti siyā no cittasaṁsaṭṭhasamuṭṭhānānuparivatti.
chāyatanā ajjhattikā chāyatanā bāhirā. navāyatanā upādā
dvāyatanā nupādā dhammāyatanaṁ siyā upādā siyā nupādā.
pañcāyatanā upādinnā saddāyatanaṁ anupādinnaṁ chāyatanā siyā
upādinnā siyā anupādinnā.

[111] ekādasāyatanā nupādānā dhammāyatanaṁ siyā upādānaṁ
siyā nupādānaṁ. dasāyatanā upādāniyā dvāyatanā siyā upādāniyā
siyā anupādāniyā. dasāyatanā upādānavippayuttā dvāyatanā
siyā upādānasampayuttā siyā upādānavippayuttā. dasāyatanā
na vattabbā upādānā ceva upādāniyā cāti upādāniyā ceva
no ca upādānā manāyatanaṁ na vattabbaṁ upādānañceva upādāniyañcāti
siyā upādāniyañceva no ca upādānaṁ siyā na vattabbaṁ
upādāniyañceva no ca upādānanti dhammāyatanaṁ siyā upādānañceva

page number: 098

upādāniyañca siyā upādāniyañceva no ca upādānaṁ siyā
na vattabbaṁ upādānañceva (pts. vbh, 80) upādāniyañcātipi upādāniyañceva
no ca upādānantipi. dasāyatanā na vattabbā upādānā ceva
upādānasampayuttā cātipi upādānasampayuttā ceva no ca upādānātipi
manāyatanaṁ na vattabbaṁ upādānañceva upādānasampayuttañcāti
siyā upādānasampayuttañceva no ca upādānaṁ siyā na
vattabbaṁ upādānasampayuttañceva no ca upādānanti dhammāyatanaṁ
siyā upādānañceva upādānasampayuttañca siyā upādānasampayuttañceva
no ca upādānaṁ siyā na vattabbaṁ upādānañceva
upādānasampayuttañcātipi upādānasampayuttañceva no ca upādānantipi.
dasāyatanā upādānavippayuttaupādāniyā dvāyatanā
siyā upādānavippayuttaupādāniyā siyā upādānavippayuttānupādāniyā
siyā na vattabbā upādānavippayuttaupādāniyātipi
upādānavippayuttānupādāniyātipi.

[112] ekādasāyatanā no kilesā dhammāyatanaṁ siyā kileso
siyā no kileso. dasāyatanā saṅkilesikā dvāyatanā siyā
saṅkilesikā siyā asaṅkilesikā. dasāyatanā asaṅkiliṭṭhā dvāyatanā
siyā saṅkiliṭṭhā siyā asaṅkiliṭṭhā. dasāyatanā kilesavippayuttā
dvāyatanā siyā kilesasampayuttā siyā kilesavippayuttā. dasāyatanā
na vattabbā kilesā ceva saṅkilesikā cāti saṅkilesikā ceva no

page number: 099

ca kilesā manāyatanaṁ na vattabbaṁ kileso ceva saṅkilesikañcāti
siyā saṅkilesikañceva no ca kileso siyā na vattabbaṁ saṅkilesikañceva
no ca kilesoti dhammāyatanaṁ siyā kileso ceva saṅkilesikañca siyā
saṅkilesikañceva no ca kileso siyā na vattabbaṁ kileso ceva
saṅkilesikañcātipi saṅkilesikañceva no ca kilesotipi. dasāyatanā na
vattabbā kilesā ceva saṅkiliṭṭhā cātipi saṅkiliṭṭhā ceva no ca
kilesātipi manāyatanaṁ na vattabbaṁ kileso ceva saṅkiliṭṭhañcāti
siyā saṅkiliṭṭhañceva no ca kileso siyā na vattabbaṁ saṅkiliṭṭhañceva
no ca kilesoti dhammāyatanaṁ siyā kileso ceva saṅkiliṭṭhañca siyā
saṅkiliṭṭhañceva no ca kileso siyā na vattabbaṁ kileso ceva saṅkiliṭṭhañcātipi
saṅkiliṭṭhañceva no ca kilesotipi. dasāyatanā na vattabbā
kilesā ceva kilesasampayuttā cātipi kilesasampayuttā ceva no ca
kilesātipi manāyatanaṁ na vattabbaṁ kileso ceva kilesasampayuttañcāti
siyā kilesasampayuttañceva no ca kileso siyā na vattabbaṁ
kilesasampayuttañceva no ca kilesoti dhammāyatanaṁ siyā kileso ceva
kilesasampayuttañca siyā kilesasampayuttañceva no ca kileso siyā na
vattabbaṁ kileso ceva kilesasampayuttañcātipi kilesasampayuttañceva
no ca kilesotipi. dasāyatanā kilesavippayuttasaṅkilesikā dvāyatanā
siyā kilesavippayuttasaṅkilesikā siyā (pts. vbh, 81) kilesavippayuttāsaṅkilesikā siyā
na vattabbā kilesavippayuttasaṅkilesikātipi kilesavippayuttāsaṅkilesikātipi.

page number: 100

[113] dasāyatanā na dassanena pahātabbā dvāyatanā siyā
dassanena pahātabbā siyā na dassanena pahātabbā. dasāyatanā
na bhāvanāya pahātabbā dvāyatanā siyā bhāvanāya pahātabbā siyā
na bhāvanāya pahātabbā. dasāyatanā na dassanena pahātabbahetukā
dvāyatanā siyā dassanena pahātabbahetukā siyā na dassanena
pahātabbahetukā. dasāyatanā na bhāvanāya pahātabbahetukā dvāyatanā
siyā bhāvanāya pahātabbahetukā siyā na bhāvanāya pahātabbahetukā.
dasāyatanā avitakkā dvāyatanā siyā savitakkā siyā avitakkā.
dasāyatanā avicārā dvāyatanā siyā savicārā siyā avicārā.
dasāyatanā appītikā dvāyatanā siyā sappītikā siyā appītikā.
dasāyatanā na pītisahagatā dvāyatanā siyā pītisahagatā siyā na
pītisahagatā. dasāyatanā na sukhasahagatā dvāyatanā siyā sukhasahagatā
siyā na sukhasahagatā. dasāyatanā na upekkhāsahagatā dvāyatanā
siyā upekkhāsahagatā siyā na upekkhāsahagatā. dasāyatanā kāmāvacarā
dvāyatanā siyā kāmāvacarā siyā na kāmāvacarā. dasāyatanā
na rūpāvacarā dvāyatanā siyā rūpāvacarā siyā na rūpāvacarā.
dasāyatanā na arūpāvacarā dvāyatanā siyā arūpāvacarā siyā na
arūpāvacarā. dasāyatanā pariyāpannā dvāyatanā siyā pariyāpannā
siyā apariyāpannā. dasāyatanā aniyyānikā dvāyatanā siyā

page number: 101

niyyānikā siyā aniyyānikā. dasāyatanā aniyatā dvāyatanā siyā
niyatā siyā aniyatā. dasāyatanā sauttarā dvāyatanā siyā
sauttarā siyā anuttarā. dasāyatanā araṇā dvāyatanā siyā
saraṇā siyā araṇāti.
pañhāpucchakaṁ.
āyatanavibhaṅgo samatto.
---------
dhātuvibhaṅgo

[114] cha dhātuyo paṭhavīdhātu āpodhātu tejodhātu vāyodhātu
ākāsadhātu viññāṇadhātu.

[115] tattha katamā paṭhavīdhātu paṭhavīdhātudvayaṁ atthi ajjhattikā
atthi bāhirā. tattha katamā ajjhattikā paṭhavīdhātu yaṁ ajjhattaṁ
paccattaṁ kakkhaḷaṁ kharigataṁ kakkhaḷattaṁ kakkhaḷabhāvo ajjhattaṁ upādinnaṁ
seyyathīdaṁ kesā lomā nakhā dantā taco maṁsaṁ nhārū aṭṭhī
aṭṭhimiñjaṁ vakkaṁ hadayaṁ yakanaṁ kilomakaṁ pihakaṁ papphāsaṁ antaṁ
antaguṇaṁ udariyaṁ karīsaṁ yaṁ vā panaññampi atthi ajjhattaṁ paccattaṁ
kakkhaḷaṁ kharigataṁ kakkhaḷattaṁ kakkhaḷabhāvo ajjhattaṁ upādinnaṁ ayaṁ
vuccati ajjhattikā paṭhavīdhātu. tattha katamā bāhirā paṭhavīdhātu
yaṁ bāhiraṁ kakkhaḷaṁ kharigataṁ kakkhaḷattaṁ kakkhaḷabhāvo bahiddhā anupādinnaṁ

page number: 102

seyyathīdaṁ ayo lohaṁ tipu sīsaṁ sajjhu muttā maṇi veḷuriyo
saṅkho silā pavāḷaṁ rajataṁ jātarūpaṁ lohitaṅgo masāragallaṁ tiṇaṁ
kaṭṭhaṁ sakkharā kathalā bhūmi pāsāṇo pabbato yaṁ vā panaññampi
atthi bāhiraṁ kakkhaḷaṁ kharigataṁ kakkhaḷattaṁ kakkhaḷabhāvo bahiddhā
anupādinnaṁ ayaṁ vuccati bāhirā paṭhavīdhātu. yā ca ajjhattikā
paṭhavīdhātu yā ca bāhirā paṭhavīdhātu tadekajjhaṁ abhisaññūhitvā
abhisaṅkhipitvā ayaṁ vuccati paṭhavīdhātu.

[116] (pts. vbh, 83) tattha katamā āpodhātu āpodhātudvayaṁ atthi ajjhattikā
atthi bāhirā. tattha katamā ajjhattikā āpodhātu yaṁ ajjhattaṁ
paccattaṁ āpo āpogataṁ sneho snehagataṁ bandhanattaṁ rūpassa
ajjhattaṁ upādinnaṁ seyyathīdaṁ pittaṁ semhaṁ pubbo lohitaṁ sedo
medo assu vasā kheḷo siṅghāṇikā lasikā muttaṁ yaṁ vā
panaññampi atthi ajjhattaṁ paccattaṁ āpo āpogataṁ sneho
snehagataṁ bandhanattaṁ rūpassa ajjhattaṁ upādinnaṁ ayaṁ vuccati
ajjhattikā āpodhātu. tattha katamā bāhirā āpodhātu yaṁ
bāhiraṁ āpo āpogataṁ senho snehagataṁ bandhanattaṁ rūpassa bahiddhā
anupādinnaṁ seyyathīdaṁ mūlaraso khandharaso tacaraso pattaraso
puppharaso phalaraso khīraṁ dadhi sappi navanītaṁ telaṁ madhu phāṇitaṁ
bhummāni vā udakāni antalikkhāni vā yaṁ vā panaññampi atthi
bāhiraṁ āpo āpogataṁ sneho snehagataṁ bandhanattaṁ rūpassa bahiddhā

page number: 103

anupādinnaṁ ayaṁ vuccati bāhirā āpodhātu. yā ca ajjhattikā
āpodhātu yā ca bāhirā āpodhātu tadekajjhaṁ abhisaññūhitvā
abhisaṅkhipitvā ayaṁ vuccati āpodhātu.

[117] tattha katamā tejodhātu tejodhātudvayaṁ atthi ajjhattikā
atthi bāhirā. tattha katamā ajjhattikā tejodhātu yaṁ ajjhattaṁ
paccattaṁ tejo tejogataṁ usmā usmāgataṁ usumaṁ usumagataṁ ajjhattaṁ
upādinnaṁ seyyathīdaṁ yena ca santappati yena ca jīrati yena
ca paridayhati yena ca asitapītakhāyitasāyitaṁ sammā pariṇāmaṁ gacchati
yaṁ vā panaññampi atthi ajjhattaṁ paccattaṁ tejo tejogataṁ
usmā usmāgataṁ usumaṁ usumagataṁ ajjhattaṁ upādinnaṁ ayaṁ vuccati
ajjhattikā tejodhātu. tattha katamā bāhirā tejodhātu yaṁ
bāhiraṁ tejo tejogataṁ usmā usmāgataṁ usumaṁ usumagataṁ bahiddhā
anupādinnaṁ seyyathīdaṁ kaṭṭhaggi sakalikaggi tiṇaggi gomayaggi
thusaggi saṅkāraggi indaggi aggisantāpo suriyasantāpo
kaṭṭhasannicayasantāpo tiṇasannicayasantāpo dhaññasannicayasantāpo
bhasmāsannicayasantāpo yaṁ vā panaññampi atthi bāhiraṁ tejo tejogataṁ
usmā usmāgataṁ usumaṁ usumagataṁ bahiddhā anupādinnaṁ ayaṁ vuccati
bāhirā tejodhātu. (pts. vbh, 84) yā ca ajjhattikā tejodhātu yā ca
bāhirā tejodhātu tadekajjhaṁ abhisaññūhitvā abhisaṅkhipitvā ayaṁ
vuccati tejodhātu.

page number: 104

[118] tattha katamā vāyodhātu vāyodhātudvayaṁ atthi ajjhattikā
atthi bāhirā. tattha katamā ajjhattikā vāyodhātu yaṁ ajjhattaṁ
paccattaṁ vāyo vāyogataṁ thambhitattaṁ rūpassa ajjhattaṁ upādinnaṁ
seyyathīdaṁ uddhaṅgamā vātā adhogamā vātā kucchisayā vātā
koṭṭhasayā vātā aṅgamaṅgānusārino vātā satthakavātā khurakavātā
uppalakavātā assāso passāso yaṁ vā panaññampi atthi
ajjhattaṁ paccattaṁ vāyo vāyogataṁ thambhitattaṁ rūpassa ajjhattaṁ
upādinnaṁ ayaṁ vuccati ajjhattikā vāyodhātu. tattha katamā
bāhirā vāyodhātu yaṁ bāhiraṁ vāyo vāyogataṁ thambhitattaṁ rūpassa
bahiddhā anupādinnaṁ seyyathīdaṁ puratthimā vātā pacchimā vātā
uttarā vātā dakkhiṇā vātā sarajā vātā arajā vātā
sītā vātā uṇhā vātā parittā vātā adhimattā vātā
kāḷā vātā verambhavātā pakkhavātā supaṇṇavātā tālavaṇṭavātā
vidhūpanavātā yaṁ vā panaññampi atthi bāhiraṁ vāyo vāyogataṁ
thambhitattaṁ rūpassa bahiddhā anupādinnaṁ ayaṁ vuccati bāhirā
vāyodhātu. yā ca ajjhattikā vāyodhātu yā ca bāhirā
vāyodhātu tadekajjhaṁ abhisaññūhitvā abhisaṅkhipitvā ayaṁ vuccati
vāyodhātu.

[119] tattha katamā ākāsadhātu ākāsadhātudvayaṁ atthi
ajjhattikā atthi bāhirā. tattha katamā ajjhattikā ākāsadhātu

page number: 105

yaṁ ajjhattaṁ paccattaṁ ākāso ākāsagataṁ aghaṁ aghagataṁ vivaro
vivaragataṁ asamphuṭṭhaṁ maṁsalohitehi ajjhattaṁ upādinnaṁ seyyathīdaṁ
kaṇṇacchiddaṁ nāsacchiddaṁ mukhadvāraṁ yena ca asitapītakhāyitasāyitaṁ
ajjhoharati yattha ca asitapītakhāyitasāyitaṁ santiṭṭhati yena ca
asitapītakhāyitasāyitaṁ adhobhāgaṁ nikkhamati yaṁ vā panaññampi atthi
ajjhattaṁ paccattaṁ ākāso ākāsagataṁ aghaṁ aghagataṁ vivaro vivaragataṁ
asamphuṭṭhaṁ maṁsalohitehi ajjhattaṁ upādinnaṁ ayaṁ vuccati ajjhattikā
ākāsadhātu. tattha katamā bāhirā ākāsadhātu yaṁ bāhiraṁ
ākāso ākāsagataṁ aghaṁ aghagataṁ vivaro (pts. vbh, 85) vivaragataṁ asamphuṭṭhaṁ catūhi
mahābhūtehi bahiddhā anupādinnaṁ ayaṁ vuccati bāhirā ākāsadhātu.
yā ca ajjhattikā ākāsadhātu yā ca bāhirā ākāsadhātu
tadekajjhaṁ abhisaññūhitvā abhisaṅkhipitvā ayaṁ vuccati ākāsadhātu.

[120] tattha katamā viññāṇadhātu cakkhuviññāṇadhātu
sotaviññāṇadhātu ghānaviññāṇadhātu jivhāviññāṇadhātu kāyaviññāṇadhātu
manoviññāṇadhātu ayaṁ vuccati viññāṇadhātu.
imā cha dhātuyo.

[121] aparāpi cha dhātuyo sukhadhātu dukkhadhātu somanassadhātu
domanassadhātu upekkhādhātu avijjādhātu. tattha katamā sukhadhātu
yaṁ kāyikaṁ sātaṁ kāyikaṁ sukhaṁ kāyasamphassajaṁ sātaṁ sukhaṁ vedayitaṁ
kāyasamphassajā sātā sukhā vedanā ayaṁ vuccati sukhadhātu. tattha

page number: 106

katamā dukkhadhātu yaṁ kāyikaṁ asātaṁ kāyikaṁ dukkhaṁ kāyasamphassajaṁ
asātaṁ dukkhaṁ vedayitaṁ kāyasamphassajā asātā dukkhā vedanā
ayaṁ vuccati dukkhadhātu. tattha katamā somanassadhātu yaṁ cetasikaṁ
sātaṁ cetasikaṁ sukhaṁ cetosamphassajaṁ sātaṁ sukhaṁ vedayitaṁ cetosamphassajā
sātā sukhā vedanā ayaṁ vuccati somanassadhātu. tattha katamā
domanassadhātu yaṁ cetasikaṁ asātaṁ cetasikaṁ dukkhaṁ cetosamphassajaṁ
asātaṁ dukkhaṁ vedayitaṁ cetosamphassajā asātā dukkhā vedanā
ayaṁ vuccati domanassadhātu. tattha katamā upekkhādhātu yaṁ
cetasikaṁ neva sātaṁ nāsātaṁ cetosamphassajaṁ adukkhamasukhaṁ vedayitaṁ
cetosamphassajā adukkhamasukhā vedanā ayaṁ vuccati upekkhādhātu.
tattha katamā avijjādhātu yaṁ aññāṇaṁ adassanaṁ .pe. 1- (pts. vbh, 86) avijjālaṅgī
moho akusalamūlaṁ ayaṁ vuccati avijjādhātu. imā cha dhātuyo.

[122] aparāpi cha dhātuyo kāmadhātu byāpādadhātu vihiṁsādhātu
nekkhammadhātu abyāpādadhātu avihiṁsādhātu. tattha katamā kāmadhātu
kāmapaṭisaṁyutto takko vitakko saṅkappo appanā byappanā
cetaso abhiniropanā micchāsaṅkappo ayaṁ vuccati kāmadhātu heṭṭhato
avīcinirayaṁ pariyantaṁ karitvā uparito paranimmitavasavattī deve anto
karitvā yaṁ etasmiṁ antare etthāvacarā ettha pariyāpannā
khandhadhātuāyatanā rūpaṁ vedanā saññā saṅkhārā viññāṇaṁ ayaṁ

footnote: 1 

[300] dhammasaṅgaṇiyaṁ oloketabbaṁ.

page number: 107

vuccati kāmadhātu. tattha katamā byāpādadhātu byāpādapaṭisaṁyutto
takko vitakko .pe. micchāsaṅkappo ayaṁ vuccati byāpādadhātu
dasasu vā āghātavatthūsu cittassa āghāto paṭighāto paṭighaṁ paṭivirodho
kopo pakopo sampakopo doso padoso sampadoso cittassa
byāpatti manopadoso kodho kujjhanā kujjhitattaṁ doso dūsanā
dūsitattaṁ byāpatti byāpajjanā byāpajjitattaṁ virodho paṭivirodho
caṇḍikkaṁ asuropo anattamanatā cittassa ayaṁ vuccati byāpādadhātu.
tattha katamā vihiṁsādhātu vihiṁsāpaṭisaṁyutto takko
vitakko .pe. micchāsaṅkappo ayaṁ vuccati vihiṁsādhātu idhekacco
pāṇinā vā leḍḍunā vā daṇḍena vā satthena vā rajjuyā vā
aññataraññatarena satte viheṭheti yā evarūpā heṭhanā viheṭhanā
hiṁsanā vihiṁsanā rosanā virosanā parūpaghāto ayaṁ vuccati vihiṁsādhātu.
tattha katamā nekkhammadhātu nekkhammapaṭisaṁyutto takko vitakko
.pe. sammāsaṅkappo ayaṁ vuccati nekkhammadhātu sabbepi kusalā
dhammā nekkhammadhātu. tattha katamā abyāpādadhātu abyāpādapaṭisaṁyutto
takko vitakko .pe. sammāsaṅkappo ayaṁ vuccati
abyāpādadhātu yā sattesu metti mettāyanā mettāyitattaṁ
mettācetovimutti ayaṁ vuccati abyāpādadhātu. tattha katamā
avihiṁsādhātu avihiṁsāpaṭisaṁyutto takko vitakko saṅkappo appanā
byappanā cetaso abhiniropanā sammāsaṅkappo ayaṁ vuccati

page number: 108

avihiṁsādhātu yā sattesu karuṇā karuṇāyanā karuṇāyitattaṁ karuṇācetovimutti
ayaṁ vuccati avihiṁsādhātu. imā cha dhātuyo.

[123] iti imāni tīṇi chakkāni tadekajjhaṁ abhisaññūhitvā
abhisaṅkhipitvā aṭṭhārasa dhātuyo honti.
suttantabhājanīyaṁ.

[124] aṭṭhārasa dhātuyo cakkhudhātu rūpadhātu cakkhuviññāṇadhātu
sotadhātu saddadhātu sotaviññāṇadhātu ghānadhātu gandhadhātu ghānaviññāṇadhātu
jivhādhātu rasadhātu jivhāviññāṇadhātu kāyadhātu
phoṭṭhabbadhātu kāyaviññāṇadhātu manodhātu dhammadhātu manoviññāṇadhātu.

[125] tattha katamā cakkhudhātu yaṁ cakkhuṁ catunnaṁ mahābhūtānaṁ
upādāya pasādo .pe. suñño gāmopeso ayaṁ vuccati
cakkhudhātu. tattha katamā rūpadhātu yaṁ rūpaṁ catunnaṁ mahābhūtānaṁ
upādāya vaṇṇanibhā .pe. rūpadhātupesā ayaṁ vuccati rūpadhātu.
tattha katamā cakkhuviññāṇadhātu cakkhuñca paṭicca rūpe ca uppajjati
cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ
viññāṇaṁ viññāṇakkhandho tajjā cakkhuviññāṇadhātu ayaṁ vuccati
cakkhuviññāṇadhātu.

[126] tattha katamā sotadhātu yaṁ sotaṁ catunnaṁ mahābhūtānaṁ
upādāya pasādo .pe. suñño gāmopeso ayaṁ vuccati

page number: 109

sotadhātu. tattha katamā saddadhātu yo saddo catunnaṁ mahābhūtānaṁ
upādāya anidassano sappaṭigho .pe. saddadhātupesā ayaṁ vuccati
saddadhātu. tattha katamā sotaviññāṇadhātu sotañca paṭiccasadde
ca uppajjati cittaṁ mano mānasaṁ hadayaṁ paṇḍaraṁ mano manāyatanaṁ
manindriyaṁ viññāṇaṁ viññāṇakkhandho tajjā sotaviññāṇadhātu ayaṁ
vuccati sotaviññāṇadhātu.

[127] tattha katamā ghānadhātu (pts. vbh, 88) yaṁ ghānaṁ catunnaṁ mahābhūtānaṁ
upādāya pasādo .pe. suñño gāmopeso ayaṁ vuccati
ghānadhātu. tattha katamā gandhadhātu yo gandho catunnaṁ mahābhūtānaṁ
upādāya anidassano sappaṭigho .pe. gandhadhātupesā ayaṁ vuccati
gandhadhātu. tattha katamā ghānaviññāṇadhātu ghānañca paṭicca
gandhe ca uppajjati cittaṁ mano mānasaṁ hadayaṁ paṇḍaraṁ mano manāyatanaṁ
manindriyaṁ viññāṇaṁ viññāṇakkhandho tajjā ghānaviññāṇadhātu ayaṁ
vuccati ghānaviññāṇadhātu.

[128] tattha katamā jivhādhātu yā jivhā catunnaṁ mahābhūtānaṁ
upādāya pasādo .pe. suñño gāmopeso ayaṁ vuccati
jivhādhātu. tattha katamā rasadhātu yo raso catunnaṁ mahābhūtānaṁ
upādāya anidassano sappaṭigho .pe. rasadhātupesā ayaṁ vuccati
rasadhātu. tattha katamā jivhāviññāṇadhātu jivhañca paṭicca
rase ca uppajjati cittaṁ mano mānasaṁ hadayaṁ paṇḍaraṁ mano manāyatanaṁ

page number: 110

manindriyaṁ viññāṇaṁ viññāṇakkhandho tajjā jivhāviññāṇadhātu
ayaṁ vuccati jivhāviññāṇadhātu.

[129] tattha katamā kāyadhātu yo kāyo catunnaṁ mahābhūtānaṁ
upādāya pasādo .pe. suñño gāmopeso ayaṁ vuccati
kāyadhātu. tattha katamā phoṭṭhabbadhātu paṭhavīdhātu .pe.
phoṭṭhabbadhātupesā ayaṁ vuccati phoṭṭhabbadhātu. tattha katamā kāyaviññāṇadhātu
kāyañca paṭicca phoṭṭhabbe ca uppajjati cittaṁ mano
mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho
tajjā kāyaviññāṇadhātu ayaṁ vuccati kāyaviññāṇadhātu.

[130] tattha katamā manodhātu cakkhuviññāṇadhātuyā uppajjitvā
niruddhasamanantarā uppajjati cittaṁ mano mānasaṁ hadayaṁ paṇḍaraṁ
mano manāyatanaṁ manindriyaṁ viññāṇaṁ viññāṇakkhandho tajjā
manodhātu sotaviññāṇadhātuyā .pe. ghānaviññāṇadhātuyā .pe.
jivhāviññāṇadhātuyā .pe. kāyaviññāṇadhātuyā uppajjitvā
niruddhasamanantarā uppajjati cittaṁ mano mānasaṁ hadayaṁ paṇḍaraṁ
mano manāyatanaṁ manindriyaṁ viññāṇaṁ viññāṇakkhandho tajjā manodhātu
sabbadhammesu vā pana paṭhamasamannāhāro ayaṁ vuccati manodhātu.
tattha katamā dhammadhātu vedanākkhandho saññākkhandho saṅkhārakkhandho
yañca rūpaṁ anidassanaṁ appaṭighaṁ dhammāyatanapariyāpannaṁ asaṅkhatā
ca dhātu. tattha katamo vedanākkhandho ekavidhena vedanākkhandho

page number: 111

phassasampayutto. duvidhena vedanākkhandho atthi sahetuko atthi
ahetuko. tividhena vedanākkhandho atthi kusalo atthi akusalo
atthi abyākato .pe. evaṁ bahuvidhena vedanākkhandho. ayaṁ
vuccati vedanākkhandho. tattha katamo saññākkhandho. ekavidhena
saññākkhandho phassasampayutto. duvidhena saññākkhandho atthi
sahetuko atthi ahetuko. tividhena saññākkhandho atthi kusalo
atthi akusalo atthi abyākato .pe. evaṁ bahuvidhena saññākkhandho.
ayaṁ vuccati saññākkhandho. tattha katamo saṅkhārakkhandho
ekavidhena saṅkhārakkhandho cittasampayutto. duvidhena saṅkhārakkhandho
atthi hetu atthi na hetu. tividhena saṅkhārakkhandho atthi kusalo
atthi akusalo atthi abyākato .pe. evaṁ bahuvidhena saṅkhārakkhandho
ayaṁ vuccati saṅkhārakkhandho. tattha katamaṁ rūpaṁ anidassanaṁ appaṭighaṁ
dhammāyatanapariyāpannaṁ itthindriyaṁ .pe. kabaḷiṅkāro āhāro
idaṁ vuccati rūpaṁ anidassanaṁ appaṭighaṁ dhammāyatanapariyāpannaṁ.
tattha katamā asaṅkhatā dhātu rāgakkhayo dosakkhayo mohakkhayo
ayaṁ vuccati asaṅkhatā dhātu. ayaṁ vuccati dhammadhātu. tattha
katamā manoviññāṇadhātu cakkhuviññāṇadhātuyā uppajjitvā
niruddhasamanantarā uppajjati manodhātu manodhātuyāpi uppajjitvā
niruddhasamanantarā uppajjati cittaṁ mano mānasaṁ .pe. tajjā
manoviññāṇadhātu sotaviññāṇadhātuyā .pe. ghānaviññāṇadhātuyā

page number: 112

.pe. jivhāviññāṇadhātuyā .pe. kāyaviññāṇadhātuyā
uppajjitvā niruddhasamanantarā uppajjati manodhātu manodhātuyāpi
uppajjitvā niruddhasamanantarā uppajjati cittaṁ mano mānasaṁ .pe.
tajjā manoviññāṇadhātu manañca paṭicca dhamme ca uppajjati
cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ
viññāṇaṁ viññāṇakkhandho tajjā manoviññāṇadhātu ayaṁ vuccati
manoviññāṇadhātu.
abhidhammabhājanīyaṁ.

[131] aṭṭhārasa dhātuyo cakkhudhātu rūpadhātu cakkhuviññāṇadhātu
sotadhātu saddadhātu sotaviññāṇadhātu ghānadhātu gandhadhātu ghānaviññāṇadhātu
jivhādhātu rasadhātu jivhāviññāṇadhātu kāyadhātu
phoṭṭhabbadhātu kāyaviññāṇadhātu manodhātu dhammadhātu manoviññāṇadhātu.
aṭṭhārasannaṁ dhātūnaṁ kati kusalā kati akusalā kati
abyākatā .pe. kati saraṇā kati araṇā.

[132] soḷasa dhātuyo abyākatā dve dhātuyo siyā kusalā
siyā akusalā siyā abyākatā. dasa dhātuyo na vattabbā
sukhāya vedanāya sampayuttātipi dukkhāya vedanāya sampayuttātipi
adukkhamasukhāya vedanāya sampayuttātipi pañca dhātuyo adukkhamasukhāya
vedanāya sampayuttā kāyaviññāṇadhātu siyā sukhāya vedanāya
sampayuttā siyā dukkhāya vedanāya sampayuttā manoviññāṇadhātu

page number: 113

siyā sukhāya vedanāya sampayuttā siyā dukkhāya vedanāya sampayuttā
siyā adukkhamasukhāya vedanāya sampayuttā dhammadhātu siyā sukhāya
vedanāya sampayuttā siyā dukkhāya vedanāya sampayuttā siyā
adukkhamasukhāya vedanāya sampayuttā siyā na vattabbā sukhāya
vedanāya sampayuttātipi dukkhāya vedanāya sampayuttātipi adukkhamasukhāya
vedanāya sampayuttātipi. dasa dhātuyo nevavipākanavipākadhammadhammā
pañca dhātuyo vipākā manodhātu siyā vipākā
siyā nevavipākanavipākadhammadhammā dve dhātuyo siyā vipākā
siyā vipākadhammadhammā siyā nevavipākanavipākadhammadhammā. dasa
dhātuyo upādinnupādāniyā saddadhātu anupādinnupādāniyā pañca
dhātuyo siyā upādinnupādāniyā siyā anupādinnupādāniyā dve
dhātuyo siyā upādinnupādāniyā siyā anupādinnupādāniyā siyā
anupādinnānupādāniyā. soḷasa dhātuyo asaṅkiliṭṭhasaṅkilesikā
dve dhātuyo siyā saṅkiliṭṭhasaṅkilesikā siyā asaṅkiliṭṭhasaṅkilesikā
siyā asaṅkiliṭṭhāsaṅkilesikā. paṇṇarasa dhātuyo avitakkāvicārā
manodhātu savitakkasavicārā manoviññāṇadhātu siyā savitakkasavicārā
siyā avitakkavicāramattā siyā avitakkāvicārā dhammadhātu siyā
savitakkasavicārā siyā avitakkavicāramattā siyā avitakkāvicārā
siyā na vattabbā savitakkasavicārātipi avitakkavicāramattātipi
avitakkāvicārātipi. dasa dhātuyo na vattabbā pītisahagatātipi sukhasahagatātipi

page number: 114

upekkhāsahagatātipi pañca dhātuyo upekkhāsahagatā kāyaviññāṇadhātu
na pītisahagatā siyā sukhasahagatā na upekkhāsahagatā siyā na
vattabbā sukhasahagatāti dve dhātuyo siyā pītisahagatā siyā sukhasahagatā
siyā upekkhāsahagatā siyā na vattabbā pītisahagatātipi sukhasahagatātipi
upekkhāsahagatātipi. soḷasa dhātuyo nevadassanenanabhāvanāyapahātabbā
dve dhātuyo siyā dassanena pahātabbā siyā bhāvanāya
pahātabbā siyā nevadassanenanabhāvanāyapahātabbā. soḷasa dhātuyo
nevadassanenanabhāvanāyapahātabbahetukā dve dhātuyo siyā dassanena
pahātabbahetukā siyā bhāvanāya pahātabbahetukā siyā nevadassanena-
nabhāvanāyapahātabbahetukā. soḷasa dhātuyo nevāacayagāmino-
nāpacayagāmino dve dhātuyo siyā ācayagāmino siyā apacayagāmino
siyā nevāacayagāminonāpacayagāmino. soḷasa dhātuyo
nevasekkhānāsekkhā dve dhātuyo siyā sekkhā siyā asekkhā
siyā nevasekkhānāsekkhā. soḷasa dhātuyo parittā dve
dhātuyo siyā parittā siyā mahaggatā siyā appamāṇā. (pts. vbh, 92) dasa
dhātuyo anārammaṇā cha dhātuyo parittārammaṇā dve dhātuyo
siyā parittārammaṇā siyā mahaggatārammaṇā siyā appamāṇārammaṇā
siyā na vattabbā parittārammaṇātipi mahaggatārammaṇātipi
appamāṇārammaṇātipi. soḷasa dhātuyo majjhimā dve dhātuyo
siyā hīnā siyā majjhimā siyā paṇītā. soḷasa dhātuyo aniyatā

page number: 115

dve dhātuyo siyā micchattaniyatā siyā sammattaniyatā siyā aniyatā.
dasa dhātuyo anārammaṇā cha dhātuyo na vattabbā maggārammaṇātipi
maggahetukātipi maggādhipatinotipi dve dhātuyo siyā maggārammaṇā
siyā maggahetukā siyā maggādhipatino siyā na vattabbā
maggārammaṇātipi maggahetukātipi maggādhipatinotipi. dasa dhātuyo
siyā uppannā siyā uppādino na vattabbā anuppannāti saddadhātu
siyā uppannā siyā anuppannā na vattabbā uppādinīti cha dhātuyo
siyā uppannā siyā anuppannā siyā uppādino dhammadhātu
siyā uppannā siyā anuppannā siyā uppādinī siyā na vattabbā
uppannātipi anuppannātipi uppādinītipi. sattarasa dhātuyo siyā
atītā siyā anāgatā siyā paccuppannā dhammadhātu siyā atītā
siyā anāgatā siyā paccuppannā siyā na vattabbā atītātipi
anāgatātipi paccuppannātipi. dasa dhātuyo anārammaṇā cha dhātuyo
paccuppannārammaṇā dve dhātuyo siyā atītārammaṇā siyā
anāgatārammaṇā siyā paccuppannārammaṇā siyā na vattabbā
atītārammaṇātipi anāgatārammaṇātipi paccuppannārammaṇātipi siyā
ajjhattā siyā bahiddhā siyā ajjhattabahiddhā. dasa dhātuyo
anārammaṇā cha dhātuyo siyā ajjhattārammaṇā siyā bahiddhārammaṇā
siyā ajjhattabahiddhārammaṇā dve dhātuyo siyā
ajjhattārammaṇā siyā bahiddhārammaṇā siyā ajjhattabahiddhārammaṇā

page number: 116

siyā na vattabbā ajjhattārammaṇātipi bahiddhārammaṇātipi
ajjhattabahiddhārammaṇātipi. rūpadhātu sanidassanasappaṭighā nava
dhātuyo anidassanasappaṭighā aṭṭha dhātuyo anidassanāppaṭighā.

[133] sattarasa dhātuyo na hetū dhammadhātu siyā hetu siyā na
hetu. soḷasa dhātuyo ahetukā dve dhātuyo siyā sahetukā siyā
ahetukā. soḷasa dhātuyo hetuvippayuttā (pts. vbh, 93) dve dhātuyo siyā
hetusampayuttā siyā hetuvippayuttā. soḷasa dhātuyo na vattabbā hetū
ceva sahetukā cātipi sahetukā ceva na ca hetūtipi manoviññāṇadhātu
na vattabbā hetu ceva sahetukā cātipi siyā sahetukā ceva na ca hetu
siyā na vattabbā sahetukā ceva na ca hetūti dhammadhātu siyā hetu
ceva sahetukā ca siyā sahetukā ceva na ca hetu siyā na vattabbā
hetu ceva sahetukā cātipi sahetukā ceva na ca hetūtipi. soḷasa
dhātuyo na vattabbā hetu ceva hetusampayuttā cātipi hetusampayuttā
ceva na ca hetūtipi manoviññāṇadhātu na vattabbā hetu ceva hetusampayuttā
cāti siyā hetusampayuttā ceva na ca hetu siyā na vattabbā
hetusampayuttā ceva na ca hetūti dhammadhātu siyā hetu ceva hetusampayuttā
ca siyā hetusampayuttā ceva na ca hetu siyā na vattabbā hetu
ceva hetusampayuttā cātipi hetusampayuttā ceva na ca hetūtipi.
soḷasa dhātuyo na hetu ahetukā manoviññāṇadhātu siyā na hetu
sahetukā siyā na hetu ahetukā dhammadhātu siyā na hetu sahetukā

page number: 117

siyā na hetu ahetukā siyā na vattabbā na hetu sahetukātipi na hetu
ahetukātipi.

[134] sattarasa dhātuyo sappaccayā dhammadhātu siyā sappaccayā
siyā appaccayā. sattarasa dhātuyo saṅkhatā dhammadhātu siyā
saṅkhatā siyā asaṅkhatā. sattarasa dhātuyo anidassanā rūpadhātu
sanidassanā. dasa dhātuyo sappaṭighā aṭṭha dhātuyo appaṭighā.
dasa dhātuyo rūpā satta dhātuyo arūpā dhammadhātu siyā rūpaṁ siyā
arūpaṁ. soḷasa dhātuyo lokiyā dve dhātuyo siyā lokiyā siyā
lokuttarā. kenaci viññeyyā kenaci na viññeyyā.

[135] sattarasa dhātuyo no āsavā dhammadhātu siyā āsavo
siyā no āsavo. soḷasa dhātuyo sāsavā dve dhātuyo siyā sāsavā
siyā anāsavā. soḷasa dhātuyo āsavavippayuttā dve dhātuyo siyā
āsavasampayuttā siyā āsavavippayuttā. soḷasa dhātuyo na vattabbā
āsavā ceva sāsavā cāti sāsavā (pts. vbh, 94) ceva no ca āsavā manoviññāṇadhātu
na vattabbā āsavo ceva sāsavā cāti siyā sāsavā ceva no ca
āsavo siyā na vattabbā sāsavā ceva no ca āsavoti dhammadhātu
siyā āsavo ceva sāsavā ca siyā sāsavā ceva no ca āsavo siyā
na vattabbā āsavo ceva sāsavā cātipi sāsavā ceva no ca āsavotipi.
soḷasa dhātuyo na vattabbā āsavā ceva āsavasampayuttā
cātipi āsavasampayuttā ceva no ca āsavātipi manoviññāṇadhātu

page number: 118

na vattabbā āsavo ceva āsavasampayuttā cāti siyā āsavasampayuttā
yuttā ceva no ca āsavo siyā na vattabbā āsavasampayuttā ceva
no ca āsavoti dhammadhātu siyā āsavo ceva āsavasampayuttā ca
siyā āsavasampayuttā ceva no ca āsavo siyā na vattabbā
āsavo ceva āsavasampayuttā cātipi āsavasampayuttā ceva no ca
āsavotipi. soḷasa dhātuyo āsavavippayuttasāsavā dve dhātuyo
siyā āsavavippayuttasāsavā siyā āsavavippayuttānāsavā siyā
na vattabbā āsavavippayuttasāsavātipi āsavavippayuttānāsavātipi.

[136] sattarasa dhātuyo no saññojanā dhammadhātu siyā
saññojanaṁ siyā no saññojanaṁ. soḷasa dhātuyo saññojaniyā
dve dhātuyo siyā saññojaniyā siyā asaññojaniyā. soḷasa
dhātuyo saññojanavippayuttā dve dhātuyo siyā saññojanasampayuttā
siyā saññojanavippayuttā. soḷasa dhātuyo na vattabbā
saññojanā ceva saññojaniyā cāti saññojaniyā ceva no ca
saññojanā manoviññāṇadhātu na vattabbā saññojanañceva saññojaniyā
cāti siyā saññojaniyā ceva no ca saññojanaṁ siyā na
vattabbā saññojaniyā ceva no ca saññojananti dhammadhātu siyā
saññojanañceva saññojaniyā ca siyā saññojaniyā ceva no ca
saññojanaṁ siyā na vattabbā saññojanañceva saññojaniyā cātipi
saññojaniyā ceva no ca saññojanantipi. soḷasa dhātuyo na vattabbā

page number: 119

saññojanā ceva saññojanasampayuttā cātipi saññojanasampayuttā
ceva no ca saññojanātipi manoviññāṇadhātu na vattabbā
saññojanañceva saññojanasampayuttā cāti siyā saññojanasampayuttā
ceva no ca saññojanaṁ siyā na vattabbā saññojanasampayuttā ceva
no ca saññojananti dhammadhātu siyā saññojanañceva
saññojanasampayuttā ca siyā saññojanasampayuttā ceva no ca saññojanaṁ
siyā na vattabbā saññojanañceva saññojanasampayuttā cātipi
saññojanasampayuttā ceva no ca saññojanantipi. soḷasa dhātuyo
saññojanavippayuttasaññojaniyā (pts. vbh, 95) dve dhātuyo siyā
saññojanavippayuttasaññojaniyā siyā saññojanavippayuttāsaññojaniyā
siyā na vattabbā saññojanavippayuttasaññojaniyātipi
saññojanavippayuttāsaññojaniyātipi.

[137] sattarasa dhātuyo no ganthā dhammadhātu siyā gantho siyā
no gantho. soḷasa dhātuyo ganthaniyā dve dhātuyo siyā ganthaniyā
siyā aganthaniyā. soḷasa dhātuyo ganthavippayuttā dve dhātuyo
siyā ganthasampayuttā siyā ganthavippayuttā. soḷasa dhātuyo na
vattabbā ganthā ceva ganthaniyā cāti ganthaniyā ceva no ca ganthā
manoviññāṇadhātu na vattabbā gantho ceva ganthaniyā cāti siyā
ganthaniyā ceva no ca gantho siyā na vattabbā ganthaniyā ceva no ca
ganthoti dhammadhātu siyā gantho ceva ganthaniyā ca siyā ganthaniyā

page number: 120

ceva no ca gantho siyā na vattabbā gantho ceva ganthaniyā cātipi
ganthaniyā ceva no ca ganthotipi. soḷasa dhātuyo na vattabbā ganthā
ceva ganthasampayuttā cātipi ganthasampayuttā ceva no ca ganthātipi
manoviññāṇadhātu na vattabbā gantho ceva ganthasampayuttā cāti
siyā ganthasampayuttā ceva no ca gantho siyā na vattabbā ganthasampayuttā
ceva no ca ganthoti dhammadhātu siyā gantho ceva ganthasampayuttā
ca siyā ganthasampayuttā ceva no ca gantho siyā na vattabbā
gantho ceva ganthasampayuttā cātipi ganthasampayuttā ceva no ca ganthotipi.
soḷasa dhātuyo ganthavippayuttaganthaniyā dve dhātuyo siyā
ganthavippayuttaganthaniyā siyā ganthavippayuttāganthaniyā siyā na
vattabbā ganthavippayuttaganthaniyātipi ganthavippayuttāganthaniyātipi.

[138] sattarasa dhātuyo no oghā .pe. no yogā .pe. no
nīvaraṇā dhammadhātu siyā nīvaraṇaṁ siyā no nīvaraṇaṁ. soḷasa dhātuyo
nīvaraṇiyā dve dhātuyo siyā nīvaraṇiyā siyā anīvaraṇiyā. soḷasa
dhātuyo nīvaraṇavippayuttā dve dhātuyo siyā nīvaraṇasampayuttā siyā
nīvaraṇavippayuttā. soḷasa dhātuyo na vattabbā nīvaraṇā ceva
nīvaraṇiyā cāti nīvaraṇiyā ceva no ca nīvaraṇā manoviññāṇadhātu na
vattabbā nīvaraṇañceva nīvaraṇiyā cāti siyā nīvaraṇiyā ceva no
ca nīvaraṇaṁ siyā na vattabbā nīvaraṇiyā ceva no ca nīvaraṇanti dhammadhātu
siyā nīvaraṇañceva nīvaraṇiyā ca siyā nīvaraṇiyā ceva no ca

page number: 121

nīvaraṇaṁ siyā na vattabbā nīvaraṇañceva nīvaraṇiyā cātipi nīvaraṇiyā
ceva no ca nīvaraṇantipi. soḷasa dhātuyo na vattabbā nīvaraṇā ceva
nīvaraṇasampayuttā cātipi nīvaraṇasampayuttā ceva no ca nīvaraṇātipi
manoviññāṇadhātu na vattabbā nīvaraṇañceva nīvaraṇasampayuttā cāti
siyā nīvaraṇasampayuttā ceva no ca nīvaraṇaṁ siyā na vattabbā
nīvaraṇasampayuttā ceva no ca nīvaraṇanti dhammadhātu siyā nīvaraṇañceva
nīvaraṇasampayuttā ca siyā nīvaraṇasampayuttā ceva no ca nīvaraṇaṁ
siyā na vattabbā nīvaraṇañceva nīvaraṇasampayuttā cātipi nīvaraṇasampayuttā
ceva no ca nīvaraṇantipi. soḷasa dhātuyo nīvaraṇavippayuttanīvaraṇiyā
dve dhātuyo siyā nīvaraṇavippayuttanīvaraṇiyā siyā
nīvaraṇavippayuttānīvaraṇiyā siyā na vattabbā nīvaraṇavippayuttanīvaraṇiyātipi
nīvaraṇavippayuttānīvaraṇiyātipi.

[139] sattarasa dhātuyo no parāmāsā dhammadhātu siyā
parāmāso siyā no parāmāso. soḷasa dhātuyo parāmaṭṭhā dve
dhātuyo siyā parāmaṭṭhā siyā aparāmaṭṭhā. soḷasa dhātuyo
parāmāsavippayuttā manoviññāṇadhātu siyā parāmāsasampayuttā siyā
parāmāsavippayuttā dhammadhātu siyā parāmāsasampayuttā siyā
parāmāsavippayuttā siyā na vattabbā parāmāsasampayuttātipi
parāmāsavippayuttātipi. soḷasa dhātuyo na vattabbā parāmāsā ceva
parāmaṭṭhā cāti parāmaṭṭhā ceva no ca parāmāsā manoviññāṇadhātu

page number: 122

na vattabbā parāmāsā ceva parāmaṭṭhā cāti siyā parāmaṭṭhā
ceva no ca parāmāso siyā na vattabbā parāmaṭṭhā ceva no ca
parāmāsoti dhammadhātu siyā parāmāso ceva parāmaṭṭhā ca siyā
parāmaṭṭhā ceva no ca parāmāso siyā na vattabbā parāmāso ceva
parāmaṭṭhā cātipi parāmaṭṭhā ceva no ca parāmāsotipi. soḷasa
dhātuyo parāmāsavippayuttaparāmaṭṭhā dve dhātuyo siyā
parāmāsavippayuttaparāmaṭṭhā siyā parāmāsavippayuttāparāmaṭṭhā siyā na
vattabbā parāmāsavippayuttaparāmaṭṭhātipi parāmāsavippayuttāparāmaṭṭhātipi.

[140] dasa dhātuyo anārammaṇā satta dhātuyo sārammaṇā
dhammadhātu siyā sārammaṇā siyā anārammaṇā. ekādasa dhātuyo
no cittā satta dhātuyo cittā. sattarasa dhātuyo acetasikā dhammadhātu
siyā cetasikā siyā acetasikā. dasa dhātuyo cittavippayuttā
dhammadhātu siyā cittasampayuttā siyā cittavippayuttā satta dhātuyo
na vattabbā cittena sampayuttātipi cittena vippayuttātipi. dasa
dhātuyo cittavisaṁsaṭṭhā dhammadhātu siyā cittasaṁsaṭṭhā siyā cittavisaṁsaṭṭhā
satta dhātuyo na vattabbā cittena saṁsaṭṭhātipi cittena visaṁsaṭṭhātipi.
dvādasa dhātuyo no cittasamuṭṭhānā cha dhātuyo siyā cittasamuṭṭhānā
siyā no cittasamuṭṭhānā. (pts. vbh, 96) sattarasa dhātuyo no cittasahabhuno
dhammadhātu siyā cittasahabhū siyā no cittasahabhū. sattarasa dhātuyo

page number: 123

no cittānuparivattino dhammadhātu siyā cittānuparivatti siyā no
cittānuparivatti. sattarasa dhātuyo no cittasaṁsaṭṭhasamuṭṭhānā dhammadhātu
siyā cittasaṁsaṭṭhasamuṭṭhānā siyā no cittasaṁsaṭṭhasamuṭṭhānā.
sattarasa dhātuyo no cittasaṁsaṭṭhasamuṭṭhānasahabhuno dhammadhātu siyā
cittasaṁsaṭṭhasamuṭṭhānasahabhū siyā no cittasaṁsaṭṭhasamuṭṭhānasahabhū.
sattarasa dhātuyo no cittasaṁsaṭṭhasamuṭṭhānānuparivattino dhammadhātu
siyā cittasaṁsaṭṭhasamuṭṭhānānuparivatti siyā no cittasaṁsaṭṭhasamuṭṭhānānuparivatti.
dvādasa dhātuyo ajjhattikā cha dhātuyo bāhirā.
nava dhātuyo upādā aṭṭha dhātuyo nupādā dhammadhātu siyā upādā
siyā nupādā. dasa dhātuyo upādinnā saddadhātu anupādinnā
satta dhātuyo siyā upādinnā siyā anupādinnā.

[141] sattarasa dhātuyo nupādānā dhammadhātu siyā upādānaṁ
siyā nupādānaṁ. soḷasa dhātuyo upādāniyā dve dhātuyo
siyā upādāniyā siyā anupādāniyā. soḷasa dhātuyo upādānavippayuttā
dve dhātuyo siyā upādānasampayuttā siyā upādānavippayuttā.
dānavippayuttā. soḷasa dhātuyo na vattabbā upādānā ceva
upādāniyā cāti upādāniyā ceva no ca upādānā manoviññāṇadhātu
na vattabbā upādānañceva upādāniyā cāti siyā upādāniyā ceva
no ca upādānaṁ siyā na vattabbā upādāniyā ceva no ca upādānanti
dhammadhātu siyā upādānañceva upādāniyā ca siyā upādāniyā

page number: 124

ceva no ca upādānaṁ siyā na vattabbā upādānañceva upādāniyā
cātipi upādāniyā ceva no ca upādānantipi. soḷasa dhātuyo na
vattabbā upādānā ceva upādānasampayuttā cātipi
upādānasampayuttā ceva no ca upādānantipi manoviññāṇadhātu na
vattabbā upādānañceva upādānasampayuttā cāti siyā upādānasampayuttā
ceva no ca upādānaṁ siyā na vattabbā upādānasampayuttā
ceva no ca upādānanti dhammadhātu siyā upādānañceva
upādānasampayuttā ca siyā upādānasampayuttā ceva no
ca upādānaṁ siyā na vattabbā upādānañceva upādānasampayuttā
cātipi upādānasampayuttā ceva no ca upādānantipi. soḷasa
dhātuyo upādānavippayuttaupādāniyā dve dhātuyo siyā
upādānavippayuttaupādāniyā siyā upādānavippayuttānupādāniyā siyā na
vattabbā upādānavippayuttaupādāniyātipi upādānavippayuttānupādāniyātipi.

[142] sattarasa dhātuyo no kilesā dhammadhātu siyā kileso
siyā no kileso. soḷasa dhātuyo saṅkilesikā dve dhātuyo
siyā saṅkilesikā siyā asaṅkilesikā. soḷasa dhātuyo asaṅkiliṭṭhā
dve dhātuyo siyā saṅkiliṭṭhā siyā asaṅkiliṭṭhā. soḷasa
dhātuyo kilesavippayuttā dve dhātuyo siyā kilesasampayuttā
siyā kilesavippayuttā. soḷasa dhātuyo na vattabbā kilesā

page number: 125

ceva saṅkilesikā cāti saṅkilesikā ceva no ca kilesā
manoviññāṇadhātu na vattabbā kilesā ceva saṅkilesikā cāti siyā
saṅkilesikā ceva no ca kileso siyā na vattabbā saṅkilesikā
ceva no ca kilesoti dhammadhātu siyā kileso ceva saṅkilesikā
ca siyā saṅkilesikā ceva no ca kileso siyā na vattabbā
kileso ceva saṅkilesikā cātipi saṅkilesikā ceva no ca
kilesotipi. soḷasa dhātuyo na vattabbā kilesā ceva saṅkiliṭṭhā
cātipi saṅkiliṭṭhā ceva no ca kilesātipi manoviññāṇadhātu na
vattabbā kileso ceva saṅkiliṭṭhā cāti siyā saṅkiliṭṭhā ceva
no ca kileso siyā na vattabbā saṅkiliṭṭhā ceva no ca
kilesoti dhammadhātu siyā kileso ceva saṅkiliṭṭhā ca siyā
saṅkiliṭṭhā ceva no ca kileso siyā na vattabbā kileso ceva
saṅkiliṭṭhā cātipi saṅkiliṭṭhā ceva no ca kilesotipi. soḷasa
dhātuyo na vattabbā kileso ceva kilesasampayuttā cātipi
kilesasampayuttā ceva no ca kilesātipi manoviññāṇadhātu (pts. vbh, 97) na
vattabbā kileso ceva kilesasampayuttā cāti siyā kilesasampayuttā
ceva no ca kileso siyā na vattabbā kilesasampayuttā ceva
no ca kilesoti dhammadhātu siyā kileso ceva kilesasampayuttā
ca siyā kilesasampayuttā ceva no ca kileso siyā na vattabbā
kileso ceva kilesasampayuttā cātipi kilesasampayuttā ceva no

page number: 126

ca kilesotipi. soḷasa dhātuyo kilesavippayuttasaṅkilesikā dve
dhātuyo siyā kilesavippayuttasaṅkilesikā siyā kilesavippayuttāsaṅkilesikā
siyā na vattabbā kilesavippayuttasaṅkilesikātipi
kilesavippayuttāsaṅkilesikātipi.

[143] soḷasa dhātuyo na dassanena pahātabbā dve dhātuyo
siyā dassanena pahātabbā siyā na dassanena pahātabbā.
soḷasa dhātuyo na bhāvanāya pahātabbā dve dhātuyo siyā bhāvanāya
pahātabbā siyā na bhāvanāya pahātabbā. soḷasa dhātuyo na
dassanena pahātabbahetukā dve dhātuyo siyā dassanena pahātabbahetukā
siyā na dassanena pahātabbahetukā. soḷasa dhātuyo na
bhāvanāya pahātabbahetukā dve dhātuyo siyā bhāvanāya pahātabbahetukā
siyā na bhāvanāya pahātabbahetukā. paṇṇarasa dhātuyo
avitakkā manoviññāṇadhātu savitakkā dve dhātuyo siyā
savitakkā siyā avitakkā. paṇṇarasa dhātuyo avicārā manodhātu
savicārā dve dhātuyo siyā savicārā siyā avicārā. soḷasa
dhātuyo appītikā dve dhātuyo siyā sappītikā siyā appītikā.
soḷasa dhātuyo na pītisahagatā dve dhātuyo siyā pītisahagatā
siyā na pītisahagatā. paṇṇarasa dhātuyo na sukhasahagatā tisso
dhātuyo siyā sukhasahagatā siyā na sukhasahagatā. ekādasa dhātuyo
na upekkhāsahagatā pañca dhātuyo upekkhāsahagatā dve dhātuyo

page number: 127

siyā upekkhāsahagatā siyā na upekkhāsahagatā. soḷasa dhātuyo
kāmāvacarā dve dhātuyo siyā kāmāvacarā siyā na kāmāvacarā.
soḷasa dhātuyo na rūpāvacarā dve dhātuyo siyā rūpāvacarā siyā na
rūpāvacarā. soḷasa dhātuyo na arūpāvacarā dve dhātuyo siyā
arūpāvacarā siyā na arūpāvacarā. soḷasa dhātuyo pariyāpannā
dve dhātuyo siyā pariyāpannā siyā apariyāpannā. soḷasa dhātuyo
aniyyānikā dve dhātuyo siyā niyyānikā siyā aniyyānikā.
soḷasa dhātuyo aniyatā dve dhātuyo siyā niyatā siyā aniyatā.
soḷasa dhātuyo sauttarā dve dhātuyo siyā sauttarā siyā
anuttarā. (pts. vbh, 98) soḷasa dhātuyo araṇā dve dhātuyo siyā saraṇā
siyā araṇāti.
pañhāpucchakaṁ.
dhātuvibhaṅgo samatto.
-------
saccavibhaṅgo

[144] cattāri ariyasaccāni dukkhaṁ ariyasaccaṁ dukkhasamudayo
ariyasaccaṁ dukkhanirodho ariyasaccaṁ dukkhanirodhagāminī paṭipadā ariyasaccaṁ.

[145] tattha katamaṁ dukkhaṁ ariyasaccaṁ jātipi dukkhā jarāpi
dukkhā maraṇampī dukkhaṁ sokaparidevadukkhadomanassupāyāsāpi dukkhā

page number: 128

appiyehi sampayogo dukkho piyehi vippayogo dukkho yampicchaṁ
na labhati tampi dukkhaṁ saṅkhittena pañcupādānakkhandhā dukkhā.

[146] tattha katamā jāti yā tesaṁ tesaṁ sattānaṁ tamhi
tamhi sattanikāye jāti sañjāti okkanti abhinibbatti khandhānaṁ
pātubhāvo āyatanānaṁ paṭilābho ayaṁ vuccati jāti.

[147] tattha katamā jarā yā tesaṁ tesaṁ sattānaṁ tamhi
tamhi sattanikāye jarā jīraṇatā khaṇḍiccaṁ pāliccaṁ valittacatā
āyuno saṁhāni indriyānaṁ paripāko ayaṁ vuccati jarā.

[148] tattha katamaṁ maraṇaṁ yā tesaṁ tesaṁ sattānaṁ tamhā
tamhā sattanikāyā cuti cavanatā bhedo antaradhānaṁ maccu maraṇaṁ
kālakiriyā khandhānaṁ bhedo kaḷevarassa nikkhepo jīvitindriyassa
upacchedo idaṁ vuccati maraṇaṁ.

[149] tattha katamo soko ñātibyasanena vā phuṭṭhassa
bhogabyasanena vā phuṭṭhassa rogabyasanena vā phuṭṭhassa sīlabyasanena
vā (pts. vbh, 100) phuṭṭhassa diṭṭhibyasanena vā phuṭṭhassa aññataraññatarena byasanena
samannāgatassa aññataraññatarena dukkhadhammena phuṭṭhassa soko
socanā socitattaṁ antosoko antoparisoko cetaso parijjhāyanā
domanassaṁ sokasallaṁ ayaṁ vuccati soko.

[150] tattha katamo paridevo ñātibyasanena vā phuṭṭhassa
bhogabyasanena vā phuṭṭhassa rogabyasanena vā phuṭṭhassa sīlabyasanena

page number: 129

vā phuṭṭhassa diṭṭhibyasanena vā phuṭṭhassa aññataraññatarena byasanena
samannāgatassa aññataraññatarena dukkhadhammena phuṭṭhassa ādevo
paridevo ādevanā paridevanā ādevitattaṁ paridevitattaṁ vācā palāpo
vippalāpo lālapo lālapanā lālapitattaṁ ayaṁ vuccati paridevo.

[151] tattha katamaṁ dukkhaṁ yaṁ kāyikaṁ asātaṁ kāyikaṁ dukkhaṁ
kāyasamphassajaṁ asātaṁ dukkhaṁ vedayitaṁ kāyasamphassajā asātā dukkhā
vedanā idaṁ vuccati dukkhaṁ.

[152] tattha katamaṁ domanassaṁ yaṁ cetasikaṁ asātaṁ cetasikaṁ
dukkhaṁ cetosamphassajaṁ asātaṁ dukkhaṁ vedayitaṁ cetosamphassajā asātā
dukkhā vedanā idaṁ vuccati domanassaṁ.

[153] tattha katamo upāyāso ñātibyasanena vā phuṭṭhassa
bhogabyasanena vā phuṭṭhassa rogabyasanena vā phuṭṭhassa sīlabyasanena
vā phuṭṭhassa diṭṭhibyasanena vā phuṭṭhassa aññataraññatarena byasanena
samannāgatassa aññataraññatarena dukkhadhammena phuṭṭhassa āyāso
upāyāso āyāsitattaṁ upāyāsitattaṁ ayaṁ vuccati upāyāso.

[154] tattha katamo appiyehi sampayogo dukkho idha yassa
te honti aniṭṭhā akantā amanāpā rūpā saddā gandhā rasā
phoṭṭhabbā ye vā panassa te honti anatthakāmā ahitakāmā
aphāsukāmā ayogakkhemakāmā yā tehi saṅgati samāgamo samodhānaṁ
missībhāvo ayaṁ vuccati appiyehi sampayogo dukkho.

page number: 130

[155] tattha katamo piyehi vippayogo dukkho idha yassa
te honti iṭṭhā kantā manāpā rūpā saddā gandhā rasā
phoṭṭhabbā ye vā panassa te honti atthakāmā hitakāmā
phāsukāmā yogakkhemakāmā mātā vā pitā vā bhātā vā bhaginī
vā mittā vā amaccā vā ñātisālohitā vā yā tehi
asaṅgati asamāgamo asamodhānaṁ amissībhāvo ayaṁ vuccati piyehi
vippayogo dukkho.

[156] (pts. vbh, 101) tattha katamaṁ yampicchaṁ na labhati tampi dukkhaṁ jātidhammānaṁ
sattānaṁ evaṁ icchā uppajjati aho vata mayaṁ na jātidhammā
assāma na ca vata no jāti āgaccheyyāti na kho panetaṁ icchāya
pattabbaṁ idampi yampicchaṁ na labhati tampi dukkhaṁ jarādhammānaṁ
sattānaṁ .pe. byādhidhammānaṁ sattānaṁ .pe. maraṇadhammānaṁ sattānaṁ
.pe. sokaparidevadukkhadomanassupāyāsadhammānaṁ sattānaṁ evaṁ icchā
uppajjati aho vata mayaṁ na sokaparidevadukkhadomanassupāyāsadhammā
assāma na ca vata no sokaparidevadukkhadomanassupāyāsā
āgaccheyyunti na kho panetaṁ icchāya pattabbaṁ idampi yampicchaṁ
na labhati tampi dukkhaṁ.

[157] tattha katame saṅkhittena pañcupādānakkhandhā dukkhā
seyyathīdaṁ rūpūpādānakkhandho vedanūpādānakkhandho saññūpādānakkhandho
saṅkhārūpādānakkhandho viññāṇūpādānakkhandho ime vuccanti

page number: 131

saṅkhittena pañcupādānakkhandhā dukkhā.
idaṁ vuccati dukkhaṁ ariyasaccaṁ.

[158] tattha katamaṁ dukkhasamudayo ariyasaccaṁ yāyaṁ taṇhā
ponobbhavikā nandirāgasahagatā tatratatrābhinandinī seyyathīdaṁ kāmataṇhā
bhavataṇhā vibhavataṇhā.

[159] sā kho panesā taṇhā kattha uppajjamānā uppajjati
kattha nivisamānā nivisati. yaṁ loke piyarūpaṁ sātarūpaṁ etthesā
taṇhā uppajjamānā uppajjati ettha nivisamānā nivisati.
kiñca loke piyarūpaṁ sātarūpaṁ. cakkhuṁ loke piyarūpaṁ sātarūpaṁ
etthesā taṇhā uppajjamānā uppajjati ettha nivisamānā
nivisati sotaṁ .pe. ghānaṁ jivhā kāyo mano loke piyarūpaṁ
sātarūpaṁ etthesā taṇhā uppajjamānā uppajjati ettha
nivisamānā nivisati. rūpā loke piyarūpaṁ sātarūpaṁ etthesā
taṇhā uppajjamānā uppajjati ettha nivisamānā nivisati saddā
.pe. gandhā rasā phoṭṭhabbā dhammā (pts. vbh, 102) loke piyarūpaṁ sātarūpaṁ
etthesā taṇhā uppajjamānā uppajjati ettha nivisamānā
nivisati. cakkhuviññāṇaṁ loke piyarūpaṁ sātarūpaṁ etthesā taṇhā
uppajjamānā uppajjati ettha nivisamānā nivisati sotaviññāṇaṁ
.pe. ghānaviññāṇaṁ jivhāviññāṇaṁ kāyaviññāṇaṁ manoviññāṇaṁ
loke piyarūpaṁ sātarūpaṁ etthesā taṇhā uppajjamānā uppajjati

page number: 132

ettha nivisamānā nivisati. cakkhusamphasso loke piyarūpaṁ sātarūpaṁ
etthesā taṇhā uppajjamānā uppajjati ettha nivisamānā nivisati
sotasamphasso .pe. ghānasamphasso jivhāsamphasso kāyasamphasso
manosamphasso loke piyarūpaṁ sātarūpaṁ etthesā taṇhā uppajjamānā
uppajjati ettha nivisamānā nivisati. cakkhusamphassajā vedanā
loke piyarūpaṁ sātarūpaṁ etthesā taṇhā uppajjamānā uppajjati
ettha nivisamānā nivisati sotasamphassajā vedanā .pe. ghānasamphassajā
vedanā jivhāsamphassajā vedanā kāyasamphassajā vedanā
manosamphassajā vedanā loke piyarūpaṁ sātarūpaṁ etthesā taṇhā
uppajjamānā uppajjati ettha nivisamānā nivisati. rūpasaññā
loke piyarūpaṁ sātarūpaṁ etthesā taṇhā uppajjamānā uppajjati
ettha nivisamānā nivisati saddasaññā .pe. gandhasaññā rasasaññā
phoṭṭhabbasaññā dhammasaññā loke piyarūpaṁ sātarūpaṁ etthesā
taṇhā uppajjamānā uppajjati ettha nivisamānā nivisati.
rūpasañcetanā loke piyarūpaṁ sātarūpaṁ etthesā taṇhā uppajjamānā
uppajjati ettha nivisamānā nivisati saddasañcetanā .pe.
gandhasañcetanā rasasañcetanā phoṭṭhabbasañcetanā dhammasañcetanā
loke piyarūpaṁ sātarūpaṁ etthesā taṇhā uppajjamānā uppajjati
ettha nivisamānā nivisati. rūpataṇhā loke piyarūpaṁ sātarūpaṁ
etthesā taṇhā uppajjamānā uppajjati ettha nivisamānā

page number: 133

nivisati saddataṇhā .pe. gandhataṇhā rasataṇhā phoṭṭhabbataṇhā
dhammataṇhā loke piyarūpaṁ sātarūpaṁ etthesā taṇhā uppajjamānā
uppajjati ettha nivisamānā nivisati. rūpavitakko loke piyarūpaṁ
sātarūpaṁ etthesā taṇhā uppajjamānā uppajjati ettha
nivisamānā nivisati saddavitakko .pe. gandhavitakko rasavitakko
phoṭṭhabbavitakko dhammavitakko loke piyarūpaṁ sātarūpaṁ etthesā
taṇhā uppajjamānā uppajjati ettha nivisamānā nivisati.
rūpavicāro loke piyarūpaṁ sātarūpaṁ etthesā taṇhā uppajjamānā
uppajjati ettha nivisamānā nivisati saddavicāro .pe. gandhavicāro
rasavicāro phoṭṭhabbavicāro dhammavicāro loke piyarūpaṁ
sātarūpaṁ etthesā taṇhā uppajjamānā uppajjati ettha
nivisamānā nivisati.
idaṁ vuccati dukkhasamudayo ariyasaccaṁ.

[160] tattha katamaṁ dukkhanirodho ariyasaccaṁ yo tassāyeva
taṇhāya asesavirāganirodho cāgo paṭinissaggo mutti anālayo.

[161] sā kho panesā taṇhā kattha pahīyamānā pahīyati
kattha nirujjhamānā nirujjhati. yaṁ loke piyarūpaṁ sātarūpaṁ etthesā
taṇhā pahīyamānā pahīyati ettha nirujjhamānā nirujjhati. kiñca
loke piyarūpaṁ sātarūpaṁ. cakkhuṁ loke piyarūpaṁ sātarūpaṁ etthesā
taṇhā pahīyamānā pahīyati ettha nirujjhamānā nirujjhati sotaṁ

page number: 134

.pe. ghānaṁ jivhā kāyo mano loke piyarūpaṁ sātarūpaṁ etthesā
taṇhā pahīyamānā pahīyati ettha nirujjhamānā nirujjhati. rūpā
loke piyarūpaṁ sātarūpaṁ etthesā taṇhā pahīyamānā pahīyati ettha
nirujjhamānā nirujjhati saddā .pe. gandhā rasā phoṭṭhabbā
dhammā loke piyarūpaṁ sātarūpaṁ etthesā taṇhā pahīyamānā
pahīyati ettha nirujjhamānā nirujjhati. cakkhuviññāṇaṁ loke
piyarūpaṁ sātarūpaṁ etthesā taṇhā pahīyamānā pahīyati ettha
nirujjhamānā nirujjhati sotaviññāṇaṁ .pe. ghānaviññāṇaṁ jivhāviññāṇaṁ
kāyaviññāṇaṁ manoviññāṇaṁ loke piyarūpaṁ sātarūpaṁ
etthesā taṇhā pahīyamānā pahīyati ettha nirujjhamānā nirujjhati.
cakkhusamphasso loke piyarūpaṁ sātarūpaṁ etthesā taṇhā pahīyamānā
pahīyati ettha nirujjhamānā nirujjhati sotasamphasso .pe.
ghānasamphasso jivhāsamphasso kāyasamphasso manosamphasso loke
piyarūpaṁ sātarūpaṁ etthesā taṇhā pahīyamānā pahīyati ettha
nirujjhamānā nirujjhati. cakkhusamphassajā vedanā loke piyarūpaṁ
sātarūpaṁ etthesā taṇhā pahīyamānā pahīyati ettha nirujjhamānā
nirujjhati sotasamphassajā vedanā .pe. ghānasamphassajā vedanā
jivhāsamphassajā vedanā kāyasamphassajā vedanā manosamphassajā
vedanā (pts. vbh, 104) loke piyarūpaṁ sātarūpaṁ etthesā taṇhā pahīyamānā
pahīyati ettha nirujjhamānā nirujjhati. rūpasaññā loke piyarūpaṁ

page number: 135

sātarūpaṁ etthesā taṇhā pahīyamānā pahīyati ettha nirujjhamānā
nirujjhati saddasaññā .pe. gandhasaññā rasasaññā phoṭṭhabbasaññā
dhammasaññā loke piyarūpaṁ sātarūpaṁ etthesā taṇhā
pahīyamānā pahīyati ettha nirujjhamānā nirujjhati. rūpasañcetanā
loke piyarūpaṁ sātarūpaṁ etthesā taṇhā pahīyamānā pahīyati
ettha nirujjhamānā nirujjhati saddasañcetanā .pe. gandhasañcetanā
rasasañcetanā phoṭṭhabbasañcetanā dhammasañcetanā loke
piyarūpaṁ sātarūpaṁ etthesā taṇhā pahīyamānā pahīyati ettha
nirujjhamānā nirujjhati. rūpataṇhā loke piyarūpaṁ sātarūpaṁ etthesā
taṇhā pahīyamānā pahīyati ettha nirujjhamānā nirujjhati saddataṇhā
.pe. gandhataṇhā rasataṇhā phoṭṭhabbataṇhā dhammataṇhā
loke piyarūpaṁ sātarūpaṁ etthesā taṇhā pahīyamānā pahīyati
ettha nirujjhamānā nirujjhati. rūpavitakko loke piyarūpaṁ sātarūpaṁ
etthesā taṇhā pahīyamānā pahīyati ettha nirujjhamānā nirujjhati
saddavitakko .pe. gandhavitakko rasavitakko phoṭṭhabbavitakko
dhammavitakko loke piyarūpaṁ sātarūpaṁ etthesā taṇhā pahīyamānā
pahīyati ettha nirujjhamānā nirujjhati. rūpavicāro loke piyarūpaṁ
sātarūpaṁ etthesā taṇhā pahīyamānā pahīyati ettha nirujjhamānā
nirujjhati saddavicāro .pe. gandhavicāro rasavicāro phoṭṭhabbavicāro
dhammavicāro loke piyarūpaṁ sātarūpaṁ etthesā taṇhā

page number: 136

pahīyamānā pahīyati ettha nirujjhamānā nirujjhati.
idaṁ vuccati dukkhanirodho ariyasaccaṁ.

[162] tattha katamaṁ dukkhanirodhagāminī paṭipadā ariyasaccaṁ.
ayameva ariyo aṭṭhaṅgiko maggo. seyyathīdaṁ. sammādiṭṭhi sammāsaṅkappo
sammāvācā sammākammanto sammāājīvo sammāvāyāmo
sammāsati sammāsamādhi.

[163] tattha katamā sammādiṭṭhi dukkhe ñāṇaṁ dukkhasamudaye
ñāṇaṁ dukkhanirodhe ñāṇaṁ dukkhanirodhagāminiyā paṭipadāya ñāṇaṁ
ayaṁ vuccati sammādiṭṭhi.

[164] tattha katamo sammāsaṅkappo nekkhammasaṅkappo
abyāpādasaṅkappo avihiṁsāsaṅkappo ayaṁ vuccati sammāsaṅkappo.

[165] (pts. vbh, 105) tattha katamā sammāvācā musāvādā veramaṇī pisuṇāya
vācāya veramaṇī pharusāya vācāya veramaṇī samphappalāpā veramaṇī
ayaṁ vuccati sammāvācā.

[166] tattha katamo sammākammanto pāṇātipātā veramaṇī
adinnādānā veramaṇī kāmesu micchācārā veramaṇī ayaṁ vuccati
sammākammanto.

[167] tattha katamo sammāājīvo idha ariyasāvako micchāājīvaṁ
pahāya sammāājīvena jīvitaṁ kappeti ayaṁ vuccati sammāājīvo.

page number: 137

[168] tattha katamo sammāvāyāmo idha bhikkhu anuppannānaṁ
pāpakānaṁ akusalānaṁ dhammānaṁ anuppādāya chandaṁ janeti vāyamati
viriyaṁ ārabhati cittaṁ paggaṇhāti padahati uppannānaṁ pāpakānaṁ
akusalānaṁ dhammānaṁ pahānāya .pe. anuppannānaṁ kusalānaṁ dhammānaṁ
uppādāya .pe. uppannānaṁ kusalānaṁ dhammānaṁ ṭhitiyā asammosāya
bhiyyobhāvāya vepullāya bhāvanāya pāripūriyā chandaṁ janeti vāyamati
viriyaṁ ārabhati cittaṁ paggaṇhāti padahati ayaṁ vuccati sammāvāyāmo.

[169] tattha katamā sammāsati idha bhikkhu kāye kāyānupassī
viharati ātāpi sampajāno satimā vineyya loke abhijjhādomanassaṁ
vedanāsu .pe. citte .pe. dhammesu dhammānupassī viharati
ātāpī sampajāno satimā vineyya loke abhijjhādomanassaṁ ayaṁ
vuccati sammāsati.

[170] tattha katamo sammāsamādhi idha bhikkhu vivicceva
kāmehi vivicca akusalehi dhammehi savitakkaṁ savicāraṁ vivekajaṁ
pītisukhaṁ paṭhamaṁ jhānaṁ upasampajja viharati vitakkavicārānaṁ vūpasamā
ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ
pitisukhaṁ dutiyaṁ jhānaṁ upasampajja viharati pītiyā ca virāgā upekkhako
ca viharati sato ca sampajāno sukhañca kāyena paṭisaṁvedeti yantaṁ
ariyā ācikkhanti upekkhako satimā sukhavihārīti tatiyaṁ jhānaṁ

page number: 138

upasampajja viharati sukhassa ca pahānā dukkhassa ca pahānā
pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ
catutthaṁ jhānaṁ upasampajja viharati ayaṁ vuccati
sammāsamādhi.
idaṁ vuccati dukkhanirodhagāminī paṭipadā ariyasaccaṁ.
suttantabhājanīyaṁ.

[171] cattāri saccāni dukkhaṁ dukkhasamudayo dukkhanirodho
dukkhanirodhagāminī paṭipadā.

[172] tattha katamo dukkhasamudayo taṇhā ayaṁ vuccati dukkhasamudayo.

[173] tattha katamaṁ dukkhaṁ avasesā ca kilesā avasesā
ca akusalā dhammā tīṇi ca kusalamūlāni sāsavāni avasesā ca
sāsavā kusalā dhammā sāsavā ca kusalākusalānaṁ dhammānaṁ vipākā
ye ca dhammā kiriyā neva kusalā nākusalā na ca kammavipākā
sabbañca rūpaṁ idaṁ vuccati dukkhaṁ.

[174] tattha katamo dukkhanirodho taṇhāya pahānaṁ ayaṁ vuccati
dukkhanirodho.

[175] tattha katamā dukkhanirodhagāminī paṭipadā idha bhikkhu
yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ
diṭṭhigatānaṁ pahānāya paṭhamāya bhūmiyā pattiyā vivicceva kāmehi

page number: 139

.pe. paṭhamaṁ jhānaṁ upasampajja viharati dukkhāpaṭipadaṁ dandhābhiññaṁ
tasmiṁ samaye aṭṭhaṅgiko maggo hoti sammādiṭṭhi .pe.
sammāsamādhi.

[176] tattha katamā sammādiṭṭhi yā paññā pajānanā
.pe. amoho dhammavicayo sammādiṭṭhi dhammavicayasambojjhaṅgo
maggaṅgaṁ maggapariyāpannaṁ ayaṁ vuccati sammādiṭṭhi.

[177] tattha katamo sammāsaṅkappo yo takko vitakko
.pe. sammāsaṅkappo maggaṅgaṁ maggapariyāpannaṁ ayaṁ vuccati
sammāsaṅkappo.

[178] tattha katamā sammāvācā yā catūhi vacīduccaritehi
ārati virati paṭivirati veramaṇī akiriyā akaraṇaṁ anajjhāpatti
velāanatikkamo setughāto sammāvācā maggaṅgaṁ maggapariyāpannaṁ
ayaṁ vuccati sammāvācā.

[179] tattha katamo sammākammanto yā tīhi kāyaduccaritehi
ārati virati paṭivirati veramaṇī akiriyā akaraṇaṁ anajjhāpatti
velāanatikkamo setughāto (pts. vbh, 107) sammākammanto maggaṅgaṁ maggapariyāpannaṁ
ayaṁ vuccati sammākammanto.

[180] tattha katamo sammāājīvo yā micchāājīvā ārati
virati paṭivirati veramaṇī akiriyā akaraṇaṁ anajjhāpatti velāanatikkamo
setughāto sammāājīvo maggaṅgaṁ maggapariyāpannaṁ ayaṁ

page number: 140

vuccati sammāājīvo.

[181] tattha katamo sammāvāyāmo yo cetasiko viriyārambho
.pe. sammāvāyāmo viriyasambojjhaṅgo maggaṅgaṁ maggapariyāpannaṁ
ayaṁ vuccati sammāvāyāmo.

[182] tattha katamā sammāsati yā sati anussati .pe.
sammāsati satisambojjhaṅgo maggaṅgaṁ maggapariyāpannaṁ ayaṁ vuccati
sammāsati.

[183] tattha katamo sammāsamādhi yā cittassa ṭhiti .pe.
sammāsamādhi samādhisambojjhaṅgo maggaṅgaṁ maggapariyāpannaṁ ayaṁ
vuccati sammāsamādhi.
ayaṁ vuccati dukkhanirodhagāminī paṭipadā avasesā dhammā
dukkhanirodhagāminiyā paṭipadāya sampayuttā.

[184] tattha katamo dukkhasamudayo taṇhā ca avasesā ca
kilesā ayaṁ vuccati dukkhasamudayo.

[185] tattha katamaṁ dukkhaṁ avasesā ca akusalā dhammā
tīṇi ca kusalamūlāni sāsavāni avasesā ca sāsavā kusalā dhammā
sāsavā ca kusalākusalānaṁ dhammānaṁ vipākā ye ca dhammā kiriyā
neva kusalā nākusalā na ca kammavipākā sabbañca rūpaṁ idaṁ
vuccati dukkhaṁ.

[186] tattha katamo dukkhanirodho taṇhāya ca avasesānañca

page number: 141

kilesānaṁ pahānaṁ ayaṁ vuccati dukkhanirodho.

[187] tattha katamā dukkhanirodhagāminī paṭipadā idha bhikkhu
yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ
diṭṭhigatānaṁ pahānāya paṭhamāya bhūmiyā pattiyā vivicceva kāmehi
.pe. paṭhamaṁ jhānaṁ upasampajja viharati dukkhāpaṭipadaṁ dandhābhiññaṁ
tasmiṁ samaye aṭṭhaṅgiko maggo hoti sammādiṭṭhi .pe. sammāsamādhi
ayaṁ vuccati dukkhanirodhagāminī paṭipadā (pts. vbh, 108) avasesā dhammā
dukkhanirodhagāminiyā paṭipadāya sampayuttā.

[188] tattha katamo dukkhasamudayo taṇhā ca avasesā ca
kilesā avasesā ca akusalā dhammā ayaṁ vuccati dukkhasamudayo.

[189] tattha katamaṁ dukkhaṁ tīṇi ca kusalamūlāni sāsavāni
avasesā ca sāsavā kusalā dhammā sāsavā ca kusalākusalānaṁ
dhammānaṁ vipākā ye ca dhammā kiriyā neva kusalā nākusalā na
ca kammavipākā sabbañca rūpaṁ idaṁ vuccati dukkhaṁ.

[190] tattha katamo dukkhanirodho taṇhāya ca avasesānañca
kilesānaṁ avasesānañca akusalānaṁ dhammānaṁ pahānaṁ ayaṁ vuccati
dukkhanirodho.

[191] tattha katamā dukkhanirodhagāminī paṭipadā idha bhikkhu
yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ
diṭṭhigatānaṁ pahānāya paṭhamāya bhūmiyā pattiyā vivicceva kāmehi

page number: 142

.pe. paṭhamaṁ jhānaṁ upasampajja viharati dukkhāpaṭipadaṁ dandhābhiññaṁ
tasmiṁ samaye aṭṭhaṅgiko maggo hoti sammādiṭṭhi .pe.
sammāsamādhi ayaṁ vuccati dukkhanirodhagāminī paṭipadā avasesā
dhammā dukkhanirodhagāminiyā paṭipadāya sampayuttā.

[192] tattha katamo dukkhasamudayo taṇhā ca avasesā ca
kilesā avasesā ca akusalā dhammā tīṇi ca kusalamūlāni sāsavāni
ayaṁ vuccati dukkhasamudayo.

[193] tattha katamaṁ dukkhaṁ avasesā ca sāsavā kusalā dhammā
sāsavā ca kusalākusalānaṁ dhammānaṁ vipākā ye ca dhammā kiriyā
neva kusalā nākusalā na ca kammavipākā sabbañca rūpaṁ idaṁ
vuccati dukkhaṁ.

[194] (pts. vbh, 109) tattha katamo dukkhanirodho taṇhāya ca avasesānañca
kilesānaṁ avasesānañca akusalānaṁ dhammānaṁ tiṇṇannañca kusalamūlānaṁ
sāsavānaṁ pahānaṁ ayaṁ vuccati dukkhanirodho.

[195] tattha katamā dukkhanirodhagāminī paṭipadā idha bhikkhu
yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ
pahānāya paṭhamāya bhūmiyā pattiyā vivicceva kāmehi .pe. paṭhamaṁ
jhānaṁ upasampajja viharati dukkhāpaṭipadaṁ dandhābhiññaṁ tasmiṁ samaye
aṭṭhaṅgiko maggo hoti sammādiṭṭhi .pe. sammāsamādhi ayaṁ
vuccati dukkhanirodhagāminī paṭipadā avasesā dhammā dukkhanirodhagāminiyā

page number: 143

paṭipadāya sampayuttā.

[196] tattha katamo dukkhasamudayo taṇhā ca avasesā ca
kilesā avasesā ca akusalā dhammā tīṇi ca kusalamūlāni sāsavāni
avasesā ca sāsavā kusalā dhammā ayaṁ vuccati dukkhasamudayo.

[197] tattha katamaṁ dukkhaṁ sāsavā kusalākusalānaṁ dhammānaṁ
vipākā ye ca dhammā kiriyā neva kusalā nākusalā na ca kammavipākā
sabbañca rūpaṁ idaṁ vuccati dukkhaṁ.

[198] tattha katamo dukkhanirodho taṇhāya ca avasesānañca
kilesānaṁ avasesānañca akusalānaṁ dhammānaṁ tiṇṇannañca kusalamūlānaṁ
sāsavānaṁ avasesānañca sāsavānaṁ kusalānaṁ dhammānaṁ pahānaṁ ayaṁ
vuccati dukkhanirodho.

[199] tattha katamā dukkhanirodhagāminī paṭipadā idha bhikkhu
yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ
pahānāya paṭhamāya bhūmiyā pattiyā vivicceva kāmehi .pe. paṭhamaṁ
jhānaṁ upasampajja viharati dukkhāpaṭipadaṁ dandhābhiññaṁ tasmiṁ samaye
aṭṭhaṅgiko maggo hoti sammādiṭṭhi .pe. sammāsamādhi ayaṁ
vuccati dukkhanirodhagāminī paṭipadā avasesā dhammā dukkhanirodhagāminiyā
paṭipadāya sampayuttā.

[200] (pts. vbh, 110) cattāri saccāni dukkhaṁ dukkhasamudayo dukkhanirodho
dukkhanirodhagāminī paṭipadā.

page number: 144

[201] tattha katamo dukkhasamudayo taṇhā ayaṁ vuccati
dukkhasamudayo.

[202] tattha katamaṁ dukkhaṁ avasesā ca kilesā avasesā
ca akusalā dhammā tīṇi ca kusalamūlāni sāsavāni avasesā ca
sāsavā kusalā dhammā sāsavā ca kusalākusalānaṁ dhammānaṁ vipākā
ye ca dhammā kiriyā neva kusalā nākusalā na ca kammavipākā
sabbañca rūpaṁ idaṁ vuccati dukkhaṁ.

[203] tattha katamo dukkhanirodho taṇhāya pahānaṁ ayaṁ
vuccati dukkhanirodho.

[204] tattha katamā dukkhanirodhagāminī paṭipadā idha bhikkhu
yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ
pahānāya paṭhamāya bhūmiyā pattiyā vivicceva kāmehi .pe.
paṭhamaṁ jhānaṁ upasampajja viharati dukkhāpaṭipadaṁ dandhābhiññaṁ tasmiṁ
samaye pañcaṅgiko maggo hoti sammādiṭṭhi sammāsaṅkappo sammāvāyāmo
sammāsati sammāsamādhi.

[205] tattha katamā sammādiṭṭhi yā paññā pajānanā .pe.
amoho dhammavicayo sammādiṭṭhi dhammavicayasambojjhaṅgo maggaṅgaṁ
maggapariyāpannaṁ ayaṁ vuccati sammādiṭṭhi.

[206] tattha katamo sammāsaṅkappo yo takko vitakko saṅkappo
.pe. maggaṅgaṁ maggapariyāpannaṁ ayaṁ vuccati sammāsaṅkappo.

page number: 145

[207] tattha katamo sammāvāyāmo yo cetasiko viriyārambho
.pe. sammāvāyāmo viriyasambojjhaṅgo maggaṅgaṁ maggapariyāpannaṁ
ayaṁ vuccati sammāvāyāmo.

[208] tattha katamā sammāsati yā sati anussati .pe.
sammāsati satisambojjhaṅgo maggaṅgaṁ maggapariyāpannaṁ ayaṁ vuccati
sammāsati.

[209] tattha katamo sammāsamādhi yā cittassa ṭhiti .pe.
sammāsamādhi samādhisambojjhaṅgo maggaṅgaṁ maggapariyāpannaṁ ayaṁ
vuccati sammāsamādhi.
ayaṁ vuccati dukkhanirodhagāminī paṭipadā avasesā dhammā
dukkhanirodhagāminiyā paṭipadāya sampayuttā. .pe.

[210] (pts. vbh, 111) tattha katamo dukkhasamudayo taṇhā ca avasesā ca
kilesā avasesā ca akusalā dhammā tīṇi ca kusalamūlāni sāsavāni
avasesā ca sāsavā kusalā dhammā ayaṁ vuccati dukkhasamudayo.

[211] tattha katamaṁ dukkhaṁ sāsavā kusalākusalānaṁ dhammānaṁ
vipākā ye ca dhammā kiriyā neva kusalā nākusalā na ca kammavipākā
sabbañca rūpaṁ idaṁ vuccati dukkhaṁ.

[212] tattha katamo dukkhanirodho taṇhāya ca avasesānañca
kilesānaṁ avasesānañca akusalānaṁ dhammānaṁ tiṇṇannañca kusalamūlānaṁ
sāsavānaṁ avasesānañca sāsavānaṁ kusalānaṁ dhammānaṁ pahānaṁ ayaṁ

page number: 146

vuccati dukkhanirodho.

[213] tattha katamā dukkhanirodhagāminī paṭipadā idha bhikkhu
yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ
pahānāya paṭhamāya bhūmiyā pattiyā vivicceva kāmehi .pe. paṭhamaṁ
jhānaṁ upasampajja viharati dukkhāpaṭipadaṁ dandhābhiññaṁ tasmiṁ samaye
pañcaṅgiko maggo hoti sammādiṭṭhi sammāsaṅkappo sammāvāyāmo
sammāsati sammāsamādhi ayaṁ vuccati dukkhanirodhagāminī paṭipadā
avasesā dhammā dukkhanirodhagāminiyā paṭipadāya sampayuttā.

[214] cattāri saccāni dukkhaṁ dukkhasamudayo dukkhanirodho
dukkhanirodhagāminī paṭipadā.

[215] tattha katamo dukkhasamudayo taṇhā ayaṁ vuccati
dukkhasamudayo.

[216] tattha katamaṁ dukkhaṁ avasesā ca kilesā avasesā
ca akusalā dhammā tīṇi ca kusalamūlāni sāsavāni avasesā ca
sāsavā kusalā dhammā sāsavā ca kusalākusalānaṁ dhammānaṁ vipākā
ye ca dhammā kiriyā neva kusalā nākusalā na ca kammavipākā
sabbañca rūpaṁ idaṁ vuccati dukkhaṁ.

[217] tattha katamo dukkhanirodho taṇhāya pahānaṁ ayaṁ vuccati
dukkhanirodho.

[218] tattha katamā dukkhanirodhagāminī paṭipadā idha bhikkhu

page number: 147

yasmiṁ samaye lokuttaraṁ jhānaṁ bhāveti (pts. vbh, 112) niyyānikaṁ apacayagāmiṁ diṭṭhigatānaṁ
pahānāya paṭhamāya bhūmiyā pattiyā vivicceva kāmehi .pe.
paṭhamaṁ jhānaṁ upasampajja viharati dukkhāpaṭipadaṁ dandhābhiññaṁ tasmiṁ
samaye phasso hoti .pe. avikkhepo hoti ayaṁ vuccati dukkhanirodhagāminī
paṭipadā .pe.

[219] tattha katamo dukkhasamudayo taṇhā ca avasesā ca
kilesā avasesā ca akusalā dhammā tīṇi ca kusalamūlāni sāsavāni
avasesā ca sāsavā kusalā dhammā ayaṁ vuccati dukkhasamudayo.

[220] tattha katamaṁ dukkhaṁ sāsavā kusalākusalānaṁ dhammānaṁ
vipākā ye ca dhammā kiriyā neva kusalā nākusalā na ca kammavipākā
sabbañca rūpaṁ idaṁ vuccati dukkhaṁ.

[221] tattha katamo dukkhanirodho taṇhāya ca avasesānañca
kilesānaṁ avasesānañca akusalānaṁ dhammānaṁ tiṇṇannañca kusalamūlānaṁ
sāsavānaṁ avasesānañca sāsavānaṁ kusalānaṁ dhammānaṁ pahānaṁ ayaṁ
vuccati dukkhanirodho.

[222] tattha katamā dukkhanirodhagāminī paṭipadā idha bhikkhu
yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ
pahānāya paṭhamāya bhūmiyā pattiyā vivicceva kāmehi .pe.
paṭhamaṁ jhānaṁ upasampajja viharati dukkhāpaṭipadaṁ dandhābhiññaṁ tasmiṁ
samaye phasso hoti .pe. avikkhepo hoti ayaṁ vuccati dukkhanirodhagāminī

page number: 148

paṭipadā.
abhidhammabhājanīyaṁ.

[223] cattāri ariyasaccāni dukkhaṁ ariyasaccaṁ dukkhasamudayo
ariyasaccaṁ dukkhanirodho ariyasaccaṁ dukkhanirodhagāminī paṭipadā ariyasaccaṁ.
catunnaṁ ariyasaccānaṁ kati kusalā kati akusalā kati abyākatā
.pe. kati saraṇā kati araṇā.

[224] samudayasaccaṁ akusalaṁ maggasaccaṁ kusalaṁ nirodhasaccaṁ abyākataṁ
dukkhasaccaṁ siyā kusalaṁ siyā akusalaṁ siyā abyākataṁ. dve
saccā siyā sukhāya vedanāya sampayuttā siyā adukkhamasukhāya (pts. vbh, 113) vedanāya
sampayuttā nirodhasaccaṁ na vattabbaṁ sukhāya vedanāya sampayuttantipi
dukkhāya vedanāya sampayuttantipi adukkhamasukhāya vedanāya sampayuttantipi
dukkhasaccaṁ siyā sukhāya vedanāya sampayuttaṁ siyā dukkhāya
vedanāya sampayuttaṁ siyā adukkhamasukhāya vedanāya sampayuttaṁ siyā
na vattabbaṁ sukhāya vedanāya sampayuttantipi dukkhāya vedanāya
sampayuttantipi adukkhamasukhāya vedanāya sampayuttantipi. dve saccā
vipākadhammadhammā nirodhasaccaṁ nevavipākanavipākadhammadhammaṁ dukkhasaccaṁ
siyā vipākaṁ siyā vipākadhammadhammaṁ siyā nevavipākanavipākadhammadhammaṁ.
samudayasaccaṁ anupādinnupādāniyaṁ dve saccā anupādinnānupādāniyā
dukkhasaccaṁ siyā upādinnupādāniyaṁ siyā anupādinnupādāniyaṁ.
samudayasaccaṁ saṅkiliṭṭhasaṅkilesikaṁ dve saccā asaṅkiliṭṭhāsaṅkilesikā

page number: 149

dukkhasaccaṁ siyā saṅkiliṭṭhasaṅkilesikaṁ siyā asaṅkiliṭṭhasaṅkilesikaṁ.
samudayasaccaṁ savitakkasavicāraṁ nirodhasaccaṁ avitakkāvicāraṁ maggasaccaṁ
siyā savitakkasavicāraṁ siyā avitakkavicāramattaṁ siyā avitakkāvicāraṁ
dukkhasaccaṁ siyā savitakkasavicāraṁ siyā avitakkavicāramattaṁ siyā
avitakkāvicāraṁ siyā na vattabbaṁ savitakkasavicārantipi avitakkavicāramattantipi
avitakkāvicārantipi. dve saccā siyā pītisahagatā
siyā sukhasahagatā siyā upekkhāsahagatā nirodhasaccaṁ na vattabbaṁ
pītisahagatantipi sukhasahagatantipi upekkhāsahagatantipi dukkhasaccaṁ siyā
pītisahagataṁ siyā sukhasahagataṁ siyā upekkhāsahagataṁ siyā na vattabbaṁ
pītisahagatantipi sukhasahagatantipi upekkhāsahagatantipi. dve saccā
nevadassanenanabhāvanāyapahātabbā samudayasaccaṁ siyā dassanena pahātabbaṁ
siyā bhāvanāya pahātabbaṁ dukkhasaccaṁ siyā dassanena pahātabbaṁ siyā
bhāvanāya pahātabbaṁ siyā nevadassanenanabhāvanāyapahātabbaṁ.
dve saccā nevadassanenanabhāvanāyapahātabbahetukā samudayasaccaṁ
siyā dassanena pahātabbahetukaṁ siyā bhāvanāya pahātabbahetukaṁ
dukkhasaccaṁ siyā dassanena pahātabbahetukaṁ siyā bhāvanāya pahātabbahetukaṁ
siyā nevadassanenanabhāvanāyapahātabbahetukaṁ. samudayasaccaṁ ācayagāmi
maggasaccaṁ apacayagāmi (pts. vbh, 114) nirodhasaccaṁ nevāacayagāmināpacayagāmi
dukkhasaccaṁ siyā ācayagāmi siyā nevāacayagāmi nāpacayagāmi.
maggasaccaṁ sekkhaṁ tīṇi saccā nevasekkhānāsekkhā. samudayasaccaṁ

page number: 150

parittaṁ dve saccā appamāṇā dukkhasaccaṁ siyā parittaṁ siyā
mahaggataṁ. nirodhasaccaṁ anārammaṇaṁ maggasaccaṁ appamāṇārammaṇaṁ
samudayasaccaṁ siyā parittārammaṇaṁ siyā mahaggatārammaṇaṁ na appamāṇārammaṇaṁ
siyā na vattabbaṁ parittārammaṇantipi mahaggatārammaṇantipi
dukkhasaccaṁ siyā parittārammaṇaṁ siyā mahaggatārammaṇaṁ
siyā appamāṇārammaṇaṁ siyā na vattabbaṁ parittārammaṇantipi
mahaggatārammaṇantipi appamāṇārammaṇantipi. samudayasaccaṁ hīnaṁ
dve saccā paṇītā dukkhasaccaṁ siyā hīnaṁ siyā majjhimaṁ.
nirodhasaccaṁ aniyataṁ maggasaccaṁ sammattaniyataṁ dve saccā siyā
micchattaniyatā siyā aniyatā. nirodhasaccaṁ anārammaṇaṁ samudayasaccaṁ
na vattabbaṁ maggārammaṇantipi maggahetukantipi maggādhipatītipi maggasaccaṁ
na maggārammaṇaṁ siyā maggahetukaṁ siyā maggādhipati siyā
na vattabbaṁ maggahetukantipi maggādhipatītipi dukkhasaccaṁ siyā maggārammaṇaṁ
na maggahetukaṁ siyā maggādhipati siyā na vattabbaṁ maggārammaṇantipi
maggādhipatītipi. dve saccā siyā uppannā siyā anuppannā
na vattabbā uppādinoti nirodhasaccaṁ na vattabbaṁ uppannantipi
anuppannantipi uppādītipi dukkhasaccaṁ siyā uppannaṁ siyā anuppannaṁ
siyā uppādi. tīṇi saccā siyā atītā siyā anāgatā siyā paccuppannā
nirodhasaccaṁ na vattabbaṁ atītantipi anāgatantipi paccuppannantipi.
nirodhasaccaṁ anārammaṇaṁ maggasaccaṁ na vattabbaṁ atītārammaṇantipi

page number: 151

anāgatārammaṇantipi paccuppannārammaṇantipi dve
saccā siyā atītārammaṇā siyā anāgatārammaṇā siyā paccuppannārammaṇā
siyā na vattabbā atītārammaṇātipi anāgatārammaṇātipi
paccuppannārammaṇātipi. (pts. vbh, 115) nirodhasaccaṁ bahiddhā tīṇi saccā
siyā ajjhattā siyā bahiddhā siyā ajjhattabahiddhā. nirodhasaccaṁ
anārammaṇaṁ maggasaccaṁ bahiddhārammaṇaṁ samudayasaccaṁ siyā ajjhattārammaṇaṁ
siyā bahiddhārammaṇaṁ siyā ajjhattabahiddhārammaṇaṁ dukkhasaccaṁ
siyā ajjhattārammaṇaṁ siyā bahiddhārammaṇaṁ siyā ajjhattabahiddhārammaṇaṁ
siyā na vattabbaṁ ajjhattārammaṇantipi bahiddhārammaṇantipi
ajjhattabahiddhārammaṇantipi. tīṇi saccā anidassanāppaṭighā
dukkhasaccaṁ siyā sanidassanasappaṭighaṁ siyā anidassanasappaṭighaṁ siyā
anidassanāppaṭighaṁ.

[225] samudayasaccaṁ hetu nirodhasaccaṁ na hetu dve saccā siyā
hetū siyā na hetū. dve saccā sahetukā nirodhasaccaṁ ahetukaṁ
dukkhasaccaṁ siyā sahetukaṁ siyā ahetukaṁ. dve saccā hetusampayuttā
nirodhasaccaṁ hetuvippayuttaṁ dukkhasaccaṁ siyā hetusampayuttaṁ siyā
hetuvippayuttaṁ. samudayasaccaṁ hetu ceva sahetukañca nirodhasaccaṁ
na vattabbaṁ hetu ceva sahetukañcātipi sahetukañceva na ca hetūtipi
maggasaccaṁ siyā hetu ceva sahetukañca siyā sahetukañceva na ca hetu
dukkhasaccaṁ siyā hetu ceva sahetukañca siyā sahetukañceva na ca hetu

page number: 152

siyā na vattabbaṁ hetu ceva sahetukañcātipi sahetukañceva na ca
hetūtipi. samudayasaccaṁ hetu ceva hetusampayuttañca nirodhasaccaṁ
na vattabbaṁ hetu ceva hetusampayuttañcātipi hetusampayuttañceva
na ca hetūtipi maggasaccaṁ siyā hetu ceva hetusampayuttañca siyā
hetusampayuttañceva na ca hetu dukkhasaccaṁ siyā hetu ceva hetusampayuttañca
siyā hetusampayuttañceva na ca hetu siyā na vattabbaṁ
hetu ceva hetusampayuttañcātipi hetusampayuttañceva na ca hetūtipi.
nirodhasaccaṁ na hetu ahetukaṁ samudayasaccaṁ na vattabbaṁ na hetu sahetukantipi
na hetu ahetukantipi maggasaccaṁ siyā na hetu sahetukaṁ siyā
na vattabbaṁ na hetu sahetukantipi na hetu ahetukantipi dukkhasaccaṁ siyā
na hetu sahetukaṁ siyā na hetu ahetukaṁ siyā na vattabbaṁ na hetu sahetukantipi
na hetu ahetukantipi.

[226] (pts. vbh, 116) tīṇi saccā sappaccayā nirodhasaccaṁ appaccayaṁ. tīṇi
saccā saṅkhatā nirodhasaccaṁ asaṅkhataṁ. tīṇi saccā anidassanā
dukkhasaccaṁ siyā sanidassanaṁ siyā anidassanaṁ. tīṇi saccā appaṭighā
dukkhasaccaṁ siyā sappaṭighaṁ siyā appaṭighaṁ. tīṇi saccā rūpā dukkhasaccaṁ
siyā rūpaṁ siyā arūpaṁ. dve saccā lokiyā dve saccā
lokuttarā. kenaci viññeyyā kenaci na viññeyyā.

[227] samudayasaccaṁ āsavo dve saccā no āsavā dukkhasaccaṁ
siyā āsavo siyā no āsavo. dve saccā sāsavā dve saccā

page number: 153

anāsavā. samudayasaccaṁ āsavasampayuttaṁ dve saccā āsavavippayuttā
dukkhasaccaṁ siyā āsavasampayuttaṁ siyā āsavavippayuttaṁ.
samudayasaccaṁ āsavo ceva sāsavañca dve saccā na vattabbā āsavā
ceva sāsavā cātipi sāsavā ceva no ca āsavātipi dukkhasaccaṁ siyā
āsavo ceva sāsavañca siyā sāsavañceva no ca āsavo. samudayasaccaṁ
āsavo ceva āsavasampayuttañca dve saccā na vattabbā āsavā ceva
āsavasampayuttā cātipi āsavasampayuttā ceva no ca āsavātipi
dukkhasaccaṁ siyā āsavo ceva āsavasampayuttañca siyā āsavasampayuttañceva
no ca āsavo siyā na vattabbaṁ āsavo ceva āsavasampayuttañcātipi
āsavasampayuttañceva no ca āsavotipi. dve saccā
āsavavippayuttānāsavā samudayasaccaṁ na vattabbaṁ āsavavippayuttasāsavantipi
āsavavippayuttānāsavantipi dukkhasaccaṁ siyā āsavavippayuttasāsavaṁ
siyā na vattabbaṁ āsavavippayuttasāsavantipi āsavavippayuttānāsavantipi.

[228] samudayasaccaṁ saññojanaṁ dve saccā no saññojanā
dukkhasaccaṁ siyā saññojanaṁ siyā no saññojanaṁ. dve saccā
saññojaniyā dve saccā asaññojaniyā. samudayasaccaṁ
saññojanasampayuttaṁ dve saccā saññojanavippayuttā dukkhasaccaṁ siyā
saññojanasampayuttaṁ siyā saññojanavippayuttaṁ. samudayasaccaṁ
saññojanañceva saññojaniyañca dve saccā na vattabbā saññojanā

page number: 154

ceva saññojaniyā cātipi saññojaniyā ceva no ca saññojanātipi
dukkhasaccaṁ siyā saññojanañceva saññojaniyañca siyā saññojaniyañceva
no ca saññojanaṁ. samudayasaccaṁ saññojanañceva saññojanasampayuttañca
dve (pts. vbh, 117) saccā na vattabbā saññojanā ceva saññojanasampayuttā
cātipi saññojanasampayuttā ceva no ca saññojanātipi
dukkhasaccaṁ siyā saññojanañceva saññojanasampayuttañca siyā
saññojanasampayuttañceva no ca saññojanaṁ siyā na vattabbaṁ saññojanañceva
saññojanasampayuttañcātipi saññojanasampayuttañceva no
ca saññojanantipi. dve saccā saññojanavippayuttāsaññojaniyā
samudayasaccaṁ na vattabbaṁ saññojanavippayuttasaññojaniyantipi
saññojanavippayuttāsaññojaniyantipi dukkhasaccaṁ siyā saññojanavippayuttasaññojaniyaṁ
siyā na vattabbaṁ saññojanavippayuttasaññojaniyantipi
saññojanavippayuttāsaññojaniyantipi.

[229] samudayasaccaṁ gantho dve saccā no ganthā dukkhasaccaṁ
siyā gantho siyā no gantho. dve saccā ganthaniyā dve saccā
aganthaniyā. dve saccā ganthavippayuttā dve saccā siyā ganthasampayuttā
siyā ganthavippayuttā. samudayasaccaṁ gantho ceva ganthaniyañca
dve saccā na vattabbā ganthā ceva ganthaniyā cātipi ganthaniyā
ceva no ca ganthātipi dukkhasaccaṁ siyā gantho ceva ganthaniyañca
siyā ganthaniyañceva no ca gantho. samudayasaccaṁ gantho ceva ganthasampayuttañca

page number: 155

siyā na vattabbaṁ gantho ceva ganthasampayuttañcātipi
ganthasampayuttañceva no ca ganthotipi dve saccā na vattabbā
ganthā ceva ganthasampayuttā cātipi ganthasampayuttā ceva no ca
ganthātipi dukkhasaccaṁ siyā gantho ceva ganthasampayuttañca siyā
ganthasampayuttañceva no ca gantho siyā na vattabbaṁ gantho ceva
ganthasampayuttañcātipi ganthasampayuttañceva no ca ganthotipi. dve
saccā ganthavippayuttāganthaniyā dve saccā siyā ganthavippayuttaganthaniyā
siyā na vattabbā ganthavippayuttaganthaniyātipi ganthavippayuttāganthaniyātipi.

[230] samudayasaccaṁ ogho .pe. yogo .pe. nīvaraṇaṁ dve
saccā no nīvaraṇā dukkhasaccaṁ siyā nīvaraṇaṁ siyā no nīvaraṇaṁ. dve
saccā nīvaraṇiyā dve saccā anīvaraṇiyā. samudayasaccaṁ nīvaraṇasampayuttaṁ
dve saccā nīvaraṇavippayuttā dukkhasaccaṁ siyā nīvaraṇasampayuttaṁ
siyā nīvaraṇavippayuttaṁ. samudayasaccaṁ (pts. vbh, 118) nīvaraṇañceva nīvaraṇiyañca
dve saccā na vattabbā nīvaraṇā ceva nīvaraṇiyā cātipi nīvaraṇiyā
ceva no ca nīvaraṇātipi dukkhasaccaṁ siyā nīvaraṇañceva nīvaraṇiyañca
siyā nīvaraṇiyañceva no ca nīvaraṇaṁ. samudayasaccaṁ nīvaraṇañceva
nīvaraṇasampayuttañca dve saccā na vattabbā nīvaraṇā ceva
nīvaraṇasampayuttā cātipi nīvaraṇasampayuttā ceva no ca nīvaraṇātipi
dukkhasaccaṁ siyā nīvaraṇañceva nīvaraṇasampayuttañca siyā nīvaraṇasampayuttañceva

page number: 156

no ca nīvaraṇaṁ siyā na vattabbaṁ nīvaraṇañceva
nīvaraṇasampayuttañcātipi nīvaraṇasampayuttañceva no ca nīvaraṇantipi.
dve saccā nīvaraṇavippayuttānīvaraṇiyā samudayasaccaṁ na vattabbaṁ
nīvaraṇavippayuttanīvaraṇiyantipi nīvaraṇavippayuttānīvaraṇiyantipi dukkhasaccaṁ
siyā nīvaraṇavippayuttanīvaraṇiyaṁ siyā na vattabbaṁ nīvaraṇavippayuttanīvaraṇiyantipi
nīvaraṇavippayuttānīvaraṇiyantipi.

[231] tīṇi saccā no parāmāsā dukkhasaccaṁ siyā parāmāso
siyā no parāmāso. dve saccā parāmaṭṭhā dve saccā
aparāmaṭṭhā. dve saccā parāmāsavippayuttā samudayasaccaṁ
siyā parāmāsasampayuttaṁ siyā parāmāsavippayuttaṁ dukkhasaccaṁ siyā
parāmāsasampayuttaṁ siyā parāmāsavippayuttaṁ siyā na vattabbaṁ
parāmāsasampayuttantipi parāmāsavippayuttantipi. samudayasaccaṁ na
vattabbaṁ parāmāso ceva parāmaṭṭhañcāti parāmaṭṭhañceva no ca
parāmāso dve saccā na vattabbā parāmāsā ceva parāmaṭṭhā
cātipi parāmaṭṭhā ceva no ca parāmāsātipi dukkhasaccaṁ siyā
parāmāso ceva parāmaṭṭhañca siyā parāmaṭṭhañceva no ca parāmāso.
dve saccā parāmāsavippayuttāparāmaṭṭhā dve saccā siyā
parāmāsavippayuttaparāmaṭṭhā siyā na vattabbā parāmāsavippayuttaparāmaṭṭhātipi
parāmāsavippayuttāparāmaṭṭhātipi.

[232] dve saccā sārammaṇā nirodhasaccaṁ anārammaṇaṁ

page number: 157

dukkhasaccaṁ siyā sārammaṇaṁ siyā anārammaṇaṁ. tīṇi saccā
no cittā dukkhasaccaṁ siyā cittaṁ siyā no cittaṁ. dve
saccā cetasikā nirodhasaccaṁ acetasikaṁ dukkhasaccaṁ siyā cetasikaṁ
siyā acetasikaṁ. dve saccā (pts. vbh, 119) cittasampayuttā nirodhasaccaṁ cittavippayuttaṁ
dukkhasaccaṁ siyā cittasampayuttaṁ siyā cittavippayuttaṁ
siyā na vattabbaṁ cittena sampayuttantipi cittena vippayuttantipi.
dve saccā cittasaṁsaṭṭhā nirodhasaccaṁ cittavisaṁsaṭṭhaṁ dukkhasaccaṁ siyā
cittasaṁsaṭṭhaṁ siyā cittavisaṁsaṭṭhaṁ siyā na vattabbaṁ cittena saṁsaṭṭhantipi
cittena visaṁsaṭṭhantipi. dve saccā cittasamuṭṭhānā nirodhasaccaṁ
no cittasamuṭṭhānaṁ dukkhasaccaṁ siyā cittasamuṭṭhānaṁ siyā no
cittasamuṭṭhānaṁ. dve saccā cittasahabhuno nirodhasaccaṁ no cittasahabhū
dukkhasaccaṁ siyā cittasahabhū siyā no cittasahabhū. dve saccā
cittānuparivattino nirodhasaccaṁ no cittānuparivatti dukkhasaccaṁ
siyā cittānuparivatti siyā no cittānuparivatti. dve saccā
cittasaṁsaṭṭhasamuṭṭhānā nirodhasaccaṁ no cittasaṁsaṭṭhasamuṭṭhānaṁ dukkhasaccaṁ
siyā cittasaṁsaṭṭhasamuṭṭhānaṁ siyā no cittasaṁsaṭṭhasamuṭṭhānaṁ.
dve saccā cittasaṁsaṭṭhasamuṭṭhānasahabhuno nirodhasaccaṁ no
cittasaṁsaṭṭhasamuṭṭhānasahabhū dukkhasaccaṁ siyā cittasaṁsaṭṭhasamuṭṭhānasahabhū
siyā no cittasaṁsaṭṭhasamuṭṭhānasahabhū. dve saccā
cittasaṁsaṭṭhasamuṭṭhānānuparivattino nirodhasaccaṁ no cittasaṁsaṭṭhasamuṭṭhānānuparivatti

page number: 158

dukkhasaccaṁ siyā cittasaṁsaṭṭhasamuṭṭhānānuparivatti siyā no
cittasaṁsaṭṭhasamuṭṭhānānuparivatti. tīṇi saccā bāhirā dukkhasaccaṁ
siyā ajjhattikaṁ siyā bāhiraṁ. tīṇi saccā nupādā dukkhasaccaṁ
siyā upādā siyā nupādā. tīṇi saccā anupādinnā dukkhasaccaṁ
siyā upādinnaṁ siyā anupādinnaṁ.

[233] samudayasaccaṁ upādānaṁ dve saccā nupādānā dukkhasaccaṁ
siyā upādānaṁ siyā nupādānaṁ. dve saccā upādāniyā
dve saccā anupādāniyā. dve saccā upādānavippayuttā
dve saccā siyā upādānasampayuttā siyā upādānavippayuttā.
samudayasaccaṁ upādānañceva upādāniyañca dve saccā na vattabbā
upādānā ceva upādāniyā cātipi upādāniyā ceva no ca
upādānātipi dukkhasaccaṁ siyā upādānañceva upādāniyañca siyā
upādāniyañceva no ca upādānaṁ. samudayasaccaṁ siyā upādānañceva
upādānasampayuttañca siyā na vattabbaṁ (pts. vbh, 120) upādānañceva
upādānasampayuttañcātipi upādānasampayuttañceva no ca upādānantipi
dve saccā na vattabbā upādānā ceva upādānasampayuttā cātipi
upādānasampayuttā ceva no ca upādānātipi dukkhasaccaṁ siyā
upādānañceva upādānasampayuttañca siyā upādānasampayuttañceva
no ca upādānaṁ siyā na vattabbaṁ upādānañceva
upādānasampayuttañcātipi upādānasampayuttañceva no ca upādānantipi.

page number: 159

dve saccā upādānavippayuttānupādāniyā dve saccā siyā
upādānavippayuttaupādāniyā siyā na vattabbā
upādānavippayuttaupādāniyātipi upādānavippayuttānupādāniyātipi.

[234] samudayasaccaṁ kileso dve saccā no kilesā dukkhasaccaṁ
siyā kileso siyā no kileso. dve saccā saṅkilesikā
dve saccā asaṅkilesikā. samudayasaccaṁ saṅkiliṭṭhaṁ dve saccā
asaṅkiliṭṭhā dukkhasaccaṁ siyā saṅkiliṭṭhaṁ siyā asaṅkiliṭṭhaṁ.
samudayasaccaṁ kilesasampayuttaṁ dve saccā kilesavippayuttā dukkhasaccaṁ
siyā kilesasampayuttaṁ siyā kilesavippayuttaṁ. samudayasaccaṁ
kileso ceva saṅkilesikañca dve saccā na vattabbā kilesā ceva
saṅkilesikā cātipi saṅkilesikā ceva no ca kilesātipi dukkhasaccaṁ
siyā kileso ceva saṅkilesikañca siyā saṅkilesikañceva no ca
kileso. samudayasaccaṁ kileso ceva saṅkiliṭṭhañca dve saccā
na vattabbā kilesā ceva saṅkiliṭṭhā cātipi saṅkiliṭṭhā ceva
no ca kilesātipi dukkhasaccaṁ siyā kileso ceva saṅkiliṭṭhañca
siyā saṅkiliṭṭhañceva no ca kileso siyā na vattabbaṁ kileso
ceva saṅkiliṭṭhañcātipi saṅkiliṭṭhañceva no ca kilesotipi.
samudayasaccaṁ kileso ceva kilesasampayuttañca dve saccā na
vattabbā kilesā ceva kilesasampayuttā cātipi kilesasampayuttā
ceva no ca kilesātipi dukkhasaccaṁ siyā kileso ceva kilesasampayuttañca

page number: 160

siyā kilesasampayuttañceva no ca kileso siyā na
vattabbaṁ kileso ceva kilesasampayuttañcātipi kilesasampayuttañceva
no ca kilesotipi. dve saccā kilesavippayuttāsaṅkilesikā
samudayasaccaṁ na vattabbaṁ kilesavippayuttasaṅkilesikantipi
kilesavippayuttāsaṅkilesikantipi dukkhasaccaṁ siyā kilesavippayuttasaṅkilesikaṁ
siyā na vattabbaṁ kilesavippayuttasaṅkilesikantipi
kilesavippayuttāsaṅkilesikantipi.

[235] (pts. vbh, 121) dve saccā na dassanena pahātabbā dve saccā siyā
dassanena pahātabbā siyā na dassanena pahātabbā. dve saccā
na bhāvanāya pahātabbā dve saccā siyā bhāvanāya pahātabbā
siyā na bhāvanāya pahātabbā. dve saccā na dassanena pahātabbahetukā
dve saccā siyā dassanena pahātabbahetukā siyā na
dassanena pahātabbahetukā. dve saccā na bhāvanāya pahātabbahetukā
dve saccā siyā bhāvanāya pahātabbahetukā siyā na
bhāvanāya pahātabbahetukā. samudayasaccaṁ savitakkaṁ nirodhasaccaṁ
avitakkaṁ dve saccā siyā savitakkā siyā avitakkā. samudayasaccaṁ
savicāraṁ nirodhasaccaṁ avicāraṁ dve saccā siyā savicārā
siyā avicārā. nirodhasaccaṁ appītikaṁ tīṇi saccā siyā
sappītikā siyā appītikā. nirodhasaccaṁ na pītisahagataṁ tīṇi saccā
siyā pītisahagatā siyā na pītisahagatā. nirodhasaccaṁ na sukhasahagataṁ

page number: 161

tīṇi saccā siyā sukhasahagatā siyā na sukhasahagatā. nirodhasaccaṁ
na upekkhāsahagataṁ tīṇi saccā siyā upekkhāsahagatā siyā
na upekkhāsahagatā. samudayasaccaṁ kāmāvacaraṁ dve saccā na
kāmāvacarā dukkhasaccaṁ siyā kāmāvacaraṁ siyā na kāmāvacaraṁ.
tīṇi saccā na rūpāvacarā dukkhasaccaṁ siyā rūpāvacaraṁ siyā na
rūpāvacaraṁ. tīṇi saccā na arūpāvacarā dukkhasaccaṁ siyā arūpāvacaraṁ
siyā na arūpāvacaraṁ. dve saccā pariyāpannā dve saccā
apariyāpannā. maggasaccaṁ niyyānikaṁ tīṇi saccā aniyyānikā.
maggasaccaṁ niyataṁ nirodhasaccaṁ aniyataṁ dve saccā siyā niyatā
siyā aniyatā. dve saccā sauttarā dve saccā anuttarā.
samudayasaccaṁ saraṇaṁ dve saccā araṇā dukkhasaccaṁ siyā saraṇaṁ
siyā araṇanti.
pañhāpucchakaṁ.
saccavibhaṅgo samatto.
-------
indriyavibhaṅgo

[236] bāvīsatindriyāni cakkhundriyaṁ sotindriyaṁ ghānindriyaṁ
jivhindriyaṁ kāyindriyaṁ manindriyaṁ itthindriyaṁ purisindriyaṁ
jīvitindriyaṁ sukhindriyaṁ dukkhindriyaṁ somanassindriyaṁ domanassindriyaṁ

page number: 162

upekkhindriyaṁ saddhindriyaṁ viriyindriyaṁ satindriyaṁ samādhindriyaṁ
paññindriyaṁ anaññataññassāmītindriyaṁ aññindriyaṁ aññātāvindriyaṁ.

[237] tattha katamaṁ cakkhundriyaṁ yaṁ cakkhuṁ catunnaṁ mahābhūtānaṁ
upādāya pasādo .pe. suñño gāmopeso idaṁ vuccati cakkhundriyaṁ.
tattha katamaṁ sotindriyaṁ .pe. ghānindriyaṁ .pe.
jivhindriyaṁ .pe. kāyindriyaṁ yo kāyo catunnaṁ mahābhūtānaṁ
upādāya pasādo .pe. suñño gāmopeso idaṁ vuccati
kāyindriyaṁ. tattha katamaṁ manindriyaṁ ekavidhena manindriyaṁ phassasampayuttaṁ
.pe. 1- evaṁ bahuvidhena manindriyaṁ idaṁ vuccati
manindriyaṁ.

[238] tattha katamaṁ itthindriyaṁ yaṁ itthiyā itthīliṅgaṁ itthīnimittaṁ
itthīkuttaṁ itthākappo itthittaṁ itthībhāvo idaṁ vuccati
itthindriyaṁ. tattha katamaṁ purisindriyaṁ yaṁ purisassa purisaliṅgaṁ
purisanimittaṁ purisakuttaṁ (pts. vbh, 123) purisākappo purisattaṁ purisabhāvo idaṁ vuccati
purisindriyaṁ. tattha katamaṁ jīvitindriyaṁ duvidhena jīvitindriyaṁ atthi
rūpaṁ jīvitindriyaṁ atthi arūpaṁ jīvitindriyaṁ. tattha katamaṁ rūpaṁ
jīvitindriyaṁ yo tesaṁ rūpinaṁ dhammānaṁ āyu ṭhiti yapanā yāpanā
iriyanā vattanā pālanā jīvitaṁ jīvitindriyaṁ idaṁ vaccati rūpaṁ
jīvitindriyaṁ. tattha katamaṁ arūpaṁ jīvitindriyaṁ yo tesaṁ arūpīnaṁ

footnote: 1 

[74] khandhavibhaṅge oloketabbaṁ.

page number: 163

dhammānaṁ āyu ṭhiti yapanā yāpanā iriyanā vattanā pālanā
jīvitaṁ jīvitindriyaṁ idaṁ vuccati arūpaṁ jīvitindriyaṁ.

[239] tattha katamaṁ sukhindriyaṁ yaṁ kāyikaṁ sātaṁ kāyikaṁ sukhaṁ
kāyasamphassajaṁ sātaṁ sukhaṁ vedayitaṁ kāyasamphassajā sātā sukhā
vedanā idaṁ vuccati sukhindriyaṁ. tattha katamaṁ dukkhindriyaṁ yaṁ
kāyikaṁ asātaṁ kāyikaṁ dukkhaṁ kāyasamphassajaṁ asātaṁ dukkhaṁ vedayitaṁ
kāyasamphassajā asātā dukkhā vedanā idaṁ vuccati dukkhindriyaṁ.
tattha katamaṁ somanassindriyaṁ yaṁ cetasikaṁ sātaṁ cetasikaṁ sukhaṁ cetosamphassajaṁ
sātaṁ sukhaṁ vedayitaṁ cetosamphassajā sātā sukhā vedanā
idaṁ vuccati somanassindriyaṁ. tattha katamaṁ domanassindriyaṁ yaṁ
cetasikaṁ asātaṁ cetasikaṁ dukkhaṁ cetosamphassajaṁ asātaṁ dukkhaṁ vedayitaṁ
cetosamphassajā asātā dukkhā vedanā idaṁ vuccati
domanassindriyaṁ. tattha katamaṁ upekkhindriyaṁ yaṁ cetasikaṁ neva sātaṁ
nāsātaṁ cetosamphassajaṁ adukkhamasukhaṁ vedayitaṁ cetosamphassajā
adukkhamasukhā vedanā idaṁ vuccati upekkhindriyaṁ.

[240] tattha katamaṁ saddhindriyaṁ yā saddhā saddahanā okappanā
abhippasādo saddhā saddhindriyaṁ saddhābalaṁ idaṁ vuccati
saddhindriyaṁ. tattha katamaṁ viriyindriyaṁ yo cetasiko viriyārambho
nikkamo parakkamo uyyāmo vāyāmo ussāho ussoḷhī thāmo
dhiti asithilaparakkamatā anikkhittacchandatā anikkhittadhuratā dhurasampaggāho

page number: 164

viriyaṁ viriyindriyaṁ viriyabalaṁ sammāvāyāmo idaṁ vuccati
viriyindriyaṁ. tattha katamaṁ satindriyaṁ yā sati anussati paṭissati
sati saraṇatā dhāraṇatā apilāpanatā asammusanatā sati satindriyaṁ
satibalaṁ sammāsati idaṁ vuccati satindriyaṁ. tattha katamaṁ samādhindriyaṁ
yā cittassa ṭhiti saṇṭhiti avaṭṭhiti avisāhāro avikkhepo
avisāhaṭamānasatā samatho samādhindriyaṁ samādhibalaṁ sammāsamādhi idaṁ
vuccati samādhindriyaṁ. tattha katamaṁ paññindriyaṁ yā paññā
pajānanā vicayo pavicayo .pe. amoho dhammavicayo sammādiṭṭhi
idaṁ vuccati paññindriyaṁ.

[241] tattha katamaṁ anaññataññassāmītindriyaṁ yā tesaṁ
dhammānaṁ aññātānaṁ adiṭṭhānaṁ appattānaṁ aviditānaṁ asacchikatānaṁ
sacchikiriyāya paññā pajānanā .pe. amoho dhammavicayo sammādiṭṭhi
dhammavicayasambojjhaṅgo maggaṅgaṁ maggapariyāpannaṁ idaṁ vuccati
anaññataññassāmītindriyaṁ. tattha katamaṁ aññindriyaṁ yā tesaṁ
dhammānaṁ ñātānaṁ diṭṭhānaṁ pattānaṁ viditānaṁ sacchikatānaṁ sacchikiriyāya
paññā pajānanā .pe. amoho dhammavicayo sammādiṭṭhi
dhammavicayasambojjhaṅgo maggaṅgaṁ maggapariyāpannaṁ idaṁ vuccati
aññindriyaṁ. tattha katamaṁ aññātāvindriyaṁ yā tesaṁ aññātāvīnaṁ
dhammānaṁ aññā paññā pajānanā .pe. amoho dhammavicayo
sammādiṭṭhi dhammavicayasambojjhaṅgo maggaṅgaṁ maggapariyāpannaṁ

page number: 165

idaṁ vuccati aññātāvindriyaṁ.
abhidhammabhājanīyaṁ.

[242] bāvīsatindriyāni cakkhundriyaṁ sotindriyaṁ ghānindriyaṁ
jivhindriyaṁ kāyindriyaṁ manindriyaṁ itthindriyaṁ purisindriyaṁ
jīvitindriyaṁ sukhindriyaṁ dukkhindriyaṁ somanassindriyaṁ domanassindriyaṁ
upekkhindriyaṁ saddhindriyaṁ viriyindriyaṁ satindriyaṁ samādhindriyaṁ
paññindriyaṁ anaññataññassāmītindriyaṁ aññindriyaṁ aññātāvindriyaṁ.
bāvīsatindriyānaṁ kati kusalā kati akusalā kati abyākatā
.pe. kati saraṇā kati araṇā.

[243] dasindriyā abyākatā domanassindriyaṁ akusalaṁ
anaññataññassāmītindriyaṁ kusalaṁ cattārindriyā siyā kusalā siyā
abyākatā cha indriyā siyā kusalā siyā akusalā siyā abyākatā.
dvādasindriyā na vattabbā sukhāya vedanāya sampayuttātipi
dukkhāya vedanāya sampayuttātipi adukkhamasukhāya vedanāya sampayuttātipi
cha indriyā siyā sukhāya vedanāya sampayuttā siyā adukkhamasukhāya
vedanāya sampayuttā tīṇindriyā siyā sukhāya vedanāya
sampayuttā siyā dukkhāya vedanāya sampayuttā siyā adukkhamasukhāya
vedanāya sampayuttā jīvitindriyaṁ siyā sukhāya vedanāya
sampayuttaṁ siyā dukkhāya vedanāya sampayuttaṁ siyā adukkhamasukhāya
vedanāya sampayuttaṁ siyā na vattabbaṁ sukhāya vedanāya sampayuttantipi

page number: 166

dukkhāya vedanāya sampayuttantipi adukkhamasukhāya vedanāya
sampayuttantipi. sattindriyā nevavipākanavipākadhammadhammā tīṇindriyā
vipākā dvindriyā vipākadhammadhammā aññindriyaṁ siyā
vipākaṁ siyā vipākadhammadhammaṁ navindriyā siyā vipākā siyā
vipākadhammadhammā siyā nevavipākanavipākadhammadhammā. navindriyā
upādinnupādāniyā domanassindriyaṁ anupādinnupādāniyaṁ tīṇindriyā
anupādinnānupādāniyā navindriyā siyā upādinnupādāniyā
siyā anupādinnupādāniyā siyā anupādinnānupādāniyā. navindriyā
asaṅkiliṭṭhasaṅkilesikā domanassindriyaṁ saṅkiliṭṭhasaṅkilesikaṁ
tīṇindriyā asaṅkiliṭṭhāsaṅkilesikā tīṇindriyā siyā
asaṅkiliṭṭhasaṅkilesikā siyā asaṅkiliṭṭhāsaṅkilesikā cha indriyā siyā
saṅkiliṭṭhasaṅkilesikā siyā asaṅkiliṭṭhasaṅkilesikā siyā
asaṅkiliṭṭhāsaṅkilesikā. navindriyā avitakkāvicārā domanassindriyaṁ
savitakkasavicāraṁ upekkhindriyaṁ siyā savitakkasavicāraṁ siyā avitakkāvicāraṁ
ekādasindriyā siyā savitakkasavicārā siyā avitakkavicāramattā
siyā avitakkāvicārā. ekādasindriyā na vattabbā pītisahagatātipi
sukhasahagatātipi upekkhāsahagatātipi somanassindriyaṁ siyā
pitisahagataṁ na sukhasahagataṁ na upekkhāsahagataṁ (pts. vbh, 126) siyā na vattabbaṁ pītisahagatanti
cha indriyā siyā pītisahagatā siyā sukhasahagatā siyā upekkhāsahagatā
cattārindriyā siyā pītisahagatā siyā sukhasahagatā siyā

page number: 167

upekkhāsahagatā siyā na vattabbā pītisahagatātipi sukhasahagatātipi
upekkhāsahagatātipi. paṇṇarasindriyā nevadassanenanabhāvanāyapahātabbā
domanassindriyaṁ siyā dassanena pahātabbaṁ siyā bhāvanāya
pahātabbaṁ cha indriyā siyā dassanena pahātabbā siyā bhāvanāya
pahātabbā siyā nevadassanenanabhāvanāyapahātabbā. paṇṇarasindriyā
nevadassanenanabhāvanāyapahātabbahetukā domanassindriyaṁ siyā dassanena
pahātabbahetukaṁ siyā bhāvanāya pahātabbahetukaṁ cha indriyā
siyā dassanena pahātabbahetukā siyā bhāvanāya pahātabhetukā
siyā nevadassanenanabhāvanāyapahātabbahetukā. dasindriyā
nevāacayagāminonāpacayagāmino domanassindriyaṁ ācayagāmi
anaññataññassāmītindriyaṁ apacayagāmi aññindriyaṁ siyā apacayagāmi
siyā nevāacayagāmināpacayagāmi navindriyā siyā ācayagāmino
siyā apacayagāmino siyā nevāacayagāminonāpacayagāmino.
dasindriyā nevasekkhānāsekkhā dvindriyā sekkhā aññātāvindriyaṁ
asekkhaṁ navindriyā siyā sekkhā siyā asekkhā siyā
nevasekkhānāsekkhā. dasindriyā parittā tīṇindriyā appamāṇā
navindriyā siyā parittā siyā mahaggatā siyā appamāṇā.
sattindriyā anārammaṇā dvindriyā parittārammaṇā tīṇindriyā
appamāṇārammaṇā domanassindriyaṁ siyā parittārammaṇaṁ siyā
mahaggatārammaṇaṁ na appamāṇārammaṇaṁ siyā na vattabbaṁ parittārammaṇantipi

page number: 168

mahaggatārammaṇantipi navindriyā siyā parittārammaṇā
siyā mahaggatārammaṇā siyā appamāṇārammaṇā siyā
na vattabbā parittārammaṇātipi mahaggatārammaṇātipi
appamāṇārammaṇātipi. navindriyā majjhimā domanassindriyaṁ hīnaṁ
tīṇindriyā paṇītā tīṇindriyā siyā majjhimā siyā paṇītā
cha indriyā siyā hīnā siyā majjhimā siyā paṇītā. dasindriyā
aniyatā anaññataññassāmītindriyaṁ sammattaniyataṁ cattārindriyā
siyā sammattaniyatā siyā aniyatā domanassindriyaṁ siyā micchattaniyataṁ
siyā (pts. vbh, 127) aniyataṁ cha indriyā siyā micchattaniyatā siyā sammattaniyatā
siyā aniyatā. sattindriyā anārammaṇā cattārindriyā
na vattabbā maggārammaṇātipi maggahetukātipi maggādhipatinotipi
anaññataññassāmītindriyaṁ na maggārammaṇaṁ siyā maggahetukaṁ siyā
maggādhipati siyā na vattabbaṁ maggahetukantipi maggādhipatītipi
aññindriyaṁ na maggārammaṇaṁ siyā maggahetukaṁ siyā maggādhipati
siyā na vattabbaṁ maggahetukantipi maggādhipatītipi navindriyā siyā
maggārammaṇā siyā maggahetukā siyā maggādhipatino siyā na
vattabbā maggārammaṇātipi maggahetukātipi maggādhipatinotipi.
dasindriyā siyā uppannā siyā uppādino na vattabbā anuppannāti
dvindriyā siyā uppannā siyā anuppannā na vattabbā
uppādinoti dasindriyā siyā uppannā siyā anuppannā siyā

page number: 169

uppādino. siyā atītā siyā anāgatā siyā paccuppannā.
sattindriyā anārammaṇā dvindriyā paccuppannārammaṇā tīṇindriyā
na vattabbā atītārammaṇātipi anāgatārammaṇātipi paccuppannārammaṇātipi
dasindriyā siyā atītārammaṇā siyā anāgatārammaṇā
siyā paccuppannārammaṇā siyā na vattabbā atītārammaṇātipi
anāgatārammaṇātipi paccuppannārammaṇātipi. siyā
ajjhattā siyā bahiddhā siyā ajjhattabahiddhā. sattindriyā
anārammaṇā tīṇindriyā bahiddhārammaṇā cattārindriyā siyā
ajjhattārammaṇā siyā bahiddhārammaṇā siyā ajjhattabahiddhārammaṇā
aṭṭhindriyā siyā ajjhattārammaṇā siyā bahiddhārammaṇā
siyā ajjhattabahiddhārammaṇā siyā na vattabbā ajjhattārammaṇātipi
bahiddhārammaṇātipi ajjhattabahiddhārammaṇātipi. pañcindriyā
anidassanasappaṭighā sattarasindriyā anidassanāppaṭighā.

[244] cattārindriyā hetū aṭṭhārasindriyā na hetū.
sattindriyā sahetukā navindriyā ahetukā cha indriyā siyā
sahetukā siyā ahetukā. sattindriyā hetusampayuttā navindriyā
hetuvippayuttā cha indriyā siyā hetusampayuttā siyā
hetuvippayuttā. cattārindriyā hetū ceva sahetukā ca navindriyā
na vattabbā hetū ceva sahetukā cātipi sahetukā ceva na ca
hetūtipi tīṇindriyā na vattabbā hetū ceva sahetukā cāti

page number: 170

sahetukā ceva na ca hetū cha indriyā na vattabbā hetū ceva
sahetukā cāti siyā sahetukā ceva na ca hetū siyā na vattabbā
sahetukā ceva na ca hetūti. cattārindriyā hetū ceva hetusampayuttā
ca navindriyā na vattabbā hetū ceva hetusampayuttā cātipi
hetusampayuttā ceva na ca hetūtipi tīṇindriyā na vattabbā
hetū ceva hetusampayuttā cāti hetusampayuttā ceva na ca hetū
cha indriyā na vattabbā hetū ceva hetusampayuttā cāti siyā
hetusampayuttā ceva na ca hetū siyā na vattabbā hetusampayuttā
ceva na ca hetūti. navindriyā na hetū ahetukā tīṇindriyā na
hetū sahetukā cattārindriyā na vattabbā na hetū sahetukātipi
na hetū ahetukātipi cha indriyā siyā na hetū sahetukā siyā
na hetū ahetukā.

[245] sappaccayā saṅkhatā anidassanā. pañcindriyā sappaṭighā
sattarasindriyā appaṭighā. sattindriyā rūpā cuddasindriyā
arūpā jīvitindriyaṁ siyā rūpaṁ siyā arūpaṁ. dasindriyā lokiyā
tīṇindriyā lokuttarā navindriyā siyā lokiyā siyā lokuttarā.
kenaci viññeyyā kenaci na viññeyyā.

[246] no āsavā. dasindriyā sāsavā tīṇindriyā
anāsavā navindriyā siyā sāsavā siyā anāsavā. paṇṇarasindriyā
āsavavippayuttā domanassindriyaṁ āsavasampayuttaṁ cha

page number: 171

indriyā siyā āsavasampayuttā siyā āsavavippayuttā. dasindriyā
na vattabbā āsavā ceva sāsavā cāti sāsavā ceva no ca āsavā
tīṇindriyā na vattabbā āsavā ceva sāsavā cātipi sāsavā ceva
no ca āsavātipi navindriyā na vattabbā āsavā ceva sāsavā
cāti siyā sāsavā ceva no ca āsavā siyā na vattabbā sāsavā
ceva no ca āsavāti. paṇṇarasindriyā na vattabbā āsavā ceva
āsavasampayuttā cātipi āsavasampayuttā ceva no ca āsavātipi
domanassindriyaṁ na vattabbaṁ āsavo ceva āsavasampayuttañcāti
āsavasampayuttañceva no ca āsavo cha indriyā na vattabbā
āsavā ceva āsavasampayuttā cāti siyā āsavasampayuttā ceva
no ca āsavā siyā na vattabbā āsavasampayuttā ceva no
ca āsavāti. navindriyā āsavavippayuttasāsavā tīṇindriyā
āsavavippayuttānāsavā domanassindriyaṁ na vattabbaṁ āsavavippayuttasāsavantipi
āsavavippayuttānāsavantipi tīṇindriyā siyā āsavavippayuttasāsavā
siyā āsavavippayuttānāsavā cha indriyā siyā
āsavavippayuttasāsavā siyā āsavavippayuttānāsavā siyā na vattabbā
āsavavippayuttasāsavātipi āsavavippayuttānāsavātipi.

[247] no saññojanā. dasindriyā saññojaniyā tīṇindriyā
asaññojaniyā navindriyā siyā saññojaniyā siyā asaññojaniyā.
paṇṇarasindriyā saññojanavippayuttā domanassindriyaṁ saññojanasampayuttaṁ

page number: 172

cha indriyā siyā (pts. vbh, 129) saññojanasampayuttā siyā saññojanavippayuttā.
dasindriyā na vattabbā saññojanā ceva saññojaniyā
cāti saññojaniyā ceva no ca saññojanā tīṇindriyā na
vattabbā saññojanā ceva saññojaniyā cātipi saññonijayā ceva
no ca saññojanātipi navindriyā na vattabbā saññojanā ceva
saññojaniyā cāti siyā saññojaniyā ceva no ca saññojanā siyā
na vattabbā saññojaniyā ceva no ca saññojanāti. paṇṇarasindriyā
na vattabbā saññojanā ceva saññojanasampayuttā cātipi
saññojanasampayuttā ceva no ca saññojanātipi domanassindriyaṁ
na vattabbaṁ saññojanañceva saññojanasampayuttañcāti
saññojanasampayuttañceva no ca saññojanaṁ cha indriyā na vattabbā
saññojanā ceva saññojanasampayuttā cāti siyā saññojanasampayuttā
ceva no ca saññojanā siyā na vattabbā saññojanasampayuttā ceva no
ca saññojanāti. navindriyā saññojanavippayuttasaññojaniyā tīṇindriyā
saññojanavippayuttāsaññojaniyā domanassindriyaṁ na vattabbaṁ
saññojanavippayuttasaññojaniyantipi saññojanavippayuttāsaññojaniyantipi
tīṇindriyā siyā saññojanavippayuttasaññojaniyā siyā
saññojanavippayuttāsaññojaniyā cha indriyā siyā
saññojanavippayuttasaññojaniyā siyā saññojanavippayuttāsaññojaniyā siyā na
vattabbā saññojanavippayuttasaññojaniyātipi saññojanavippayuttāsaññojaniyātipi.

page number: 173

[248] no ganthā. dasindriyā ganthaniyā tīṇindriyā
aganthaniyā navindriyā siyā ganthaniyā siyā aganthaniyā.
paṇṇarasindriyā ganthavippayuttā domanassindriyaṁ ganthasampayuttaṁ
cha indriyā siyā ganthasampayuttā siyā ganthavippayuttā.
dasindriyā na vattabbā ganthā ceva ganthaniyā cāti ganthaniyā
ceva no ca ganthā tīṇindriyā na vattabbā ganthā ceva
ganthaniyā cātipi ganthaniyā ceva no ca ganthātipi navindriyā
na vattabbā ganthā ceva ganthaniyā cāti siyā ganthaniyā ceva no
ca ganthā siyā na vattabbā ganthaniyā ceva no ca ganthāti.
paṇṇarasindriyā na vattabbā ganthā ceva ganthasampayuttā cātipi
ganthasampayuttā ceva no ca ganthātipi domanassindriyaṁ na vattabbaṁ
gantho ceva ganthasampayuttañcāti ganthasampayuttañceva no ca gantho
cha indriyā na vattabbā ganthā ceva ganthasampayuttā cāti siyā
ganthasampayuttā ceva no ca ganthā siyā na vattabbā ganthasampayuttā
ceva no ca ganthāti. navindriyā ganthavippayuttaganthaniyā
tīṇindriyā ganthavippayuttāganthaniyā (pts. vbh, 130) domanassindriyaṁ na vattabbaṁ
ganthavippayuttaganthaniyantipi ganthavippayuttāganthaniyantipi tīṇindriyā siyā
ganthavippayuttaganthaniyā siyā ganthavippayuttāganthaniyā cha indriyā
siyā ganthavippayuttaganthaniyā siyā ganthavippayuttāganthaniyā siyā na

page number: 174

vattabbā ganthavippayuttaganthaniyātipi ganthavippayuttāganthaniyātipi.

[249] no oghā .pe. no yogā .pe. no nīvaraṇā.
dasindriyā nīvaraṇiyā tīṇindriyā anīvaraṇiyā navindriyā siyā
nīvaraṇiyā siyā anīvaraṇiyā. paṇṇarasindriyā nīvaraṇavippayuttā
domanassindriyaṁ nīvaraṇasampayuttaṁ cha indriyā siyā nīvaraṇasampayuttā
siyā nīvaraṇavippayuttā. dasindriyā na vattabbā
nīvaraṇā ceva nīvaraṇiyā cāti nīvaraṇiyā ceva no ca nīvaraṇā
tīṇindriyā na vattabbā nīvaraṇā ceva nīvaraṇiyā cātipi nīvaraṇiyā
ceva no ca nīvaraṇātipi navindriyā na vattabbā nīvaraṇā ceva
nīvaraṇiyā cāti siyā nīvaraṇiyā ceva no ca nīvaraṇā siyā na
vattabbā nīvaraṇiyā ceva no ca nīvaraṇāti. paṇṇarasindriyā
na vattabbā nīvaraṇā ceva nīvaraṇasampayuttā cātipi nīvaraṇasampayuttā
ceva no ca nīvaraṇātipi domanassindriyaṁ na vattabbaṁ nīvaraṇañceva
nīvaraṇasampayuttañcātipi nīvaraṇasampayuttañceva no ca nīvaraṇantipi
cha indriyā na vattabbā nīvaraṇā ceva nīvaraṇasampayuttā cāti
siyā nīvaraṇasampayuttā ceva no ca nīvaraṇā siyā na vattabbā
nīvaraṇasampayuttā ceva no ca nīvaraṇāti. navindriyā nīvaraṇavippayuttanīvaraṇiyā
tīṇindriyā nīvaraṇavippayuttānīvaraṇiyā domanassindriyaṁ
na vattabbaṁ nīvaraṇavippayuttanīvaraṇiyantipi nīvaraṇavippayuttānīvaraṇiyantipi
tīṇindriyā siyā nīvaraṇavippayuttanīvaraṇiyā siyā nīvaraṇavippayuttānīvaraṇiyā

page number: 175

cha indriyā siyā nīvaraṇavippayuttanīvaraṇiyā
siyā nīvaraṇavippayuttānīvaraṇiyā siyā na vattabbā nīvaraṇavippayuttanīvaraṇiyātipi
nīvaraṇavippayuttānīvaraṇiyātipi.

[250] no parāmāsā. dasindriyā parāmaṭṭhā tīṇindriyā
aparāmaṭṭhā navindriyā siyā parāmaṭṭhā siyā aparāmaṭṭhā.
soḷasindriyā parāmāsavippayuttā cha indriyā siyā parāmāsasampayuttā
siyā parāmāsavippayuttā. dasindriyā na vattabbā
parāmāsā ceva (pts. vbh, 131) parāmaṭṭhā cāti parāmaṭṭhā ceva no ca parāmāsā
tīṇindriyā na vattabbā parāmāsā ceva parāmaṭṭhā cātipi
parāmaṭṭhā ceva no ca parāmāsātipi navindriyā na vattabbā
parāmāsā ceva parāmaṭṭhā cāti siyā parāmaṭṭhā ceva no ca
parāmāsā siyā na vattabbā parāmaṭṭhā ceva no ca parāmāsāti.
dasindriyā parāmāsavippayuttaparāmaṭṭhā tīṇindriyā
parāmāsavippayuttāparāmaṭṭhā tīṇindriyā siyā parāmāsavippayuttaparāmaṭṭhā
siyā parāmāsavippayuttāparāmaṭṭhā cha indriyā siyā
parāmāsavippayuttaparāmaṭṭhā siyā parāmāsavippayuttāparāmaṭṭhā siyā na
vattabbā parāmāsavippayuttaparāmaṭṭhātipi parāmāsavippayuttāparāmaṭṭhātipi.

[251] sattindriyā anārammaṇā cuddasindriyā sārammaṇā
jīvitindriyaṁ siyā sārammaṇaṁ siyā anārammaṇaṁ. ekavīsatindriyā

page number: 176

no cittā manindriyaṁ cittaṁ. terasindriyā cetasikā aṭṭhindriyā
acetasikā jīvitindriyaṁ siyā cetasikaṁ siyā acetasikaṁ. terasindriyā
cittasampayuttā sattindriyā cittavippayuttā jīvitindriyaṁ siyā
cittasampayuttaṁ siyā cittavippayuttaṁ manindriyaṁ na vattabbaṁ cittena
sampayuttantipi cittena vippayuttantipi. terasindriyā cittasaṁsaṭṭhā
sattindriyā cittavisaṁsaṭṭhā jīvitindriyaṁ siyā cittasaṁsaṭṭhaṁ siyā
cittavisaṁsaṭṭhaṁ manindriyaṁ na vattabbaṁ cittena saṁsaṭṭhantipi cittena
visaṁsaṭṭhantipi. terasindriyā cittasamuṭṭhānā aṭṭhindriyā no
cittasamuṭṭhānā jīvitindriyaṁ siyā cittasamuṭṭhānaṁ siyā no cittasamuṭṭhānaṁ.
terasindriyā cittasahabhuno aṭṭhindriyā no cittasahabhuno
jīvitindriyaṁ siyā cittasahabhū siyā no cittasahabhū. terasindriyā
cittānuparivattino aṭṭhindriyā no cittānuparivattino jīvitindriyaṁ
siyā cittānuparivatti siyā no cittānuparivatti. terasindriyā
cittasaṁsaṭṭhasamuṭṭhānā aṭṭhindriyā no cittasaṁsaṭṭhasamuṭṭhānā
jīvitindriyaṁ siyā cittasaṁsaṭṭhasamuṭṭhānaṁ siyā no cittasaṁsaṭṭhasamuṭṭhānaṁ.
terasindriyā cittasaṁsaṭṭhasamuṭṭhānasahabhuno aṭṭhindriyā
no cittasaṁsaṭṭhasamuṭṭhānasahabhuno jīvitindriyaṁ siyā cittasaṁsaṭṭhasamuṭṭhānasahabhū
siyā no cittasaṁsaṭṭhasamuṭṭhānasahabhū. terasindriyā
cittasaṁsaṭṭhasamuṭṭhānānuparivattino aṭṭhindriyā no
cittasaṁsaṭṭhasamuṭṭhānānuparivattino jīvitindriyaṁ siyā
cittasaṁsaṭṭhasamuṭṭhānānuparivatti

page number: 177

siyā no cittasaṁsaṭṭhasamuṭṭhānānuparivatti. cha indriyā
ajjhattikā soḷasindriyā bāhirā. (pts. vbh, 132) sattindriyā upādā
cuddasindriyā nupādā jīvitindriyaṁ siyā upādā siyā nupādā.
navindriyā upādinnā cattārindriyā anupādinnā navindriyā
siyā upādinnā siyā anupādinnā.

[252] nupādānā. dasindriyā upādāniyā tīṇindriyā
anupādāniyā navindriyā siyā upādāniyā siyā anupādāniyā.
soḷasindriyā upādānavippayuttā cha indriyā siyā upādānasampayuttā
siyā upādānavippayuttā. dasindriyā na vattabbā
upādānā ceva upādāniyā cāti upādāniyā ceva no ca upādānā
tīṇindriyā na vattabbā upādānā ceva upādāniyā cātipi
upādāniyā ceva no ca upādānātipi navindriyā na vattabbā
upādānā ceva upādāniyā cāti siyā upādāniyā ceva no ca
upādānā siyā na vattabbā upādāniyā ceva no ca upādānāti.
soḷasindriyā na vattabbā upādānā ceva upādānasampayuttā
cātipi upādānasampayuttā ceva no ca upādānātipi cha indriyā
na vattabbā upādānā ceva upādānasampayuttā cāti siyā
upādānasampayuttā ceva no ca upādānā siyā na vattabbā
upādānasampayuttā ceva no ca upādānāti. dasindriyā
upādānavippayuttaupādāniyā tīṇindriyā upādānavippayuttānupādāniyā

page number: 178

tīṇindriyā siyā upādānavippayuttaupādāniyā siyā
upādānavippayuttānupādāniyā cha indriyā siyā upādānavippayuttaupādāniyā
siyā upādānavippayuttānupādāniyā siyā na vattabbā
upādānavippayuttaupādāniyātipi upādānavippayuttānupādāniyātipi.

[253] no kilesā. dasindriyā saṅkilesikā tīṇindriyā
asaṅkilesikā navindriyā siyā saṅkilesikā siyā asaṅkilesikā.
paṇṇarasindriyā asaṅkiliṭṭhā domanassindriyaṁ saṅkiliṭṭhaṁ cha
indriyā siyā saṅkiliṭṭhā siyā asaṅkiliṭṭhā. paṇṇarasindriyā
kilesavippayuttā domanassindriyaṁ kilesasampayuttaṁ cha indriyā
siyā kilesasampayuttā siyā kilesavippayuttā. dasindriyā na
vattabbā kilesā ceva saṅkilesikā cāti saṅkilesikā ceva no
ca kilesā tīṇindriyā na vattabbā kilesā ceva saṅkilesikā
cātipi saṅkilesikā ceva no ca kilesātipi navindriyā na vattabbā
kilesā ceva saṅkilesikā cāti siyā saṅkilesikā ceva no ca
kilesā siyā na vattabbā saṅkilesikā ceva no ca kilesāti.
paṇṇarasindriyā na vattabbā kilesā ceva saṅkiliṭṭhā cātipi
saṅkiliṭṭhā ceva no ca kilesātipi domanassindriyaṁ na vattabbaṁ
kileso ceva saṅkiliṭṭhañcāti saṅkiliṭṭhañceva no ca kileso cha
indriyā na vattabbā kilesā ceva saṅkiliṭṭhā cāti siyā
saṅkiliṭṭhā ceva no ca kilesā siyā na vattabbā saṅkiliṭṭhā

page number: 179

ceva no ca kilesāti. paṇṇarasindriyā na vattabbā kilesā ceva
kilesasampayuttā cātipi kilesasampayuttā ceva no ca kilesātipi
domanassindriyaṁ na vattabbaṁ kileso ceva kilesasampayuttañcāti
kilesasampayuttañceva no ca kileso cha indriyā na vattabbā
kilesā ceva kilesasampayuttā cāti siyā kilesasampayuttā ceva
no ca kilesā siyā na vattabbā kilesasampayuttā ceva no ca
kilesāti. navindriyā kilesavippayuttasaṅkilesikā tīṇindriyā
kilesavippayuttāsaṅkilesikā domanassindriyaṁ na vattabbaṁ
kilesavippayuttasaṅkilesikantipi kilesavippayuttāsaṅkilesikantipi tīṇindriyā
siyā kilesavippayuttasaṅkilesikā siyā kilesavippayuttāsaṅkilesikā
cha indriyā siyā kilesavippayuttasaṅkilesikā siyā kilesavippayuttāsaṅkilesikā
siyā na vattabbā kilesavippayuttasaṅkilesikātipi
kilesavippayuttāsaṅkilesikātipi.

[254] paṇṇarasindriyā na dassanena pahātabbā sattindriyā
siyā dassanena pahātabbā siyā na dassanena pahātabbā. paṇṇarasindriyā
na bhāvanāya pahātabbā sattindriyā siyā bhāvanāya
pahātabbā siyā na bhāvanāya pahātabbā. paṇṇarasindriyā na
dassanena pahātabbahetukā sattindriyā siyā dassanena pahātabbahetukā
siyā na dassanena pahātabbahetukā. paṇṇarasindriyā
na bhāvanāya pahātabbahetukā sattindriyā siyā bhāvanāya pahātabbahetukā

page number: 180

siyā na bhāvanāya pahātabbahetukā. navindriyā avitakkā
domanassindriyaṁ savitakkaṁ dvādasindriyā siyā savitakkā siyā
avitakkā. navindriyā avicārā domanassindriyaṁ savicāraṁ dvādasindriyā
siyā savicārā siyā avicārā. ekādasindriyā appītikā
ekādasindriyā siyā sappītikā siyā appītikā. ekādasindriyā
na pītisahagatā ekādasindriyā siyā pītisahagatā siyā na pītisahagatā.
dvādasindriyā na sukhasahagatā dasindriyā siyā sukhasahagatā siyā
na sukhasahagatā. dvādasindriyā na upekkhāsahagatā dasindriyā
siyā upekkhāsahagatā siyā na upekkhāsahagatā. dasindriyā kāmāvacarā
tīṇindriyā na kāmāvacarā navindriyā siyā kāmāvacarā
siyā na kāmāvacarā. terasindriyā na rūpāvacarā navindriyā
siyā rūpāvacarā siyā na rūpāvacarā. cuddasindriyā na arūpāvacarā
aṭṭhindriyā siyā arūpāvacarā siyā na arūpāvacarā.
dasindriyā pariyāpannā tīṇindriyā apariyāpannā navindriyā
siyā pariyāpannā siyā apariyāpannā. (pts. vbh, 134) ekādasindriyā aniyyānikā
anaññataññassāmītindriyaṁ niyyānikaṁ dasindriyā siyā niyyānikā
siyā aniyyānikā. dasindriyā aniyatā anaññataññassāmītindriyaṁ
niyataṁ ekādasindriyā siyā niyatā siyā aniyatā. dasindriyā
sauttarā tīṇindriyā anuttarā navindriyā siyā sauttarā siyā
anuttarā. paṇṇarasindriyā araṇā domanassindriyaṁ saraṇaṁ

page number: 181

cha indriyā siyā saraṇā siyā araṇāti.
pañhāpucchakaṁ.
indriyavibhaṅgo samatto.
-----------
paccayākāravibhaṅgo

[255] avijjāpaccayā saṅkhārā saṅkhārapaccayā viññāṇaṁ
viññāṇapaccayā nāmarūpaṁ nāmarūpapaccayā saḷāyatanaṁ saḷāyatanapaccayā
phasso phassapaccayā vedanā vedanāpaccayā taṇhā
taṇhāpaccayā upādānaṁ upādānapaccayā bhavo bhavapaccayā
jāti jātipaccayā jarāmaraṇaṁ sokaparidevadukkhadomanassupāyāsā
sambhavanti evametassa kevalassa dukkhakkhandhassa samudayo hoti.

[256] tattha katamā avijjā dukkhe aññāṇaṁ dukkhasamudaye
aññāṇaṁ dukkhanirodhe aññāṇaṁ dukkhanirodhagāminiyā paṭipadāya
aññāṇaṁ ayaṁ vuccati avijjā.

[257] tattha katame avijjāpaccayā saṅkhārā puññābhisaṅkhāro
apuññābhisaṅkhāro āneñjābhisaṅkhāro kāyasaṅkhāro vacīsaṅkhāro
cittasaṅkhāro. tattha katamo puññābhisaṅkhāro kusalā cetanā
kāmāvacarā rūpāvacarā dānamayā sīlamayā bhāvanāmayā ayaṁ vuccati
puññābhisaṅkhāro. tattha katamo apuññābhisaṅkhāro akusalā cetanā

page number: 182

kāmāvacarā ayaṁ vuccati apuññābhisaṅkhāro. tattha katamo
āneñjābhisaṅkhāro kusalā cetanā arūpāvacarā ayaṁ vuccati
āneñjābhisaṅkhāro. tattha katamo kāyasaṅkhāro kāyasañcetanā
kāyasaṅkhāro vacīsañcetanā vacīsaṅkhāro manosañcetanā cittasaṅkhāro.
ime vuccanti avijjāpaccayā saṅkhārā.

[258] (pts. vbh, 136) tattha katamaṁ saṅkhārapaccayā viññāṇaṁ cakkhuviññāṇaṁ
sotaviññāṇaṁ ghānaviññāṇaṁ jivhāviññāṇaṁ kāyaviññāṇaṁ manoviññāṇaṁ
idaṁ vuccati saṅkhārapaccayā viññāṇaṁ.

[259] tattha katamaṁ viññāṇapaccayā nāmarūpaṁ atthi nāmaṁ
atthi rūpaṁ. tattha katamaṁ nāmaṁ vedanā saññā cetanā phasso
manasikāro idaṁ vuccati nāmaṁ. tattha katamaṁ rūpaṁ cattāro
ca mahābhūtā catunnañca mahābhūtānaṁ upādāya rūpaṁ idaṁ vuccati
rūpaṁ. iti idañca nāmaṁ idañca rūpaṁ idaṁ vuccati viññāṇapaccayā
nāmarūpaṁ.

[260] tattha katamaṁ nāmarūpapaccayā saḷāyatanaṁ cakkhāyatanaṁ
sotāyatanaṁ ghānāyatanaṁ jivhāyatanaṁ kāyāyatanaṁ manāyatanaṁ idaṁ vuccati
nāmarūpapaccayā saḷāyatanaṁ.

[261] tattha katamo saḷāyatanapaccayā phasso cakkhusamphasso
sotasamphasso ghānasamphasso jivhāsamphasso kāyasamphasso manosamphasso
ayaṁ vuccati saḷāyatanapaccayā phasso.

page number: 183

[262] tattha katamā phassapaccayā vedanā cakkhusamphassajā
vedanā sotasamphassajā vedanā ghānasamphassajā vedanā jivhāsamphassajā
vedanā kāyasamphassajā vedanā manosamphassajā vedanā
ayaṁ vuccati phassapaccayā vedanā.

[263] tattha katamā vedanāpaccayā taṇhā rūpataṇhā saddataṇhā
gandhataṇhā rasataṇhā phoṭṭhabbataṇhā dhammataṇhā ayaṁ
vuccati vedanāpaccayā taṇhā.

[264] tattha katamaṁ taṇhāpaccayā upādānaṁ kāmupādānaṁ
diṭṭhupādānaṁ sīlabbatupādānaṁ attavādupādānaṁ idaṁ vuccati taṇhāpaccayā
upādānaṁ.

[265] tattha katamo upādānapaccayā bhavo (pts. vbh, 137) duvidhena bhavo
atthi kammabhavo atthi upapattibhavo. tattha katamo kammabhavo
puññābhisaṅkhāro apuññābhisaṅkhāro āneñjābhisaṅkhāro ayaṁ vuccati
kammabhavo sabbampi bhavagāmikammaṁ kammabhavo. tattha katamo
upapattibhavo kāmabhavo rūpabhavo arūpabhavo saññābhavo asaññābhavo
nevasaññānāsaññābhavo ekavokārabhavo catuvokārabhavo pañcavokārabhavo
ayaṁ vuccati upapattibhavo. iti ayañca kammabhavo
ayañca upapattibhavo ayaṁ vuccati upādānapaccayā bhavo.

[266] tattha katamā bhavapaccayā jāti yā tesaṁ tesaṁ sattānaṁ
tamhi tamhi sattanikāye jāti sañjāti okkanti abhinibbatti khandhānaṁ

page number: 184

pātubhāvo āyatanānaṁ paṭilābho ayaṁ vuccati bhavapaccayā jāti.

[267] tattha katamaṁ jātipaccayā jarāmaraṇaṁ atthi jarā atthi
maraṇaṁ. tattha katamā jarā yā tesaṁ tesaṁ sattānaṁ tamhi tamhi
sattanikāye jarā jīraṇatā khaṇḍiccaṁ pāliccaṁ valittacatā āyuno
saṁhāni indriyānaṁ paripāko ayaṁ vuccati jarā. tattha katamaṁ
maraṇaṁ yā tesaṁ tesaṁ sattānaṁ tamhā tamhā sattanikāyā cuti
cavanatā bhedo antaradhānaṁ maccu maraṇaṁ kālakiriyā khandhānaṁ bhedo
kaḷevarassa nikkhepo jīvitindriyassa upacchedo idaṁ vuccati maraṇaṁ.
iti ayañca jarā idañca maraṇaṁ idaṁ vuccati jātipaccayā
jarāmaraṇaṁ.

[268] tattha katamo soko ñātibyasanena vā phuṭṭhassa bhogabyasanena
vā phuṭṭhassa rogabyasanena vā phuṭṭhassa sīlabyasanena vā
phuṭṭhassa diṭṭhibyasanena vā phuṭṭhassa aññataraññatarena byasanena
samannāgatassa aññataraññatarena dukkhadhammena phuṭṭhassa soko socanā
socitattaṁ antosoko antoparisoko cetaso parijjhāyanā domanassaṁ
sokasallaṁ ayaṁ vuccati soko.

[269] tattha katamo paridevo ñātibyasanena vā phuṭṭhassa
bhogabyasanena vā phuṭṭhassa (pts. vbh, 138) rogabyasanena vā phuṭṭhassa sīlabyasanena
vā phuṭṭhassa diṭṭhibyasanena vā phuṭṭhassa aññataraññatarena byasanena
samannāgatassa aññataraññatarena dukkhadhammena phuṭṭhassa ādevo

page number: 185

paridevo ādevanā paridevanā ādevitattaṁ paridevitattaṁ vācā palāpo
vippalāpo lālapo lālapanā lālapitattaṁ ayaṁ vuccati paridevo.

[270] tattha katamaṁ dukkhaṁ yaṁ kāyikaṁ asātaṁ kāyikaṁ dukkhaṁ
kāyasamphassajaṁ asātaṁ dukkhaṁ vedayitaṁ kāyasamphassajā asātā dukkhā
vedanā idaṁ vuccati dukkhaṁ.

[271] tattha katamaṁ domanassaṁ yaṁ cetasikaṁ asātaṁ cetasikaṁ
dukkhaṁ cetosamphassajaṁ asātaṁ dukkhaṁ vedayitaṁ cetosamphassajā asātā
dukkhā vedanā idaṁ vuccati domanassaṁ.

[272] tattha katamo upāyāso ñātibyasanena vā phuṭṭhassa
bhogabyasanena vā phuṭṭhassa rogabyasanena vā phuṭṭhassa sīlabyasanena
vā phuṭṭhassa diṭṭhibyasanena vā phuṭṭhassa aññataraññatarena byasanena
samannāgatassa aññataraññatarena dukkhadhammena phuṭṭhassa āyāso
upāyāso āyāsitattaṁ upāyāsitattaṁ ayaṁ vuccati upāyāso.

[273] evametassa kevalassa dukkhakkhandhassa samudayo hotīti
evametassa kevalassa dukkhakkhandhassa saṅgati hoti samāgamo hoti
samodhānaṁ hoti pātubhāvo hoti tena vuccati evametassa kevalassa
dukkhakkhandhassa samudayo hotīti.
suttantabhājanīyaṁ.

[274] avijjāpaccayā saṅkhāro saṅkhārapaccayā viññāṇaṁ
viññāṇapaccayā nāmaṁ nāmapaccayā chaṭṭhāyatanaṁ chaṭṭhāyatanapaccayā

page number: 186

phasso phassapaccayā vedanā vedanāpaccayā taṇhā
taṇhāpaccayā upādānaṁ upādānapaccayā bhavo bhavapaccayā
jāti jātipaccayā jarāmaraṇaṁ evametassa kevalassa dukkhakkhandhassa
samudayo hoti.

[275] avijjāpaccayā saṅkhāro saṅkhārapaccayā viññāṇaṁ
viññāṇapaccayā nāmaṁ nāmapaccayā phasso phassapaccayā vedanā
vedanāpaccayā taṇhā taṇhāpaccayā upādānaṁ (pts. vbh, 139) upādānapaccayā
bhavo bhavapaccayā jāti jātipaccayā jarāmaraṇaṁ evametassa
kevalassa dukkhakkhandhassa samudayo hoti.

[276] avijjāpaccayā saṅkhāro saṅkhārapaccayā viññāṇaṁ
viññāṇapaccayā nāmarūpaṁ nāmarūpapaccayā chaṭṭhāyatanaṁ chaṭṭhāyatanapaccayā
phasso phassapaccayā vedanā vedanāpaccayā taṇhā
taṇhāpaccayā upādānaṁ upādānapaccayā bhavo bhavapaccayā
jāti jātipaccayā jarāmaraṇaṁ evametassa kevalassa dukkhakkhandhassa
samudayo hoti.

[277] avijjāpaccayā saṅkhāro saṅkhārapaccayā viññāṇaṁ
viññāṇapaccayā nāmarūpaṁ nāmarūpapaccayā saḷāyatanaṁ saḷāyatanapaccayā
phasso phassapaccayā vedanā vedanāpaccayā taṇhā
taṇhāpaccayā upādānaṁ upādānapaccayā bhavo bhavapaccayā
jāti jātipaccayā jarāmaraṇaṁ evametassa kevalassa dukkhakkhandhassa

page number: 187

samudayo hoti.
paccayacatukkaṁ.

[278] avijjāpaccayā saṅkhāro avijjāhetuko saṅkhārapaccayā
viññāṇaṁ saṅkhārahetukaṁ viññāṇapaccayā nāmaṁ viññāṇahetukaṁ
nāmapaccayā chaṭṭhāyatanaṁ nāmahetukaṁ chaṭṭhāyatanapaccayā phasso
chaṭṭhāyatanahetuko phassapaccayā vedanā phassahetukā vedanāpaccayā
taṇhā vedanāhetukā taṇhāpaccayā upādānaṁ taṇhāhetukaṁ
upādānapaccayā bhavo bhavapaccayā jāti jātipaccayā jarāmaraṇaṁ
evametassa kevalassa dukkhakkhandhassa samudayo hoti.

[279] avijjāpaccayā saṅkhāro avijjāhetuko saṅkhārapaccayā
viññāṇaṁ saṅkhārahetukaṁ viññāṇapaccayā nāmaṁ viññāṇahetukaṁ
nāmapaccayā phasso nāmahetuko phassapaccayā vedanā phassahetukā
vedanāpaccayā taṇhā vedanāhetukā taṇhāpaccayā upādānaṁ
taṇhāhetukaṁ upādānapaccayā bhavo bhavapaccayā jāti jātipaccayā
jarāmaraṇaṁ evametassa kevalassa dukkhakkhandhassa samudayo hoti.

[280] avijjāpaccayā saṅkhāro avijjāhetuko saṅkhārapaccayā
viññāṇaṁ saṅkhārahetukaṁ viññāṇapaccayā nāmarūpaṁ (pts. vbh, 140) viññāṇahetukaṁ
nāmarūpapaccayā chaṭṭhāyatanaṁ nāmarūpahetukaṁ chaṭṭhāyatanapaccayā phasso
chaṭṭhāyatanahetuko phassapaccayā vedanā phassahetukā vedanāpaccayā
taṇhā vedanāhetukā taṇhāpaccayā upādānaṁ taṇhāhetukaṁ

page number: 188

upādānapaccayā bhavo bhavapaccayā jāti jātipaccayā jarāmaraṇaṁ
evametassa kevalassa dukkhakkhandhassa samudayo hoti.

[281] avijjāpaccayā saṅkhāro avijjāhetuko saṅkhārapaccayā
viññāṇaṁ saṅkhārahetukaṁ viññāṇapaccayā nāmarūpaṁ viññāṇahetukaṁ
nāmarūpapaccayā saḷāyatanaṁ nāmarūpahetukaṁ saḷāyatanapaccayā
phasso saḷāyatanahetuko phassapaccayā vedanā phassahetukā vedanāpaccayā
taṇhā vedanāhetukā taṇhāpaccayā upādānaṁ taṇhāhetukaṁ
upādānapaccayā bhavo bhavapaccayā jāti jātipaccayā jarāmaraṇaṁ
evametassa kevalassa dukkhakkhandhassa samudayo hoti.
hetucatukkaṁ.

[282] avijjāpaccayā saṅkhāro avijjāsampayutto saṅkhārapaccayā
viññāṇaṁ saṅkhārasampayuttaṁ viññāṇapaccayā nāmaṁ
viññāṇasampayuttaṁ nāmapaccayā chaṭṭhāyatanaṁ nāmasampayuttaṁ chaṭṭhāyatanapaccayā
phasso chaṭṭhāyatanasampayutto phassapaccayā vedanā
phassasampayuttā vedanāpaccayā taṇhā vedanāsampayuttā taṇhāpaccayā
upādānaṁ taṇhāsampayuttaṁ upādānapaccayā bhavo bhavapaccayā
jāti jātipaccayā jarāmaraṇaṁ evametassa kevalassa
dukkhakkhandhassa samudayo hoti.

[283] avijjāpaccayā saṅkhāro avijjāsampayutto saṅkhārapaccayā
viññāṇaṁ saṅkhārasampayuttaṁ viññāṇapaccayā nāmaṁ

page number: 189

viññāṇasampayuttaṁ nāmapaccayā phasso nāmasampayutto phassapaccayā
vedanā phassasampayuttā vedanāpaccayā taṇhā vedanāsampayuttā
taṇhāpaccayā upādānaṁ taṇhāsampayuttaṁ upādānapaccayā
bhavo bhavapaccayā jāti jātipaccayā jarāmaraṇaṁ evametassa
kevalassa dukkhakkhandhassa samudayo hoti.

[284] avijjāpaccayā saṅkhāro avijjāsampayutto saṅkhārapaccayā
viññāṇaṁ saṅkhārasampayuttaṁ viññāṇapaccayā nāmarūpaṁ
viññāṇasampayuttaṁ nāmaṁ nāmarūpapaccayā chaṭṭhāyatanaṁ nāmasampayuttaṁ
chaṭṭhāyatanapaccayā phasso chaṭṭhāyatanasampayutto phassapaccayā vedanā
phassasampayuttā vedanāpaccayā taṇhā vedanāsampayuttā taṇhāpaccayā
upādānaṁ taṇhāsampayuttaṁ upādānapaccayā bhavo bhavapaccayā
jāti jātipaccayā jarāmaraṇaṁ evametassa kevalassa
dukkhakkhandhassa samudayo hoti.

[285] avijjāpaccayā saṅkhāro avijjāsampayutto saṅkhārapaccayā
viññāṇaṁ saṅkhārasampayuttaṁ viññāṇapaccayā nāmarūpaṁ
viññāṇasampayuttaṁ nāmaṁ nāmarūpapaccayā saḷāyatanaṁ nāmasampayuttaṁ
saḷāyatanapaccayā phasso saḷāyatanasampayutto phassapaccayā vedanā
phassasampayuttā vedanāpaccayā taṇhā vedanāsampayuttā taṇhāpaccayā
upādānaṁ taṇhāsampayuttaṁ upādānapaccayā bhavo
bhavapaccayā jāti jātipaccayā jarāmaraṇaṁ evametassa kevalassa

page number: 190

dukkhakkhandhassa samudayo hoti.
sampayuttacatukkaṁ.

[286] avijjāpaccayā saṅkhāro saṅkhārapaccayāpi avijjā
saṅkhārapaccayā viññāṇaṁ viññāṇapaccayāpi saṅkhāro viññāṇapaccayā
nāmaṁ nāmapaccayāpi viññāṇaṁ nāmapaccayā chaṭṭhāyatanaṁ
chaṭṭhāyatanapaccayāpi nāmaṁ chaṭṭhāyatanapaccayā phasso phassapaccayāpi
chaṭṭhāyatanaṁ phassapaccayā vedanā vedanāpaccayāpi phasso vedanāpaccayā
taṇhā taṇhāpaccayāpi vedanā taṇhāpaccayā upādānaṁ
upādānapaccayāpi taṇhā upādānapaccayā bhavo bhavapaccayā jāti
jātipaccayā jarāmaraṇaṁ evametassa kevalassa dukkhakkhandhassa
samudayo hoti.

[287] avijjāpaccayā saṅkhāro saṅkhārapaccayāpi avijjā
saṅkhārapaccayā viññāṇaṁ viññāṇaṁ viññāṇapaccayāpi saṅkhāro viññāṇapaccayā
nāmaṁ nāmapaccayāpi viññāṇaṁ nāmapaccayā phasso phassapaccayāpi
nāmaṁ phassapaccayā vedanā vedanāpaccayāpi phasso vedanāpaccayā
taṇhā taṇhāpaccayāpi vedanā taṇhāpaccayā upādānaṁ upādānapaccayāpi
taṇhā upādānapaccayā bhavo bhavapaccayā jāti
jātipaccayā jarāmaraṇaṁ evametassa kevalassa dukkhakkhandhassa
samudayo hoti.

[288] (pts. vbh, 142) avijjāpaccayā saṅkhāro saṅkhārapaccayāpi avijjā

page number: 191

saṅkhārapaccayā viññāṇaṁ viññāṇapaccayāpi saṅkhāro viññāṇapaccayā
nāmarūpaṁ nāmarūpapaccayāpi viññāṇaṁ nāmarūpapaccayā chaṭṭhāyatanaṁ
chaṭṭhāyatanapaccayāpi nāmarūpaṁ chaṭṭhāyatanapaccayā phasso phassapaccayāpi
chaṭṭhāyatanaṁ phassapaccayā vedanā vedanāpaccayāpi phasso
vedanāpaccayā taṇhā taṇhāpaccayāpi vedanā taṇhāpaccayā
upādānaṁ upādānapaccayāpi taṇhā upādānapaccayā bhavo bhavapaccayā
jāti jātipaccayā jarāmaraṇaṁ evametassa kevalassa dukkhakkhandhassa
samudayo hoti.

[289] avijjāpaccayā saṅkhāro saṅkhārapaccayāpi avijjā
saṅkhārapaccayā viññāṇaṁ viññāṇapaccayāpi saṅkhāro viññāṇapaccayā
nāmarūpaṁ nāmarūpapaccayāpi viññāṇaṁ nāmarūpapaccayā
saḷāyatanaṁ saḷāyatanapaccayāpi nāmarūpaṁ saḷāyatanapaccayā phasso
phassapaccayāpi saḷāyatanaṁ phassapaccayā vedanā vedanāpaccayāpi
phasso vedanāpaccayā taṇhā taṇhāpaccayāpi vedanā taṇhāpaccayā
upādānaṁ upādānapaccayāpi taṇhā upādānapaccayā bhavo
bhavapaccayā jāti jātipaccayā jarāmaraṇaṁ evametassa kevalassa
dukkhakkhandhassa samudayo hoti.
aññamaññacatukkaṁ.

[290] saṅkhārapaccayā avijjā .pe. (pts. vbh, 143) viññāṇapaccayā avijjā
.pe. nāmapaccayā avijjā .pe. chaṭṭhāyatanapaccayā avijjā

page number: 192

.pe. phassapaccayā avijjā .pe. vedanāpaccayā avijjā .pe.
taṇhāpaccayā avijjā .pe. upādānapaccayā avijjā .pe. avijjāpaccayā
saṅkhāro saṅkhārapaccayā viññāṇaṁ viññāṇapaccayā
nāmarūpaṁ nāmarūpapaccayā saḷāyatanaṁ saḷāyatanapaccayā phasso phassapaccayā
vedanā vedāpaccayā taṇhā taṇhāpaccayā upādānaṁ
upādānapaccayā bhavo bhavapaccayā jāti jātipaccayā jarāmaraṇaṁ
evametassa kevalassa dukkhakkhandhassa samudayo hoti.
mātikā.

[291] (pts. vbh, 144) katame dhammā akusalā yasmiṁ samaye akusalaṁ cittaṁ
uppannaṁ hoti somanassasahagataṁ diṭṭhigatasampayuttaṁ rūpārammaṇaṁ vā
saddārammaṇaṁ vā gandhārammaṇaṁ vā rasārammaṇaṁ vā phoṭṭhabbārammaṇaṁ
vā dhammārammaṇaṁ vā yaṁ yaṁ vā panārabbha tasmiṁ samaye
avijjāpaccayā saṅkhāro saṅkhārapaccayā viññāṇaṁ viññāṇapaccayā
nāmaṁ nāmapaccayā chaṭṭhāyatanaṁ chaṭṭhāyatanapaccayā phasso
phassapaccayā vedanā vedanāpaccayā taṇhā taṇhāpaccayā
upādānaṁ upādānapaccayā bhavo bhavapaccayā jāti jātipaccayā
jarāmaraṇaṁ evametassa kevalassa dukkhakkhandhassa samudayo hoti.

[292] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā.

[293] tattha katamo avijjāpaccayā saṅkhāro yā cetanā

page number: 193

sañcetanā sañcetayitattaṁ ayaṁ vuccati avijjāpaccayā saṅkhāro.

[294] tattha katamaṁ saṅkhārapaccayā viññāṇaṁ yaṁ cittaṁ mano
mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ
viññāṇakkhandho tajjā manoviññāṇadhātu idaṁ vuccati saṅkhārapaccayā
viññāṇaṁ.

[295] tattha katamaṁ viññāṇapaccayā nāmaṁ vedanākkhandho
saññākkhandho saṅkhārakkhandho idaṁ vuccati viññāṇapaccayā nāmaṁ.

[296] tattha katamaṁ nāmapaccayā chaṭṭhāyatanaṁ yaṁ cittaṁ mano
mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ
viññāṇakkhandho tajjā manoviññāṇadhātu idaṁ vuccati nāmapaccayā
chaṭṭhāyatanaṁ.

[297] tattha katamo chaṭṭhāyatanapaccayā phasso yo phasso
phusanā samphusanā samphusitattaṁ ayaṁ vuccati chaṭṭhāyatanapaccayā phasso.

[298] tattha katamā phassapaccayā vedanā yaṁ cetasikaṁ sātaṁ
cetasikaṁ sukhaṁ cetosamphassajaṁ sātaṁ sukhaṁ vedayitaṁ cetosamphassajā
sātā sukhā vedanā ayaṁ vuccati phassapaccayā vedanā.

[299] (pts. vbh, 145) tattha katamā vedanāpaccayā taṇhā yo rāgo
sārāgo anunayo anurodho nandī nandīrāgo cittassa sārāgo
ayaṁ vuccati vedanāpaccayā taṇhā.

[300] tattha katamaṁ taṇhāpaccayā upādānaṁ yā diṭṭhi

page number: 194

diṭṭhigataṁ .pe. titthāyatanaṁ vipariyesaggāho idaṁ vuccati taṇhāpaccayā
upādānaṁ.

[301] tattha katamo upādānapaccayā bhavo ṭhapetvā upādānaṁ
vedanākkhandho saññākkhandho saṅkhārakkhandho viññāṇakkhandho ayaṁ
vuccati upādānapaccayā bhavo.

[302] tattha katamā bhavapaccayā jāti yā tesaṁ dhammānaṁ
jāti sañjāti nibbatti abhinibbatti pātubhāvo ayaṁ vuccati
bhavapaccayā jāti.

[303] tattha katamaṁ jātipaccayā jarāmaraṇaṁ atthi jarā atthi
maraṇaṁ. tattha katamā jarā yā tesaṁ dhammānaṁ jarā jīraṇatā
āyuno saṁhāni ayaṁ vuccati jarā. tattha katamaṁ maraṇaṁ yo
tesaṁ dhammānaṁ khayo vayo bhedo paribhedo aniccatā antaradhānaṁ
idaṁ vuccati maraṇaṁ. iti ayañca jarā idañca maraṇaṁ idaṁ vuccati
jātipaccayā jarāmaraṇaṁ.

[304] evametassa kevalassa dukkhakkhandhassa samudayo hotīti
evametassa kevalassa dukkhakkhandhassa saṅgati hoti samāgamo hoti
samodhānaṁ hoti pātubhāvo hoti tena vuccati evametassa kevalassa
dukkhakkhandhassa samudayo hotīti.

[305] tasmiṁ samaye avijjāpaccayā saṅkhāro saṅkhārapaccayā
viññāṇaṁ viññāṇapaccayā nāmaṁ nāmapaccayā phasso phassapaccayā

page number: 195

vedanā vedanāpaccayā taṇhā taṇhāpaccayā (pts. vbh, 146) upādānaṁ
upādānapaccayā bhavo bhavapaccayā jāti jātipaccayā jarāmaraṇaṁ
evametassa kevalassa dukkhakkhandhassa samudayo hoti.

[306] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā. tattha katamo
avijjāpaccayā saṅkhāro yā cetanā sañcetanā sañcetayitattaṁ
ayaṁ vuccati avijjāpaccayā saṅkhāro. tattha katamaṁ saṅkhārapaccayā
viññāṇaṁ yaṁ cittaṁ mano mānasaṁ .pe. tajjā manoviññāṇadhātu
idaṁ vuccati saṅkhārapaccayā viññāṇaṁ. tattha katamaṁ viññāṇapaccayā
nāmaṁ vedanākkhandho saññākkhandho saṅkhārakkhandho idaṁ
vuccati viññāṇapaccayā nāmaṁ. nāmapaccayā phassoti tattha
katamaṁ nāmaṁ ṭhapetvā phassaṁ vedanākkhandho saññākkhandho
saṅkhārakkhandho viññāṇakkhandho idaṁ vuccati nāmaṁ. tattha katamo
nāmapaccayā phasso yo phasso phusanā samphusanā samphusitattaṁ
ayaṁ vuccati nāmapaccayā phasso .pe. tena vuccati evametassa
kevalassa dukkhakkhandhassa samudayo hotīti.

[307] tasmiṁ samaye avijjāpaccayā saṅkhāro saṅkhārapaccayā
viññāṇaṁ viññāṇapaccayā nāmarūpaṁ nāmarūpapaccayā chaṭṭhāyatanaṁ
chaṭṭhāyatanapaccayā phasso phassapaccayā vedanā vedanāpaccayā
taṇhā taṇhāpaccayā upādānaṁ upādānapaccayā bhavo bhavapaccayā

page number: 196

jāti jātipaccayā jarāmaraṇaṁ evametassa kevalassa dukkhakkhandhassa
samudayo hoti.

[308] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā. tattha
katamo avijjāpaccayā saṅkhāro yā cetanā sañcetanā sañcetayitattaṁ
ayaṁ vuccati avijjāpaccayā saṅkhāro. tattha katamaṁ
saṅkhārapaccayā viññāṇaṁ yaṁ cittaṁ mano mānasaṁ .pe. tajjā
manoviññāṇadhātu idaṁ vuccati saṅkhārapaccayā viññāṇaṁ. (pts. vbh, 147) tattha
katamaṁ viññāṇapaccayā nāmarūpaṁ atthi nāmaṁ atthi rūpaṁ. tattha
katamaṁ nāmaṁ vedanākkhandho saññākkhandho saṅkhārakkhandho idaṁ
vuccati nāmaṁ. tattha katamaṁ rūpaṁ cakkhāyatanassa upacayo
sotāyatanassa upacayo ghānāyatanassa upacayo jivhāyatanassa upacayo
kāyāyatanassa upacayo yaṁ vā panaññampi atthi rūpaṁ cittajaṁ
cittahetukaṁ cittasamuṭṭhānaṁ idaṁ vuccati rūpaṁ. iti idañca nāmaṁ
idañca rūpaṁ idaṁ vuccati viññāṇapaccayā nāmarūpaṁ. nāmarūpapaccayā
chaṭṭhāyatananti atthi nāmaṁ atthi rūpaṁ. tattha katamaṁ
nāmaṁ vedanākkhandho saññākkhandho saṅkhārakkhandho idaṁ vuccati
nāmaṁ. tattha katamaṁ rūpaṁ yaṁ rūpaṁ nissāya manoviññāṇadhātu
vattati idaṁ vuccati rūpaṁ. iti idañca nāmaṁ idañca rūpaṁ
idaṁ vuccati nāmarūpaṁ. tattha katamaṁ nāmarūpapaccayā chaṭṭhāyatanaṁ

page number: 197

yaṁ cittaṁ mano mānasaṁ .pe. tajjā manoviññāṇadhātu idaṁ vuccati
nāmarūpapaccayā chaṭṭhāyatanaṁ. tattha katamo chaṭṭhāyatanapaccayā phasso
yo phasso phusanā samphusanā samphusitattaṁ ayaṁ vuccati chaṭṭhāyatanapaccayā
phasso .pe. tena vuccati evametassa kevalassa dukkhakkhandhassa
samudayo hotīti.

[309] tasmiṁ samaye avijjāpaccayā saṅkhāro saṅkhārapaccayā
viññāṇaṁ viññāṇapaccayā nāmarūpaṁ nāmarūpapaccayā saḷāyatanaṁ
saḷāyatanapaccayā phasso phassapaccayā vedanā vedanāpaccayā
taṇhā taṇhāpaccayā upādānaṁ upādānapaccayā bhavo
bhavapaccayā jāti jātipaccayā jarāmaraṇaṁ evametassa kevalassa
dukkhakkhandhassa samudayo hoti.

[310] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā. tattha katamo
avijjāpaccayā saṅkhāro yā cetanā sañcetanā sañcetayitattaṁ
ayaṁ vuccati avijjāpaccayā saṅkhāro. tattha katamaṁ saṅkhārapaccayā
viññāṇaṁ yaṁ cittaṁ mano mānasaṁ .pe. tajjā manoviññāṇadhātu
idaṁ vuccati saṅkhārapaccayā viññāṇaṁ. (pts. vbh, 148) tattha katamaṁ viññāṇapaccayā
nāmarūpaṁ atthi nāmaṁ atthi rūpaṁ. tattha katamaṁ nāmaṁ
vedanākkhandho saññākkhandho saṅkhārakkhandho idaṁ vuccati nāmaṁ.
tattha katamaṁ rūpaṁ cakkhāyatanassa upacayo .pe. kāyāyatanassa

page number: 198

upacayo yaṁ vā panaññampi atthi rūpaṁ cittajaṁ cittahetukaṁ cittasamuṭṭhānaṁ
idaṁ vuccati rūpaṁ. iti idañca nāmaṁ idañca rūpaṁ
idaṁ vuccati viññāṇapaccayā nāmarūpaṁ. nāmarūpapaccayā saḷāyatananti
atthi nāmaṁ atthi rūpaṁ. tattha katamaṁ nāmaṁ vedanākkhandho
saññākkhandho saṅkhārakkhandho idaṁ vuccati nāmaṁ. tattha katamaṁ
rūpaṁ cattāro ca mahābhūtā yañca rūpaṁ nissāya manoviññāṇadhātu
vattati idaṁ vuccati rūpaṁ. iti idañca nāmaṁ idañca rūpaṁ
idaṁ vuccati nāmarūpaṁ. tattha katamaṁ nāmarūpapaccayā saḷāyatanaṁ
cakkhāyatanaṁ sotāyatanaṁ ghānāyatanaṁ jivhāyatanaṁ kāyāyatanaṁ manāyatanaṁ
idaṁ vuccati nāmarūpapaccayā saḷāyatanaṁ. tattha katamo saḷāyatanapaccayā
phasso yo phasso phusanā samphusanā samphusitattaṁ ayaṁ
vuccati saḷāyatanapaccayā phasso .pe. tena vuccati evametassa
kevalassa dukkhakkhandhassa samudayo hotīti.
paccayacatukkaṁ.

[311] tasmiṁ samaye avijjāpaccayā saṅkhāro avijjāhetuko
saṅkhārapaccayā viññāṇaṁ saṅkhārahetukaṁ viññāṇapaccayā nāmaṁ
viññāṇahetukaṁ nāmapaccayā chaṭṭhāyatanaṁ nāmahetukaṁ chaṭṭhāyatanapaccayā
phasso chaṭṭhāyatanahetuko phassapaccayā vedanā phassahetukā
vedanāpaccayā taṇhā vedanāhetukā taṇhāpaccayā upādānaṁ
taṇhāhetukaṁ upādānapaccayā bhavo bhavapaccayā jāti jātipaccayā

page number: 199

jarāmaraṇaṁ evametassa kevalassa dukkhakkhandhassa samudayo hoti.

[312] (pts. vbh, 149) tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā. tattha katamo
avijjāpaccayā saṅkhāro avijjāhetuko yā cetanā sañcetanā
sañcetayitattaṁ ayaṁ vuccati avijjāpaccayā saṅkhāro avijjāhetuko.
tattha katamaṁ saṅkhārapaccayā viññāṇaṁ saṅkhārahetukaṁ yaṁ cittaṁ mano
mānasaṁ .pe. tajjā manoviññāṇadhātu idaṁ vuccati saṅkhārapaccayā
viññāṇaṁ saṅkhārahetukaṁ. tattha katamaṁ viññāṇapaccayā nāmaṁ
viññāṇahetukaṁ vedanākkhandho saññākkhandho saṅkhārakkhandho idaṁ
vuccati viññāṇapaccayā nāmaṁ viññāṇahetukaṁ. tattha katamaṁ nāmapaccayā
chaṭṭhāyatanaṁ nāmahetukaṁ yaṁ cittaṁ mano mānasaṁ .pe.
tajjā manoviññāṇadhātu idaṁ vuccati nāmapaccayā chaṭṭhāyatanaṁ
nāmahetukaṁ. tattha katamo chaṭṭhāyatanapaccayā phasso chaṭṭhāyatanahetuko
yo phasso phusanā samphusanā samphusitattaṁ ayaṁ vuccati
chaṭṭhāyatanapaccayā phasso chaṭṭhāyatanahetuko. tattha katamā phassapaccayā
vedanā phassahetukā yaṁ cetasikaṁ sātaṁ cetasikaṁ sukhaṁ cetosamphassajaṁ
sātaṁ sukhaṁ vedayitaṁ cetosamphassajā sātā sukhā vedanā ayaṁ vuccati
phassapaccayā vedanā phassahetukā. tattha katamā vedanāpaccayā
taṇhā vedanāhetukā yo rāgo sārāgo .pe. cittassa sārāgo
ayaṁ vuccati vedanāpaccayā taṇhā vedanāhetukā. tattha katamaṁ

page number: 200

taṇhāpaccayā upādānaṁ taṇhāhetukaṁ yā diṭṭhi diṭṭhigataṁ diṭṭhigahanaṁ
diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho
paṭiggāho abhiniveso parāmāso kummaggo micchāpatho micchattaṁ
titthāyatanaṁ vipariyesaggāho idaṁ vuccati taṇhāpaccayā upādānaṁ
taṇhāhetukaṁ .pe. tena vuccati evametassa kevalassa dukkhakkhandhassa
samudayo hotīti.

[313] (pts. vbh, 150) tasmiṁ samaye avijjāpaccayā saṅkhāro avijjāhetuko
saṅkhārapaccayā viññāṇaṁ saṅkhārahetukaṁ viññāṇapaccayā nāmaṁ
viññāṇahetukaṁ nāmapaccayā phasso nāmahetuko phassapaccayā
vedanā phassahetukā vedanāpaccayā taṇhā vedanāhetukā taṇhāpaccayā
upādānaṁ taṇhāhetukaṁ upādānapaccayā bhavo bhavapaccayā
jāti jātipaccayā jarāmaraṇaṁ evametassa kevalassa dukkhakkhandhassa
samudayo hoti.

[314] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā. tattha katamo
avijjāpaccayā saṅkhāro avijjāhetuko yā cetanā sañcetanā
sañcetayitattaṁ ayaṁ vuccati avijjāpaccayā saṅkhāro avijjāhetuko.
tattha katamaṁ saṅkhārapaccayā viññāṇaṁ saṅkhārahetukaṁ yaṁ cittaṁ mano
mānasaṁ .pe. tajjā manoviññāṇadhātu idaṁ vuccati saṅkhārapaccayā
viññāṇaṁ saṅkhārahetukaṁ. tattha katamaṁ viññāṇapaccayā nāmaṁ

page number: 201

viññāṇahetukaṁ vedanākkhandho saññākkhandho saṅkhārakkhandho idaṁ
vuccati viññāṇapaccayā nāmaṁ viññāṇahetukaṁ. nāmapaccayā phasso
nāmahetukoti tattha katamaṁ nāmaṁ ṭhapetvā phassaṁ vedanākkhandho
saññākkhandho saṅkhārakkhandho viññāṇakkhandho idaṁ vuccati nāmaṁ.
tattha katamo nāmapaccayā phasso nāmahetuko yo phasso phusanā
samphusanā samphusitattaṁ ayaṁ vuccati nāmapaccayā phasso nāmahetuko.
.pe. tena vuccati evametassa kevalassa dukkhakkhandhassa samudayo
hotīti.

[315] tasmiṁ samaye avijjāpaccayā saṅkhāro avijjāhetuko
saṅkhārapaccayā viññāṇaṁ saṅkhārahetukaṁ viññāṇapaccayā nāmarūpaṁ
viññāṇahetukaṁ nāmarūpapaccayā chaṭṭhāyatanaṁ nāmarūpahetukaṁ chaṭṭhāyatanapaccayā
phasso chaṭṭhāyatanahetuko phassapaccayā vedanā phassahetukā
vedanāpaccayā taṇhā vedanāhetukā taṇhāpaccayā
upādānaṁ taṇhāhetukaṁ upādānapaccayā bhavo (pts. vbh, 151) bhavapaccayā jāti jātipaccayā
jarāmaraṇaṁ evametassa kevalassa dukkhakkhandhassa samudayo
hoti.

[316] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā. tattha katamo
avijjāpaccayā saṅkhāro avijjāhetuko yā cetanā sañcetanā
sañcetayitattaṁ ayaṁ vuccati avijjāpaccayā saṅkhāro avijjāhetuko.

page number: 202

tattha katamaṁ saṅkhārapaccayā viññāṇaṁ saṅkhārahetukaṁ yaṁ cittaṁ mano
mānasaṁ .pe. tajjā manoviññāṇadhātu idaṁ vuccati saṅkhārapaccayā
viññāṇaṁ saṅkhārahetukaṁ. tattha katamaṁ viññāṇapaccayā nāmarūpaṁ
viññāṇahetukaṁ atthi nāmaṁ atthi rūpaṁ. tattha katamaṁ nāmaṁ vedanākkhandho
saññākkhandho saṅkhārakkhandho idaṁ vuccati nāmaṁ. tattha
katamaṁ rūpaṁ cakkhāyatanassa upacayo .pe. kāyāyatanassa upacayo yaṁ
vā panaññampi atthi rūpaṁ cittajaṁ cittahetukaṁ cittasamuṭṭhānaṁ idaṁ
vuccati rūpaṁ. iti idañca nāmaṁ idañca rūpaṁ idaṁ vuccati viññāṇapaccayā
nāmarūpaṁ viññāṇahetukaṁ. nāmarūpapaccayā chaṭṭhāyatanaṁ
nāmarūpahetukanti atthi nāmaṁ atthi rūpaṁ. tattha katamaṁ nāmaṁ vedanākkhandho
saññākkhandho saṅkhārakkhandho idaṁ vuccati nāmaṁ. tattha katamaṁ
rūpaṁ yaṁ rūpaṁ nissāya manoviññāṇadhātu vattati idaṁ vuccati rūpaṁ.
iti idañca nāmaṁ idañca rūpaṁ idaṁ vuccati nāmarūpaṁ. tattha katamaṁ
nāmarūpapaccayā chaṭṭhāyatanaṁ nāmarūpahetukaṁ yaṁ cittaṁ mano mānasaṁ
.pe. tajjā manoviññāṇadhātu idaṁ vuccati nāmarūpapaccayā
chaṭṭhāyatanaṁ nāmarūpahetukaṁ. tattha katamo chaṭṭhāyatanapaccayā phasso
chaṭṭhāyatanahetuko yo phasso phusanā samphusanā samphusitattaṁ ayaṁ vuccati
chaṭṭhāyatanapaccayā phasso chaṭṭhāyatanahetuko .pe. tena vuccati
evametassa kevalassa dukkhakkhandhassa samudayo hotīti.

[317] (pts. vbh, 152) tasmiṁ samaye avijjāpaccayā saṅkhāro avijjāhetuko

page number: 203

saṅkhārapaccayā viññāṇaṁ saṅkhārahetukaṁ viññāṇapaccayā nāmarūpaṁ
viññāṇahetukaṁ nāmarūpapaccayā saḷāyatanaṁ nāmarūpahetukaṁ saḷāyatanapaccayā
phasso saḷāyatanahetuko phassapaccayā vedanā phassahetukā
vedanāpaccayā taṇhā vedanāhetukā taṇhāpaccayā upādānaṁ
taṇhāhetukaṁ upādānapaccayā bhavo bhavapaccayā jāti jātipaccayā
jarāmaraṇaṁ evametassa kevalassa dukkhakkhandhassa samudayo hoti.

[318] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā. tattha katamo
avijjāpaccayā saṅkhāro avijjāhetuko yā cetanā sañcetanā
sañcetayitattaṁ ayaṁ vuccati avijjāpaccayā saṅkhāro avijjāhetuko.
tattha katamaṁ saṅkhārapaccayā viññāṇaṁ saṅkhārahetukaṁ yaṁ cittaṁ mano
mānasaṁ .pe. tajjā manoviññāṇadhātu idaṁ vuccati saṅkhārapaccayā
viññāṇaṁ saṅkhārahetukaṁ. tattha katamaṁ viññāṇapaccayā nāmarūpaṁ
viññāṇahetukaṁ atthi nāmaṁ atthi rūpaṁ. tattha katamaṁ nāmaṁ vedanākkhandho
saññākkhandho saṅkhārakkhandho idaṁ vuccati nāmaṁ. tattha
katamaṁ rūpaṁ cakkhāyatanassa upacayo .pe. kāyāyatanassa upacayo yaṁ
vā panaññampi atthi rūpaṁ cittajaṁ cittahetukaṁ cittasamuṭṭhānaṁ idaṁ
vuccati rūpaṁ. iti idañca nāmaṁ idañca rūpaṁ idaṁ vuccati viññāṇapaccayā
nāmarūpaṁ viññāṇahetukaṁ. nāmarūpapaccayā saḷāyatanaṁ nāmarūpahetukanti
atthi nāmaṁ atthi rūpaṁ. tattha katamaṁ nāmaṁ vedanākkhandho

page number: 204

saññākkhandho saṅkhārakkhandho idaṁ vuccati nāmaṁ. tattha katamaṁ
rūpaṁ cattāro ca mahābhūtā yañca rūpaṁ nissāya manoviññāṇadhātu
vattati idaṁ vuccati rūpaṁ. iti idañca nāmaṁ idañca rūpaṁ idaṁ vuccati
nāmarūpaṁ. tattha katamaṁ nāmarūpapaccayā saḷāyatanaṁ nāmarūpahetukaṁ
cakkhāyatanaṁ .pe. manāyatanaṁ idaṁ vuccati nāmarūpapaccayā saḷāyatanaṁ
nāmarūpahetukaṁ. tattha katamo saḷāyatanapaccayā phasso saḷāyatanahetuko
yo phasso phusanā samphusanā samphusitattaṁ ayaṁ vuccati
saḷāyatanapaccayā phasso saḷāyatanahetuko .pe. tena vuccati
evametassa kevalassa dukkhakkhandhassa samudayo hotīti.
hetucatukkaṁ.

[319] tasmiṁ samaye avijjāpaccayā saṅkhāro avijjāsampayutto
saṅkhārapaccayā viññāṇaṁ saṅkhārasampayuttaṁ viññāṇapaccayā nāmaṁ
viññāṇasampayuttaṁ nāmapaccayā chaṭṭhāyatanaṁ nāmasampayuttaṁ chaṭṭhāyatanapaccayā
phasso chaṭṭhāyatanasampayutto phassapaccayā vedanā
phassasampayuttā vedanāpaccayā taṇhā vedanāsampayuttā taṇhāpaccayā
upādānaṁ taṇhāsampayuttaṁ upādānapaccayā bhavo bhavapaccayā
jāti jātipaccayā jarāmaraṇaṁ evametassa kevalassa
dukkhakkhandhassa samudayo hoti.

[320] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā. tattha katamo

page number: 205

avijjāpaccayā saṅkhāro avijjāsampayutto yā cetanā sañcetanā
sañcetayitattaṁ ayaṁ vuccati avijjāpaccayā saṅkhāro avijjāsampayutto.
tattha katamaṁ saṅkhārapaccayā viññāṇaṁ saṅkhārasampayuttaṁ
yaṁ cittaṁ mano mānasaṁ .pe. tajjā manoviññāṇadhātu idaṁ vuccati
saṅkhārapaccayā viññāṇaṁ saṅkhārasampayuttaṁ. tattha katamaṁ viññāṇapaccayā
nāmaṁ viññāṇasampayuttaṁ vedanākkhandho saññākkhandho
saṅkhārakkhandho idaṁ vuccati viññāṇapaccayā nāmaṁ viññāṇasampayuttaṁ.
tattha katamaṁ nāmapaccayā chaṭṭhāyatanaṁ nāmasampayuttaṁ (pts. vbh, 154) yaṁ
cittaṁ mano mānasaṁ .pe. tajjā manoviññāṇadhātu idaṁ vuccati
nāmapaccayā chaṭṭhāyatanaṁ nāmasampayuttaṁ. tattha katamo chaṭṭhāyatanapaccayā
phasso chaṭṭhāyatanasampayutto yo phasso phusanā samphusanā
samphusitattaṁ ayaṁ vuccati chaṭṭhāyatanapaccayā phasso chaṭṭhāyatanasampayutto.
tattha katamā phassapaccayā vedanā phassasampayuttā
yaṁ cetasikaṁ sātaṁ cetasikaṁ sukhaṁ cetosamphassajaṁ sātaṁ sukhaṁ vedayitaṁ
cetosamphassajā sātā sukhā vedanā ayaṁ vuccati phassapaccayā vedanā
phassasampayuttā. tattha katamā vedanāpaccayā taṇhā vedanāsampayuttā
yo rāgo sārāgo .pe. cittassa sārāgo ayaṁ vuccati
vedanāpaccayā taṇhā vedanāsampayuttā. tattha katamaṁ taṇhāpaccayā
upādānaṁ taṇhāsampayuttaṁ yā diṭṭhi diṭṭhigataṁ .pe.
titthāyatanaṁ vipariyesaggāho idaṁ vuccati taṇhāpaccayā upādānaṁ

page number: 206

taṇhāsampayuttaṁ .pe. tena vuccati evametassa kevalassa dukkhakkhandhassa
samudayo hotīti.

[321] tasmiṁ samaye avijjāpaccayā saṅkhāro avijjāsampayutto
saṅkhārapaccayā viññāṇaṁ saṅkhārasampayuttaṁ viññāṇapaccayā nāmaṁ
viññāṇasampayuttaṁ nāmapaccayā phasso nāmasampayutto phassapaccayā
vedanā phassasampayuttā vedanāpaccayā taṇhā vedanāsampayuttā
taṇhāpaccayā upādānaṁ taṇhāsampayuttaṁ upādānapaccayā
bhavo bhavapaccayā jāti jātipaccayā jarāmaraṇaṁ
evametassa kevalassa dukkhakkhandhassa samudayo hoti.

[322] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā. tattha
katamo avijjāpaccayā saṅkhāro avijjāsampayutto (pts. vbh, 155) yā cetanā
sañcetanā sañcetayitattaṁ ayaṁ vuccati avijjāpaccayā saṅkhāro
avijjāsampayutto. tattha katamaṁ saṅkhārapaccayā viññāṇaṁ saṅkhārasampayuttaṁ
yaṁ cittaṁ mano mānasaṁ .pe. tajjā manoviññāṇadhātu
idaṁ vuccati saṅkhārapaccayā viññāṇaṁ saṅkhārasampayuttaṁ. tattha katamaṁ
viññāṇapaccayā nāmaṁ viññāṇasampayuttaṁ vedanākkhandho
saññākkhandho saṅkhārakkhandho idaṁ vuccati viññāṇapaccayā nāmaṁ
viññāṇasampayuttaṁ. nāmapaccayā phasso nāmasampayuttoti tattha
katamaṁ nāmaṁ ṭhapetvā phassaṁ vedanākkhandho saññākkhandho saṅkhārakkhandho

page number: 207

viññāṇakkhandho idaṁ vuccati nāmaṁ. tattha katamo nāmapaccayā
phasso nāmasampayutto yo phasso phusanā samphusanā
samphusitattaṁ ayaṁ vuccati nāmapaccayā phasso nāmasampayutto
.pe. tena vuccati evametassa kevalassa dukkhakkhandhassa samudayo
hotīti.

[323] tasmiṁ samaye avijjāpaccayā saṅkhāro avijjāsampayutto
saṅkhārapaccayā viññāṇaṁ saṅkhārasampayuttaṁ viññāṇapaccayā
nāmarūpaṁ viññāṇasampayuttaṁ nāmaṁ nāmarūpapaccayā chaṭṭhāyatanaṁ
nāmasampayuttaṁ chaṭṭhāyatanapaccayā phasso chaṭṭhāyatanasampayutto
phassapaccayā vedanā phassasampayuttā vedanāpaccayā taṇhā
vedanāsampayuttā taṇhāpaccayā upādānaṁ taṇhāsampayuttaṁ
upādānapaccayā bhavo bhavapaccayā jāti jātipaccayā jarāmaraṇaṁ
evametassa kevalassa dukkhakkhandhassa samudayo hoti.

[324] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā. tattha
katamo avijjāpaccayā saṅkhāro avijjāsampayutto yā cetanā
sañcetanā sañcetayitattaṁ ayaṁ vuccati avijjāpaccayā saṅkhāro
avijjāsampayutto. (pts. vbh, 156) tattha katamaṁ saṅkhārapaccayā viññāṇaṁ saṅkhārasampayuttaṁ
yaṁ cittaṁ mano mānasaṁ .pe. tajjā manoviññāṇadhātu
idaṁ vuccati saṅkhārapaccayā viññāṇaṁ saṅkhārasampayuttaṁ. tattha

page number: 208

katamaṁ viññāṇapaccayā nāmarūpaṁ viññāṇasampayuttaṁ nāmaṁ atthi nāmaṁ
atthi rūpaṁ. tattha katamaṁ nāmaṁ vedanākkhandho saññākkhandho
saṅkhārakkhandho idaṁ vuccati nāmaṁ. tattha katamaṁ rūpaṁ cakkhāyatanassa
upacayo .pe. kāyāyatanassa upacayo yaṁ vā panaññampi
atthi rūpaṁ cittajaṁ cittahetukaṁ cittasamuṭṭhānaṁ idaṁ vuccati rūpaṁ.
iti idañca nāmaṁ idañca rūpaṁ idaṁ vuccati viññāṇapaccayā
nāmarūpaṁ viññāṇasampayuttaṁ nāmaṁ. nāmarūpapaccayā chaṭṭhāyatanaṁ
nāmasampayuttanti atthi nāmaṁ atthi rūpaṁ. tattha katamaṁ nāmaṁ
vedanākkhandho saññākkhandho saṅkhārakkhandho idaṁ vuccati nāmaṁ.
tattha katamaṁ rūpaṁ yaṁ rūpaṁ nissāya manoviññāṇadhātu vattati idaṁ
vuccati rūpaṁ. iti idañca nāmaṁ idañca rūpaṁ idaṁ vuccati nāmarūpaṁ.
tattha katamaṁ nāmarūpapaccayā chaṭṭhāyatanaṁ nāmasampayuttaṁ yaṁ cittaṁ
mano mānasaṁ .pe. tajjā manoviññāṇadhātu idaṁ vuccati nāmarūpapaccayā
chaṭṭhāyatanaṁ nāmasampayuttaṁ. tattha katamo chaṭṭhāyatanapaccayā
phasso chaṭṭhāyatanasampayutto yo phasso phusanā samphusanā samphusitattaṁ
ayaṁ vuccati chaṭṭhāyatanapaccayā phasso chaṭṭhāyatanasampayutto .pe.
tena vuccati evametassa kevalassa dukkhakkhandhassa samudayo hotīti.

[325] tasmiṁ samaye avijjāpaccayā saṅkhāro avijjāsampayutto
saṅkhārapaccayā viññāṇaṁ saṅkhārasampayuttaṁ viññāṇapaccayā
nāmarūpaṁ viññāṇasampayuttaṁ nāmaṁ nāmarūpapaccayā saḷāyatanaṁ

page number: 209

nāmasampayuttaṁ saḷāyatanapaccayā phasso saḷāyatanasampayutto phassapaccayā
vedanā phassasampayuttā vedanāpaccayā taṇhā vedanāsampayuttā
taṇhāpaccayā upādānaṁ taṇhāsampayuttaṁ upādānapaccayā
bhavo bhavapaccayā jāti jātipaccayā jarāmaraṇaṁ evametassa
kevalassa dukkhakkhandhassa samudayo hoti.

[326] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā. tattha
katamo avijjāpaccayā saṅkhāro avijjāsampayutto yā cetanā
sañcetanā sañcetayitattaṁ ayaṁ vuccati avijjāpaccayā saṅkhāro
avijjāsampayutto. tattha katamaṁ saṅkhārapaccayā viññāṇaṁ saṅkhārasampayuttaṁ
yaṁ cittaṁ mano mānasaṁ .pe. tajjā manoviññāṇadhātu
idaṁ vuccati saṅkhārapaccayā viññāṇaṁ saṅkhārasampayuttaṁ. tattha
katamaṁ viññāṇapaccayā nāmarūpaṁ viññāṇasampayuttaṁ nāmaṁ atthi
nāmaṁ atthi rūpaṁ. tattha katamaṁ nāmaṁ vedanākkhandho saññākkhandho
saṅkhārakkhandho idaṁ vuccati nāmaṁ. tattha katamaṁ rūpaṁ
cakkhāyatanassa upacayo .pe. kāyāyatanassa upacayo yaṁ vā
panaññampi atthi rūpaṁ cittajaṁ cittahetukaṁ cittasamuṭṭhānaṁ idaṁ
vuccati rūpaṁ. iti idañca nāmaṁ idañca rūpaṁ idaṁ vuccati
viññāṇapaccayā nāmarūpaṁ viññāṇasampayuttaṁ nāmaṁ. nāmarūpapaccayā
saḷāyatanaṁ nāmasampayuttanti atthi nāmaṁ atthi rūpaṁ.

page number: 210

tattha katamaṁ nāmaṁ vedanākkhandho saññākkhandho saṅkhārakkhandho
idaṁ vuccati nāmaṁ. tattha katamaṁ rūpaṁ cattāro ca mahābhūtā
yañca rūpaṁ nissāya manoviññāṇadhātu vattati idaṁ vuccati rūpaṁ.
iti idañca nāmaṁ idañca rūpaṁ idaṁ vuccati nāmarūpaṁ. tattha
katamaṁ nāmarūpapaccayā saḷāyatanaṁ nāmasampayuttaṁ cakkhāyatanaṁ .pe.
manāyatanaṁ idaṁ vuccati nāmarūpapaccayā saḷāyatanaṁ nāmasampayuttaṁ.
tattha katamo saḷāyatanapaccayā phasso saḷāyatanasampayutto yo
phasso phusanā samphusanā samphusitattaṁ ayaṁ vuccati saḷāyatanapaccayā
phasso saḷāyatanasampayutto .pe. tena vuccati evametassa kevalassa
dukkhakkhandhassa samudayo hotīti.
sampayuttacatukkaṁ.

[327] tasmiṁ samaye avijjāpaccayā saṅkhāro saṅkhārapaccayāpi
avijjā saṅkhārapaccayā viññāṇaṁ viññāṇapaccayāpi saṅkhāro
viññāṇapaccayā nāmaṁ nāmapaccayāpi viññāṇaṁ nāmapaccayā
chaṭṭhāyatanaṁ chaṭṭhāyatanapaccayāpi nāmaṁ chaṭṭhāyatanapaccayā phasso
phassapaccayāpi chaṭṭhāyatanaṁ phassapaccayā vedanā vedanāpaccayāpi
phasso vedanāpaccayā taṇhā taṇhāpaccayāpi vedanā taṇhāpaccayā
upādānaṁ upādānapaccayāpi taṇhā upādānapaccayā
bhavo bhavapaccayā jāti jātipaccayā jarāmaraṇaṁ evametassa
kevalassa dukkhakkhandhassa samudayo hoti.

page number: 211

[328] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā.

[329] tattha katamo avijjāpaccayā saṅkhāro yā cetanā
sañcetanā sañcetayitattaṁ ayaṁ vuccati avijjāpaccayā saṅkhāro.
tattha katamā saṅkhārapaccayāpi avijjā yaṁ aññāṇaṁ adassanaṁ
.pe. avijjālaṅgī moho akusalamūlaṁ ayaṁ vuccati saṅkhārapaccayāpi
avijjā.

[330] tattha katamaṁ saṅkhārapaccayā viññāṇaṁ yaṁ cittaṁ mano
mānasaṁ .pe. tajjā manoviññāṇadhātu idaṁ vuccati saṅkhārapaccayā
viññāṇaṁ. tattha katamo viññāṇapaccayāpi saṅkhāro
yā cetanā sañcetanā sañcetayitattaṁ ayaṁ vuccati viññāṇapaccayāpi
saṅkhāro.

[331] tattha katamaṁ viññāṇapaccayā nāmaṁ vedanākkhandho
saññākkhandho saṅkhārakkhandho idaṁ vuccati viññāṇapaccayā
nāmaṁ. tattha katamaṁ nāmapaccayāpi viññāṇaṁ yaṁ cittaṁ mano
mānasaṁ .pe. tajjā manoviññāṇadhātu idaṁ vuccati nāmapaccayāpi
viññāṇaṁ.

[332] (pts. vbh, 159) tattha katamaṁ nāmapaccayā chaṭṭhāyatanaṁ yaṁ cittaṁ mano
mānasaṁ .pe. tajjā manoviññāṇadhātu idaṁ vuccati nāmapaccayā
chaṭṭhāyatanaṁ. tattha katamaṁ chaṭṭhāyatanapaccayāpi nāmaṁ vedanākkhandho

page number: 212

saññākkhandho saṅkhārakkhandho idaṁ vuccati chaṭṭhāyatanapaccayāpi
nāmaṁ.

[333] tattha katamo chaṭṭhāyatanapaccayā phasso yo phasso
phusanā samphusanā samphusitattaṁ ayaṁ vuccati chaṭṭhāyatanapaccayā
phasso. tattha katamaṁ phassapaccayāpi chaṭṭhāyatanaṁ yaṁ cittaṁ mano
mānasaṁ .pe. tajjā mano viññāṇadhātu idaṁ vuccati phassapaccayāpi
chaṭṭhāyatanaṁ.

[334] tattha katamā phassapaccayā vedanā yaṁ cetasikaṁ sātaṁ
cetasikaṁ sukhaṁ cetosamphassajaṁ sātaṁ sukhaṁ vedayitaṁ cetosamphassajā
sātā sukhā vedanā ayaṁ vuccati phassapaccayā vedanā. tattha
katamo vedanāpaccayāpi phasso yo phasso phusanā samphusanā
samphusitattaṁ ayaṁ vuccati vedanāpaccayāpi phasso.

[335] tattha katamā vedanāpaccayā taṇhā yo rāgo sārāgo
.pe. cittassa sārāgo ayaṁ vuccati vedanāpaccayā taṇhā.
tattha katamā taṇhāpaccayāpi vedanā yaṁ cetasikaṁ sātaṁ cetasikaṁ sukhaṁ
cetosamphassajaṁ sātaṁ sukhaṁ vedayitaṁ cetosamphassajā sātā sukhā vedanā
ayaṁ vuccati taṇhāpaccayāpi vedanā.

[336] tattha katamaṁ taṇhāpaccayā upādānaṁ yā diṭṭhi diṭṭhigataṁ
.pe. titthāyatanaṁ vipariyesaggāho idaṁ vuccati taṇhāpaccayā
upādānaṁ. tattha katamā upādānapaccayāpi taṇhā yo rāgo sārāgo

page number: 213

.pe. cittassa sārāgo ayaṁ vuccati upādānapaccayāpi taṇhā.

[337] tattha katamo upādānapaccayā bhavo ṭhapetvā upādānaṁ
vedanākkhandho saññākkhandho saṅkhārakkhandho viññāṇakkhandho ayaṁ
vuccati upādānapaccayā bhavo.

[338] tattha katamā bhavapaccayā jāti yā tesaṁ dhammānaṁ jāti
sañjāti nibbatti abhinibbatti pātubhāvo ayaṁ vuccati bhavapaccayā jāti.

[339] tattha katamaṁ jātipaccayā jarāmaraṇaṁ atthi jarā atthi
maraṇaṁ. tattha katamā jarā yā tesaṁ dhammānaṁ jarā jīraṇatā āyuno
saṁhāni ayaṁ (pts. vbh, 160) vuccati jarā. tattha katamaṁ maraṇaṁ yo tesaṁ dhammānaṁ
khayo vayo bhedo paribhedo aniccatā antaradhānaṁ idaṁ vuccati maraṇaṁ.
iti ayañca jarā idañca maraṇaṁ idaṁ vuccati jātipaccayā jarāmaraṇaṁ.

[340] evametassa kevalassa dukkhakkhandhassa samudayo hotīti
evametassa kevalassa dukkhakkhandhassa saṅgati hoti samāgamo hoti
samodhānaṁ hoti pātubhāvo hoti tena vuccati evametassa kevalassa
dukkhakkhandhassa samudayo hotīti.

[341] tasmiṁ samaye avijjāpaccayā saṅkhāro saṅkhārapaccayāpi
avijjā saṅkhārapaccayā viññāṇaṁ viññāṇapaccayāpi saṅkhāro
viññāṇapaccayā nāmaṁ nāmapaccayāpi viññāṇaṁ nāmapaccayā phasso
phassapaccayāpi nāmaṁ phassapaccayā vedanā vedanāpaccayāpi phasso
vedanāpaccayā taṇhā taṇhāpaccayāpi vedanā taṇhāpaccayā

page number: 214

upādānaṁ upādānapaccayāpi taṇhā upādānapaccayā bhavo
bhavapaccayā jāti jātipaccayā jarāmaraṇaṁ evametassa kevalassa
dukkhakkhandhassa samudayo hoti.

[342] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā. tattha katamo
avijjāpaccayā saṅkhāro yā cetanā sañcetanā sañcetayitattaṁ ayaṁ
vuccati avijjāpaccayā saṅkhāro. tattha katamā saṅkhārapaccayāpi
avijjā yaṁ aññāṇaṁ adassanaṁ .pe. avijjālaṅgī moho akusalamūlaṁ
ayaṁ vuccati saṅkhārapaccayāpi avijjā. tattha katamaṁ saṅkhārapaccayā
viññāṇaṁ yaṁ cittaṁ mano mānasaṁ .pe. tajjā manoviññāṇadhātu
idaṁ vuccati saṅkhārapaccayā viññāṇaṁ. tattha katamo viññāṇapaccayāpi
saṅkhāro yā cetanā sañcetanā sañcetayitattaṁ ayaṁ vuccati
viññāṇapaccayāpi saṅkhāro. tattha katamaṁ viññāṇapaccayā nāmaṁ
vedanākkhandho saññākkhandho saṅkhārakkhandho idaṁ vuccati viññāṇapaccayā
nāmaṁ. tattha katamaṁ nāmapaccayāpi viññāṇaṁ yaṁ cittaṁ
mano mānasaṁ .pe. tajjā manoviññāṇadhātu idaṁ vuccati nāmapaccayāpi
viññāṇaṁ. (pts. vbh, 161) nāmapaccayā phassoti tattha katamaṁ nāmaṁ
ṭhapetvā phassaṁ vedanākkhandho saññākkhandho saṅkhārakkhandho viññāṇakkhandho
idaṁ vuccati nāmaṁ. tattha katamo nāmapaccayā phasso
yo phasso phusanā samphusanā samphusitattaṁ ayaṁ vuccati nāmapaccayā

page number: 215

phasso. tattha katamaṁ phassapaccayāpi nāmaṁ vedanākkhandho saññākkhandho
saṅkhārakkhandho viññāṇakkhandho idaṁ vuccati phassapaccayāpi
nāmaṁ .pe. tena vuccati evametassa kevalassa dukkhakkhandhassa
samudayo hotīti.

[343] tasmiṁ samaye avijjāpaccayā saṅkhāro saṅkhārapaccayāpi
avijjā saṅkhārapaccayā viññāṇaṁ viññāṇapaccayāpi saṅkhāro
viññāṇapaccayā nāmarūpaṁ nāmarūpapaccayāpi viññāṇaṁ nāmarūpapaccayā
chaṭṭhāyatanaṁ chaṭṭhāyatanapaccayāpi nāmarūpaṁ chaṭṭhāyatanapaccayā
phasso phassapaccayāpi chaṭṭhāyatanaṁ phassapaccayā vedanā vedanāpaccayāpi
phasso vedanāpaccayā taṇhā taṇhāpaccayāpi vedanā
taṇhāpaccayā upādānaṁ upādānapaccayāpi taṇhā upādānapaccayā
bhavo bhavapaccayā jāti jātipaccayā jarāmaraṇaṁ evametassa
kevalassa dukkhakkhandhassa samudayo hoti.

[344] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā. tattha katamo
avijjāpaccayā saṅkhāro yā cetanā sañcetanā sañcetayitattaṁ
ayaṁ vuccati avijjāpaccayā saṅkhāro tattha katamā saṅkhārapaccayāpi
avijjā yaṁ aññāṇaṁ adassanaṁ .pe. avijjālaṅgī moho akusalamūlaṁ
ayaṁ vuccati saṅkhārapaccayāpi avijjā. tattha katamaṁ saṅkhārapaccayā
viññāṇaṁ yaṁ cittaṁ mano mānasaṁ .pe. tajjā manoviññāṇadhātu

page number: 216

idaṁ vuccati saṅkhārapaccayā viññāṇaṁ. tattha katamo viññāṇapaccayāpi
saṅkhāro yā cetanā sañcetanā sañcetayitattaṁ ayaṁ
vuccati viññāṇapaccayāpi saṅkhāro. tattha katamaṁ viññāṇapaccayā
nāmarūpaṁ atthi nāmaṁ atthi rūpaṁ. tattha katamaṁ nāmaṁ vedanākkhandho
saññākkhandho saṅkhārakkhandho idaṁ vuccati nāmaṁ. tattha katamaṁ rūpaṁ
cakkhāyatanassa (pts. vbh, 162) upacayo .pe. kāyāyatanassa upacayo yaṁ vā panaññampi
atthi rūpaṁ cittajaṁ cittahetukaṁ cittasamuṭṭhānaṁ idaṁ vuccati rūpaṁ.
iti idañca nāmaṁ idañca rūpaṁ idaṁ vuccati viññāṇapaccayā nāmarūpaṁ.
nāmarūpapaccayāpi viññāṇanti atthi nāmaṁ atthi rūpaṁ
tattha katamaṁ nāmaṁ vedanākkhandho saññākkhandho saṅkhārakkhandho
idaṁ vuccati nāmaṁ. tattha katamaṁ rūpaṁ yaṁ rūpaṁ nissāya manoviññāṇadhātu
vattati idaṁ vuccati rūpaṁ. iti idañca nāmaṁ idañca rūpaṁ idaṁ
vuccati nāmarūpaṁ. tattha katamaṁ nāmarūpapaccayāpi viññāṇaṁ yaṁ
cittaṁ mano mānasaṁ .pe. tajjā manoviññāṇadhātu idaṁ vuccati
nāmarūpapaccayāpi viññāṇaṁ. nāmarūpapaccayā chaṭṭhāyatananti atthi
nāmaṁ atthi rūpaṁ. tattha katamaṁ nāmaṁ vedanākkhandho saññākkhandho
saṅkhārakkhandho idaṁ vuccati nāmaṁ. tattha katamaṁ rūpaṁ yaṁ rūpaṁ nissāya
manoviññāṇadhātu vattati idaṁ vuccati rūpaṁ. iti idañca nāmaṁ
idañca rūpaṁ idaṁ vuccati nāmarūpaṁ. tattha katamaṁ nāmarūpapaccayā
chaṭṭhāyatanaṁ yaṁ cittaṁ mano mānasaṁ .pe. tajjā manoviññāṇadhātu

page number: 217

idaṁ vuccati nāmarūpapaccayā chaṭṭhāyatanaṁ. tattha katamaṁ chaṭṭhāyatanapaccayāpi
nāmarūpaṁ atthi nāmaṁ atthi rūpaṁ. tattha katamaṁ nāmaṁ
vedanākkhandho saññākkhandho saṅkhārakkhandho idaṁ vuccati nāmaṁ.
tattha katamaṁ rūpaṁ cakkhāyatanassa upacayo .pe. kāyāyatanassa
upacayo yaṁ vā panaññampi atthi rūpaṁ cittajaṁ cittahetukaṁ cittasamuṭṭhānaṁ
idaṁ vuccati rūpaṁ. iti idañca nāmaṁ idañca rūpaṁ idaṁ
vuccati chaṭṭhāyatanapaccayāpi nāmarūpaṁ. tattha katamo chaṭṭhāyatanapaccayā
phasso yo phasso phusanā samphusanā samphusitattaṁ ayaṁ
vuccati chaṭṭhāyatanapaccayā phasso. tattha katamaṁ phassapaccayāpi
chaṭṭhāyatanaṁ yaṁ cittaṁ mano mānasaṁ .pe. tajjā manoviññāṇadhātu
idaṁ vuccati phassapaccayāpi chaṭṭhāyatanaṁ .pe. tena vuccati evametassa
kevalassa dukkhakkhandhassa samudayo hotīti.

[345] (pts. vbh, 163) tasmiṁ samaye avijjāpaccayā saṅkhāro saṅkhārapaccayāpi
avijjā saṅkhārapaccayā viññāṇaṁ viññāṇapaccayāpi saṅkhāro
viññāṇapaccayā nāmarūpaṁ nāmarūpaccayāpi viññāṇaṁ nāmarūpapaccayā
saḷāyatanaṁ saḷāyatanapaccayāpi nāmarūpaṁ saḷāyatanapaccayā phasso
phassapaccayāpi saḷāyatanaṁ phassapaccayā vedanā vedanāpaccayāpi phasso
vedanāpaccayā taṇhā taṇhāpaccayāpi vedanā taṇhāpaccayā
upādānaṁ upādānapaccayāpi taṇhā upādānapaccayā bhavo bhavapaccayā
jāti jātipaccayā jarāmaraṇaṁ evametassa kevalassa

page number: 218

dukkhakkhandhassa samudayo hoti.

[346] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā. tattha katamo
avijjāpaccayā saṅkhāro yā cetanā sañcetanā sañcetayitattaṁ
ayaṁ vuccati avijjāpaccayā saṅkhāro. tattha katamā saṅkhārapaccayāpi
avijjā yaṁ aññāṇaṁ adassanaṁ .pe. avijjālaṅgī moho akusalamūlaṁ
ayaṁ vuccati saṅkhārapaccayāpi avijjā. tattha katamaṁ saṅkhārapaccayā
viññāṇaṁ yaṁ cittaṁ mano mānasaṁ .pe. tajjā manoviññāṇadhātu
idaṁ vuccati saṅkhārapaccayā viññāṇaṁ. tattha katamo viññāṇapaccayāpi
saṅkhāro yā cetanā sañcetanā sañcetayitattaṁ ayaṁ
vuccati viññāṇapaccayāpi saṅkhāro. tattha katamaṁ viññāṇapaccayā
nāmarūpaṁ atthi nāmaṁ atthi rūpaṁ. tattha katamaṁ nāmaṁ vedanākkhandho
saññākkhandho saṅkhārakkhandho idaṁ vuccati nāmaṁ. tattha katamaṁ
rūpaṁ cakkhāyatanassa upacayo .pe. kāyāyatanassa upacayo yaṁ vā
panaññampi atthi rūpaṁ cittajaṁ cittahetukaṁ cittasamuṭṭhānaṁ idaṁ vuccati
rūpaṁ. iti idañca nāmaṁ idañca rūpaṁ idaṁ vuccati viññāṇapaccayā
nāmarūpaṁ. nāmarūpapaccayāpi viññāṇanti atthi nāmaṁ atthi rūpaṁ.
tattha katamaṁ nāmaṁ vedanākkhandho saññākkhandho saṅkhārakkhandho
idaṁ vuccati nāmaṁ. tattha katamaṁ rūpaṁ yaṁ rūpaṁ nissāya manoviññāṇadhātu
vattati idaṁ vuccati rūpaṁ. iti idañca nāmaṁ idañca rūpaṁ

page number: 219

idaṁ vuccati nāmarūpaṁ. (pts. vbh, 164) tattha katamaṁ nāmarūpapaccayāpi viññāṇaṁ yaṁ
cittaṁ mano mānasaṁ .pe. tajjā manoviññāṇadhātu idaṁ vuccati
nāmarūpapaccayāpi viññāṇaṁ. nāmarūpapaccayā saḷāyatananti atthi
nāmaṁ atthi rūpaṁ. tattha katamaṁ nāmaṁ vedanākkhandho saññākkhandho
saṅkhārakkhandho idaṁ vuccati nāmaṁ. tattha katamaṁ rūpaṁ cattāro ca
mahābhūtā yañca rūpaṁ nissāya manoviññāṇadhātu vattati idaṁ
vuccati rūpaṁ. iti idañca nāmaṁ idañca rūpaṁ idaṁ vuccati nāmarūpaṁ.
tattha katamaṁ nāmarūpapaccayā saḷāyatanaṁ cakkhāyatanaṁ .pe. manāyatanaṁ
idaṁ vuccati nāmarūpapaccayā saḷāyatanaṁ. tattha katamaṁ saḷāyatanapaccayāpi
nāmarūpaṁ atthi nāmaṁ atthi rūpaṁ. tattha katamaṁ nāmaṁ
vedanākkhandho saññākkhandho saṅkhārakkhandho idaṁ vuccati nāmaṁ.
tattha katamaṁ rūpaṁ cakkhāyatanassa upacayo .pe. kāyāyatanassa upacayo
yaṁ vā panaññampi atthi rūpaṁ cittajaṁ cittahetukaṁ cittasamuṭṭhānaṁ idaṁ
vuccati rūpaṁ. iti idañca nāmaṁ idañca rūpaṁ idaṁ vuccati saḷāyatanapaccayāpi
nāmarūpaṁ. tattha katamo saḷāyatanapaccayā phasso yo
phasso phusanā samphusanā samphusitattaṁ ayaṁ vuccati saḷāyatanapaccayā
phasso. tattha katamaṁ phassapaccayāpi saḷāyatanaṁ cakkhāyatanaṁ .pe.
manāyatanaṁ idaṁ vuccati phassapaccayāpi saḷāyatanaṁ .pe. tena vuccati
evametassa kevalassa dukkhakkhandhassa samudayo hotīti.
aññamaññacatukkaṁ.

page number: 220

[347] katame dhammā akusalā yasmiṁ samaye akusalaṁ cittaṁ
uppannaṁ hoti somanassasahagataṁ diṭṭhigatasampayuttaṁ sasaṅkhārena .pe.
somanassasahagataṁ diṭṭhigatavippayuttaṁ .pe. (pts. vbh, 165) somanassasahagataṁ diṭṭhigatavippayuttaṁ
sasaṅkhārena rūpārammaṇaṁ vā .pe. dhammārammaṇaṁ vā
yaṁ yaṁ vā panārabbha tasmiṁ samaye avijjāpaccayā saṅkhāro saṅkhārapaccayā
viññāṇaṁ viññāṇapaccayā nāmaṁ nāmapaccayā chaṭṭhāyatanaṁ
chaṭṭhāyatanapaccayā phasso phassapaccayā vedanā vedanāpaccayā
taṇhā taṇhāpaccayā adhimokkho adhimokkhapaccayā bhavo
bhavapaccayā jāti jātipaccayā jarāmaraṇaṁ evametassa kevalassa
dukkhakkhandhassa samudayo hoti.

[348] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā. tattha katamo
avijjāpaccayā saṅkhāro yā cetanā sañcetanā sañcetayitattaṁ
ayaṁ vuccati avijjāpaccayā saṅkhāro .pe. tattha katamo taṇhā
paccayā adhimokkho yo cittassa adhimokkho adhimuccanā tadadhimuttatā
ayaṁ vuccati taṇhāpaccayā adhimokkho. tattha katamo adhimokkhapaccayā
bhavo ṭhapetvā adhimokkhaṁ vedanākkhandho saññākkhandho
saṅkhārakkhandho viññāṇakkhandho ayaṁ vuccati adhimokkhapaccayā
bhavo .pe. tena vuccati evametassa kevalassa dukkhakkhandhassa
samudayo hotīti .pe.

page number: 221

[349] katame dhammā akusalā yasmiṁ samaye akusalaṁ cittaṁ
uppannaṁ hoti upekkhāsahagataṁ diṭṭhigatasampayuttaṁ rūpārammaṇaṁ vā .pe.
dhammārammaṇaṁ vā yaṁ yaṁ vā panārabbha tasmiṁ samaye avijjāpaccayā
saṅkhāro saṅkhārapaccayā viññāṇaṁ viññāṇapaccayā
nāmaṁ nāmapaccayā chaṭṭhāyatanaṁ chaṭṭhāyatanapaccayā phasso phassapaccayā
vedanā vedanāpaccayā taṇhā taṇhāpaccayā upādānaṁ
upādānapaccayā bhavo bhavapaccayā jāti jātipaccayā jarāmaraṇaṁ
evametassa kevalassa dukkhakkhandhassa samudayo hoti.

[350] (pts. vbh, 166) tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā .pe. tattha
katamā phassapaccayā vedanā yaṁ cetasikaṁ neva sātaṁ nāsātaṁ
cetosamphassajaṁ adukkhamasukhaṁ vedayitaṁ cetosamphassajā adukkhamasukhā
vedanā ayaṁ vuccati phassapaccayā vedanā .pe. tena vuccati
evametassa kevalassa dukkhakkhandhassa samudayo hotīti .pe.

[351] katame dhammā akusalā yasmiṁ samaye akusalaṁ cittaṁ
uppannaṁ hoti upekkhāsahagataṁ diṭṭhigatasampayuttaṁ sasaṅkhārena .pe.
upekkhāsahagataṁ diṭṭhigatavippayuttaṁ .pe. upekkhāsahagataṁ diṭṭhigatavippayuttaṁ
sasaṅkhārena rūpārammaṇaṁ vā .pe. dhammārammaṇaṁ vā
yaṁ yaṁ vā panārabbha tasmiṁ samaye avijjāpaccayā saṅkhāro
saṅkhārapaccayā viññāṇaṁ viññāṇapaccayā nāmaṁ nāmapaccayā

page number: 222

chaṭṭhāyatanaṁ chaṭṭhāyatanapaccayā phasso phassapaccayā vedanā
vedanāpaccayā taṇhā taṇhāpaccayā adhimokkho adhimokkhapaccayā
bhavo bhavapaccayā jāti jātipaccayā jarāmaraṇaṁ evametassa
kevalassa dukkhakkhandhassa samudayo hoti .pe.

[352] katame dhammā akusalā yasmiṁ samaye akusalaṁ cittaṁ
uppannaṁ hoti domanassasahagataṁ paṭighasampayuttaṁ .pe. domanassasahagataṁ
paṭighasampayuttaṁ sasaṅkhārena rūpārammaṇaṁ vā .pe. dhammārammaṇaṁ
vā yaṁ yaṁ vā panārabbha tasmiṁ samaye avijjāpaccayā
saṅkhāro saṅkhārapaccayā viññāṇaṁ viññāṇapaccayā nāmaṁ nāmapaccayā
chaṭṭhāyatanaṁ chaṭṭhāyatanapaccayā phasso phassapaccayā
vedanā vedanāpaccayā paṭighaṁ paṭighapaccayā adhimokkho adhimokkhapaccayā
bhavo bhavapaccayā jāti jātipaccayā jarāmaraṇaṁ evametassa
kevalassa dukkhakkhandhassa samudayo hoti.

[353] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā .pe. tattha
katamā phassapaccayā vedanā (pts. vbh, 167) yaṁ cetasikaṁ asātaṁ cetasikaṁ dukkhaṁ
cetosamphassajaṁ asātaṁ dukkhaṁ vedayitaṁ cetosamphassajā asātā dukkhā
vedanā ayaṁ vuccati phassapaccayā vedanā. tattha katamaṁ vedanāpaccayā
paṭighaṁ yo cittassa āghāto paṭighāto .pe. caṇḍikkaṁ
assuropo anattamanatā cittassa idaṁ vuccati vedanāpaccayā

page number: 223

paṭighaṁ. tattha katamo paṭighapaccayā adhimokkho yo cittassa
adhimokkho adhimuccanā tadadhimuttatā ayaṁ vuccati paṭighapaccayā
adhimokkho. tattha katamo adhimokkhapaccayā bhavo ṭhapetvā adhimokkhaṁ
vedanākkhandho saññākkhandho saṅkhārakkhandho viññāṇakkhandho ayaṁ
vuccati adhimokkhapaccayā bhavo .pe. tena vuccati evametassa
kevalassa dukkhakkhandhassa samudayo hotīti .pe.

[354] katame dhammā akusalā yasmiṁ samaye akusalaṁ cittaṁ
uppannaṁ hoti upekkhāsahagataṁ vicikicchāsampayuttaṁ rūpārammaṇaṁ vā
.pe. dhammārammaṇaṁ vā yaṁ yaṁ vā panārabbha tasmiṁ samaye
avijjāpaccayā saṅkhāro saṅkhārapaccayā viññāṇaṁ viññāṇapaccayā
nāmaṁ nāmapaccayā chaṭṭhāyatanaṁ chaṭṭhāyatanapaccayā phasso
phassapaccayā vedanā vedanāpaccayā vicikicchā vicikicchāpaccayā
bhavo bhavapaccayā jāti jātipaccayā jarāmaraṇaṁ evametassa
kevalassa dukkhakkhandhassa samudayo hoti.

[355] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā .pe. tattha
katamā phassapaccayā vedanā yaṁ cetasikaṁ neva sātaṁ nāsātaṁ
cetosamphassajaṁ adukkhamasukhaṁ vedayitaṁ cetosamphassajā adukkhamasukhā
vedanā ayaṁ vuccati phassapaccayā vedanā. (pts. vbh, 168) tattha katamā vedanāpaccayā
vicikicchā yā kaṅkhā kaṅkhāyanā kaṅkhāyitattaṁ vimati

page number: 224

vicikicchā dveḷhakaṁ dvedhāpatho saṁsayo anekaṁsagāho āsappanā
parisappanā apariyogāhanā thambhitattaṁ cittassa manovilekho ayaṁ
vuccati vedanāpaccayā vicikicchā. tattha katamo vicikicchāpaccayā bhavo
ṭhapetvā vicikicchaṁ vedanākkhandho saññākkhandho saṅkhārakkhandho
viññāṇakkhandho ayaṁ vuccati vicikicchāpaccayā bhavo .pe. tena
vuccati evametassa kevalassa dukkhakkhandhassa samudayo hotīti .pe.

[356] katame dhamma akusalā yasmiṁ samaye akusalaṁ cittaṁ
uppannaṁ hoti upekkhāsahagataṁ uddhaccasampayuttaṁ rūpārammaṇaṁ vā
.pe. dhammārammaṇaṁ vā yaṁ yaṁ vā panārabbha tasmiṁ samaye
avijjāpaccayā saṅkhāro saṅkhārapaccayā viññāṇaṁ viññāṇapaccayā
nāmaṁ nāmapaccayā chaṭṭhāyatanaṁ chaṭṭhāyatanapaccayā phasso
phassapaccayā vedanā vedanāpaccayā uddhaccaṁ uddhaccapaccayā
adhimokkho adhimokkhapaccayā bhavo bhavapaccayā jāti jātipaccayā
jarāmaraṇaṁ evametassa kevalassa dukkhakkhandhassa samudayo hoti.

[357] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā .pe. tattha katamā
phassapaccayā vedanā yaṁ cetasikaṁ neva sātaṁ nāsātaṁ cetosamphassajaṁ
adukkhamasukhaṁ vedayitaṁ cetosamphassajā adukkhamasukhā vedanā
ayaṁ vuccati phassapaccayā vedanā. tattha katamaṁ vedanāpaccayā
uddhaccaṁ yaṁ cittassa uddhaccaṁ avūpasamo cetaso vikkhepo bhantattaṁ

page number: 225

cittassa idaṁ vuccati vedanāpaccayā uddhaccaṁ. tattha katamo
uddhaccapaccayā adhimokkho (pts. vbh, 169) yo cittassa adhimokkho adhimuccanā
tadadhimuttatā ayaṁ vuccati uddhaccapaccayā adhimokkho. tattha
katamo adhimokkhapaccayā bhavo ṭhapetvā adhimokkhaṁ vedanākkhandho
saññākkhandho saṅkhārakkhandho viññāṇakkhandho ayaṁ vuccati adhimokkhapaccayā
bhavo .pe. tena vuccati evametassa kevalassa
dukkhakkhandhassa samudayo hotīti .pe.
akusalaniddeso.

[358] katame dhammā kusalā yasmiṁ samaye kāmāvacaraṁ kusalaṁ
cittaṁ uppannaṁ hoti somanassasahagataṁ ñāṇasampayuttaṁ rūpārammaṇaṁ
vā .pe. dhammārammaṇaṁ vā yaṁ yaṁ vā panārabbha tasmiṁ samaye
kusalamūlapaccayā saṅkhāro saṅkhārapaccayā viññāṇaṁ viññāṇapaccayā
nāmaṁ nāmapaccayā chaṭṭhāyatanaṁ chaṭṭhāyatanapaccayā phasso
phassapaccayā vedanā vedanāpaccayā pasādo pasādapaccayā
adhimokkho adhimokkhapaccayā bhavo bhavapaccayā jāti jātipaccayā
jarāmaraṇaṁ evametassa kevalassa dukkhakkhandhassa samudayo hoti.

[359] tattha katame kusalamūlā alobho adoso amoho. tattha
katamo alobho yo alobho alubbhanā alubbhitattaṁ asārāgo
asārajjanā asārajjitattaṁ anabhijjhā alobho kusalamūlaṁ ayaṁ vuccati
alobho. tattha katamo adoso yo adoso adūsanā adūsitattaṁ

page number: 226

abyāpādo abyāpajjo adoso kusalamūlaṁ ayaṁ vuccati adoso.
tattha katamo amoho yā paññā pajānanā .pe. amoho dhammavicayo
sammādiṭṭhi ayaṁ vuccati amoho. ime vuccanti kusalamūlā.
tattha katamo kusalamūlapaccayā saṅkhāro yā cetanā sañcetanā
sañcetayitattaṁ ayaṁ vuccati kusalamūlapaccayā saṅkhāro .pe. tattha
katamā phassapaccayā vedanā yaṁ cetasikaṁ sātaṁ cetasikaṁ sukhaṁ cetosamphassajaṁ
sātaṁ sukhaṁ vedayitaṁ cetosamphassajā sātā sukhā vedanā
ayaṁ vuccati phassapaccayā vedanā. tattha katamo vedanāpaccayā
pasādo yā saddhā saddahanā okappanā abhippasādo ayaṁ vuccati
vedanāpaccayā pasādo. tattha katamo pasādapaccayā adhimokkho
yo cittassa adhimokkho adhimuccanā tadadhimuttatā ayaṁ vuccati pasādapaccayā
adhimokkho. tattha katamo adhimokkhapaccayā bhavo ṭhapetvā
adhimokkhaṁ vedanākkhandho saññākkhandho saṅkhārakkhandho viññāṇakkhandho
ayaṁ vuccati adhimokkhapaccayā bhavo .pe. tena vuccati
evametassa kevalassa dukkhakkhandhassa samudayo hotīti.

[360] katame dhammā kusalā yasmiṁ samaye kāmāvacaraṁ kusalaṁ cittaṁ
uppannaṁ hoti somanassasahagataṁ ñāṇasampayuttaṁ sasaṅkhārena .pe.
somanassasahagataṁ ñāṇavippayuttaṁ .pe. somanassasahagataṁ ñāṇavippayuttaṁ
sasaṅkhārena rūpārammaṇaṁ vā .pe. dhammārammaṇaṁ vā yaṁ
yaṁ vā panārabbha tasmiṁ samaye kusalamūlapaccayā saṅkhāro saṅkhārapaccayā

page number: 227

viññāṇaṁ viññāṇapaccayā nāmaṁ nāmapaccayā chaṭṭhāyatanaṁ
chaṭṭhāyatanapaccayā phasso phassapaccayā vedanā vedanāpaccayā
pasādo pasādapaccayā adhimokkho adhimokkhapaccayā bhavo
bhavapaccayā jāti jātipaccayā jarāmaraṇaṁ evametassa kevalassa
dukkhakkhandhassa samudayo hoti.

[361] (pts. vbh, 171) tattha katame kusalamūlā alobho adoso. tattha katamo
alobho yo alobho alubbhanā alubbhitattaṁ asārāgo asārajjanā
asārajjitattaṁ anabhijjhā alobho kusalamūlaṁ ayaṁ vuccati alobho.
tattha katamo adoso yo adoso adūsanā adūsitattaṁ abyāpādo
abyāpajjo adoso kusalamūlaṁ ayaṁ vuccati adoso. ime vuccanti
kusalamūlā. tattha katamo kusalamūlapaccayā saṅkhāro yā cetanā
sañcetanā sañcetayitattaṁ ayaṁ vuccati kusalamūlapaccayā saṅkhāro .pe.
tena vuccati evametassa kevalassa dukkhakkhandhassa samudayo hotīti.

[362] katame dhammā kusalā yasmiṁ samaye kāmāvacaraṁ kusalaṁ
cittaṁ uppannaṁ hoti upekkhāsahagataṁ ñāṇasampayuttaṁ .pe.
upekkhāsahagataṁ ñāṇasampayuttaṁ sasaṅkhārena rūpārammaṇaṁ vā .pe.
dhammārammaṇaṁ vā yaṁ yaṁ vā panārabbha tasmiṁ samaye kusalamūlapaccayā
saṅkhāro saṅkhārapaccayā viññāṇaṁ viññāṇapaccayā
nāmaṁ nāmapaccayā chaṭṭhāyatanaṁ chaṭṭhāyatanapaccayā phasso phassapaccayā
vedanā vedanāpaccayā pasādo pasādapaccayā adhimokkho

page number: 228

adhimokkhapaccayā bhavo bhavapaccayā jāti jātipaccayā jarāmaraṇaṁ
evametassa kevalassa dukkhakkhandhassa samudayo hoti.

[363] tattha katame kusalamūlā alobho adoso amoho .pe.
ime vuccanti kusalamūlā. tattha katamo kusalamūlapaccayā saṅkhāro
yā cetanā sañcetanā sañcetayitattaṁ ayaṁ vuccati kusalamūlapaccayā
saṅkhāro .pe. tattha katamā phassapaccayā vedanā yaṁ cetasikaṁ
neva sātaṁ nāsātaṁ cetosamphassajaṁ adukkhamasukhaṁ vedayitaṁ cetosamphassajā
adukkhamasukhā vedanā ayaṁ vuccati phassapaccayā vedanā
.pe. tena vuccati evametassa kevalassa dukkhakkhandhassa samudayo
hotīti.

[364] katame dhammā kusalā yasmiṁ samaye kāmāvacaraṁ kusalaṁ
cittaṁ uppannaṁ hoti upekkhāsahagataṁ ñāṇavippayuttaṁ .pe. upekkhāsahagataṁ
ñāṇavippayuttaṁ sasaṅkhārena rūpārammaṇaṁ vā .pe.
dhammārammaṇaṁ vā yaṁ yaṁ vā panārabbha tasmiṁ samaye kusalamūlapaccayā
saṅkhāro saṅkhārapaccayā viññāṇaṁ viññāṇapaccayā nāmaṁ nāmapaccayā
chaṭṭhāyatanaṁ chaṭṭhāyatanapaccayā phasso phassapaccayā vedanā
vedanāpaccayā pasādo pasādapaccayā adhimokkho adhimokkhapaccayā
bhavo bhavapaccayā jāti jātipaccayā jarāmaraṇaṁ evametassa kevalassa
dukkhakkhandhassa samudayo hoti.

[365] tattha katame kusalamūlā alobho adoso .pe. ime

page number: 229

vuccanti kusalamūlā. tattha katamo kusalamūlapaccayā saṅkhāro yā
cetanā sañcetanā sañcetayitattaṁ ayaṁ vuccati kusalamūlapaccayā
saṅkhāro .pe. tena vuccati evametassa kevalassa dukkhakkhandhassa
samudayo hotīti.

[366] katame dhammā kusalā yasmiṁ samaye rūpūpapattiyā maggaṁ
bhāveti vivicceva kāmehi .pe. paṭhamaṁ jhānaṁ upasampajja viharati
paṭhavīkasiṇaṁ tasmiṁ samaye kusalamūlapaccayā saṅkhāro saṅkhārapaccayā
viññāṇaṁ viññāṇapaccayā nāmaṁ nāmapaccayā chaṭṭhāyatanaṁ
chaṭṭhāyatanapaccayā phasso phassapaccayā vedanā vedanāpaccayā pasādo
pasādapaccayā adhimokkho adhimokkhapaccayā bhavo bhavapaccayā jāti
jātipaccayā jarāmaraṇaṁ evametassa kevalassa dukkhakkhandhassa
samudayo hoti.

[367] tattha katame kusalamūlā alobho adoso amoho .pe.
ime vuccanti kusalamūlā. tattha katamo kusalamūlapaccayā saṅkhāro
yā cetanā sañcetanā sañcetayitattaṁ ayaṁ vuccati kusalamūlapaccayā
saṅkhāro .pe. tena vuccati evametassa kevalassa dukkhakkhandhassa
samudayo hotīti.

[368] (pts. vbh, 172) katame dhammā kusalā yasmiṁ samaye arūpūpapattiyā
maggaṁ bhāveti sabbaso ākiñcaññāyatanaṁ samatikkamma
nevasaññānāsaññāyatanasaññāsahagataṁ sukhassa ca pahānā .pe. catutthaṁ jhānaṁ

page number: 230

upasampajja viharati tasmiṁ samaye kusalamūlapaccayā saṅkhāro
saṅkhārapaccayā viññāṇaṁ viññāṇapaccayā nāmaṁ nāmapaccayā
chaṭṭhāyatanaṁ chaṭṭhāyatanapaccayā phasso phassapaccayā vedanā
vedanāpaccayā pasādo pasādapaccayā adhimokkho adhimokkhapaccayā
bhavo bhavapaccayā jāti jātipaccayā jarāmaraṇaṁ evametassa
kevalassa dukkhakkhandhassa samudayo hoti.

[369] tattha katame kusalamūlā alobho adoso amoho .pe.
ime vuccanti kusalamūlā. tattha katamo kusalamūlapaccayā saṅkhāro
yā cetanā sañcetanā sañcetayitattaṁ ayaṁ vuccati kusalamūlapaccayā
saṅkhāro .pe. tattha katamā phassapaccayā vedanā yaṁ cetasikaṁ neva
sātaṁ nāsātaṁ cetosamphassajaṁ adukkhamasukhaṁ vedayitaṁ cetosamphassajā
adukkhamasukhā vedanā ayaṁ vuccati phassapaccayā vedanā .pe. tena
vuccati evametassa kevalassa dukkhakkhandhassa samudayo hotīti.

[370] katame dhammā kusalā yasmiṁ samaye lokuttaraṁ jhānaṁ
bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā
pattiyā vivicceva kāmehi .pe. paṭhamaṁ (pts. vbh, 173) jhānaṁ upasampajja viharati
dukkhāpaṭipadaṁ dandhābhiññaṁ tasmiṁ samaye kusalamūlapaccayā saṅkhāro
saṅkhārapaccayā viññāṇaṁ viññāṇapaccayā nāmaṁ nāmapaccayā
chaṭṭhāyatanaṁ chaṭṭhāyatanapaccayā phasso phassapaccayā vedanā vedanāpaccayā
pasādo pasādapaccayā adhimokkho adhimokkhapaccayā bhavo

page number: 231

bhavapaccayā jāti jātipaccayā jarāmaraṇaṁ evametesaṁ dhammānaṁ
samudayo hoti.

[371] tattha katame kusalamūlā alobho adoso amoho .pe.
tattha katamo amoho yā paññā pajānanā .pe. amoho dhammavicayo
sammādiṭṭhi dhammavicayasambojjhaṅgo maggaṅgaṁ maggapariyāpannaṁ
ayaṁ vuccati amoho. ime vuccanti kusalamūlā. tattha katamo
kusalamūlapaccayā saṅkhāro yā cetanā sañcetanā sañcetayitattaṁ
ayaṁ vuccati kusalamūlapaccayā saṅkhāro .pe. tattha katamā phassapaccayā
vedanā yaṁ cetasikaṁ sātaṁ cetasikaṁ sukhaṁ cetosamphassajaṁ sātaṁ
sukhaṁ vedayitaṁ cetosamphassajā sātā sukhā vedanā ayaṁ vuccati
phassapaccayā vedanā. tattha katamo vedanāpaccayā pasādo yā
saddhā saddahanā okappanā abhippasādo ayaṁ vuccati vedanāpaccayā
pasādo. tattha katamo pasādapaccayā adhimokkho yo
cittassa adhimokkho adhimuccanā tadadhimuttatā ayaṁ vuccati pasādapaccayā
adhimokkho. tattha katamo adhimokkhapaccayā bhavo ṭhapetvā
adhimokkhaṁ vedanākkhandho saññākkhandho saṅkhārakkhandho viññāṇakkhandho
ayaṁ vuccati adhimokkhapaccayā bhavo .pe. evametesaṁ dhammānaṁ samudayo
hotīti evametesaṁ dhammānaṁ saṅgati hoti samāgamo hoti samodhānaṁ
hoti pātubhāvo hoti tena vuccati evametesaṁ dhammānaṁ samudayo hotīti.
kusalaniddeso.

page number: 232

[372] katame dhammā abyākatā yasmiṁ samaye kāmāvacarassa
kusalassa kammassa katattā upacitattā vipākaṁ cakkhuviññāṇaṁ uppannaṁ
hoti upekkhāsahagataṁ rūpārammaṇaṁ tasmiṁ samaye saṅkhārapaccayā
viññāṇaṁ viññāṇapaccayā nāmaṁ nāmapaccayā chaṭṭhāyatanaṁ
chaṭṭhāyatanapaccayā phasso phassapaccayā vedanā vedanāpaccayā bhavo
bhavapaccayā jāti jātipaccayā jarāmaraṇaṁ evametassa kevalassa
dukkhakkhandhassa samudayo hoti.

[373] tattha katamo saṅkhāro yā cetanā sañcetanā
sañcetayitattaṁ ayaṁ vuccati saṅkhāro. tattha katamaṁ saṅkhārapaccayā
viññāṇaṁ yaṁ cittaṁ mano mānasaṁ .pe. tajjā cakkhuviññāṇadhātu
idaṁ vuccati saṅkhārapaccayā viññāṇaṁ. tattha katamaṁ viññāṇapaccayā
nāmaṁ (pts. vbh, 174) vedanākkhandho saññākkhandho saṅkhārakkhandho idaṁ vuccati
viññāṇapaccayā nāmaṁ. tattha katamaṁ nāmapaccayā chaṭṭhāyatanaṁ
yaṁ cittaṁ mano mānasaṁ .pe. tajjā cakkhuviññāṇadhātu idaṁ
vuccati nāmapaccayā chaṭṭhāyatanaṁ. tattha katamo chaṭṭhāyatanapaccayā
phasso yo phasso phusanā samphusanā samphusitattaṁ ayaṁ vuccati
chaṭṭhāyatanapaccayā phasso. tattha katamā phassapaccayā vedanā
yaṁ cetasikaṁ neva sātaṁ nāsātaṁ cetosamphassajaṁ adukkhamasukhaṁ vedayitaṁ
cetosamphassajā adukkhamasukhā vedanā ayaṁ vuccati phassapaccayā
vedanā. tattha katamo vedanāpaccayā bhavo ṭhapetvā vedanaṁ

page number: 233

saññākkhandho saṅkhārakkhandho viññāṇakkhandho ayaṁ vuccati vedanā
paccayā bhavo .pe. tena vuccati evametassa kevalassa dukkhakkhandhassa
samudayo hotīti.

[374] tasmiṁ samaye saṅkhārapaccayā viññāṇaṁ saṅkhārahetukaṁ
viññāṇapaccayā nāmaṁ viññāṇahetukaṁ nāmapaccayā chaṭṭhāyatanaṁ
nāmahetukaṁ chaṭṭhāyatanapaccayā phasso chaṭṭhāyatanahetuko phassapaccayā
vedanā phassahetukā vedanāpaccayā bhavo bhavapaccayā
jāti jātipaccayā jarāmaraṇaṁ evametassa kevalassa dukkhakkhandhassa
samudayo hoti.

[375] tasmiṁ samaye saṅkhārapaccayā viññāṇaṁ saṅkhārasampayuttaṁ
viññāṇapaccayā nāmaṁ viññāṇasampayuttaṁ nāmapaccayā chaṭṭhāyatanaṁ
nāmasampayuttaṁ chaṭṭhāyatanapaccayā phasso chaṭṭhāyatanasampayutto
phassapaccayā vedanā phassasampayuttā vedanāpaccayā bhavo bhavapaccayā
jāti jātipaccayā jarāmaraṇaṁ evametassa kevalassa
dukkhakkhandhassa samudayo hoti.

[376] tasmiṁ samaye saṅkhārapaccayā viññāṇaṁ viññāṇapaccayāpi
saṅkhāro viññāṇapaccayā nāmaṁ nāmapaccayāpi (pts. vbh, 175) viññāṇaṁ
nāmapaccayā chaṭṭhāyatanaṁ chaṭṭhāyatanapaccayāpi nāmaṁ chaṭṭhāyatanapaccayā
phasso phassapaccayāpi chaṭṭhāyatanaṁ phassapaccayā vedanā
vedanāpaccayāpi phasso vedanāpaccayā bhavo bhavapaccayā jāti

page number: 234

jātipaccayā jarāmaraṇaṁ evametassa kevalassa dukkhakkhandhassa
samudayo hoti.

[377] katame dhammā abyākatā yasmiṁ samaye kāmāvacarassa
kusalassa kammassa katattā upacitattā vipākaṁ sotaviññāṇaṁ uppannaṁ
hoti upekkhāsahagataṁ saddārammaṇaṁ .pe. ghānaviññāṇaṁ uppannaṁ
hoti upekkhāsahagataṁ gandhārammaṇaṁ .pe. jivhāviññāṇaṁ uppannaṁ
hoti upekkhāsahagataṁ rasārammaṇaṁ .pe. kāyaviññāṇaṁ uppannaṁ
hoti sukhasahagataṁ phoṭṭhabbārammaṇaṁ tasmiṁ samaye saṅkhārapaccayā
viññāṇaṁ viññāṇapaccayā nāmaṁ nāmapaccayā chaṭṭhāyatanaṁ
chaṭṭhāyatanapaccayā phasso phassapaccayā vedanā vedanāpaccayā
bhavo bhavapaccayā jāti jātipaccayā jarāmaraṇaṁ evametassa
kevalassa dukkhakkhandhassa samudayo hoti.

[378] tattha katamo saṅkhāro yā cetanā sañcetanā
sañcetayitattaṁ ayaṁ vuccati saṅkhāro .pe. tattha katamā phassapaccayā
vedanā yaṁ kāyikaṁ sātaṁ kāyikaṁ sukhaṁ kāyasamphassajaṁ sātaṁ
sukhaṁ vedayitaṁ kāyasamphassajā sātā sukhā vedanā ayaṁ vuccati
phassapaccayā vedanā. tattha katamo vedanāpaccayā bhavo ṭhapetvā
vedanaṁ saññākkhandho saṅkhārakkhandho viññāṇakkhandho ayaṁ vuccati
vedanāpaccayā bhavo .pe. tena vuccati evametassa kevalassa
dukkhakkhandhassa samudayo hotīti.

page number: 235

[379] katame dhammā abyākatā yasmiṁ samaye kāmāvacarassa
kusalassa kammassa katattā upacitattā vipākā manodhātu uppannā
hoti upekkhāsahagatā rūpārammaṇā vā .pe. phoṭṭhabbārammaṇā
vā yaṁ yaṁ vā panārabbha tasmiṁ samaye saṅkhārapaccayā (pts. vbh, 176) viññāṇaṁ
viññāṇapaccayā nāmaṁ nāmapaccayā chaṭṭhāyatanaṁ chaṭṭhāyatanapaccayā
phasso phassapaccayā vedanā vedanāpaccayā adhimokkho
adhimokkhapaccayā bhavo bhavapaccayā jāti jātipaccayā jarāmaraṇaṁ
evametassa kevalassa dukkhakkhandhassa samudayo hoti.

[380] tattha katamo saṅkhāro yā cetanā sañcetanā
sañcetayitattaṁ ayaṁ vuccati saṅkhāro. tattha katamaṁ saṅkhārapaccayā
viññāṇaṁ yaṁ cittaṁ mano mānasaṁ .pe. tajjā manodhātu idaṁ
vuccati saṅkhārapaccayā viññāṇaṁ .pe. tattha katamā phassapaccayā
vedanā yaṁ cetasikaṁ neva sātaṁ nāsātaṁ cetosamphassajaṁ adukkhamasukhaṁ
vedayitaṁ cetosamphassajā adukkhamasukhā vedanā ayaṁ vuccati phassapaccayā
vedanā. tattha katamo vedanāpaccayā adhimokkho yo
cittassa adhimokkho adhimuccanā tadadhimuttatā ayaṁ vuccati vedanāpaccayā
adhimokkho. tattha katamo adhimokkhapaccayā bhavo ṭhapetvā
adhimokkhaṁ vedanākkhandho saññākkhandho saṅkhārakkhandho viññāṇakkhandho
ayaṁ vuccati adhimokkhapaccayā bhavo .pe. tena vuccati
evametassa kevalassa dukkhakkhandhassa samudayo hotīti.

page number: 236

[381] katame dhammā abyākatā yasmiṁ samaye kāmāvacarassa
kusalassa kammassa katattā upacitattā vipākā manoviññāṇadhātu
uppannā hoti somanassasahagatā rūpārammaṇā vā .pe. dhammārammaṇā
vā yaṁ yaṁ vā panārabbha tasmiṁ samaye saṅkhārapaccayā
viññāṇaṁ viññāṇapaccayā nāmaṁ nāmapaccayā chaṭṭhāyatanaṁ
chaṭṭhāyatanapaccayā phasso phassapaccayā vedanā vedanāpaccayā
adhimokkho adhimokkhapaccayā bhavo bhavapaccayā jāti jātipaccayā
jarāmaraṇaṁ evametassa kevalassa dukkhakkhandhassa samudayo hoti.

[382] tattha katamo saṅkhāro yā cetanā sañcetanā
sañcetayitattaṁ ayaṁ vuccati saṅkhāro tattha katamaṁ saṅkhārapaccayā
viññāṇaṁ yaṁ cittaṁ mano mānasaṁ .pe. tajjā manoviññāṇadhātu
idaṁ vuccati saṅkhārapaccayā viññāṇaṁ .pe. tattha katamā phassapaccayā
vedanā yaṁ cetasikaṁ sātaṁ cetasikaṁ sukhaṁ cetosamphassajaṁ
sātaṁ sukhaṁ vedayitaṁ cetosamphassajā sātā sukhā vedanā ayaṁ
vuccati phassapaccayā vedanā. tattha katamo vedanāpaccayā adhimokkho
yo cittassa adhimokkho adhimuccanā tadadhimuttatā ayaṁ vuccati
vedanāpaccayā adhimokkho. tattha katamo adhimokkhapaccayā bhavo
ṭhapetvā adhimokkhaṁ vedanākkhandho saññākkhandho saṅkhārakkhandho
viññāṇakkhandho ayaṁ vuccati adhimokkhapaccayā bhavo .pe. tena
vuccati evametassa kevalassa dukkhakkhandhassa samudayo hotīti.

page number: 237

[383] (pts. vbh, 177) katame dhammā abyākatā yasmiṁ samaye kāmāvacarassa
kusalassa kammassa katattā upacitattā vipākā manoviññāṇadhātu
uppannā hoti upekkhāsahagatā rūpārammaṇā vā .pe.
dhammārammaṇā vā yaṁ yaṁ vā panārabbha tasmiṁ samaye saṅkhārapaccayā
viññāṇaṁ viññāṇapaccayā nāmaṁ nāmapaccayā chaṭṭhāyatanaṁ
chaṭṭhāyatanapaccayā phasso phassapaccayā vedanā vedanāpaccayā
adhimokkho adhimokkhapaccayā bhavo bhavapaccayā jāti jātipaccayā
jarāmaraṇaṁ evametassa kevalassa dukkhakkhandhassa samudayo hoti.

[384] tattha katamo saṅkhāro yā cetanā sañcetanā
sañcetayitattaṁ ayaṁ vuccati saṅkhāro. tattha katamaṁ saṅkhārapaccayā
viññāṇaṁ yaṁ cittaṁ mano mānasaṁ .pe. tajjā manoviññāṇadhātu
idaṁ vuccati saṅkhārapaccayā viññāṇaṁ .pe. tattha katamā phassapaccayā
vedanā yaṁ cetasikaṁ neva sātaṁ nāsātaṁ cetosamphassajaṁ
adukkhamasukhaṁ vedayitaṁ cetosamphassajā adukkhamasukhā vedanā ayaṁ
vuccati phassapaccayā vedanā. tattha katamo vedanāpaccayā adhimokkho
yo cittassa adhimokkho adhimuccanā tadadhimuttatā ayaṁ vuccati
vedanāpaccayā adhimokkho. tattha katamo adhimokkhapaccayā bhavo
ṭhapetvā adhimokkhaṁ vedanākkhandho saññākkhandho saṅkhārakkhandho
viññāṇakkhandho ayaṁ vuccati adhimokkhapaccayā bhavo .pe. tena
vuccati evametassa kevalassa dukkhakkhandhassa samudayo hotīti.

page number: 238

[385] katame dhammā abyākatā yasmiṁ samaye kāmāvacarassa
kusalassa kammassa katattā upacitattā vipākā manoviññāṇadhātu
uppannā hoti somanassasahagatā ñāṇasampayuttā .pe. somanassasahagatā
ñāṇasampayuttā sasaṅkhārena .pe. somanassasahagatā
ñāṇavippayuttā .pe. somanassasahagatā ñāṇavippayuttā sasaṅkhārena
.pe. upekkhāsahagatā ñāṇasampayuttā .pe. upekkhāsahagatā
ñāṇasampayuttā sasaṅkhārena .pe. upekkhāsahagatā ñāṇavippayuttā
.pe. upekkhāsahagatā ñāṇavippayuttā sasaṅkhārena rūpārammaṇā
vā .pe. dhammārammaṇā vā yaṁ yaṁ vā panārabbha tasmiṁ
samaye saṅkhārapaccayā viññāṇaṁ viññāṇapaccayā nāmaṁ nāmapaccayā
chaṭṭhāyatanaṁ chaṭṭhāyatanapaccayā phasso phassapaccayā vedanā
vedanāpaccayā pasādo pasādapaccayā adhimokkho adhimokkhapaccayā
bhavo bhavapaccayā jāti jātipaccayā jarāmaraṇaṁ evametassa
kevalassa dukkhakkhandhassa samudayo hoti.

[386] tattha katamo saṅkhāro yā cetanā sañcetanā
sañcetayitattaṁ ayaṁ vuccati saṅkhāro. tattha katamaṁ saṅkhārapaccayā
viññāṇaṁ yaṁ cittaṁ mano mānasaṁ .pe. tajjā manoviññāṇadhātu
idaṁ vuccati saṅkhārapaccayā viññāṇaṁ .pe. tattha katamo vedanāpaccayā
pasādo (pts. vbh, 178) yā saddhā saddahanā okappanā abhippasādo
ayaṁ vuccati vedanāpaccayā pasādo. tattha katamo pasādapaccayā

page number: 239

adhimokkho yo cittassa adhimokkho adhimuccanā tadadhimuttatā
ayaṁ vuccati pasādapaccayā adhimokkho. tattha katamo adhimokkhapaccayā
bhavo ṭhapetvā adhimokkhaṁ vedanākkhandho saññākkhandho
saṅkhārakkhandho viññāṇakkhandho ayaṁ vuccati adhimokkhapaccayā
bhavo .pe. tena vuccati evametassa kevalassa dukkhakkhandhassa
samudayo hotīti.

[387] katame dhammā abyākatā yasmiṁ samaye rūpūpapattiyā
maggaṁ bhāveti vivicceva kāmehi .pe. paṭhamaṁ jhānaṁ upasampajja
viharati paṭhavīkasiṇaṁ tasmiṁ samaye phasso hoti .pe. avikkhepo
hoti ime dhammā kusalā tasseva rūpāvacarassa kusalassa kammassa
katattā upacitattā vipākaṁ vivicceva kāmehi .pe. paṭhamaṁ jhānaṁ
upasampajja viharati paṭhavīkasiṇaṁ tasmiṁ samaye saṅkhārapaccayā
viññāṇaṁ viññāṇapaccayā nāmaṁ nāmapaccayā chaṭṭhāyatanaṁ
chaṭṭhāyatanapaccayā phasso phassapaccayā vedanā vedanāpaccayā
pasādo pasādapaccayā adhimokkho adhimokkhapaccayā (pts. vbh, 179) bhavo bhavapaccayā
jāti jātipaccayā jarāmaraṇaṁ evametassa kevalassa
dukkhakkhandhassa samudayo hoti.

[388] katame dhammā abyākatā yasmiṁ samaye arūpūpapattiyā
maggaṁ bhāveti sabbaso ākiñcaññāyatanaṁ samatikkamma
nevasaññānāsaññāyatanasaññāsahagataṁ sukhassa ca pahānā .pe. catutthaṁ jhānaṁ

page number: 240

upasampajja viharati tasmiṁ samaye phasso hoti .pe. avikkhepo
hoti ime dhammā kusalā tasseva arūpāvacarassa kusalassa kammassa
katattā upacitattā vipākaṁ sabbaso ākiñcaññāyatanaṁ samatikkamma
nevasaññānāsaññāyatanasaññāsahagataṁ sukhassa ca pahānā .pe.
catutthaṁ jhānaṁ upasampajja viharati tasmiṁ samaye saṅkhārapaccayā
viññāṇaṁ viññāṇapaccayā nāmaṁ nāmapaccayā chaṭṭhāyatanaṁ
chaṭṭhāyatanapaccayā phasso phassapaccayā vedanā vedanāpaccayā pasādo
pasādapaccayā adhimokkho adhimokkhapaccayā bhavo bhavapaccayā jāti
jātipaccayā jarāmaraṇaṁ evametassa kevalassa dukkhakkhandhassa
samudayo hoti.

[389] katame dhammā abyākatā yasmiṁ samaye lokuttaraṁ jhānaṁ
bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā
pattiyā vivicceva kāmehi .pe. paṭhamaṁ jhānaṁ upasampajja viharati
dukkhāpaṭipadaṁ dandhābhiññaṁ tasmiṁ samaye phasso hoti .pe. avikkhepo
hoti ime dhammā kusalā tasseva lokuttarassa kusalassa
jhānassa katattā bhāvitattā vipākaṁ vivicceva kāmehi .pe. paṭhamaṁ
jhānaṁ upasampajja viharati dukkhāpaṭipadaṁ dandhābhiññaṁ suññataṁ tasmiṁ
samaye saṅkhārapaccayā viññāṇaṁ viññāṇapaccayā nāmaṁ nāmapaccayā
chaṭṭhāyatanaṁ chaṭṭhāyatanapaccayā phasso phassapaccayā vedanā
vedanāpaccayā pasādo pasādapaccayā adhimokkho adhimokkhapaccayā

page number: 241

bhavo (pts. vbh, 180) bhavapaccayā jāti jātipaccayā jarāmaraṇaṁ evametesaṁ dhammānaṁ
samudayo hoti.

[390] katame dhammā abyākatā yasmiṁ samaye akusalassa
kammassa katattā upacitattā vipākaṁ cakkhuviññāṇaṁ uppannaṁ hoti
upekkhāsahagataṁ rūpārammaṇaṁ .pe. sotaviññāṇaṁ uppannaṁ hoti
upekkhāsahagataṁ saddārammaṇaṁ .pe. ghānaviññāṇaṁ uppannaṁ hoti
upekkhāsahagataṁ gandhārammaṇaṁ .pe. jivhāviññāṇaṁ uppannaṁ hoti
upekkhāsahagataṁ rasārammaṇaṁ .pe. kāyaviññāṇaṁ uppannaṁ hoti
dukkhasahagataṁ phoṭṭhabbārammaṇaṁ tasmiṁ samaye saṅkhārapaccayā
viññāṇaṁ viññāṇapaccayā nāmaṁ nāmapaccayā chaṭṭhāyatanaṁ
chaṭṭhāyatanapaccayā phasso phassapaccayā vedanā vedanāpaccayā bhavo
bhavapaccayā jāti jātipaccayā jarāmaraṇaṁ evametassa kevalassa
dukkhakkhandhassa samudayo hoti.

[391] tattha katamo saṅkhāro yā cetanā sañcetanā
sañcetayitattaṁ ayaṁ vuccati saṅkhāro. tattha katamaṁ saṅkhārapaccayā
viññāṇaṁ yaṁ cittaṁ mano mānasaṁ .pe. tajjā kāyaviññāṇadhātu
idaṁ vuccati saṅkhārapaccayā viññāṇaṁ .pe. tattha katamā phassapaccayā
vedanā yaṁ kāyikaṁ asātaṁ kāyikaṁ dukkhaṁ kāyasamphassajaṁ
asātaṁ dukkhaṁ vedayitaṁ kāyasamphassajā asātā dukkhā vedanā ayaṁ
vuccati phassapaccayā vedanā. tattha katamo vedanāpaccayā bhavo

page number: 242

ßēhapetvā vedanaṁ saññākkhandho saṅkhārakkhandho viññāṇakkhandho
ayaṁ vuccati vedanāpaccayā bhavo .pe. tena vuccati evametassa
kevalassa dukkhakkhandhassa samudayo hotīti.

[392] katame dhammā abyākatā (pts. vbh, 181) yasmiṁ samaye akusalassa
kammassa katattā upacitattā vipākā manodhātu uppannā hoti
upekkhāsahagatā rūpārammaṇā vā .pe. phoṭṭhabbārammaṇā vā
yaṁ yaṁ vā panārabbha tasmiṁ samaye saṅkhārapaccayā viññāṇaṁ
viññāṇapaccayā nāmaṁ nāmapaccayā chaṭṭhāyatanaṁ chaṭṭhāyatanapaccayā
phasso phassapaccayā vedanā vedanāpaccayā adhimokkho
adhimokkhapaccayā bhavo bhavapaccayā jāti jātipaccayā jarāmaraṇaṁ
evametassa kevalassa dukkhakkhandhassa samudayo hoti.

[393] tattha katamo saṅkhāro yā cetanā sañcetanā
sañcetayitattaṁ ayaṁ vuccati saṅkhāro. tattha katamaṁ saṅkhārapaccayā
viññāṇaṁ yaṁ cittaṁ mano mānasaṁ .pe. tajjā manodhātu idaṁ
vuccati saṅkhārapaccayā viññāṇaṁ .pe. tattha katamā phassapaccayā
vedanā yaṁ cetasikaṁ neva sātaṁ nāsātaṁ cetosamphassajaṁ adukkhamasukhaṁ
vedayitaṁ cetosamphassajā adukkhamasukhā vedanā ayaṁ vuccati phassapaccayā
vedanā. tattha katamo vedanāpaccayā adhimokkho yo
cittassa adhimokkho adhimuccanā tadadhimuttatā ayaṁ vuccati vedanāpaccayā
adhimokkho. tattha katamo adhimokkhapaccayā bhavo ṭhapetvā

page number: 243

adhimokkhaṁ vedanākkhandho saññākkhandho saṅkhārakkhandho viññāṇakkhandho
ayaṁ vuccati adhimokkhapaccayā bhavo .pe. tena vuccati
evametassa kevalassa dukkhakkhandhassa samudayo hotīti.

[394] katame dhammā abyākatā yasmiṁ samaye akusalassa
kammassa katattā upacitattā vipākā manoviññāṇadhātu uppannā
hoti upekkhāsahagatā rūpārammaṇā vā .pe. dhammārammaṇā
vā yaṁ yaṁ vā panārabbha tasmiṁ samaye saṅkhārapaccayā viññāṇaṁ
viññāṇapaccayā nāmaṁ nāmapaccayā chaṭṭhāyatanaṁ chaṭṭhāyatanapaccayā
phasso phassapaccayā vedanā vedanāpaccayā adhimokkho adhimokkhapaccayā
bhavo bhavapaccayā jāti jātipaccayā jarāmaraṇaṁ
evametassa kevalassa dukkhakkhandhassa samudayo hoti.

[395] tattha katamo saṅkhāro yā cetanā sañcetanā
sañcetayitattaṁ ayaṁ vuccati saṅkhāro. tattha katamaṁ saṅkhārapaccayā
viññāṇaṁ yaṁ cittaṁ mano mānasaṁ .pe. tajjā manoviññāṇadhātu
idaṁ vuccati saṅkhārapaccayā viññāṇaṁ .pe. tena vuccati evametassa
kevalassa dukkhakkhandhassa samudayo hotīti.

[396] (pts. vbh, 182) katame dhammā abyākatā yasmiṁ samaye manodhātu
uppannā hoti kiriyā neva kusalā nākusalā na ca kammavipākā
upekkhāsahagatā rūpārammaṇā vā .pe. phoṭṭhabbārammaṇā vā
yaṁ yaṁ vā panārabbha .pe. manoviññāṇadhātu uppannā hoti

page number: 244

kiriyā neva kusalā nākusalā na ca kammavipākā somanassasahagatā
rūpārammaṇā vā .pe. dhammārammaṇā vā yaṁ yaṁ vā panārabbha
.pe. manoviññāṇadhātu uppannā hoti kiriyā neva kusalā
nākusalā na ca kammavipākā upekkhāsahagatā rūpārammaṇā vā
.pe. dhammārammaṇā vā yaṁ yaṁ vā panārabbha tasmiṁ samaye
saṅkhārapaccayā viññāṇaṁ viññāṇapaccayā nāmaṁ nāmapaccayā
chaṭṭhāyatanaṁ chaṭṭhāyatanapaccayā phasso phassapaccayā vedanā
vedanāpaccayā adhimokkho adhimokkhapaccayā bhavo bhavapaccayā
jāti jātipaccayā jarāmaraṇaṁ evametassa kevalassa dukkhakkhandhassa
samudayo hoti.

[397] katame dhammā abyākatā yasmiṁ samaye manoviññāṇadhātu
uppannā hoti kiriyā neva kusalā nākusalā na ca
kammavipākā somanassasahagatā ñāṇasampayuttā .pe. somanassasahagatā
ñāṇasampayuttā sasaṅkhārena .pe. somanassasahagatā
ñāṇavippayuttā .pe. somanassasahagatā ñāṇavippayuttā
sasaṅkhārena .pe. upekkhāsahagatā ñāṇasampayuttā .pe. upekkhāsahagatā
ñāṇasampayuttā sasaṅkhārena .pe. upekkhāsahagatā
ñāṇavippayuttā .pe. upekkhāsahagatā ñāṇavippayuttā sasaṅkhārena
rūpārammaṇā vā .pe. dhammārammaṇā vā yaṁ yaṁ vā panārabbha
tasmiṁ samaye saṅkhārapaccayā viññāṇaṁ viññāṇapaccayā nāmaṁ

page number: 245

nāmapaccayā chaṭṭhāyatanaṁ chaṭṭhāyatanapaccayā phasso phassapaccayā
vedanā vedanāpaccayā pasādo pasādapaccayā adhimokkho
adhimokkhapaccayā bhavo (pts. vbh, 183) bhavapaccayā jāti jātipaccayā jarāmaraṇaṁ
evametassa kevalassa dukkhakkhandhassa samudayo hoti.

[398] katame dhammā abyākatā yasmiṁ samaye rūpāvacaraṁ
jhānaṁ bhāveti kiriyaṁ neva kusalaṁ nākusalaṁ na ca kammavipākaṁ diṭṭhadhammasukhavihāraṁ
vivicceva kāmehi .pe. paṭhamaṁ jhānaṁ upasampajja viharati
paṭhavīkasiṇaṁ tasmiṁ samaye saṅkhārapaccayā viññāṇaṁ viññāṇapaccayā
nāmaṁ nāmapaccayā chaṭṭhāyatanaṁ chaṭṭhāyatanapaccayā phasso
phassapaccayā vedanā vedanāpaccayā pasādo pasādapaccayā
adhimokkho adhimokkhapaccayā bhavo bhavapaccayā jāti jātipaccayā
jarāmaraṇaṁ evametassa kevalassa dukkhakkhandhassa samudayo hoti.

[399] katame dhammā abyākatā yasmiṁ samaye arūpāvacaraṁ
jhānaṁ bhāveti kiriyaṁ neva kusalaṁ nākusalaṁ na ca kammavipākaṁ
diṭṭhadhammasukhavihāraṁ sabbaso ākiñcaññāyatanaṁ samatikkamma
nevasaññānāsaññāyatanasaññāsahagataṁ sukhassa ca pahānā .pe. catutthaṁ jhānaṁ
upasampajja viharati tasmiṁ samaye saṅkhārapaccayā viññāṇaṁ
viññāṇapaccayā nāmaṁ nāmapaccayā chaṭṭhāyatanaṁ chaṭṭhāyatanapaccayā
phasso phassapaccayā vedanā vedanāpaccayā pasādo
pasādapaccayā adhimokkho adhimokkhapaccayā bhavo bhavapaccayā

page number: 246

jāti jātipaccayā jarāmaraṇaṁ evametassa kevalassa dukkhakkhandhassa
samudayo hoti.
abyākataniddeso.

[400] katame dhammā kusalā yasmiṁ samaye kāmāvacaraṁ kusalaṁ
cittaṁ uppannaṁ hoti somanassasahagataṁ ñāṇasampayuttaṁ rūpārammaṇaṁ
vā .pe. dhammārammaṇaṁ vā yaṁ yaṁ vā panārabbha tasmiṁ samaye
avijjāpaccayā saṅkhāro saṅkhārapaccayā viññāṇaṁ viññāṇapaccayā
nāmaṁ nāmapaccayā chaṭṭhāyatanaṁ chaṭṭhāyatanapaccayā phasso
phassapaccayā vedanā vedanāpaccayā pasādo pasādapaccayā
adhimokkho adhimokkhapaccayā bhavo bhavapaccayā jāti jātipaccayā
jarāmaraṇaṁ evametassa kevalassa dukkhakkhandhassa samudayo hoti.

[401] tattha katamo avijjāpaccayā saṅkhāro yā cetanā
sañcetanā sañcetayitattaṁ ayaṁ vuccati avijjāpaccayā saṅkhāro
.pe. tattha katamā phassapaccayā vedanā yaṁ cetasikaṁ sātaṁ
cetasikaṁ sukhaṁ cetosamphassajaṁ sātaṁ sukhaṁ vedayitaṁ cetosamphassajā
sātā sukhā vedanā ayaṁ vuccati phassapaccayā vedanā. tattha
katamo vedanāpaccayā pasādo yā saddhā saddahanā okappanā
abhippasādo ayaṁ vuccati vedanāpaccayā pasādo. tattha katamo
pasādapaccayā adhimokkho yo cittassa adhimokkho adhimuccanā
tadadhimuttatā ayaṁ vuccati pasādapaccayā adhimokkho. tattha katamo
adhimokkhapaccayā bhavo ṭhapetvā adhimokkhaṁ vedanākkhandho saññākkhandho

page number: 247

saṅkhārakkhandho viññāṇakkhandho ayaṁ vuccati adhimokkhapaccayā
bhavo .pe. tena vuccati evametassa kevalassa dukkhakkhandhassa
samudayo hotīti.

[402] tasmiṁ samaye avijjāpaccayā saṅkhāro saṅkhārapaccayā
viññāṇaṁ viññāṇapaccayā nāmaṁ nāmapaccayā phasso phassapaccayā
vedanā vedanāpaccayā pasādo pasādapaccayā adhimokkho
adhimokkhapaccayā bhavo bhavapaccayā jāti jātipaccayā jarāmaraṇaṁ
evametassa kevalassa dukkhakkhandhassa samudayo hoti.

[403] (pts. vbh, 185) tasmiṁ samaye avijjāpaccayā saṅkhāro saṅkhārapaccayā
viññāṇaṁ viññāṇapaccayā nāmarūpaṁ nāmarūpapaccayā chaṭṭhāyatanaṁ
chaṭṭhāyatanapaccayā phasso phassapaccayā vedanā vedanāpaccayā
pasādo pasādapaccayā adhimokkho adhimokkhapaccayā bhavo
bhavapaccayā jāti jātipaccayā jarāmaraṇaṁ evametassa kevalassa
dukkhakkhandhassa samudayo hoti.

[404] tasmiṁ samaye avijjāpaccayā saṅkhāro saṅkhārapaccayā
viññāṇaṁ viññāṇapaccayā nāmarūpaṁ nāmarūpapaccayā saḷāyatanaṁ
saḷāyatanapaccayā phasso phassapaccayā vedanā vedanāpaccayā
pasādo pasādapaccayā adhimokkho adhimokkhapaccayā bhavo
bhavapaccayā jāti jātipaccayā jarāmaraṇaṁ evametassa kevalassa
dukkhakkhandhassa samudayo hoti.

page number: 248

[405] katame dhammā kusalā yasmiṁ samaye kāmāvacaraṁ kusalaṁ
cittaṁ uppannaṁ hoti somanassasahagataṁ ñāṇasampayuttaṁ sasaṅkhārena .pe.
somanassasahagataṁ ñāṇavippayuttaṁ .pe. somanassasahagataṁ ñāṇavippayuttaṁ
sasaṅkhārena .pe. upekkhāsahagataṁ ñāṇasampayuttaṁ .pe.
upekkhāsahagataṁ ñāṇasampayuttaṁ sasaṅkhārena .pe. upekkhāsahagataṁ
ñāṇavippayuttaṁ .pe. upekkhāsahagataṁ ñāṇavippayuttaṁ sasaṅkhārena
rūpārammaṇaṁ vā .pe. dhammārammaṇaṁ vā yaṁ yaṁ vā panārabbha
tasmiṁ samaye avijjāpaccayā saṅkhāro saṅkhārapaccayā viññāṇaṁ
viññāṇapaccayā nāmaṁ nāmapaccayā chaṭṭhāyatanaṁ chaṭṭhāyatanapaccayā
phasso phassapaccayā vedanā vedanāpaccayā pasādo pasādapaccayā
adhimokkho adhimokkhapaccayā bhavo bhavapaccayā jāti jātipaccayā
jarāmaraṇaṁ evametassa kevalassa dukkhakkhandhassa samudayo hoti.

[406] katame dhammā kusalā yasmiṁ samaye rūpūpapattiyā maggaṁ
bhāveti vivicceva (pts. vbh, 186) kāmehi .pe. paṭhamaṁ jhānaṁ upasampajja viharati
paṭhavīkasiṇaṁ tasmiṁ samaye avijjāpaccayā saṅkhāro saṅkhārapaccayā
viññāṇaṁ viññāṇapaccayā nāmaṁ nāmapaccayā chaṭṭhāyatanaṁ
chaṭṭhāyatanapaccayā phasso phassapaccayā vedanā vedanāpaccayā pasādo
pasādapaccayā adhimokkho adhimokkhapaccayā bhavo bhavapaccayā jāti
jātipaccayā jarāmaraṇaṁ evametassa kevalassa dukkhakkhandhassa samudayo
hoti.

page number: 249

[407] katame dhammā kusalā yasmiṁ samaye arūpūpapattiyā maggaṁ
bhāveti sabbaso ākiñcaññāyatanaṁ samatikkamma
nevasaññānāsaññāyatanasaññāsahagataṁ sukhassa ca pahānā .pe. catutthaṁ jhānaṁ
upasampajja viharati tasmiṁ samaye avijjāpaccayā saṅkhāro saṅkhārapaccayā
viññāṇaṁ viññāṇapaccayā nāmaṁ nāmapaccayā chaṭṭhāyatanaṁ
chaṭṭhāyatanapaccayā phasso phassapaccayā vedanā vedanāpaccayā
pasādo pasādapaccayā adhimokkho adhimokkhapaccayā bhavo bhavapaccayā
jāti jātipaccayā jarāmaraṇaṁ evametassa kevalassa
dukkhakkhandhassa samudayo hoti.

[408] katame dhammā kusalā yasmiṁ samaye lokuttaraṁ jhānaṁ
bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā
pattiyā vivicceva kāmehi .pe. paṭhamaṁ jhānaṁ upasampajja viharati
dukkhāpaṭipadaṁ dandhābhiññaṁ tasmiṁ samaye avijjāpaccayā saṅkhāro
saṅkhārapaccayā viññāṇaṁ viññāṇapaccayā nāmaṁ nāmapaccayā
chaṭṭhāyatanaṁ chaṭṭhāyatanapaccayā phasso phassapaccayā (pts. vbh, 187) vedanā vedanāpaccayā
pasādo pasādapaccayā adhimokkho adhimokkhapaccayā bhavo
bhavapaccayā jāti jātipaccayā jarāmaraṇaṁ evametesaṁ dhammānaṁ
samudayo hoti.
avijjāmūlakakusalaniddeso.

[409] katame dhammā abyākatā yasmiṁ samaye kāmāvacarassa

page number: 250

kusalassa kammassa katattā upacitattā vipākaṁ cakkhuviññāṇaṁ uppannaṁ
hoti upekkhāsahagataṁ rūpārammaṇaṁ tasmiṁ samaye kusalamūlapaccayā
saṅkhāro saṅkhārapaccayā viññāṇaṁ viññāṇapaccayā nāmaṁ nāmapaccayā
chaṭṭhāyatanaṁ chaṭṭhāyatanapaccayā phasso phassapaccayā vedanā
vedanāpaccayā bhavo bhavapaccayā jāti jātipaccayā jarāmaraṇaṁ
evametassa kevalassa dukkhakkhandhassa samudayo hoti.

[410] tattha katamo kusalamūlapaccayā saṅkhāro yā cetanā
sañcetanā sañcetayitattaṁ ayaṁ vuccati kusalamūlapaccayā saṅkhāro
.pe. tena vuccati evametassa kevalassa dukkhakkhandhassa samudayo
hotīti.

[411] katame dhammā abyākatā yasmiṁ samaye kāmāvacarassa
kusalassa kammassa katattā upacitattā vipākaṁ sotaviññāṇaṁ uppannaṁ
hoti upekkhāsahagataṁ saddārammaṇaṁ .pe. ghānaviññāṇaṁ uppannaṁ hoti
upekkhāsahagataṁ gandhārammaṇaṁ .pe. jivhāviññāṇaṁ uppannaṁ hoti
upekkhāsahagataṁ rasārammaṇaṁ .pe. kāyaviññāṇaṁ uppannaṁ hoti
sukhasahagataṁ phoṭṭhabbārammaṇaṁ .pe. manodhātu uppannā hoti upekkhāsahagatā
rūpārammaṇā vā .pe. phoṭṭhabbārammaṇā vā yaṁ yaṁ
vā panārabbha .pe. manoviññāṇadhātu uppannā hoti somanassasahagatā
rūpārammaṇā vā .pe. dhammārammaṇā vā yaṁ yaṁ
vā panārabbha .pe. manoviññāṇadhātu uppannā hoti

page number: 251

upekkhāsahagatā rūpārammaṇā vā .pe. dhammārammaṇā vā yaṁ yaṁ
vā panārabbha tasmiṁ samaye kusalamūlapaccayā saṅkhāro saṅkhārapaccayā
viññāṇaṁ viññāṇapaccayā nāmaṁ nāmapaccayā chaṭṭhāyatanaṁ
chaṭṭhāyatanapaccayā phasso phassapaccayā (pts. vbh, 188) vedanā vedanāpaccayā
adhimokkho adhimokkhapaccayā bhavo bhavapaccayā jāti jātipaccayā
jarāmaraṇaṁ evametassa kevalassa dukkhakkhandhassa samudayo hoti.

[412] katame dhammā abyākatā yasmiṁ samaye kāmāvacarassa
kusalassa kammassa katattā upacitattā vipākā manoviññāṇadhātu
uppannā hoti somanassasahagatā ñāṇasampayuttā .pe. somanassasahagatā
ñāṇasampayuttā sasaṅkhārena .pe. somassasahagatā ñāṇavippayuttā
.pe. somanassasahagatā ñāṇavippayuttā sasaṅkhārena
.pe. upekkhāsahagatā ñāṇasampayuttā .pe. upekkhāsahagatā
ñāṇasampayuttā sasaṅkhārena .pe. upekkhāsahagatā ñāṇavippayuttā
.pe. upekkhāsahagatā ñāṇavippayuttā sasaṅkhārena rūpārammaṇā
vā .pe. dhammārammaṇā vā yaṁ yaṁ vā panārabbha tasmiṁ samaye
kusalamūlapaccayā saṅkhāro saṅkhārapaccayā viññāṇaṁ viññāṇapaccayā
nāmaṁ nāmapaccayā chaṭṭhāyatanaṁ chaṭṭhāyatanapaccayā phasso
phassapaccayā vedanā vedanāpaccayā pasādo pasādapaccayā adhimokkho
adhimokkhapaccayā bhavo bhavapaccayā jāti jātipaccayā
jarāmaraṇaṁ evametassa kevalassa dukkhakkhandhassa samudayo hoti.

page number: 252

[413] katame dhammā abyākatā yasmiṁ samaye rūpūpapattiyā
maggaṁ bhāveti vivicceva kāmehi .pe. paṭhamaṁ jhānaṁ upasampajja
viharati paṭhavīkasiṇaṁ tasmiṁ samaye phasso hoti .pe. avikkhepo
hoti ime dhammā kusalā tasseva rūpāvacarassa kusalassa kammassa
katattā upacitattā vipākaṁ vivicceva kāmehi .pe. paṭhamaṁ jhānaṁ
upasampajja viharati paṭhavīkasiṇaṁ tasmiṁ samaye kusalamūlapaccayā saṅkhāro
saṅkhārapaccayā viññāṇaṁ viññāṇapaccayā nāmaṁ nāmapaccayā
chaṭṭhāyatanaṁ chaṭṭhāyatanapaccayā phasso phassapaccayā vedanā vedanāpaccayā
pasādo pasādapaccayā adhimokkho adhimokkhapaccayā bhavo
bhavapaccayā jāti jātipaccayā (pts. vbh, 189) jarāmaraṇaṁ evametassa kevalassa
dukkhakkhandhassa samudayo hoti.

[414] katame dhammā abyākatā yasmiṁ samaye arūpūpapattiyā
maggaṁ bhāveti sabbaso ākiñcaññāyatanaṁ samatikkamma nevasaññā-
nāsaññāyatanasaññāsahagataṁ sukhassa ca pahānā .pe. catutthaṁ jhānaṁ
upasampajja viharati tasmiṁ samaye phasso hoti .pe. avikkhepo
hoti ime dhammā kusalā tasseva arūpāvacarassa kusalassa kammassa
katattā upacitattā vipākaṁ sabbaso ākiñcaññāyatanaṁ samatikkamma
nevasaññānāsaññāyatanasaññāsahagataṁ sukhassa ca pahānā .pe. catutthaṁ
jhānaṁ upasampajja viharati tasmiṁ samaye kusalamūlapaccayā saṅkhāro
saṅkhārapaccayā viññāṇaṁ viññāṇapaccayā nāmaṁ nāmapaccayā

page number: 253

chaṭṭhāyatanaṁ chaṭṭhāyatanapaccayā phasso phassapaccayā vedanā
vedanāpaccayā pasādo pasādapaccayā adhimokkho adhimokkhapaccayā
bhavo bhavapaccayā jāti jātipaccayā jarāmaraṇaṁ evametassa
kevalassa dukkhakkhandhassa samudayo hoti.

[415] katame dhammā abyākatā yasmiṁ samaye lokuttaraṁ jhānaṁ
bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā
pattiyā vivicceva kāmehi .pe. paṭhamaṁ jhānaṁ upasampajja viharati
dukkhāpaṭipadaṁ dandhābhiññaṁ tasmiṁ samaye phasso hoti .pe. avikkhepo
hoti ime dhammā kusalā tasseva lokuttarassa kusalassa
jhānassa katattā bhāvitattā vipākaṁ vivicceva kāmehi .pe. paṭhamaṁ
jhānaṁ upasampajja viharati dukkhāpaṭipadaṁ dandhābhiññaṁ suññataṁ tasmiṁ
samaye kusalamūlapaccayā saṅkhāro saṅkhārapaccayā viññāṇaṁ
viññāṇapaccayā nāmaṁ nāmapaccayā chaṭṭhāyatanaṁ chaṭṭhāyatanapaccayā
phasso phassapaccayā vedanā vedanāpaccayā pasādo pasādapaccayā
adhimokkho adhimokkhapaccayā bhavo bhavapaccayā jāti
jātipaccayā jarāmaraṇaṁ evametesaṁ dhammānaṁ samudayo hoti.
kusalamūlakavipākaniddeso.

[416] (pts. vbh, 190) katame dhammā abyākatā yasmiṁ samaye akusalassa
kammassa katattā upacitattā vipākaṁ cakkhuviññāṇaṁ uppannaṁ hoti
upekkhāsahagataṁ rūpārammaṇaṁ tasmiṁ samaye akusalamūlapaccayā saṅkhāro

page number: 254

saṅkhārapaccayā viññāṇaṁ viññāṇapaccayā nāmaṁ nāmapaccayā
chaṭṭhāyatanaṁ chaṭṭhāyatanapaccayā phasso phassapaccayā vedanā
vedanāpaccayā bhavo bhavapaccayā jāti jātipaccayā jarāmaraṇaṁ
evametassa kevalassa dukkhakkhandhassa samudayo hoti.

[417] tattha katamo akusalamūlapaccayā saṅkhāro yā cetanā
sañcetanā sañcetayitattaṁ ayaṁ vuccati akusalamūlapaccayā saṅkhāro
.pe. tena vuccati evametassa kevalassa dukkhakkhandhassa samudayo
hotīti.

[418] katame dhammā abyākatā yasmiṁ samaye akusalassa
kammassa katattā upacitattā vipākaṁ sotaviññāṇaṁ uppannaṁ hoti
upekkhāsahagataṁ saddārammaṇaṁ .pe. ghānaviññāṇaṁ uppannaṁ hoti
upekkhāsahagataṁ gandhārammaṇaṁ .pe. jivhāviññāṇaṁ uppannaṁ hoti
upekkhāsahagataṁ rasārammaṇaṁ .pe. kāyaviññāṇaṁ uppannaṁ hoti
dukkhasahagataṁ phoṭṭhabbārammaṇaṁ .pe. manodhātu uppannā hoti
upekkhāsahagatā rūpārammaṇā vā .pe. phoṭṭhabbārammaṇā vā
yaṁ yaṁ vā panārabbha tasmiṁ samaye akusalamūlapaccayā saṅkhāro
saṅkhārapaccayā viññāṇaṁ viññāṇapaccayā nāmaṁ nāmapaccayā
chaṭṭhāyatanaṁ chaṭṭhāyatanapaccayā phasso phassapaccayā vedanā
vedanāpaccayā adhimokkho adhimokkhapaccayā bhavo bhavapaccayā jāti
jātipaccayā jarāmaraṇaṁ evametassa kevalassa dukkhakkhandhassa

page number: 255

samudayo hoti.

[419] katame dhammā abyākatā yasmiṁ samaye akusalassa
kammassa katattā upacitattā vipākā manoviññāṇadhātu uppannā
hoti upekkhāsahagatā rūpārammaṇā vā .pe. dhammārammaṇā vā
yaṁ yaṁ vā panārabbha tasmiṁ samaye akusalamūlapaccayā saṅkhāro
saṅkhārapaccayā viññāṇaṁ viññāṇapaccayā nāmaṁ nāmapaccayā
chaṭṭhāyatanaṁ chaṭṭhāyatanapaccayā phasso phassapaccayā vedanā vedanāpaccayā
adhimokkho adhimokkhapaccayā bhavo bhavapaccayā (pts. vbh, 191) jāti
jātipaccayā jarāmaraṇaṁ evametassa kevalassa dukkhakkhandhassa
samudayo hoti.

[420] tattha katamo akusalamūlapaccayā saṅkhāro yā cetanā
sañcetanā sañcetayitattaṁ ayaṁ vuccati akusalamūlapaccayā saṅkhāro.

[421] tattha katamaṁ saṅkhārapaccayā viññāṇaṁ yaṁ cittaṁ mano
mānasaṁ .pe. tajjā manoviññāṇadhātu idaṁ vuccati saṅkhārapaccayā
viññāṇaṁ.

[422] tattha katamaṁ viññāṇapaccayā nāmaṁ vedanākkhandho
saññākkhandho saṅkhārakkhandho idaṁ vuccati viññāṇapaccayā nāmaṁ.

[423] tattha katamaṁ nāmapaccayā chaṭṭhāyatanaṁ yaṁ cittaṁ mano
mānasaṁ .pe. tajjā manoviññāṇadhātu idaṁ vuccati nāmapaccayā
chaṭṭhāyatanaṁ.

page number: 256

[424] tattha katamo chaṭṭhāyatanapaccayā phasso yo phasso phusanā
samphusanā samphusitattaṁ ayaṁ vuccati chaṭṭhāyatanapaccayā phasso.

[425] tattha katamā phassapaccayā vedanā yaṁ cetasikaṁ neva sātaṁ
nāsātaṁ cetosamphassajaṁ adukkhamasukhaṁ vedayitaṁ cetosamphassajā
adukkhamasukhā vedanā ayaṁ vuccati phassapaccayā vedanā.

[426] tattha katamo vedanāpaccayā adhimokkho yo cittassa
adhimokkho adhimuccanā tadadhimuttatā ayaṁ vuccati vedanāpaccayā
adhimokkho.

[427] tattha katamo adhimokkhapaccayā bhavo ṭhapetvā adhimokkhaṁ
vedanākkhandho saññākkhandho saṅkhārakkhandho viññāṇakkhandho ayaṁ
vuccati adhimokkhapaccayā bhavo.

[428] tattha katamā bhavapaccayā jāti yā tesaṁ dhammānaṁ jāti
sañjāti nibbatti abhinibbatti pātubhāvo ayaṁ vuccati bhavapaccayā jāti.

[429] tattha katamaṁ jātipaccayā jarāmaraṇaṁ atthi jarā atthi
maraṇaṁ. tattha katamā jarā yā tesaṁ dhammānaṁ jarā jīraṇatā āyuno
saṁhāni ayaṁ vuccati jarā. tattha katamaṁ maraṇaṁ yo tesaṁ dhammānaṁ khayo
vayo bhedo paribhedo aniccatā antaradhānaṁ idaṁ vuccati maraṇaṁ. iti
ayañca jarā idañca maraṇaṁ idaṁ vuccati jātipaccayā jarāmaraṇaṁ.

[430] evametassa kevalassa dukkhakkhandhassa samudayo hotīti
evametassa kevalassa dukkhakkhandhassa saṅgati hoti samāgamo hoti

page number: 257

samodhānaṁ hoti pātubhāvo hoti (pts. vbh, 192) tena vuccati evametassa kevalassa
dukkhakkhandhassa samudayo hotīti.
akusalamūlakavipākaniddeso.
abhidhammabhājanīyaṁ.
paccayākāravibhaṅgo samatto.
------------
satipaṭṭhānavibhaṅgo

[431] cattāro satipaṭṭhānā. idha bhikkhu ajjhattaṁ kāye
kāyānupassī viharati bahiddhā kāye kāyānupassī viharati ajjhattabahiddhā
kāye kāyānupassī viharati ātāpī sampajāno satimā
vineyya loke abhijjhādomanassaṁ. ajjhattaṁ vedanāsu vedanānupassī
viharati bahiddhā vedanāsu vedanānupassī viharati ajjhattabahiddhā
vedanāsu vedanānupassī viharati ātāpī sampajāno satimā vineyya
loke abhijjhādomanassaṁ. ajjhattaṁ citte cittānupassī viharati
bahiddhā citte cittānupassī viharati ajjhattabahiddhā citte
cittānupassī viharati ātāpī sampajāno satimā vineyya loke
abhijjhādomanassaṁ. ajjhattaṁ dhammesu dhammānupassī viharati bahiddhā
dhammesu dhammānupassī viharati ajjhattabahiddhā dhammesu dhammānupassī
viharati ātāpī sampajāno satimā vineyya loke abhijjhādomanassaṁ.

page number: 258

[432] kathañca bhikkhu ajjhattaṁ kāye kāyānupassī viharati
idha bhikkhu ajjhattaṁ kāyaṁ uddhaṁpādatalā adhokesamatthakā tacapariyantaṁ
pūrannānappakārassa asucino paccavekkhati atthi imasmiṁ kāye
kesā lomā nakhā dantā taco maṁsaṁ nhārū aṭṭhī aṭṭhimiñjaṁ
vakkaṁ hadayaṁ yakanaṁ kilomakaṁ pihakaṁ papphāsaṁ antaṁ antaguṇaṁ
udariyaṁ karīsaṁ pittaṁ semhaṁ pubbo lohitaṁ sedo medo assu
vasā kheḷo siṁghāṇikā lasikā muttanti. so taṁ nimittaṁ āsevati
bhāveti bahulīkaroti svavatthitaṁ avatthapeti so taṁ nimittaṁ āsevitvā
bhāvetvā bahulīkaritvā svavatthitaṁ avatthapetvā bahiddhā kāye cittaṁ
upasaṁharati.

[433] (pts. vbh, 194) kathañca bhikkhu bahiddhā kāye kāyānupassī viharati
idha bhikkhu bahiddhā kāyaṁ uddhaṁpādatalā adhokesamatthakā tacapariyantaṁ
pūrannānappakārassa asucino paccavekkhati atthissa kāye kesā
lomā nakhā dantā taco maṁsaṁ nhārū aṭṭhī aṭṭhimiñjaṁ vakkaṁ
hadayaṁ yakanaṁ kilomakaṁ pihakaṁ papphāsaṁ antaṁ antaguṇaṁ udariyaṁ karīsaṁ
pittaṁ semhaṁ pubbo lohitaṁ sedo medo assu vasā kheḷo
siṁghāṇikā lasikā muttanti. so taṁ nimittaṁ āsevati bhāveti
bahulīkaroti svavatthitaṁ avatthapeti so taṁ nimittaṁ āsevitvā
bhāvetvā bahulīkaritvā svavatthitaṁ avatthapetvā ajjhattabahiddhā
kāye cittaṁ upasaṁharati.

page number: 259

[434] kathañca bhikkhu ajjhattabahiddhā kāye kāyānupassī viharati
idha bhikkhu ajjhattabahiddhā kāyaṁ uddhaṁpādatalā adhokesamatthakā
tacapariyantaṁ pūrannānappakārassa asucino paccavekkhati atthi kāye
kesā lomā nakhā dantā taco maṁsaṁ nhārū aṭṭhī aṭṭhimiñjaṁ
vakkaṁ hadayaṁ yakanaṁ kilomakaṁ pihakaṁ papphāsaṁ antaṁ antaguṇaṁ
udariyaṁ karīsaṁ pittaṁ semhaṁ pubbo lohitaṁ sedo medo assu
vasā kheḷo siṁghāṇikā lasikā muttanti evaṁ bhikkhu ajjhattabahiddhā
kāye kāyānupassī viharati ātāpī sampajāno satimā vineyya
loke abhijjhādomanassaṁ.

[435] anupassīti tattha katamā anupassanā yā paññā
pajānanā .pe. amoho dhammavicayo sammādiṭṭhi ayaṁ vuccati
anupassanā imāya anupassanāya upeto hoti samupeto upāgato
samupāgato upapanno samupapanno samannāgato tena vuccati
anupassīti.

[436] viharatīti iriyati vattati pāleti yapeti yāpeti carati
viharati tena vuccati viharatīti.

[437] ātāpīti tattha katamaṁ ātappaṁ yo cetasiko
viriyārambho .pe. sammāvāyāmo idaṁ vuccati ātappaṁ iminā
ātappena upeto hoti samupeto upāgato samupāgato upapanno
samupapanno samannāgato tena vuccati ātāpīti.

page number: 260

[438] sampajānoti tattha katamaṁ sampajaññaṁ yā paññā
pajānanā .pe. amoho dhammavicayo sammādiṭṭhi idaṁ vuccati
sampajaññaṁ iminā sampajaññena upeto hoti samupeto upāgato
samupāgato (pts. vbh, 195) upapanno samupapanno samannāgato tena vuccati
sampajānoti.

[439] satimāti tattha katamā sati yā sati anussati
.pe. sammāsati ayaṁ vuccati sati imāya satiyā upeto hoti
samupeto upāgato samupāgato upapanno samupapanno samannāgato
tena vuccati satimāti.

[440] vineyya loke abhijjhādomanassanti. tattha katamo loko
sveva kāyo loko pañcapi upādānakkhandhā loko ayaṁ vuccati
loko. tattha katamā abhijjhā yo rāgo sārāgo .pe.
cittassa sārāgo ayaṁ vuccati abhijjhā. tattha katamaṁ domanassaṁ
yaṁ cetasikaṁ asātaṁ cetasikaṁ dukkhaṁ cetosamphassajaṁ asātaṁ dukkhaṁ
vedayitaṁ cetosamphassajā asātā dukkhā vedanā idaṁ vuccati
domanassaṁ. iti ayañca abhijjhā idañca domanassaṁ imamhi
loke vinītā honti paṭivinītā santā samitā vūpasantā atthaṅgatā
abbhatthaṅgatā appitā byappitā sositā visositā byantīkatā
tena vuccati vineyya loke abhijjhādomanassasanti.
kāyānupassanāniddeso.

page number: 261

[441] kathañca bhikkhu ajjhattaṁ vedanāsu vedanānupassī viharati
idha bhikkhu sukhaṁ vedanaṁ vedayamāno sukhaṁ vedanaṁ vedayāmīti pajānāti
dukkhaṁ vedanaṁ vedayamāno dukkhaṁ vedanaṁ vedayāmīti pajānāti adukkhamasukhaṁ
vedanaṁ vedayamāno adukkhamasukhaṁ vedanaṁ vedayāmīti pajānāti sāmisaṁ
vā sukhaṁ vedanaṁ vedayamāno sāmisaṁ sukhaṁ vedanaṁ vedayāmīti pajānāti
nirāmisaṁ vā sukhaṁ vedanaṁ vedayamāno nirāmisaṁ sukhaṁ vedanaṁ vedayāmīti
pajānāti sāmisaṁ vā dukkhaṁ vedanaṁ vedayamāno sāmisaṁ dukkhaṁ
vedanaṁ vedayāmīti pajānāti nirāmisaṁ vā dukkhaṁ vedanaṁ vedayamāno
nirāmisaṁ dukkhaṁ vedanaṁ vedayāmīti pajānāti sāmisaṁ vā adukkhamasukhaṁ
vedanaṁ vedayamāno sāmisaṁ adukkhamasukhaṁ vedanaṁ vedayāmīti pajānāti
nirāmisaṁ vā adukkhamasukhaṁ vedanaṁ vedayamāno nirāmisaṁ adukkhamasukhaṁ
vedanaṁ (pts. vbh, 196) vedayāmīti pajānāti. so taṁ nimittaṁ āsevati bhāveti
bahulīkaroti svavatthitaṁ avatthapeti so taṁ nimittaṁ āsevitvā
bhāvetvā bahulīkaritvā svavatthitaṁ avatthapetvā bahiddhā vedanāsu
cittaṁ upasaṁharati.

[442] kathañca bhikkhu bahiddhā vedanāsu vedanānupassī viharati
idha bhikkhu sukhaṁ vedanaṁ vedayamānaṁ sukhaṁ vedanaṁ vedayatīti pajānāti
dukkhaṁ vedanaṁ vedayamānaṁ dukkhaṁ vedanaṁ vedayatīti pajānāti adukkhamasukhaṁ
vedanaṁ vedayamānaṁ adukkhamasukhaṁ vedanaṁ vedayatīti pajānāti sāmisaṁ
vā sukhaṁ vedanaṁ vedayamānaṁ sāmisaṁ sukhaṁ vedanaṁ vedayatīti pajānāti

page number: 262

nirāmisaṁ vā sukhaṁ vedanaṁ vedayamānaṁ nirāmisaṁ sukhaṁ vedanaṁ vedayatīti
pajānāti sāmisaṁ vā dukkhaṁ vedanaṁ vedayamānaṁ sāmisaṁ dukkhaṁ vedanaṁ
vedayatīti pajānāti nirāmisaṁ vā dukkhaṁ vedanaṁ vedayamānaṁ nirāmisaṁ
dukkhaṁ vedanaṁ vedayatīti pajānāti sāmisaṁ vā adukkhamasukhaṁ vedanaṁ
vedayamānaṁ sāmisaṁ adukkhamasukhaṁ vedanaṁ vedayatīti pajānāti nirāmisaṁ
vā adukkhamasukhaṁ vedanaṁ vedayamānaṁ nirāmisaṁ adukkhamasukhaṁ vedanaṁ vedayatīti
pajānāti. so taṁ nimittaṁ āsevati bhāveti bahulīkaroti svavatthitaṁ
avatthapeti so taṁ nimittaṁ āsevitvā bhāvetvā bahulīkaritvā
svavatthitaṁ avatthapetvā ajjhattabahiddhā vedanāsu cittaṁ upasaṁharati.

[443] kathañca bhikkhu ajjhattabahiddhā vedanāsu vedanānupassī
viharati idha bhikkhu sukhaṁ vedanaṁ sukhā vedanāti pajānāti dukkhaṁ
vedanaṁ dukkhā vedanāti pajānāti adukkhamasukhaṁ vedanaṁ adukkhamasukhā
vedanāti pajānāti sāmisaṁ sukhaṁ vedanaṁ sāmisā sukhā vedanāti
pajānāti nirāmisaṁ sukhaṁ vedanaṁ nirāmisā sukhā vedanāti pajānāti
sāmisaṁ dukkhaṁ vedanaṁ sāmisā dukkhā vedanāti pajānāti nirāmisaṁ
dukkhaṁ vedanaṁ nirāmisā dukkhā vedanāti pajānāti sāmisaṁ adukkhamasukhaṁ
vedanaṁ sāmisā adukkhamasukhā vedanāti pajānāti nirāmisaṁ adukkhamasukhaṁ
vedanaṁ nirāmisā adukkhamasukhā vedanāti pajānāti evaṁ bhikkhu
ajjhattabahiddhā vedanāsu vedanānupassī viharati ātāpī sampajāno
satimā vineyya loke abhijjhādomanassaṁ.

page number: 263

[444] anupassīti .pe. viharatīti .pe. ātāpīti .pe.
sampajānoti (pts. vbh, 197) .pe. satimāti .pe. vineyya loke abhijjhādomanassanti.
tattha katamo loko sāyeva vedanā loko pañcapi
upādānakkhandhā loko ayaṁ vuccati loko. tattha katamā
abhijjhā yo rāgo sārāgo .pe. cittassa sārāgo ayaṁ
vuccati abhijjhā. tattha katamaṁ domanassaṁ yaṁ cetasikaṁ asātaṁ
cetasikaṁ dukkhaṁ cetosamphassajaṁ asātaṁ dukkhaṁ vedayitaṁ cetosamphassajā
asātā dukkhā vedanā idaṁ vuccati domanassaṁ. iti ayañca
abhijjhā idañca domanassaṁ imamhi loke vinītā honti paṭivinītā
santā samitā vūpasantā atthaṅgatā abbhatthaṅgatā appitā byappitā
sositā visositā byantīkatā tena vuccati vineyya loke
abhijjhādomanassanti.
vedanānupassanāniddeso.

[445] kathañca bhikkhu ajjhattaṁ citte cittānupassī viharati
idha bhikkhu sarāgaṁ vā cittaṁ sarāgaṁ me cittanti pajānāti vītarāgaṁ
vā cittaṁ vītarāgaṁ me cittanti pajānāti sadosaṁ vā cittaṁ sadosaṁ
me cittanti pajānāti vītadosaṁ vā cittaṁ vītadosaṁ me cittanti
pajānāti samohaṁ vā cittaṁ samohaṁ me cittanti pajānāti vītamohaṁ
vā cittaṁ vītamohaṁ me cittanti pajānāti saṅkhittaṁ vā cittaṁ
saṅkhittaṁ me cittanti pajānāti vikkhittaṁ vā cittaṁ vikkhittaṁ me

page number: 264

cittanti pajānāti mahaggataṁ vā cittaṁ mahaggataṁ me cittanti
pajānāti amahaggataṁ vā cittaṁ amahaggataṁ me cittanti pajānāti
sauttaraṁ vā cittaṁ sauttaraṁ me cittanti pajānāti anuttaraṁ vā
cittaṁ anuttaraṁ me cittanti pajānāti samāhitaṁ vā cittaṁ samāhitaṁ
me cittanti pajānāti asamāhitaṁ vā cittaṁ asamāhitaṁ me cittanti
pajānāti vimuttaṁ vā cittaṁ vimuttaṁ me cittanti pajānāti avimuttaṁ
vā cittaṁ avimuttaṁ me cittanti pajānāti. so taṁ nimittaṁ
āsevati bhāveti bahulīkaroti svavatthitaṁ avatthapeti so taṁ nimittaṁ
āsevitvā bhāvetvā bahulīkaritvā svavatthitaṁ avatthapetvā bahiddhā
citte cittaṁ upasaṁharati.

[446] kathañca bhikkhu bahiddhā citte cittānupassī viharati
idha bhikkhu sarāgaṁ vāssa cittaṁ sarāgassa cittanti pajānāti vītarāgaṁ
vāssa cittaṁ vītarāgassa cittanti pajānāti sadosaṁ vāssa cittaṁ
sadosassa cittanti (pts. vbh, 198) pajānāti vītadosaṁ vāssa cittaṁ vītadosassa
cittanti pajānāti samohaṁ vāssa cittaṁ samohassa cittanti pajānāti
vītamohaṁ vāssa cittaṁ vītamohassa cittanti pajānāti saṅkhittaṁ vāssa
cittaṁ saṅkhittassa cittanti pajānāti vikkhittaṁ vāssa cittaṁ vikkhittassa
cittanti pajānāti mahaggataṁ vāssa cittaṁ mahaggatassa cittanti
pajānāti amahaggataṁ vāssa cittaṁ amahaggatassa cittanti pajānāti
sauttaraṁ vāssa cittaṁ sauttarassa cittanti pajānāti anuttaraṁ

page number: 265

vāssa cittaṁ anuttarassa cittanti pajānāti samāhitaṁ vāssa cittaṁ
samāhitassa cittanti pajānāti asamāhitaṁ vāssa cittaṁ asamāhitassa
cittanti pajānāti vimuttaṁ vāssa cittaṁ vimuttassa cittanti
pajānāti avimuttaṁ vāssa cittaṁ avimuttassa cittanti pajānāti.
so taṁ nimittaṁ āsevati bhāveti bahulīkaroti svavatthitaṁ avatthapeti
so taṁ nimittaṁ āsevitvā bhāvetvā bahulīkaritvā svavatthitaṁ
avatthapetvā ajjhattabahiddhā citte cittaṁ upasaṁharati.

[447] kathañca bhikkhu ajjhattabahiddhā citte cittānupassī viharati
idha bhikkhu sarāgaṁ vā cittaṁ sarāgaṁ cittanti pajānāti vītarāgaṁ
vā cittaṁ vītarāgaṁ cittanti pajānāti sadosaṁ vā cittaṁ sadosaṁ
cittanti pajānāti vītadosaṁ vā cittaṁ vītadosaṁ cittanti pajānāti
samohaṁ vā cittaṁ samohaṁ cittanti pajānāti vītamohaṁ vā cittaṁ
vītamohaṁ cittanti pajānāti saṅkhittaṁ vā cittaṁ saṅkhittaṁ cittanti
pajānāti vikkhittaṁ vā cittaṁ vikkhittaṁ cittanti pajānāti mahaggataṁ
vā cittaṁ mahaggataṁ cittanti pajānāti amahaggataṁ vā cittaṁ
amahaggataṁ cittanti pajānāti sauttaraṁ vā cittaṁ sauttaraṁ cittanti
pajānāti anuttaraṁ vā cittaṁ anuttaraṁ cittanti pajānāti samāhitaṁ
vā cittaṁ samāhitaṁ cittanti pajānāti asamāhitaṁ vā cittaṁ
asamāhitaṁ cittanti pajānāti vimuttaṁ vā cittaṁ vimuttaṁ cittanti
pajānāti avimuttaṁ vā cittaṁ avimuttaṁ cittanti pajānāti evaṁ

page number: 266

bhikkhu ajjhattabahiddhā citte cittānupassī viharati ātāpī sampajāno
satimā vineyya loke abhijjhādomanassaṁ.

[448] anupassīti .pe. viharatīti .pe. ātāpīti .pe.
sampajānoti .pe. satimāti .pe. vineyya loke abhijjhādomanassanti.
tattha katamo loko taṁyeva cittaṁ loko pañcapi
upādānakkhandhā loko ayaṁ vuccati loko. tattha katamā abhijjhā
yo rāgo sārāgo .pe. cittassa sārāgo ayaṁ vuccati abhijjhā.
tattha katamaṁ domanassaṁ yaṁ cetasikaṁ asātaṁ cetasikaṁ dukkhaṁ cetosamphassajaṁ
asātaṁ dukkhaṁ vedayitaṁ cetosamphassajā asātā dukkhā
vedanā idaṁ vuccati domanassaṁ. iti ayañca abhijjhā idañca
domanassaṁ imamhi loke vinītā honti paṭivinītā santā samitā
vūpasantā atthaṅgatā abbhatthaṅgatā appitā byappitā sositā
visositā byantīkatā tena vuccati vineyya loke abhijjhādomanassanti.
cittānupassanāniddeso.

[449] kathañca bhikkhu ajjhattaṁ dhammesu dhammānupassī viharati
idha bhikkhu santaṁ vā ajjhattaṁ kāmacchandaṁ atthi me ajjhattaṁ
kāmacchandoti pajānāti asantaṁ vā ajjhattaṁ kāmacchandaṁ natthi
me ajjhattaṁ kāmacchandoti pajānāti yathā ca anuppannassa
kāmacchandassa uppādo hoti tañca pajānāti yathā ca

page number: 267

uppannassa kāmacchandassa pahānaṁ hoti tañca pajānāti yathā ca
pahīnassa kāmacchandassa āyatiṁ anuppādo hoti tañca pajānāti
santaṁ vā ajjhattaṁ byāpādaṁ .pe. santaṁ vā ajjhattaṁ thīnamiddhaṁ
.pe. santaṁ vā ajjhattaṁ uddhaccakukkuccaṁ .pe. santaṁ vā
ajjhattaṁ vicikicchaṁ atthi me ajjhattaṁ vicikicchāti pajānāti
asantaṁ vā ajjhattaṁ vicikicchaṁ natthi me ajjhattaṁ vicikicchāti
pajānāti yathā ca anuppannāya vicikicchāya uppādo hoti tañca
pajānāti yathā ca uppannāya vicikicchāya pahānaṁ hoti tañca
pajānāti yathā ca pahīnāya vicikicchāya āyatiṁ anuppādo hoti
tañca pajānāti. santaṁ vā ajjhattaṁ satisambojjhaṅgaṁ atthi me
ajjhattaṁ satisambojjhaṅgoti pajānāti asantaṁ vā ajjhattaṁ
satisambojjhaṅgaṁ natthi me ajjhattaṁ satisambojjhaṅgoti pajānāti
yathā ca anuppannassa satisambojjhaṅgassa uppādo hoti tañca
pajānāti yathā ca uppannassa satisambojjhaṅgassa bhāvanāpāripūri
hoti tañca pajānāti santaṁ vā ajjhattaṁ dhammavicayasambojjhaṅgaṁ
.pe. santaṁ vā ajjhattaṁ viriyasambojjhaṅgaṁ .pe. santaṁ vā
ajjhattaṁ pītisambojjhaṅgaṁ (pts. vbh, 200) .pe. santaṁ vā ajjhattaṁ passaddhisambojjhaṅgaṁ
.pe. santaṁ vā ajjhattaṁ samādhisambojjhaṅgaṁ .pe.
santaṁ vā ajjhattaṁ upekkhāsambojjhaṅgaṁ atthi me ajjhattaṁ
upekkhāsambojjhaṅgoti pajānāti asantaṁ vā ajjhattaṁ upekkhāsambojjhaṅgaṁ

page number: 268

natthi me ajjhattaṁ upekkhāsambojjhaṅgoti pajānāti
yathā ca anuppannassa upekkhāsambojjhaṅgassa uppādo hoti
tañca pajānāti yathā ca uppannassa upekkhāsambojjhaṅgassa
bhāvanāpāripūri hoti tañca pajānāti. so taṁ nimittaṁ āsevati
bhāveti bahulīkaroti svavatthitaṁ avatthapeti so taṁ nimittaṁ āsevitvā
bhāvetvā bahulīkaritvā svavatthitaṁ avatthapetvā bahiddhā dhammesu
cittaṁ upasaṁharati.

[450] kathañca bhikkhu bahiddhā dhammesu dhammānupassī viharati
idha bhikkhu santaṁ vāssa kāmacchandaṁ atthissa kāmacchandoti pajānāti
asantaṁ vāssa kāmacchandaṁ natthissa kāmacchandoti pajānāti yathā
ca anuppannassa kāmacchandassa uppādo hoti tañca pajānāti
yathā ca uppannassa kāmacchandassa pahānaṁ hoti tañca pajānāti
yathā ca pahīnassa kāmacchandassa āyatiṁ anuppādo hoti tañca
pajānāti santaṁ vāssa byāpādaṁ .pe. santaṁ vāssa thīnamiddhaṁ
.pe. santaṁ vāssa uddhaccakukkuccaṁ .pe. santaṁ vāssa vicikicchaṁ
atthissa vicikicchāti pajānāti asantaṁ vāssa vicikicchaṁ natthissa
vicikicchāti pajānāti yathā ca anuppannāya vicikicchāya uppādo
hoti tañca pajānāti yathā ca uppannāya vicikicchāya pahānaṁ
hoti tañca pajānāti yathā ca pahīnāya vicikicchāya āyatiṁ anuppādo
hoti tañca pajānāti. santaṁ vāssa satisambojjhaṅgaṁ atthissa

page number: 269

satisambojjhaṅgoti pajānāti asantaṁ vāssa satisambojjhaṅgaṁ natthissa
satisambojjhaṅgoti pajānāti yathā ca anuppannassa satisambojjhaṅgassa
uppādo hoti tañca pajānāti yathā ca uppannassa
satisambojjhaṅgassa bhāvanāpāripūri hoti tañca pajānāti santaṁ
vāssa dhammavicayasambojjhaṅgaṁ .pe. santaṁ vāssa viriyasambojjhaṅgaṁ
.pe. santaṁ vāssa pītisambojjhaṅgaṁ .pe. santaṁ vāssa passaddhisambojjhaṅgaṁ
.pe. santaṁ vāssa samādhisambojjhaṅgaṁ .pe. santaṁ
vāssa upekkhāsambojjhaṅgaṁ atthissa upekkhāsambojjhaṅgoti pajānāti
asantaṁ vāssa upekkhāsambojjhaṅgaṁ (pts. vbh, 201) natthissa upekkhāsambojjhaṅgoti
pajānāti yathā ca anuppannassa upekkhāsambojjhaṅgassa uppādo
hoti tañca pajānāti yathā ca uppannassa upekkhāsambojjhaṅgassa
bhāvanāpāripūri hoti tañca pajānāti. so taṁ nimittaṁ āsevati
bhāveti bahulīkaroti svavatthitaṁ avatthapeti so taṁ nimittaṁ āsevitvā
bhāvetvā bahulīkaritvā svavatthitaṁ avatthapetvā ajjhattabahiddhā
dhammesu cittaṁ upasaṁharati.

[451] kathañca bhikkhu ajjhattabahiddhā dhammesu dhammānupassī
viharati idha bhikkhu santaṁ vā kāmacchandaṁ atthi kāmacchandoti
pajānāti asantaṁ vā kāmacchandaṁ natthi kāmacchandoti pajānāti
yathā ca anuppannassa kāmacchandassa uppādo hoti tañca
pajānāti yathā ca uppannassa kāmacchandassa pahānaṁ hoti tañca

page number: 270

pajānāti yathā ca pahīnassa kāmacchandassa āyatiṁ anuppādo
hoti tañca pajānāti santaṁ vā byāpādaṁ .pe. santaṁ vā
thīnamiddhaṁ .pe. santaṁ vā uddhaccakukkuccaṁ .pe. santaṁ vā
vicikicchaṁ atthi vicikicchāti pajānāti asantaṁ vā vicikicchaṁ natthi
vicikicchāti pajānāti yathā ca anuppannāya vicikicchāya uppādo
hoti tañca pajānāti yathā ca uppannāya vicikicchāya pahānaṁ
hoti tañca pajānāti yathā ca pahīnāya vicikicchāya āyatiṁ
anuppādo hoti tañca pajānāti. santaṁ vā satisambojjhaṅgaṁ
atthi satisambojjhaṅgoti pajānāti asantaṁ vā satisambojjhaṅgaṁ
natthi satisambojjhaṅgoti pajānāti yathā ca anuppannassa satisambojjhaṅgassa
uppādo hoti tañca pajānāti yathā ca uppannassa
satisambojjhaṅgassa bhāvanāpāripūri hoti tañca pajānāti
santaṁ vā dhammavicayasambojjhaṅgaṁ .pe. santaṁ vā viriyasambojjhaṅgaṁ
.pe. santaṁ vā pītisambojjhaṅgaṁ .pe. santaṁ vā passaddhisambojjhaṅgaṁ
.pe. santaṁ vā samādhisambojjhaṅgaṁ .pe. santaṁ
vā upekkhāsambojjhaṅgaṁ atthi upekkhāsambojjhaṅgoti pajānāti
asantaṁ vā upekkhāsambojjhaṅgaṁ natthi upekkhāsambojjhaṅgoti
pajānāti yathā ca anuppannassa upekkhāsambojjhaṅgassa uppādo
hoti tañca pajānāti yathā ca uppannassa upekkhāsambojjhaṅgassa
bhāvanāpāripūri hoti tañca pajānāti. evaṁ bhikkhu

page number: 271

ajjhattabahiddhā dhammesu dhammānupassī viharati ātāpī sampajāno
satimā vineyya loke abhijjhādomanassaṁ.

[452] anupassīti tattha katamā anupassanā (pts. vbh, 202) yā paññā
pajānanā .pe. amoho dhammavicayo sammādiṭṭhi ayaṁ vuccati
anupassanā imāya anupassanāya upeto hoti samupeto upāgato
samupāgato upapanno samupapanno samannāgato tena vuccati
anupassīti.

[453] viharatīti iriyati vattati pāleti yapeti yāpeti carati
viharati tena vuccati viharatīti.

[454] ātāpīti tattha katamaṁ ātappaṁ yo cetasiko viriyārambho
.pe. sammāvāyāmo idaṁ vuccati ātappaṁ iminā
ātappena upeto hoti .pe. samannāgato tena vuccati
ātāpīti.

[455] sampajānoti tattha katamaṁ sampajaññaṁ yā paññā
pajānanā .pe. amoho dhammavicayo sammādiṭṭhi idaṁ vuccati
sampajaññaṁ iminā sampajaññena upeto hoti .pe. samannāgato
tena vuccati sampajānoti.

[456] satimāti tattha katamā sati yā sati anussati .pe.
sammāsati ayaṁ vuccati sati imāya satiyā upeto hoti .pe.
samannāgato tena vuccati satimāti.

page number: 272

[457] vineyya loke abhijjhādomanassanti. tattha katamo
loko teva dhammā loko pañcapi upādānakkhandhā loko ayaṁ
vuccati loko. tattha katamā abhijjhā yo rāgo sārāgo
.pe. cittassa sārāgo ayaṁ vuccati abhijjhā. tattha katamaṁ
domanassaṁ yaṁ cetasikaṁ asātaṁ cetasikaṁ dukkhaṁ cetosamphassajaṁ asātaṁ
dukkhaṁ vedayitaṁ cetosamphassajā asātā dukkhā vedanā idaṁ vuccati
domanassaṁ. iti ayañca abhijjhā idañca domanassaṁ imamhi
loke vinītā honti paṭivinītā santā samitā vūpasantā atthaṅgatā
abbhatthaṅgatā appitā byappitā sositā visositā byantīkatā
tena vuccati vineyya loke abhijjhādomanassanti.
dhammānupassanāniddeso.
suttantabhājanīyaṁ.

[458] cattāro satipaṭṭhānā idha bhikkhu kāye kāyānupassī
viharati vedanāsu vedanānupassī viharati citte cittānupassī viharati
dhammesu dhammānupassī viharati.

[459] (pts. vbh, 203) kathañca bhikkhu kāye kāyānupassī viharati idha bhikkhu
yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ
pahānāya paṭhamāya bhūmiyā pattiyā vivicceva kāmehi .pe. paṭhamaṁ
jhānaṁ upasampajja viharati dukkhāpaṭipadaṁ dandhābhiññaṁ kāye kāyānupassī
yā tasmiṁ samaye sati anussati .pe. sammāsati satisambojjhaṅgo

page number: 273

maggaṅgaṁ maggapariyāpannaṁ idaṁ vuccati satipaṭṭhānaṁ
avasesā dhammā satipaṭṭhānasampayuttā. kathañca bhikkhu vedanāsu
vedanānupassī viharati idha bhikkhu yasmiṁ samaye lokuttaraṁ jhānaṁ
bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā
pattiyā vivicceva kāmehi .pe. paṭhamaṁ jhānaṁ upasampajja viharati
dukkhāpaṭipadaṁ dandhābhiññaṁ vedanāsu vedanānupassī yā tasmiṁ samaye
sati anussati .pe. sammāsati satisambojjhaṅgo maggaṅgaṁ maggapariyāpannaṁ
idaṁ vuccati satipaṭṭhānaṁ avasesā dhammā satipaṭṭhānasampayuttā.
kathañca bhikkhu citte cittānupassī viharati idha
bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ
diṭṭhigatānaṁ pahānāya paṭhamāya bhūmiyā pattiyā vivicceva kāmehi
.pe. paṭhamaṁ jhānaṁ upasampajja viharati dukkhāpaṭipadaṁ dandhābhiññaṁ
citte cittānupassī yā tasmiṁ samaye sati anussati .pe. sammāsati
satisambojjhaṅgo maggaṅgaṁ maggapariyāpannaṁ idaṁ vuccati satipaṭṭhānaṁ
avasesā dhammā satipaṭṭhānasampayuttā. kathañca bhikkhu dhammesu
dhammānupassī viharati idha bhikkhu yasmiṁ samaye lokuttaraṁ jhānaṁ bhāveti
niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā
vivicceva kāmehi .pe. paṭhamaṁ jhānaṁ upasampajja viharati dukkhāpaṭipadaṁ
dandhābhiññaṁ dhammesu dhammānupassī yā tasmiṁ samaye sati
anussati .pe. sammāsati satisambojjhaṅgo maggaṅgaṁ maggapariyāpannaṁ

page number: 274

idaṁ vuccati satipaṭṭhānaṁ avasesā dhammā satipaṭṭhānasampayuttā.
tattha katamaṁ satipaṭṭhānaṁ idha bhikkhu yasmiṁ samaye
lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya
paṭhamāya bhūmiyā pattiyā vivicceva kāmehi .pe. paṭhamaṁ jhānaṁ
upasampajja viharati dukkhāpaṭipadaṁ dandhābhiññaṁ dhammesu dhammānupassī
yā tasmiṁ samaye sati anussati .pe. sammāsati satisambojjhaṅgo
maggaṅgaṁ maggapariyāpannaṁ idaṁ vuccati satipaṭṭhānaṁ
avasesā dhammā satipaṭṭhānasampayuttā.

[460] cattāro satipaṭṭhānā idha bhikkhu kāye kāyānupassī
viharati vedanāsu vedanānupassī viharati citte cittānupassī viharati
dhammesu dhammānupassī viharati.

[461] (pts. vbh, 204) kathañca bhikkhu kāye kāyānupassī viharati idha bhikkhu
yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ
pahānāya paṭhamāya bhūmiyā pattiyā vivicceva kāmehi .pe. paṭhamaṁ
jhānaṁ upasampajja viharati dukkhāpaṭipadaṁ dandhābhiññaṁ tasmiṁ samaye
phasso hoti .pe. avikkhepo hoti ime dhammā kusalā tasseva
lokuttarassa kusalassa jhānassa katattā bhāvitattā vipākaṁ vivicceva
kāmehi .pe. paṭhamaṁ jhānaṁ upasampajja viharati dukkhāpaṭipadaṁ
dandhābhiññaṁ suññataṁ kāye kāyānupassī yā tasmiṁ samaye sati
anussati .pe. sammāsati satisambojjhaṅgo maggaṅgaṁ maggapariyāpannaṁ

page number: 275

idaṁ vuccati satipaṭṭhānaṁ avasesā dhammā satipaṭṭhānasampayuttā.
kathañca bhikkhu vedanāsu vedanānupassī viharati idha
bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ
diṭṭhigatānaṁ pahānāya paṭhamāya bhūmiyā pattiyā vivicceva kāmehi
.pe. paṭhamaṁ jhānaṁ upasampajja viharati dukkhāpaṭipadaṁ dandhābhiññaṁ
tasmiṁ samaye phasso hoti .pe. avikkhepo hoti ime dhammā
kusalā tasseva lokuttarassa kusalassa jhānassa katattā bhāvitattā
vipākaṁ vivicceva kāmehi .pe. paṭhamaṁ jhānaṁ upasampajja viharati
dukkhāpaṭipadaṁ dandhābhiññaṁ suññataṁ vedanāsu vedanānupassī yā
tasmiṁ samaye sati anussati .pe. sammāsati satisambojjhaṅgo
maggaṅgaṁ maggapariyāpannaṁ idaṁ vuccati satipaṭṭhānaṁ avasesā
dhammā satipaṭṭhānasampayuttā. kathañca bhikkhu citte cittānupassī
viharati idha bhikkhu yasmiṁ samaye lokuttaraṁ jhānaṁ bhāveti niyyānikaṁ
apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva
kāmehi .pe. paṭhamaṁ jhānaṁ upasampajja viharati dukkhāpaṭipadaṁ
dandhābhiññaṁ tasmiṁ samaye phasso hoti .pe. avikkhepo hoti
ime dhammā kusalā tasseva lokuttarassa kusalassa jhānassa
katattā bhāvitattā vipākaṁ vivicceva kāmehi .pe. paṭhamaṁ jhānaṁ
upasampajja viharati dukkhāpaṭipadaṁ dandhābhiññaṁ suññataṁ citte cittānupassī
yā tasmiṁ samaye sati anussati .pe. sammāsati satisambojjhaṅgo

page number: 276

maggaṅgaṁ maggapariyāpannaṁ idaṁ vuccati satipaṭṭhānaṁ
avasesā dhammā satipaṭṭhānasampayuttā. (pts. vbh, 205) kathañca bhikkhu dhammesu
dhammānupassī viharati idha bhikkhu yasmiṁ samaye lokuttaraṁ jhānaṁ
bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā
pattiyā vivicceva kāmehi .pe. paṭhamaṁ jhānaṁ upasampajja viharati
dukkhāpaṭipadaṁ dandhābhiññaṁ tasmiṁ samaye phasso hoti .pe.
avikkhepo hoti ime dhammā kusalā tasseva lokuttarassa
kusalassa jhānassa katattā bhāvitattā vipākaṁ vivicceva kāmehi .pe.
paṭhamaṁ jhānaṁ upasampajja viharati dukkhāpaṭipadaṁ dandhābhiññaṁ suññataṁ
dhammesu dhammānupassī yā tasmiṁ samaye sati anussati .pe.
sammāsati satisambojjhaṅgo maggaṅgaṁ maggapariyāpannaṁ idaṁ vuccati
satipaṭṭhānaṁ avasesā dhammā satipaṭṭhānasampayuttā. tattha
katamaṁ satipaṭṭhānaṁ idha bhikkhu yasmiṁ samaye lokuttaraṁ jhānaṁ bhāveti
niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā
vivicceva kāmehi .pe. paṭhamaṁ jhānaṁ upasampajja viharati dukkhāpaṭipadaṁ
dandhābhiññaṁ tasmiṁ samaye phasso hoti .pe. avikkhepo
hoti ime dhammā kusalā tasseva lokuttarassa kusalassa jhānassa
katattā bhāvitattā vipākaṁ vivicceva kāmehi .pe. paṭhamaṁ jhānaṁ
upasampajja viharati dukkhāpaṭipadaṁ dandhābhiññaṁ suññataṁ dhammesu
dhammānupassī yā tasmiṁ samaye sati anussati .pe. sammāsati

page number: 277

satisambojjhaṅgo maggaṅgaṁ maggapariyāpannaṁ idaṁ vuccati satipaṭṭhānaṁ
avasesā dhammā satipaṭṭhānasampayuttā.
abhidhammabhājanīyaṁ.

[462] cattāro satipaṭṭhānā idha bhikkhu kāye kāyānupassī
viharati ātāpī sampajāno satimā vineyya loke abhijjhādomanassaṁ
vedanāsu vedanānupassī viharati ātāpī sampajāno satimā vineyya
loke abhijjhādomanassaṁ citte cittānupassī viharati ātāpī sampajāno
satimā vineyya loke abhijjhādomanassaṁ dhammesu dhammānupassī
viharati ātāpī sampajāno satimā vineyya loke abhijjhādomanassaṁ.
catunnaṁ satipaṭṭhānānaṁ kati kusalā kati akusalā kati
abyākatā .pe. kati saraṇā kati araṇā.

[463] siyā kusalā siyā abyākatā siyā sukhāya vedanāya
sampayuttā siyā adukkhamasukhāya vedanāya sampayuttā siyā vipākā
siyā vipākadhammadhammā anupādinnānupādāniyā asaṅkiliṭṭhāsaṅkilesikā
siyā savitakkasavicārā siyā avitakkavicāramattā siyā
avitakkāvicārā siyā pītisahagatā siyā sukhasahagatā siyā
upekkhāsahagatā nevadassanenanabhāvanāyapahātabbā nevadassanena-
nabhāvanāyapahātabbahetukā siyā apacayagāmino siyā nevāacayagāmino-
nāpacayagāmino siyā sekkhā siyā asekkhā appamāṇā
appamāṇārammaṇā paṇītā siyā sammattaniyatā siyā aniyatā

page number: 278

maggārammaṇā siyā maggahetukā siyā maggādhipatino siyā na vattabbā
maggahetukātipi maggādhipatinotipi siyā uppannā siyā anuppannā
siyā uppādino siyā atītā siyā anāgatā siyā paccuppannā
na vattabbā atītārammaṇātipi anāgatārammaṇātipi paccuppannārammaṇātipi
siyā ajjhattā siyā bahiddhā siyā
ajjhattabahiddhā bahiddhārammaṇā anidassanāppaṭighā.

[464] na hetū sahetukā hetusampayuttā na vattabbā
hetū ceva sahetukā cāti sahetukā ceva na ca hetū na vattabbā
hetū ceva hetusampayuttā cāti hetusampayuttā ceva na ca hetū
na hetū sahetukā. sappaccayā saṅkhatā anidassanā appaṭighā
arūpā lokuttarā kenaci viññeyyā kenaci na viññeyyā.
no āsavā anāsavā āsavavippayuttā na vattabbā āsavā
ceva sāsavā cātipi sāsavā ceva no ca āsavātipi na vattabbā
āsavā ceva āsavasampayuttā cātipi āsavasampayuttā ceva no
ca āsavātipi āsavavippayuttānāsavā. no saññojanā .pe.
no ganthā .pe. no oghā .pe. no yogā .pe. no nīvaraṇā
.pe. no parāmāsā .pe. sārammaṇā no cittā cetasikā
cittasampayuttā cittasaṁsaṭṭhā cittasamuṭṭhānā cittasahabhuno
cittānuparivattino cittasaṁsaṭṭhasamuṭṭhānā cittasaṁsaṭṭhasamuṭṭhānasahabhuno
cittasaṁsaṭṭhasamuṭṭhānānuparivattino bāhirā nupādā

page number: 279

anupādinnā. nupādānā .pe. no kilesā .pe. na dassanena
pahātabbā na bhāvanāya pahātabbā na dassanena pahātabbahetukā
na bhāvanāya pahātabbahetukā siyā savitakkā siyā avitakkā
siyā savicārā siyā avicārā siyā sappītikā siyā (pts. vbh, 207) appītikā
siyā pītisahagatā siyā na pītisahagatā siyā sukhasahagatā siyā
na sukhasahagatā siyā upekkhāsahagatā siyā na upekkhāsahagatā
na kāmāvacarā na rūpāvacarā na arūpāvacarā apariyāpannā
siyā niyyānikā siyā aniyyānikā siyā niyatā siyā aniyatā
anuttarā araṇāti.
pañhāpucchakaṁ.
satipaṭṭhānavibhaṅgo samatto.
---------
sammappadhānavibhaṅgo

[465] cattāro sammappadhānā idha bhikkhu anuppannānaṁ pāpakānaṁ
akusalānaṁ dhammānaṁ anuppādāya chandaṁ janeti vāyamati viriyaṁ
ārabhati cittaṁ paggaṇhāti padahati uppannānaṁ pāpakānaṁ akusalānaṁ
dhammānaṁ pahānāya chandaṁ janeti vāyamati viriyaṁ ārabhati cittaṁ
paggaṇhāti padahati anuppannānaṁ kusalānaṁ dhammānaṁ uppādāya chandaṁ
janeti vāyamati viriyaṁ ārabhati cittaṁ paggaṇhāti padahati uppannānaṁ

page number: 280

kusalānaṁ dhammānaṁ ṭhitiyā asammosāya bhiyyobhāvāya vepullāya
bhāvanāya pāripūriyā chandaṁ janeti vāyamati viriyaṁ ārabhati cittaṁ
paggaṇhāti padahati.

[466] kathañca bhikkhu anuppannānaṁ pāpakānaṁ akusalānaṁ dhammānaṁ
anuppādāya chandaṁ janeti vāyamati viriyaṁ ārabhati cittaṁ paggaṇhāti
padahati. tattha katame anuppannā pāpakā akusalā dhammā tīṇi
akusalamūlāni lobho doso moho tadekaṭṭhā ca kilesā taṁsampayutto
vedanākkhandho saññākkhandho saṅkhārakkhandho viññāṇakkhandho
taṁsamuṭṭhānaṁ kāyakammaṁ vacīkammaṁ manokammaṁ ime vuccanti anuppannā
pāpakā akusalā dhammā. iti imesaṁ anuppannānaṁ pāpakānaṁ
akusalānaṁ dhammānaṁ anuppādāya chandaṁ janeti vāyamati viriyaṁ ārabhati
cittaṁ paggaṇhāti padahati.

[467] chandaṁ janetīti tattha katamo chando yo chando chandīkatā
kattukamyatā kusalo dhammacchando ayaṁ vuccati chando imaṁ chandaṁ
janeti sañjaneti uṭṭhāpeti samuṭṭhāpeti nibbatteti abhinibbatteti
tena vuccati chandaṁ janetīti.

[468] vāyamatīti tattha katamo vāyāmo yo cetasiko
viriyārambho .pe. sammāvāyāmo (pts. vbh, 209) ayaṁ vuccati vāyāmo iminā
vāyāmena upeto hoti samupeto upāgato samupāgato upapanno
samupapanno samannāgato tena vuccati vāyamatīti.

page number: 281

[469] viriyaṁ ārabhatīti tattha katamaṁ viriyaṁ yo cetasiko
viriyārambho .pe. sammāvāyāmo idaṁ vuccati viriyaṁ imaṁ viriyaṁ
ārabhati samārabhati āsevati bhāveti bahulīkaroti tena vuccati viriyaṁ
ārabhatīti.

[470] cittaṁ paggaṇhātīti tattha katamaṁ cittaṁ yaṁ cittaṁ mano
mānasaṁ .pe. tajjā manoviññāṇadhātu idaṁ vuccati cittaṁ imaṁ
cittaṁ paggaṇhāti sampaggaṇhāti upatthambheti paccupatthambheti
tena vuccati cittaṁ paggaṇhātīti.

[471] padahatīti tattha katamaṁ padhānaṁ yo cetasiko viriyārambho
.pe. sammāvāyāmo idaṁ vuccati padhānaṁ iminā padhānena upeto
hoti .pe. samannāgato tena vuccati padahatīti.

[472] kathañca bhikkhu uppannānaṁ pāpakānaṁ akusalānaṁ dhammānaṁ
pahānāya chandaṁ janeti vāyamati viriyaṁ ārabhati cittaṁ paggaṇhāti
padahati. tattha katame uppannā pāpakā akusalā dhammā tīṇi
akusalamūlāni lobho doso moho tadekaṭṭhā ca kilesā taṁsampayutto
vedanākkhandho saññākkhandho saṅkhārakkhandho viññāṇakkhandho
taṁsamuṭṭhānaṁ kāyakammaṁ vacīkammaṁ manokammaṁ ime vuccanti uppannā
pāpakā akusalā dhammā. iti imesaṁ uppannānaṁ pāpakānaṁ
akusalānaṁ dhammānaṁ pahānāya chandaṁ janeti vāyamati viriyaṁ ārabhati
cittaṁ paggaṇhāti padahati.

page number: 282

[473] chandaṁ janetīti tattha katamo chando yo chando chandīkatā
kattukamyatā kusalo dhammacchando ayaṁ vuccati chando imaṁ chandaṁ
janeti sañjaneti uṭṭhāpeti samuṭṭhāpeti nibbatteti abhinibbatteti
tena vuccati chandaṁ janetīti.

[474] vāyamatīti tattha katamo vāyāmo yo cetasiko viriyārambho
.pe. sammāvāyāmo ayaṁ vuccati vāyāmo iminā
vāyāmena upeto hoti .pe. samannāgato tena vuccati vāyamatīti.

[475] viriyaṁ ārabhatīti tattha katamaṁ viriyaṁ yo cetasilo
viriyārambho .pe. sammāvāyāmo idaṁ vuccati viriyaṁ imaṁ viriyaṁ
ārabhati samārabhati āsevati bhāveti bahulīkaroti tena vuccati viriyaṁ
ārabhatīti.

[476] cittaṁ paggaṇhātīti tattha katamaṁ cittaṁ yaṁ cittaṁ mano
mānasaṁ .pe. tajjā manoviññāṇadhātu idaṁ vuccati cittaṁ imaṁ
cittaṁ paggaṇhāti sampaggaṇhāti upatthambheti paccupatthambheti
tena vuccati cittaṁ paggaṇhātīti.

[477] padahatīti tattha katamaṁ padhānaṁ yo cetasiko viriyārambho
.pe. sammāvāyāmo idaṁ vuccati padhānaṁ iminā padhānena upeto
hoti .pe. samannāgato tena vuccati padahatīti.

[478] kathañca bhikkhu anuppannānaṁ kusalānaṁ dhammānaṁ uppādāya
chandaṁ janeti vāyamati viriyaṁ ārabhati cittaṁ paggaṇhāti padahati. (pts. vbh, 210) tattha

page number: 283

katame anuppannā kusalā dhammā tīṇi kusalamūlāni alobho adoso
amoho taṁsampayutto vedanākkhandho saññākkhandho saṅkhārakkhandho
viññāṇakkhandho taṁsamuṭṭhānaṁ kāyakammaṁ vacīkammaṁ manokammaṁ ime
vuccanti anuppannā kusalā dhammā. iti imesaṁ anuppannānaṁ kusalānaṁ
dhammānaṁ uppādāya chandaṁ janeti vāyamati viriyaṁ ārabhati cittaṁ
paggaṇhāti padahati.

[479] chandaṁ janetīti .pe. vāyamatīti .pe. viriyaṁ ārabhatīti
.pe. cittaṁ paggaṇhātīti .pe. padahatīti tattha katamaṁ padhānaṁ yo
cetasiko viriyārambho .pe. sammāvāyāmo idaṁ vuccati padhānaṁ iminā
padhānena upeto hoti .pe. samannāgato tena vuccati padahatīti.

[480] kathañca bhikkhu uppannānaṁ kusalānaṁ dhammānaṁ ṭhitiyā
asammosāya bhiyyobhāvāya vepullāya bhāvanāya pāripūriyā chandaṁ
janeti vāyamati viriyaṁ ārabhati cittaṁ paggaṇhāti padahati. tattha katame
uppannā kusalā dhammā tīṇi kusalamūlāni alobho adoso amoho
taṁsampayutto vedanākkhandho saññākkhandho saṅkhārakkhandho viññāṇakkhandho
taṁsamuṭṭhānaṁ kāyakammaṁ vacīkammaṁ manokammaṁ ime vuccanti
uppannā kusalā dhammā. iti imesaṁ uppannānaṁ kusalānaṁ dhammānaṁ
ṭhitiyā asammosāya bhiyyobhāvāya vepullāya bhāvanāya pāripūriyā
chandaṁ janeti vāyamati viriyaṁ ārabhati cittaṁ paggaṇhāti padahati.

[481] ßēhitiyāti yā ṭhiti so asammoso yo asammoso so

page number: 284

bhiyyobhāvo yo bhiyyobhāvo taṁ vepullaṁ yaṁ vepullaṁ sā bhāvanā
yā bhāvanā sā pāripūri.

[482] chandaṁ janetīti .pe. vāyamatīti .pe. viriyaṁ ārabhatīti
.pe. cittaṁ paggaṇhātīti .pe. padahatīti tattha katamaṁ padhānaṁ
yo cetasiko viriyārambho .pe. sammāvāyāmo idaṁ vuccati
padhānaṁ iminā padhānena upeto hoti .pe. samannāgato tena
vuccati padahatīti.
suttantabhājanīyaṁ.

[483] (pts. vbh, 211) cattāro sammappadhānā idha bhikkhu anuppannānaṁ
pāpakānaṁ akusalānaṁ dhammānaṁ anuppādāya chandaṁ janeti vāyamati viriyaṁ
ārabhati cittaṁ paggaṇhāti padahati uppannānaṁ pāpakānaṁ akusalānaṁ
dhammānaṁ pahānāya chandaṁ janeti vāyamati viriyaṁ ārabhati cittaṁ
paggaṇhāti padahati anuppannānaṁ kusalānaṁ dhammānaṁ uppādāya
chandaṁ janeti vāyamati viriyaṁ ārabhati cittaṁ paggaṇhāti padahati
uppannānaṁ kusalānaṁ dhammānaṁ ṭhitiyā asammosāya bhiyyobhāvāya
vepullāya bhāvanāya pāripūriyā chandaṁ janeti vāyamati viriyaṁ ārabhati
cittaṁ paggaṇhāti padahati.

[484] kathañca bhikkhu anuppannānaṁ pāpakānaṁ akusalānaṁ dhammānaṁ
anuppādāya chandaṁ janeti vāyamati viriyaṁ ārabhati cittaṁ paggaṇhāti
padahati idha bhikkhu yasmiṁ samaye lokuttaraṁ jhānaṁ bhāveti niyyānikaṁ

page number: 285

apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva
kāmehi .pe. paṭhamaṁ jhānaṁ upasampajja viharati dukkhāpaṭipadaṁ
dandhābhiññaṁ tasmiṁ samaye anuppannānaṁ pāpakānaṁ akusalānaṁ dhammānaṁ
anuppādāya chandaṁ janeti vāyamati viriyaṁ ārabhati cittaṁ paggaṇhāti
padahati.

[485] chandaṁ janetīti tattha katamo chando yo chando chandīkatā
kattukamyatā kusalo dhammacchando ayaṁ vuccati chando imaṁ
chandaṁ janeti sañjaneti uṭṭhāpeti samuṭṭhāpeti nibbatteti abhinibbatteti
tena vuccati chandaṁ janetīti.

[486] vāyamatīti tattha katamo vāyāmo yo cetasiko
viriyārambho nikkamo parakkamo uyyāmo vāyāmo ussāho ussoḷhī
thāmo ṭhiti asithilaparakkamatā anikkhittacchandatā anikkhittadhuratā
dhurasampaggāho viriyaṁ viriyindriyaṁ viriyabalaṁ sammāvāyāmo viriyasambojjhaṅgo
maggaṅgaṁ maggapariyāpannaṁ ayaṁ vuccati vāyāmo iminā
vāyāmena upeto hoti samupeto upāgato samupāgato upapanno
samupapanno samannāgato tena vuccati vāyamatīti.

[487] viriyaṁ ārabhatīti tattha katamaṁ viriyaṁ yo cetasiko
viriyārambho .pe. sammāvāyāmo viriyasambojjhaṅgo maggaṅgaṁ
maggapariyāpannaṁ (pts. vbh, 212) idaṁ vuccati viriyaṁ imaṁ viriyaṁ ārabhati samārabhati
āsevati bhāveti bahulīkaroti tena vuccati viriyaṁ ārabhatīti.

page number: 286

[488] cittaṁ paggaṇhātīti tattha katamaṁ cittaṁ yaṁ cittaṁ
mano mānasaṁ .pe. tajjā manoviññāṇadhātu idaṁ vuccati cittaṁ
imaṁ cittaṁ paggaṇhāti sampaggaṇhāti upatthambheti paccupatthambheti
tena vuccati cittaṁ paggaṇhātīti.

[489] padahatīti tattha katamaṁ sammappadhānaṁ yo cetasiko
viriyārambho .pe. sammāvāyāmo viriyasambojjhaṅgo maggaṅgaṁ
maggapariyāpannaṁ idaṁ vuccati sammappadhānaṁ avasesā dhammā
sammappadhānasampayuttā.

[490] kathañca bhikkhu uppannānaṁ pāpakānaṁ akusalānaṁ dhammānaṁ
pahānāya chandaṁ janeti vāyamati viriyaṁ ārabhati cittaṁ paggaṇhāti
padahati idha bhikkhu yasmiṁ samaye lokuttaraṁ jhānaṁ bhāveti niyyānikaṁ
apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva
kāmehi .pe. paṭhamaṁ jhānaṁ upasampajja viharati dukkhāpaṭipadaṁ
dandhābhiññaṁ tasmiṁ samaye uppannānaṁ pāpakānaṁ akusalānaṁ
dhammānaṁ pahānāya chandaṁ janeti vāyamati viriyaṁ ārabhati cittaṁ
paggaṇhāti padahati.

[491] chandaṁ janetīti .pe. vāyamatīti .pe. viriyaṁ ārabhatīti
.pe. cittaṁ paggaṇhātīti .pe. padahatīti tattha katamaṁ sammappadhānaṁ
yo cetasiko viriyārambho .pe. sammāvāyāmo viriyasambojjhaṅgo
maggaṅgaṁ maggapariyāpannaṁ idaṁ vuccati sammappadhānaṁ avasesā

page number: 287

dhammā sammappadhānasampayuttā.

[492] kathañca bhikkhu anuppannānaṁ kusalānaṁ dhammānaṁ uppādāya
chandaṁ janeti vāyamati viriyaṁ ārabhati cittaṁ paggaṇhāti padahati idha
bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ
diṭṭhigatānaṁ pahānāya paṭhamāya bhūmiyā pattiyā vivicceva kāmehi
.pe. paṭhamaṁ jhānaṁ upasampajja viharati dukkhāpaṭipadaṁ dandhābhiññaṁ
tasmiṁ samaye anuppannānaṁ kusalānaṁ dhammānaṁ uppādāya chandaṁ
janeti vāyamati viriyaṁ ārabhati cittaṁ paggaṇhāti padahati.

[493] (pts. vbh, 213) chandaṁ janetīti .pe. vāyamatīti .pe. viriyaṁ ārabhatīti
.pe. cittaṁ paggaṇhātīti .pe. padahatīti tattha katamaṁ sammappadhānaṁ
yo cetasiko viriyārambho .pe. sammāvāyāmo viriyasambojjhaṅgo
maggaṅgaṁ maggapariyāpannaṁ idaṁ vuccati sammappadhānaṁ avasesā
dhammā sammappadhānasampayuttā.

[494] kathañca bhikkhu uppannānaṁ kusalānaṁ dhammānaṁ ṭhitiyā
asammosāya bhiyyobhāvāya vepullāya bhāvanāya pāripūriyā chandaṁ
janeti vāyamati viriyaṁ ārabhati cittaṁ paggaṇhāti padahati idha
bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ
diṭṭhigatānaṁ pahānāya paṭhamāya bhūmiyā pattiyā vivicceva kāmehi
.pe. paṭhamaṁ jhānaṁ upasampajja viharati dukkhāpaṭipadaṁ dandhābhiññaṁ
tasmiṁ samaye uppannānaṁ kusalānaṁ dhammānaṁ ṭhitiyā asammosāya

page number: 288

bhiyyobhāvāya vepullāya bhāvanāya pāripūriyā chandaṁ janeti vāyamati
viriyaṁ ārabhati cittaṁ paggaṇhāti padahati.

[495] ßēhitiyāti yā ṭhiti so asammoso yo asammoso
so bhiyyobhāvo yo bhiyyobhāvo taṁ vepullaṁ yaṁ vepullaṁ sā
bhāvanā yā bhāvanā sā pāripūri.

[496] chandaṁ janetīti tattha katamo chando yo chando
chandīkatā kattukamyatā kusalo dhammacchando ayaṁ vuccati chando
imaṁ chandaṁ janeti sañjaneti uṭṭhāpeti samuṭṭhāpeti nibbatteti
abhinibbatteti tena vuccati chandaṁ janetīti.

[497] vāyamatīti tattha katamo vāyāmo yo cetasiko
viriyārambho .pe. sammāvāyāmo viriyasambojjhaṅgo maggaṅgaṁ maggapariyāpannaṁ
ayaṁ vuccati vāyāmo iminā vāyāmena upeto hoti
.pe. samannāgato tena vuccati vāyamatīti.

[498] viriyaṁ ārabhatīti tattha katamaṁ viriyaṁ yo cetasiko
viriyārambho .pe. sammāvāyāmo viriyasambojjhaṅgo maggaṅgaṁ maggapariyāpannaṁ
idaṁ vuccati viriyaṁ imaṁ viriyaṁ ārabhati samārabhati
āsevati bhāveti bahulīkaroti tena vuccati viriyaṁ ārabhatīti.

[499] cittaṁ paggaṇhātīti tattha katamaṁ cittaṁ yaṁ cittaṁ
mano mānasaṁ .pe. tajjā manoviññāṇadhātu idaṁ vuccati cittaṁ
imaṁ cittaṁ paggaṇhāti sampaggaṇhāti upatthambheti paccupatthambheti

page number: 289

tena vuccati cittaṁ paggaṇhātīti.

[500] padahatīti tattha katamaṁ sammappadhānaṁ yo cetasiko
viriyārambho .pe. sammāvāyāmo viriyasambojjhaṅgo maggaṅgaṁ
maggapariyāpannaṁ idaṁ vuccati sammappadhānaṁ avasesā dhammā
sammappadhānasampayuttā.

[501] tattha katamaṁ sammappadhānaṁ idha bhikkhu yasmiṁ samaye
lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya
paṭhamāya bhūmiyā pattiyā vivicceva kāmehi .pe. paṭhamaṁ jhānaṁ
upasampajja viharati dukkhāpaṭipadaṁ dandhābhiññaṁ yo tasmiṁ samaye
cetasiko viriyārambho .pe. sammāvāyāmo viriyasambojjhaṅgo maggaṅgaṁ
maggapariyāpannaṁ idaṁ vuccati sammappadhānaṁ avasesā dhammā
sammappadhānasampayuttā.
abhidhammabhājanīyaṁ.

[502] cattāro sammappadhānā idha bhikkhu anuppannānaṁ
pāpakānaṁ akusalānaṁ dhammānaṁ anuppādāya chandaṁ janeti vāyamati
viriyaṁ ārabhati cittaṁ paggaṇhāti padahati uppannānaṁ pāpakānaṁ
akusalānaṁ dhammānaṁ pahānāya chandaṁ janeti vāyamati viriyaṁ ārabhati
cittaṁ paggaṇhāti padahati anuppannānaṁ kusalānaṁ dhammānaṁ uppādāya
chandaṁ janeti vāyamati viriyaṁ ārabhati cittaṁ paggaṇhāti padahati
uppannānaṁ kusalānaṁ dhammānaṁ ṭhitiyā asammosāya bhiyyobhāvāya

page number: 290

vepullāya bhāvanāya pāripūriyā chandaṁ janeti vāyamati viriyaṁ ārabhati
cittaṁ paggaṇhāti padahati. catunnaṁ sammappadhānānaṁ kati kusalā
kati akusalā kati abyākatā .pe. kati saraṇā kati araṇā.

[503] kusalāyeva siyā sukhāya vedanāya sampayuttā siyā
adukkhamasukhāya vedanāya sampayuttā vipākadhammadhammā (pts. vbh, 215) anupādinnānupādāniyā
asaṅkiliṭṭhāsaṅkilesikā siyā savitakkasavicārā siyā
avitakkavicāramattā siyā avitakkāvicārā siyā pītisahagatā siyā
sukhasahagatā siyā upekkhāsahagatā nevadassanenanabhāvanāyapahātabbā
nevadassanenanabhāvanāyapahātabbahetukā apacayagāmino sekkhā
appamāṇā appamāṇārammaṇā paṇītā sammattaniyatā na
maggārammaṇā maggahetukā siyā maggādhipatino siyā na vattabbā
maggādhipatinoti siyā uppannā siyā anuppannā na vattabbā
uppādinoti siyā atītā siyā anāgatā siyā paccuppannā
na vattabbā atītārammaṇātipi anāgatārammaṇātipi paccuppannārammaṇātipi
siyā ajjhattā siyā bahiddhā siyā ajjhattabahiddhā
bahiddhārammaṇā anidassanāppaṭighā.

[504] na hetū sahetukā hetusampayuttā na vattabbā
hetū ceva sahetukā cāti sahetukā ceva na ca hetū na vattabbā
hetū ceva hetusampayuttā cāti hetusampayuttā ceva na ca hetū
na hetū sahetukā. sappaccayā saṅkhatā anidassanā appaṭighā

page number: 291

arūpā lokuttarā kenaci viññeyyā kenaci na viññeyyā.
no āsavā anāsavā āsavavippayuttā na vattabbā āsavā
ceva sāsavā cātipi sāsavā ceva no ca āsavātipi na vattabbā
āsavā ceva āsavasampayuttā cātipi āsavasampayuttā ceva no ca
āsavātipi āsavavippayuttānāsavā. no saññojanā .pe.
no ganthā .pe. no oghā .pe. no yogā .pe. no
nīvaraṇā .pe. no parāmāsā .pe. sārammaṇā no cittā
cetasikā cittasampayuttā cittasaṁsaṭṭhā cittasamuṭṭhānā
cittasahabhuno cittānuparivattino cittasaṁsaṭṭhasamuṭṭhānā
cittasaṁsaṭṭhasamuṭṭhānasahabhuno cittasaṁsaṭṭhasamuṭṭhānānuparivattino bāhirā
nupādā anupādinnā. nupādānā .pe. no kilesā .pe.
na dassanena pahātabbā na bhāvanāya pahātabbā na dassanena
pahātabbahetukā na bhāvanāya pahātabbahetukā siyā savitakkā
siyā avitakkā siyā savicārā siyā avicārā siyā sappītikā
siyā appītikā siyā pītisahagatā siyā na pītisahagatā siyā
sukhasahagatā siyā na sukhasahagatā siyā upekkhāsahagatā siyā na
upekkhāsahagatā na kāmāvacarā na rūpāvacarā na arūpāvacarā
apariyāpannā niyyānikā niyatā anuttarā araṇāti.
pañhāpucchakaṁ.
sammappadhānavibhaṅgo samatto.
------------

page number: 292

iddhipādavibhaṅgo

[505] cattāro iddhipādā idha bhikkhu chandasamādhipadhānasaṅkhāra-
samannāgataṁ iddhipādaṁ bhāveti viriyasamādhipadhānasaṅkhārasamannāgataṁ
iddhipādaṁ bhāveti cittasamādhipadhānasaṅkhārasamannāgataṁ iddhipādaṁ
bhāveti vīmaṁsāsamādhipadhānasaṅkhārasamannāgataṁ iddhipādaṁ bhāveti.

[506] kathañca bhikkhu chandasamādhipadhānasaṅkhārasamannāgataṁ iddhipādaṁ
bhāveti. chandañce bhikkhu adhipatiṁ karitvā labhati samādhiṁ labhati cittassa
ekaggataṁ ayaṁ vuccati chandasamādhi. so anuppannānaṁ pāpakānaṁ
akusalānaṁ dhammānaṁ anuppādāya chandaṁ janeti vāyamati viriyaṁ ārabhati
cittaṁ paggaṇhāti padahati uppannānaṁ pāpakānaṁ akusalānaṁ dhammānaṁ
pahānāya chandaṁ janeti vāyamati viriyaṁ ārabhati cittaṁ paggaṇhāti
padahati anuppannānaṁ kusalānaṁ dhammānaṁ uppādāya chandaṁ janeti
vāyamati viriyaṁ ārabhati cittaṁ paggaṇhāti padahati uppannānaṁ
kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya
pāripūriyā chandaṁ janeti vāyamati viriyaṁ ārabhati cittaṁ paggaṇhāti
padahati ime vuccanti padhānasaṅkhārā. iti ayañca chandasamādhi
ime ca padhānasaṅkhārā tadekajjhaṁ abhisaññūhitvā abhisaṅkhipitvā
chandasamādhipadhānasaṅkhārotveva saṅkhyaṁ gacchati.

[507] tattha katamo chando yo chando chandīkatā kattukamyatā
kusalo dhammacchando ayaṁ vuccati chando. tattha (pts. vbh, 217) katamo samādhi

page number: 293

yā cittassa ṭhiti saṇṭhiti avaṭṭhiti avisāhāro avikkhepo avisāhaṭamānasatā
samatho samādhindriyaṁ samādhibalaṁ sammāsamādhi ayaṁ vuccati
samādhi. tattha katamo padhānasaṅkhāro yo cetasiko viriyārambho
nikkamo parakkamo uyyāmo vāyāmo ussāho ussoḷhī thāmo dhiti
asithilaparakkamatā anikkhittacchandatā anikkhittadhuratā dhurasampaggāho
viriyaṁ viriyindriyaṁ viriyabalaṁ sammāvāyāmo ayaṁ vuccati padhānasaṅkhāro.
iti iminā ca chandena iminā ca samādhinā iminā ca padhānasaṅkhārena
upeto hoti samupeto upāgato samupāgato upapanno samupapanno
samannāgato tena vuccati chandasamādhipadhānasaṅkhārasamannāgatoti.

[508] iddhīti yā tesaṁ dhammānaṁ iddhi samiddhi ijjhanā
samijjhanā lābho paṭilābho patti sampatti phusanā sacchikiriyā
upasampadā. iddhipādoti tathābhūtassa vedanākkhandho saññākkhandho
saṅkhārakkhandho viññāṇakkhandho. iddhipādaṁ bhāvetīti te dhamme
āsevati bhāveti bahulīkaroti tena vuccati iddhipādaṁ bhāvetīti.

[509] kathañca bhikkhu viriyasamādhipadhānasaṅkhārasamannāgataṁ iddhipādaṁ
bhāveti. viriyañce bhikkhu adhipatiṁ karitvā labhati samādhiṁ labhati cittassa
ekaggataṁ ayaṁ vuccati viriyasamādhi. so anuppannānaṁ pāpakānaṁ
akusalānaṁ dhammānaṁ anuppādāya chandaṁ janeti vāyamati viriyaṁ ārabhati
cittaṁ paggaṇhāti padahati uppannānaṁ pāpakānaṁ akusalānaṁ dhammānaṁ
pahānāya .pe. anuppannānaṁ kusalānaṁ dhammānaṁ uppādāya .pe.

page number: 294

uppannānaṁ kusalānaṁ dhammānaṁ ṭhitiyā asammosāya bhiyyobhāvāya
vepullāya bhāvanāya pāripūriyā chandaṁ janeti vāyamati viriyaṁ ārabhati
cittaṁ paggaṇhāti padahati ime vuccanti padhānasaṅkhārā. iti
ayañca viriyasamādhi ime ca padhānasaṅkhārā tadekajjhaṁ abhisaññūhitvā
abhisaṅkhipitvā viriyasamādhipadhānasaṅkhārotveva saṅkhyaṁ gacchati.

[510] tattha katamaṁ viriyaṁ yo cetasiko viriyārambho .pe.
sammāvāyāmo idaṁ vuccati viriyaṁ. (pts. vbh, 218) tattha katamo samādhi yā
cittassa ṭhiti saṇṭhiti avaṭṭhiti avisāhāro avikkhepo avisāhaṭamānasatā
samatho samādhindriyaṁ samādhibalaṁ sammāsamādhi ayaṁ vuccati
samādhi. tattha katamo padhānasaṅkhāro yo cetasiko viriyārambho
.pe. sammāvāyāmo ayaṁ vuccati padhānasaṅkhāro. iti iminā
ca viriyena iminā ca samādhinā iminā ca padhānasaṅkhārena upeto
hoti .pe. samannāgato tena vuccati viriyasamādhipadhānasaṅkhārasamannāgatoti.

[511] iddhīti yā tesaṁ dhammānaṁ iddhi samiddhi ijjhanā
samijjhanā lābho paṭilābho patti sampatti phusanā sacchikiriyā
upasampadā. iddhipādoti tathābhūtassa vedanākkhandho saññākkhandho
saṅkhārakkhandho viññāṇakkhandho. iddhipādaṁ bhāvetīti te
dhamme āsevati bhāveti bahulīkaroti tena vuccati iddhipādaṁ
bhāvetīti.

page number: 295

[512] kathañca bhikkhu cittasamādhipadhānasaṅkhārasamannāgataṁ iddhipādaṁ
bhāveti. cittañce bhikkhu adhipatiṁ karitvā labhati samādhiṁ labhati
cittassa ekaggataṁ ayaṁ vuccati cittasamādhi. so anuppannānaṁ
pāpakānaṁ akusalānaṁ dhammānaṁ anuppādāya chandaṁ janeti vāyamati viriyaṁ
ārabhati cittaṁ paggaṇhāti padahati uppannānaṁ pāpakānaṁ akusalānaṁ
dhammānaṁ pahānāya .pe. anuppannānaṁ kusalānaṁ dhammānaṁ uppādāya
.pe. uppannānaṁ kusalānaṁ dhammānaṁ ṭhitiyā asammosāya bhiyyobhāvāya
vepullāya bhāvanāya pāripūriyā chandaṁ janeti vāyamati viriyaṁ ārabhati
cittaṁ paggaṇhāti padahati ime vuccanti padhānasaṅkhārā. iti
ayañca cittasamādhi ime ca padhānasaṅkhārā tadekajjhaṁ abhisaññūhitvā
abhisaṅkhipitvā cittasamādhipadhānasaṅkhārotveva saṅkhyaṁ gacchati.

[513] tattha katamaṁ cittaṁ yaṁ cittaṁ mano mānasaṁ .pe.
tajjā manoviññāṇadhātu idaṁ vuccati cittaṁ. tattha katamo
samādhi yā cittassa ṭhiti .pe. sammāsamādhi ayaṁ vuccati
samādhi. tattha katamo padhānasaṅkhāro yo cetasiko viriyārambho
.pe. sammāvāyāmo ayaṁ vuccati padhānasaṅkhāro. iti iminā
ca cittena iminā ca samādhinā iminā ca padhānasaṅkhārena (pts. vbh, 219) upeto
hoti .pe. samannāgato tena vuccati cittasamādhipadhānasaṅkhārasamannāgatoti.

[514] iddhīti yā tesaṁ dhammānaṁ iddhi samiddhi ijjhanā

page number: 296

samijjhanā lābho paṭilābho patti sampatti phusanā sacchikiriyā
upasampadā. iddhipādoti tathābhūtassa vedanākkhandho saññākkhandho
saṅkhārakkhandho viññāṇakkhandho. iddhipādaṁ bhāvetīti te dhamme
āsevati bhāveti bahulīkaroti tena vuccati iddhipādaṁ bhāvetīti.

[515] kathañca bhikkhu vīmaṁsāsamādhipadhānasaṅkhārasamannāgataṁ
iddhipādaṁ bhāveti. vīmaṁsañce bhikkhu adhipatiṁ karitvā labhati samādhiṁ
labhati cittassa ekaggataṁ ayaṁ vuccati vīmaṁsāsamādhi. so anuppannānaṁ
pāpakānaṁ akusalānaṁ dhammānaṁ anuppādāya chandaṁ janeti
vāyamati viriyaṁ ārabhati cittaṁ paggaṇhāti padahati uppannānaṁ
pāpakānaṁ akusalānaṁ dhammānaṁ pahānāya .pe. anuppannānaṁ kusalānaṁ
dhammānaṁ uppādāya .pe. uppannānaṁ kusalānaṁ dhammānaṁ ṭhitiyā
asammosāya bhiyyobhāvāya vepullāya bhāvanāya pāripūriyā chandaṁ
janeti vāyamati viriyaṁ ārabhati cittaṁ paggaṇhāti padahati ime
vuccanti padhānasaṅkhārā. iti ayañca vīmaṁsāsamādhi ime ca
padhānasaṅkhārā tadekajjhaṁ abhisaññūhitvā abhisaṅkhipitvā
vīmaṁsāsamādhipadhānasaṅkhārotveva saṅkhyaṁ gacchati.

[516] tattha katamā vīmaṁsā yā paññā pajānanā .pe.
amoho dhammavicayo sammādiṭṭhi ayaṁ vuccati vīmaṁsā. tattha
katamo samādhi yā cittassa ṭhiti .pe. sammāsamādhi ayaṁ
vuccati samādhi. tattha katamo padhānasaṅkhāro yo cetasiko

page number: 297

viriyārambho .pe. sammāvāyāmo ayaṁ vuccati padhānasaṅkhāro.
iti imāya ca vīmaṁsāya iminā ca samādhinā iminā ca padhānasaṅkhārena
upeto hoti .pe. samannāgato tena vuccati
vīmaṁsāsamādhipadhānasaṅkhārasamannāgatoti.

[517] iddhīti yā tesaṁ dhammānaṁ iddhi samiddhi ijjhanā
samijjhanā lābho paṭilābho patti sampatti phusanā sacchikiriyā
upasampadā. (pts. vbh, 220) iddhipādoti tathābhūtassa vedanākkhandho saññākkhandho
saṅkhārakkhandho viññāṇakkhandho. iddhipādaṁ bhāvetīti
te dhamme āsevati bhāveti bahulīkaroti tena vuccati iddhipādaṁ
bhāvetīti.
suttantabhājanīyaṁ.

[518] cattāro iddhipādā idha bhikkhu chandasamādhipadhāna-
saṅkhārasamannāgataṁ iddhipādaṁ bhāveti viriyasamādhipadhānasaṅkhārasamannāgataṁ
iddhipādaṁ bhāveti cittasamādhipadhānasaṅkhārasamannāgataṁ iddhipādaṁ
bhāveti vīmaṁsāsamādhipadhānasaṅkhārasamannāgataṁ iddhipādaṁ bhāveti.

[519] kathañca bhikkhu chandasamādhipadhānasaṅkhārasamannāgataṁ iddhipādaṁ
bhāveti idha bhikkhu yasmiṁ samaye lokuttaraṁ jhānaṁ bhāveti niyyānikaṁ
apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva
kāmehi .pe. paṭhamaṁ jhānaṁ upasampajja viharati dukkhāpaṭipadaṁ
dandhābhiññaṁ tasmiṁ samaye chandasamādhipadhānasaṅkhārasamannāgataṁ

page number: 298

iddhipādaṁ bhāveti.

[520] tattha katamo chando yo chando chandīkatā kattukamyatā
kusalo dhammacchando ayaṁ vuccati chando. tattha katamo
samādhi yā cittassa ṭhiti .pe. sammāsamādhi samādhisambojjhaṅgo
maggaṅgaṁ maggapariyāpannaṁ ayaṁ vuccati samādhi. tattha katamo
padhānasaṅkhāro yo cetasiko viriyārambho .pe. sammāvāyāmo
viriyasambojjhaṅgo maggaṅgaṁ maggapariyāpannaṁ ayaṁ vuccati padhānasaṅkhāro.
iti iminā ca chandena iminā ca samādhinā iminā
ca padhānasaṅkhārena upeto hoti .pe. samannāgato tena vuccati
chandasamādhipadhānasaṅkhārasamannāgatoti.

[521] iddhīti yā tesaṁ dhammānaṁ iddhi samiddhi ijjhanā
samijjhanā lābho paṭilābho patti sampatti phusanā sacchikiriyā
upasampadā. (pts. vbh, 221) iddhipādoti tathābhūtassa phasso .pe. paggāho
avikkhepo. iddhipādaṁ bhāvetīti te dhamme āsevati bhāveti
bahulīkaroti tena vuccati iddhipādaṁ bhāvetīti.

[522] kathañca bhikkhu viriyasamādhipadhānasaṅkhārasamannāgataṁ iddhipādaṁ
bhāveti idha bhikkhu yasmiṁ samaye lokuttaraṁ jhānaṁ bhāveti
niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā
vivicceva kāmehi .pe. paṭhamaṁ jhānaṁ upasampajja viharati dukkhāpaṭipadaṁ
dandhābhiññaṁ tasmiṁ samaye viriyasamādhipadhānasaṅkhārasamannāgataṁ

page number: 299

iddhipādaṁ bhāveti.

[523] tattha katamaṁ viriyaṁ yo cetasiko viriyārambho .pe.
sammāvāyāmo viriyasambojjhaṅgo maggaṅgaṁ maggapariyāpannaṁ idaṁ
vuccati viriyaṁ. tattha katamo samādhi yā cittassa ṭhiti .pe.
sammāsamādhi samādhisambojjhaṅgo maggaṅgaṁ maggapariyāpannaṁ ayaṁ
vuccati samādhi. tattha katamo padhānasaṅkhāro yo cetasiko viriyārambho
.pe. sammāvāyāmo viriyasambojjhaṅgo maggaṅgaṁ maggapariyāpannaṁ
ayaṁ vuccati padhānasaṅkhāro. iti iminā ca viriyena
iminā ca samādhinā iminā ca padhānasaṅkhārena upeto hoti .pe.
samannāgato tena vuccati viriyasamādhipadhānasaṅkhārasamannāgatoti.

[524] iddhīti yā tesaṁ dhammānaṁ iddhi samiddhi ijjhanā
samijjhanā lābho paṭilābho patti sampatti phusanā sacchikiriyā
upasampadā. iddhipādoti tathābhūtassa phasso .pe. paggāho
avikkhepo. iddhipādaṁ bhāvetīti te dhamme āsevati bhāveti
bahulīkaroti tena vuccati iddhipādaṁ bhāvetīti.

[525] kathañca bhikkhu cittasamādhipadhānasaṅkhārasamannāgataṁ iddhipādaṁ
bhāveti idha bhikkhu yasmiṁ samaye lokuttaraṁ jhānaṁ bhāveti
niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā
vivicceva kāmehi .pe. paṭhamaṁ jhānaṁ upasampajja viharati dukkhāpaṭipadaṁ
dandhābhiññaṁ tasmiṁ samaye cittasamādhipadhānasaṅkhārasamannāgataṁ

page number: 300

iddhipādaṁ bhāveti.

[526] tattha katamaṁ cittaṁ yaṁ cittaṁ mano mānasaṁ .pe.
tajjā manoviññāṇadhātu idaṁ vuccati cittaṁ. tattha katamo
samādhi yā cittassa ṭhiti .pe. sammāsamādhi samādhisambojjhaṅgo
maggaṅgaṁ maggapariyāpannaṁ ayaṁ vuccati samādhi. tattha katamo
padhānasaṅkhāro yo cetasiko viriyārambho .pe. sammāvāyāmo
viriyasambojjhaṅgo maggaṅgaṁ maggapariyāpannaṁ ayaṁ vuccati padhānasaṅkhāro.
iti iminā ca cittena iminā ca samādhinā iminā
ca padhānasaṅkhārena upeto hoti .pe. samannāgato tena vuccati
cittasamādhipadhānasaṅkhārasamannāgatoti.

[527] iddhīti yā tesaṁ dhammānaṁ iddhi samiddhi ijjhanā
samijjhanā lābho paṭilābho patti sampatti phusanā sacchikiriyā
upasampadā. iddhipādoti tathābhūtassa phasso .pe. paggāho
avikkhepo. iddhipādaṁ bhāvetīti te dhamme āsevati bhāveti
bahulīkaroti tena vuccati iddhipādaṁ bhāvetīti.

[528] kathañca bhikkhu vīmaṁsāsamādhipadhānasaṅkhārasamannāgataṁ iddhipādaṁ
bhāveti idha bhikkhu yasmiṁ samaye lokuttaraṁ jhānaṁ bhāveti
niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā
vivicceva kāmehi .pe. paṭhamaṁ jhānaṁ upasampajja viharati dukkhāpaṭipadaṁ
dandhābhiññaṁ tasmiṁ samaye vīmaṁsāsamādhipadhānasaṅkhārasamannāgataṁ

page number: 301

iddhipādaṁ bhāveti.

[529] tattha katamā vīmaṁsā yā paññā pajānanā .pe. amoho
dhammavicayo sammādiṭṭhi dhammavicayasambojjhaṅgo maggaṅgaṁ
maggapariyāpannaṁ ayaṁ vuccati vīmaṁsā. tattha katamo samādhi yā
cittassa ṭhiti .pe. sammāsamādhi samādhisambojjhaṅgo (pts. vbh, 223) maggaṅgaṁ
maggapariyāpannaṁ ayaṁ vuccati samādhi. tattha katamo padhānasaṅkhāro
yo cetasiko viriyārambho .pe. sammāvāyāmo viriyasambojjhaṅgo
maggaṅgaṁ maggapariyāpannaṁ ayaṁ vuccati padhānasaṅkhāro. iti imāya
ca vīmaṁsāya iminā ca samādhinā iminā ca padhānasaṅkhārena upeto
hoti samupeto upāgato samupāgato upapanno samupapanno samannāgato
tena vuccati vīmaṁsāsamādhipadhānasaṅkhārasamannāgatoti.

[530] iddhīti yā tesaṁ dhammānaṁ iddhi samiddhi ijjhanā
samijjhanā lābho paṭilābho patti sampatti phusanā sacchikiriyā
upasampadā. iddhipādoti tathābhūtassa phasso .pe. paggāho
avikkhepo. iddhipādaṁ bhāvetīti te dhamme āsevati bhāveti
bahulīkaroti tena vuccati iddhipādaṁ bhāvetīti.

[531] cattāro iddhipādā chandiddhipādo viriyiddhipādo
cittiddhipādo vīmaṁsiddhipādo.

[532] tattha katamo chandiddhipādo idha bhikkhu yasmiṁ samaye
lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya

page number: 302

paṭhamāya bhūmiyā pattiyā vivicceva kāmehi .pe. paṭhamaṁ jhānaṁ
upasampajja viharati dukkhāpaṭipadaṁ dandhābhiññaṁ yo tasmiṁ samaye
chando chandīkatā kattukamyatā kusalo dhammacchando ayaṁ vuccati
chandiddhipādo avasesā dhammā chandiddhipādasampayuttā.

[533] tattha katamo viriyiddhipādo idha bhikkhu yasmiṁ samaye
lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya
paṭhamāya bhūmiyā pattiyā vivicceva kāmehi .pe. paṭhamaṁ jhānaṁ
upasampajja viharati dukkhāpaṭipadaṁ dandhābhiññaṁ yo tasmiṁ samaye
cetasiko viriyārambho .pe. sammāvāyāmo viriyasambojjhaṅgo
maggaṅgaṁ maggapariyāpannaṁ ayaṁ vuccati viriyiddhipādo avasesā
dhammā viriyiddhipādasampayuttā.

[534] tattha katamo cittiddhipādo idha bhikkhu yasmiṁ samaye
lokuttaraṁ jhānaṁ bhāveti (pts. vbh, 224) niyyānikaṁ apacayagāmiṁ diṭṭhigatānaṁ pahānāya
paṭhamāya bhūmiyā pattiyā vivicceva kāmehi .pe. paṭhamaṁ jhānaṁ
upasampajja viharati dukkhāpaṭipadaṁ dandhābhiññaṁ yaṁ tasmiṁ samaye
cittaṁ mano mānasaṁ .pe. tajjā manoviññāṇadhātu ayaṁ vuccati
cittiddhipādo avasesā dhammā cittiddhipādasampayuttā.

[535] tattha katamo vīmaṁsiddhipādo idha bhikkhu yasmiṁ samaye
lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya
paṭhamāya bhūmiyā pattiyā vivicceva kāmehi .pe. paṭhamaṁ jhānaṁ

page number: 303

upasampajja viharati dukkhāpaṭipadaṁ dandhābhiññaṁ yā tasmiṁ samaye
paññā pajānanā .pe. amoho dhammavicayo sammādiṭṭhi dhammavicayasambojjhaṅgo
maggaṅgaṁ maggapariyāpannaṁ ayaṁ vuccati vīmaṁsiddhipādo
avasesā dhammā vīmaṁsiddhipādasampayuttā.
abhidhammabhājanīyaṁ.

[536] cattāro iddhipādā idha bhikkhu chandasamādhipadhāna-
saṅkhārasamannāgataṁ iddhipādaṁ bhāveti viriyasamādhi ... cittasamādhi ...
vīmaṁsāsamādhipadhānasaṅkhārasamannāgataṁ iddhipādaṁ bhāveti. catunnaṁ
iddhipādānaṁ kati kusalā kati akusalā kati abyākatā .pe.
kati saraṇā kati araṇā.

[537] kusalāyeva siyā sukhāya vedanāya sampayuttā siyā
adukkhamasukhāya vedanāya sampayuttā vipākadhammadhammā anupādinnānupādāniyā
asaṅkiliṭṭhāsaṅkilesikā siyā savitakkasavicārā
siyā avitakkavicāramattā siyā avitakkāvicārā siyā pītisahagatā
siyā sukhasahagatā siyā upekkhāsahagatā nevadassanenanabhāvanāya-
pahātabbā nevadassanenanabhāvanāyapahātabbahetukā apacayagāmino
sekkhā appamāṇā appamāṇārammaṇā paṇītā sammattaniyatā
na maggārammaṇā maggahetukā na maggādhipatino siyā
uppannā siyā anuppannā na vattabbā uppādinoti siyā atītā
siyā anāgatā siyā paccuppannā na vattabbā atītārammaṇātipi

page number: 304

anāgatārammaṇātipi paccuppannārammaṇātipi siyā ajjhattā
siyā bahiddhā siyā ajjhattabahiddhā bahiddhārammaṇā anidassanāppaṭighā.

[538] (pts. vbh, 225) vīmaṁsiddhipādo hetu tayo iddhipādā na hetū.
sahetukā hetusampayuttā. vīmaṁsiddhipādo hetu ceva sahetuko ca
tayo iddhipādā na vattabbā hetū ceva sahetukā cāti sahetukā
ceva na ca hetū. vīmaṁsiddhipādo hetu ceva hetusampayutto ca
tayo iddhipādā na vattabbā hetū ceva hetusampayuttā cāti
hetusampayuttā ceva na ca hetū. tayo iddhipādā na hetū
sahetukā vīmaṁsiddhipādo na vattabbo na hetu sahetukotipi
na hetu ahetukotipi.

[539] sappaccayā saṅkhatā anidassanā appaṭighā arūpā
lokuttarā kenaci viññeyyā kenaci na viññeyyā. no āsavā
anāsavā āsavavippayuttā na vattabbā āsavā ceva sāsavā
cātipi sāsavā ceva no ca āsavātipi na vattabbā āsavā
ceva āsavasampayuttā cātipi āsavasampayuttā ceva no ca
āsavātipi āsavavippayuttānāsavā. no saññojanā .pe.
no ganthā .pe. no oghā .pe. no yogā .pe. no
nīvaraṇā .pe. no parāmāsā .pe.

[540] sārammaṇā. tayo iddhipādā no cittā cittiddhiiddhipādo

page number: 305

cittaṁ. tayo iddhipādā cetasikā cittiddhipādo
acetasiko. tayo iddhipādā cittasampayuttā cittiddhipādo
na vattabbo cittena sampayuttotipi cittena vippayuttotipi. tayo
iddhipādā cittasaṁsaṭṭhā cittiddhipādo na vattabbo cittena
saṁsaṭṭhotipi cittena visaṁsaṭṭhotipi. tayo iddhipādā cittasamuṭṭhānā
cittiddhipādo no cittasamuṭṭhāno. tayo iddhipādā cittasahabhuno
cittiddhipādo no cittasahabhū. tayo iddhipādā cittānuparivattino
cittiddhipādo no cittānuparivatti. tayo iddhipādā cittasaṁsaṭṭhasamuṭṭhānā
cittiddhipādo no cittasaṁsaṭṭhasamuṭṭhāno. tayo iddhipādā
cittasaṁsaṭṭhasamuṭṭhānasahabhuno cittiddhipādo no cittasaṁsaṭṭhasamuṭṭhānasahabhū.
tayo iddhipādā cittasaṁsaṭṭhasamuṭṭhānānuparivattino
cittiddhipādo no cittasaṁsaṭṭhasamuṭṭhānānuparivatti.
tayo iddhipādā bāhirā cittiddhipādo ajjhattiko. nupādā
anupādinnā.

[541] nupādānā .pe. no kilesā .pe. na dassanena
pahātabbā na bhāvanāya pahātabbā na dassanena pahātabbahetukā
na bhāvanāya pahātabbahetukā siyā savitakkā siyā avitakkā
siyā savicārā siyā (pts. vbh, 226) avicārā siyā sappītikā siyā appītikā
siyā pītisahagatā siyā na pītisahagatā siyā sukhasahagatā siyā na
sukhasahagatā siyā upekkhāsahagatā siyā na upekkhāsahagatā na

page number: 306

kāmāvacarā na rūpāvacarā na arūpāvacarā apariyāpannā niyyānikā
niyatā anuttarā araṇāti.
pañhāpucchakaṁ.
iddhipādavibhaṅgo samatto.
----------
bojjhaṅgavibhaṅgo

[542] satta bojjhaṅgā satisambojjhaṅgo dhammavicayasambojjhaṅgo
viriyasambojjhaṅgo pītisambojjhaṅgo passaddhisambojjhaṅgo
samādhisambojjhaṅgo upekkhāsambojjhaṅgo.

[543] tattha katamo satisambojjhaṅgo idha bhikkhu satimā
hoti paramena satinepakkena samannāgato cirakatampi cirabhāsitampi
saritā anussaritā ayaṁ vuccati satisambojjhaṅgo. so tathāsato
viharanto taṁ dhammaṁ paññāya vicinati pavicinati parivīmaṁsaṁ āpajjati
ayaṁ vuccati dhammavicayasambojjhaṅgo. tassa taṁ dhammaṁ paññāya
vicinato pavicinato parivīmaṁsaṁ āpajjato āraddhaṁ hoti viriyaṁ asallīnaṁ
ayaṁ vuccati viriyasambojjhaṅgo. āraddhaviriyassa uppajjati pīti
nirāmisā ayaṁ vuccati pītisambojjhaṅgo. pītimanassa kāyopi
passambhati cittaṁpi passambhati ayaṁ vuccati passaddhisambojjhaṅgo.
passaddhakāyassa sukhino cittaṁ samādhiyati ayaṁ vuccati samādhisambojjhaṅgo.

page number: 307

so tathāsamāhitaṁ cittaṁ sādhukaṁ ajjhupekkhitā hoti
ayaṁ vuccati upekkhāsambojjhaṅgo.

[544] satta bojjhaṅgā satisambojjhaṅgo dhammavicayasambojjhaṅgo
viriyasambojjhaṅgo pītisambojjhaṅgo passaddhisambojjhaṅgo
samādhisambojjhaṅgo upekkhāsambojjhaṅgo.

[545] (pts. vbh, 228) tattha katamo satisambojjhaṅgo atthi ajjhattaṁ dhammesu
sati atthi bahiddhā dhammesu sati. yadapi ajjhattaṁ dhammesu
sati tadapi satisambojjhaṅgo abhiññāya sambodhāya nibbānāya
saṁvattati. yadapi bahiddhā dhammesu sati tadapi satisambojjhaṅgo
abhiññāya sambodhāya nibbānāya saṁvattati.

[546] tattha katamo dhammavicayasambojjhaṅgo atthi ajjhattaṁ
dhammesu pavicayo atthi bahiddhā dhammesu pavicayo. yadapi
ajjhattaṁ dhammesu pavicayo tadapi dhammavicayasambojjhaṅgo
abhiññāya sambodhāya nibbānāya saṁvattati. yadapi bahiddhā dhammesu
pavicayo tadapi dhammavicayasambojjhaṅgo abhiññāya sambodhāya
nibbānāya saṁvattati.

[547] tattha katamo viriyasambojjhaṅgo atthi kāyikaṁ viriyaṁ
atthi cetasikaṁ viriyaṁ. yadapi kāyikaṁ viriyaṁ tadapi viriyasambojjhaṅgo
abhiññāya sambodhāya nibbānāya saṁvattati. yadapi cetasikaṁ
viriyaṁ tadapi viriyasambojjhaṅgo abhiññāya sambodhāya nibbānāya

page number: 308

saṁvattati.

[548] tattha katamo pītisambojjhaṅgo atthi savitakkasavicārā
pīti atthi avitakkāvicārā pīti yadapi savitakkasavicārā pīti tadapi
pītisambojjhaṅgo abhiññāya sambodhāya nibbānāya saṁvattati.
yadapi avitakkāvicārā pīti tadapi pītisambojjhaṅgo abhiññāya
sambodhāya nibbānāya saṁvattati.

[549] tattha katamo passaddhisambojjhaṅgo atthi kāyappassaddhi
atthi cittappassaddhi. yadapi kāyappassaddhi tadapi
passaddhisambojjhaṅgo abhiññāya sambodhāya nibbānāya saṁvattati.
yadapi cittappassaddhi tadapi passaddhisambojjhaṅgo abhiññāya
sambodhāya nibbānāya saṁvattati.

[550] tattha katamo samādhisambojjhaṅgo atthi savitakko
savicāro samādhi atthi avitakko avicāro samādhi. yadapi savitakko
savicāro samādhi tadapi samādhisambojjhaṅgo abhiññāya sambodhāya
nibbānāya saṁvattati. yadapi avitakko avicāro samādhi tadapi
samādhisambojjhaṅgo abhiññāya sambodhāya nibbānāya saṁvattati.

[551] tattha katamo upekkhāsambojjhaṅgo atthi ajjhattaṁ
dhammesu upekkhā atthi bahiddhā dhammesu upekkhā. yadapi
ajjhattaṁ dhammesu upekkhā tadapi upekkhāsambojjhaṅgo abhiññāya
sambodhāya nibbānāya saṁvattati. yadapi bahiddhā dhammesu upekkhā

page number: 309

tadapi upekkhāsambojjhaṅgo abhiññāya sambodhāya nibbānāya
saṁvattati.

[552] (pts. vbh, 229) satta bojjhaṅgā satisambojjhaṅgo .pe.
upekkhāsambojjhaṅgo. tattha katamo satisambojjhaṅgo idha bhikkhu
satisambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ dhammavicayasambojjhaṅgaṁ bhāveti viriyasambojjhaṅgaṁ
bhāveti pītisambojjhaṅgaṁ bhāveti passaddhisambojjhaṅgaṁ
bhāveti samādhisambojjhaṅgaṁ bhāveti upekkhāsambojjhaṅgaṁ bhāveti
vivekanissitaṁ virāganissitaṁ nirodhanissitaṁ vossaggapariṇāmiṁ.
suttantabhājanīyaṁ.

[553] satta bojjhaṅgā satisambojjhaṅgo .pe. upekkhā
sambojjhaṅgo. tattha katame satta bojjhaṅgā idha bhikkhu yasmiṁ
samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ
pahānāya paṭhamāya bhūmiyā pattiyā vivicceva kāmehi .pe.
paṭhamaṁ jhānaṁ upasampajja viharati dukkhāpaṭipadaṁ dandhābhiññaṁ tasmiṁ
samaye satta bojjhaṅgā honti satisambojjhaṅgo .pe.
upekkhāsambojjhaṅgo.

[554] tattha katamo satisambojjhaṅgo yā sati anussati .pe.
sammāsati satisambojjhaṅgo maggaṅgaṁ maggapariyāpannaṁ ayaṁ vuccati
satisambojjhaṅgo.

page number: 310

[555] tattha katamo dhammavicayasambojjhaṅgo yā paññā
pajānanā .pe. amoho dhammavicayo sammādiṭṭhi dhammavicayasambojjhaṅgo
maggaṅgaṁ maggapariyāpannaṁ ayaṁ vuccati dhammavicayasambojjhaṅgo.

[556] tattha katamo viriyasambojjhaṅgo yo cetasiko
viriyārambho .pe. sammāvāyāmo viriyasambojjhaṅgo maggaṅgaṁ
maggapariyāpannaṁ ayaṁ vuccati viriyasambojjhaṅgo.

[557] tattha katamo pītisambojjhaṅgo yā pīti pāmojjaṁ
āmodanā pamodanā hāso pahāso vitti odagyaṁ attamanatā
cittassa pītisambojjhaṅgo ayaṁ vuccati pītisambojjhaṅgo.

[558] (pts. vbh, 230) tattha katamo passaddhisambojjhaṅgo yā vedanākkhandhassa
saññākkhandhassa saṅkhārakkhandhassa viññāṇakkhandhassa passaddhi
paṭippassaddhi passambhanā paṭippassambhanā paṭippassambhitattaṁ
passaddhisambojjhaṅgo ayaṁ vuccati passaddhisambojjhaṅgo.

[559] tattha katamo samādhisambojjhaṅgo yā cittassa ṭhiti
.pe. sammāsamādhi samādhisambojjhaṅgo maggaṅgaṁ maggapariyāpannaṁ
ayaṁ vuccati samādhisambojjhaṅgo.

[560] tattha katamo upekkhāsambojjhaṅgo yā upekkhā
upekkhanā ajjhupekkhanā majjhattatā cittassa upekkhāsambojjhaṅgo
ayaṁ vuccati upekkhāsambojjhaṅgo.
ime vuccanti satta bojjhaṅgā avasesā dhammā sattahi

page number: 311

bojjhaṅgehi sampayuttā.

[561] satta bojjhaṅgā satisambojjhaṅgo .pe.
upekkhāsambojjhaṅgo. tattha katamo satisambojjhaṅgo idha bhikkhu yasmiṁ
samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ
pahānāya paṭhamāya bhūmiyā pattiyā vivicceva kāmehi .pe. paṭhamaṁ
jhānaṁ upasampajja viharati dukkhāpaṭipadaṁ dandhābhiññaṁ yā tasmiṁ
samaye sati anussati .pe. sammāsati satisambojjhaṅgo maggaṅgaṁ
maggapariyāpannaṁ ayaṁ vuccati satisambojjhaṅgo avasesā dhammā
satisambojjhaṅgasampayuttā .pe. avasesā dhammā dhammavicayasambojjhaṅga-
sampayuttā .pe. avasesā dhammā viriyasambojjhaṅgasampayuttā
.pe. avasesā dhammā pītisambojjhaṅgasampayuttā
.pe. avasesā dhammā passaddhisambojjhaṅgasampayuttā .pe.
avasesā dhammā samādhisambojjhaṅgasampayuttā. tattha katamo
upekkhāsambojjhaṅgo idha bhikkhu yasmiṁ samaye lokuttaraṁ jhānaṁ
bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā
pattiyā vivicceva kāmehi .pe. paṭhamaṁ jhānaṁ upasampajja viharati
dukkhāpaṭipadaṁ dandhābhiññaṁ yā tasmiṁ samaye upekkhā upekkhanā
ajjhupekkhanā majjhattatā cittassa upekkhāsambojjhaṅgo ayaṁ
vuccati upekkhāsambojjhaṅgo avasesā dhammā
upekkhāsambojjhaṅgasampayuttā.

page number: 312

[562] (pts. vbh, 231) satta bojjhaṅgā satisambojjhaṅgo .pe.
upekkhāsambojjhaṅgo. tattha katame satta bojjhaṅgā idha bhikkhu yasmiṁ
samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ
pahānāya paṭhamāya bhūmiyā pattiyā vivicceva kāmehi .pe. paṭhamaṁ
jhānaṁ upasampajja viharati dukkhāpaṭipadaṁ dandhābhiññaṁ tasmiṁ samaye
phasso hoti .pe. avikkhepo hoti ime dhammā kusalā tasseva
lokuttarassa kusalassa jhānassa katattā bhāvitattā vipākaṁ vivicceva
kāmehi .pe. paṭhamaṁ jhānaṁ upasampajja viharati dukkhāpaṭipadaṁ
dandhābhiññaṁ suññataṁ tasmiṁ samaye satta bojjhaṅgā honti satisambojjhaṅgo
.pe. upekkhāsambojjhaṅgo. tattha katamo satisambojjhaṅgo
yā sati anussati .pe. sammāsati satisambojjhaṅgo
maggaṅgaṁ maggapariyāpannaṁ ayaṁ vuccati satisambojjhaṅgo .pe.
tattha katamo upekkhāsambojjhaṅgo yā upekkhā upekkhanā ajjhupekkhanā
majjhattatā cittassa upekkhāsambojjhaṅgo ayaṁ vuccati
upekkhāsambojjhaṅgo. ime vuccanti satta bojjhaṅgā avasesā
dhammā sattahi bojjhaṅgehi sampayuttā.

[563] satta bojjhaṅgā satisambojjhaṅgo .pe.
upekkhāsambojjhaṅgo. tattha katamo satisambojjhaṅgo idha bhikkhu yasmiṁ
samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ
pahānāya paṭhamāya bhūmiyā pattiyā vivicceva kāmehi .pe. paṭhamaṁ

page number: 313

jhānaṁ upasampajja viharati dukkhāpaṭipadaṁ dandhābhiññaṁ tasmiṁ samaye
phasso hoti .pe. avikkhepo hoti ime dhammā kusalā tasseva
lokuttarassa kusalassa jhānassa katattā bhāvitattā vipākaṁ vivicceva
kāmehi .pe. paṭhamaṁ jhānaṁ upasampajja viharati dukkhāpaṭipadaṁ
dandhābhiññaṁ suññataṁ yā tasmiṁ samaye sati anussati .pe. sammāsati
satisambojjhaṅgo maggaṅgaṁ maggapariyāpannaṁ ayaṁ vuccati satisambojjhaṅgo
avasesā dhammā satisambojjhaṅgasampayuttā .pe.
avasesā dhammā (pts. vbh, 232) dhammavicayasambojjhaṅgasampayuttā .pe. avasesā
dhammā viriyasambojjhaṅgasampayuttā .pe. avasesā dhammā
pītisambojjhaṅgasampayuttā .pe. avasesā dhammā passaddhisambojjhaṅgasampayuttā
.pe. avasesā dhammā samādhisambojjhaṅgasampayuttā.
tattha katamo upekkhāsambojjhaṅgo idha bhikkhu yasmiṁ samaye
lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya
paṭhamāya bhūmiyā pattiyā vivicceva kāmehi .pe. paṭhamaṁ jhānaṁ
upasampajja viharati dukkhāpaṭipadaṁ dandhābhiññaṁ tasmiṁ samaye phasso
hoti .pe. avikkhepo hoti ime dhammā kusalā tasseva
lokuttarassa kusalassa jhānassa katattā bhāvitattā vipākaṁ vivicceva
kāmehi .pe. paṭhamaṁ jhānaṁ upasampajja viharati dukkhāpaṭipadaṁ
dandhābhiññaṁ suññataṁ yā tasmiṁ samaye upekkhā upekkhanā ajjhupekkhanā
majjhattatā cittassa upekkhāsambojjhaṅgo ayaṁ vuccati upekkhāsambojjhaṅgo

page number: 314

avasesā dhammā upekkhāsambojjhaṅgasampayuttā.
abhidhammabhājanīyaṁ.

[564] satta bojjhaṅgā satisambojjhaṅgo dhammavicayasambojjhaṅgo
viriyasambojjhaṅgo pītisambojjhaṅgo passaddhisambojjhaṅgo
samādhisambojjhaṅgo upekkhāsambojjhaṅgo. sattannaṁ bojjhaṅgānaṁ
kati kusalā kati akusalā kati abyākatā .pe. kati saraṇā kati
araṇā.

[565] siyā kusalā siyā abyākatā. pītisambojjhaṅgo sukhāya
vedanāya sampayutto cha bojjhaṅgā siyā sukhāya vedanāya sampayuttā
siyā adukkhamasukhāya vedanāya sampayuttā. siyā vipākā siyā
vipākadhammadhammā anupādinnānupādāniyā asaṅkiliṭṭhāsaṅkilesikā
siyā savitakkasavicārā siyā avitakkavicāramattā siyā avitakkāvicārā.
pītisambojjhaṅgo na pītisahagato sukhasahagato na upekkhāsahagato
cha bojjhaṅgā siyā pītisahagatā siyā sukhasahagatā siyā
upekkhāsahagatā. nevadassanenanabhāvanāyapahātabbā nevadassanena-
nabhāvanāyapahātabbahetukā siyā apacayagāmino siyā nevāacayagāmino-
nāpacayagāmino siyā sekkhā siyā asekkhā appamāṇā
appamāṇārammaṇā paṇītā siyā sammattaniyatā (pts. vbh, 233) siyā aniyatā
na maggārammaṇā siyā maggahetukā siyā maggādhipatino siyā
na vattabbā maggahetukātipi maggādhipatinotipi siyā uppannā

page number: 315

siyā anuppannā siyā uppādino siyā atītā siyā anāgatā siyā
paccuppannā na vattabbā atītārammaṇātipi anāgatārammaṇātipi
paccuppannārammaṇātipi siyā ajjhattā siyā bahiddhā siyā
ajjhattabahiddhā bahiddhārammaṇā anidassanāppaṭighā.

[566] dhammavicayasambojjhaṅgo hetu cha bojjhaṅgā na hetū.
sahetukā hetusampayuttā. dhammavicayasambojjhaṅgo hetu ceva
sahetuko ca cha bojjhaṅgā na vattabbā hetū ceva sahetukā cāti
sahetukā ceva na ca hetū. dhammavicayasambojjhaṅgo hetu ceva hetusampayutto
ca cha bojjhaṅgā na vattabbā hetū ceva hetusampayuttā
cāti hetusampayuttā ceva na ca hetū. cha bojjhaṅgā na hetū
sahetukā dhammavicayasambojjhaṅgo na vattabbo na hetu sahetukotipi
na hetu ahetukotipi.

[567] sappaccayā saṅkhatā anidassanā appaṭighā arūpā
lokuttarā kenaci viññeyyā kenaci na viññeyyā. no āsavā
anāsavā āsavavippayuttā na vattabbā āsavā ceva sāsavā
cātipi sāsavā ceva no ca āsavātipi na vattabbā āsavā ceva
āsavasampayuttā cātipi āsavasampayuttā ceva no ca āsavātipi
āsavavippayuttānāsavā. no saññojanā .pe. no ganthā .pe.
no oghā .pe. no yogā .pe. no nīvaraṇā .pe. no parāmāsā
.pe. sārammaṇā no cittā cetasikā cittasampayuttā cittasaṁsaṭṭhā

page number: 316

cittasamuṭṭhānā cittasahabhuno cittānuparivattino cittasaṁsaṭṭhasamuṭṭhānā
cittasaṁsaṭṭhasamuṭṭhānasahabhuno cittasaṁsaṭṭhasamuṭṭhānānuparivattino
bāhirā nupādā anupādinnā. nupādānā
.pe. no kilesā .pe.

[568] na dassanena pahātabbā na bhāvanāya pahātabbā na
dassanena pahātabbahetukā na bhāvanāya pahātabbahetukā siyā savitakkā
siyā avitakkā siyā savicārā siyā avicārā.
pītisambojjhaṅgo appītiko cha bojjhaṅgā siyā sappītikā siyā
appītikā. pītisambojjhaṅgo na pītisahagato cha bojjhaṅgā siyā
pītisahagatā siyā na pītisahagatā. pītisambojjhaṅgo sukhasahagato
cha bojjhaṅgā (pts. vbh, 234) siyā sukhasahagatā siyā na sukhasahagatā. pītisambojjhaṅgo
na upekkhāsahagato cha bojjhaṅgā siyā upekkhāsahagatā siyā
na upekkhāsahagatā. na kāmāvacarā na rūpāvacarā na arūpāvacarā
apariyāpannā siyā niyyānikā siyā aniyyānikā siyā niyatā
siyā aniyatā anuttarā araṇāti.
pañhāpucchakaṁ.
bojjhaṅgavibhaṅgo samatto.
---------

page number: 317

maggavibhaṅgo

[569] ariyo aṭṭhaṅgiko maggo seyyathīdaṁ sammādiṭṭhi
sammāsaṅkappo sammāvācā sammākammanto sammāājīvo sammāvāyāmo
sammāsati sammāsamādhi.

[570] tattha katamā sammādiṭṭhi dukkhe ñāṇaṁ dukkhasamudaye
ñāṇaṁ dukkhanirodhe ñāṇaṁ dukkhanirodhagāminiyā paṭipadāya ñāṇaṁ
ayaṁ vuccati sammādiṭṭhi.

[571] tattha katamo sammāsaṅkappo nekkhammasaṅkappo
abyāpādasaṅkappo avihiṁsāsaṅkappo ayaṁ vuccati sammāsaṅkappo.

[572] tattha katamā sammāvācā musāvādā veramaṇī pisuṇāya
vācāya veramaṇī pharusāya vācāya veramaṇī samphappalāpā veramaṇī
ayaṁ vuccati sammāvācā.

[573] tattha katamo sammākammanto pāṇātipātā veramaṇī
adinnādānā veramaṇī kāmesu micchācārā veramaṇī ayaṁ vuccati
sammākammanto.

[574] tattha katamo sammāājīvo idha ariyasāvako micchāājīvaṁ
pahāya sammāājīvena jīvitaṁ kappeti ayaṁ vuccati sammāājīvo.

[575] tattha katamo sammāvāyāmo idha bhikkhu anuppannānaṁ
pāpakānaṁ akusalānaṁ dhammānaṁ anuppādāya chandaṁ janeti vāyamati

page number: 318

viriyaṁ ārabhati cittaṁ paggaṇhāti padahati uppannānaṁ pāpakānaṁ
akusalānaṁ dhammānaṁ pahānāya chandaṁ janeti vāyamati viriyaṁ ārabhati
cittaṁ paggaṇhāti padahati anuppannānaṁ kusalānaṁ dhammānaṁ uppādāya
chandaṁ janeti vāyamati viriyaṁ ārabhati cittaṁ paggaṇhāti padahati
uppannānaṁ kusalānaṁ dhammānaṁ ṭhitiyā asammosāya bhiyyobhāvāya
vepullāya bhāvanāya pāripūriyā chandaṁ janeti vāyamati viriyaṁ ārabhati
cittaṁ paggaṇhāti padahati ayaṁ vuccati sammāvāyāmo.

[576] (pts. vbh, 236) tattha katamā sammāsati idha bhikkhu kāye kāyānupassī
viharati ātāpī sampajāno satimā vineyya loke abhijjhādomanassaṁ
vedanāsu vedanānupassī viharati ātāpī sampajāno satimā vineyya
loke abhijjhādomanassaṁ citte cittānupassī viharati ātāpī
sampajāno satimā vineyya loke abhijjhādomanassaṁ dhammesu
dhammānupassī viharati ātāpī sampajāno satimā vineyya loke
abhijjhādomanassaṁ ayaṁ vuccati sammāsati.

[577] tattha katamo sammāsamādhi idha bhikkhu vivicceva kāmehi
vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ
jhānaṁ upasampajja viharati vitakkavicārānaṁ vūpasamā ajjhattaṁ
sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ
dutiyaṁ jhānaṁ upasampajja viharati pītiyā ca virāgā upekkhako
ca viharati sato ca sampajāno sukhañca kāyena paṭisaṁvedeti yantaṁ

page number: 319

ariyā ācikkhanti upekkhako satimā sukhavihārīti tatiyaṁ jhānaṁ upasampajja
viharati sukhassa ca pahānā dukkhassa ca pahānā pubbeva somanassadomanassānaṁ
atthaṅgamā adukkhamasukhaṁ upekkhāsatipārisuddhiṁ catutthaṁ
jhānaṁ upasampajja viharati ayaṁ vuccati sammāsamādhi.

[578] ariyo aṭṭhaṅgiko maggo seyyathīdaṁ sammādiṭṭhi
sammāsaṅkappo sammāvācā sammākammanto sammāājīvo sammāvāyāmo
sammāsati sammāsamādhi.

[579] tattha katamā sammādiṭṭhi idha bhikkhu sammādiṭṭhiṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ
.pe. sammāsaṅkappaṁ bhāveti .pe. sammāvācaṁ bhāveti .pe.
sammākammantaṁ bhāveti .pe. sammāājīvaṁ bhāveti .pe. sammāvāyāmaṁ
bhāveti .pe. sammāsatiṁ bhāveti .pe. sammāsamādhiṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
suttantabhājanīyaṁ.

[580] aṭṭhaṅgiko maggo sammādiṭṭhi .pe. sammāsamādhi.
tattha katamo aṭṭhaṅgiko maggo idha bhikkhu yasmiṁ samaye lokuttaraṁ
jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya
bhūmiyā pattiyā vivicceva kāmehi .pe. (pts. vbh, 237) paṭhamaṁ jhānaṁ upasampajja
viharati dukkhāpaṭipadaṁ dandhābhiññaṁ tasmiṁ samaye aṭṭhaṅgiko maggo
hoti sammādiṭṭhi .pe. sammāsamādhi.

page number: 320

[581] tattha katamā sammādiṭṭhi yā paññā pajānanā
.pe. amoho dhammavicayo sammādiṭṭhi dhammavicayasambojjhaṅgo
maggaṅgaṁ maggapariyāpannaṁ ayaṁ vuccati sammādiṭṭhi.

[582] tattha katamo sammāsaṅkappo yo takko vitakko
saṅkappo appanā byappanā cetaso abhiniropanā sammāsaṅkappo
maggaṅgaṁ maggapariyāpannaṁ ayaṁ vuccati sammāsaṅkappo.

[583] tattha katamā sammāvācā yā catūhi vacīduccaritehi
ārati virati paṭivirati veramaṇī akiriyā akaraṇaṁ anajjhāpatti
velāanatikkamo setughāto sammāvācā maggaṅgaṁ maggapariyāpannaṁ
ayaṁ vuccati sammāvācā.

[584] tattha katamo sammākammanto yā tīhi kāyaduccaritehi
ārati virati paṭivirati veramaṇī akiriyā akaraṇaṁ anajjhāpatti
velāanatikkamo setughāto sammākammanto maggaṅgaṁ maggapariyāpannaṁ
ayaṁ vuccati sammākammanto.

[585] tattha katamo sammāājīvo yā micchāājīvā ārati
virati paṭivirati veraṇī akiriyā akaraṇaṁ anajjhāpatti velāanatikkamo
setughāto sammāājīvo maggaṅgaṁ maggapariyāpannaṁ ayaṁ vuccati
sammāājīvo.

[586] tattha katamo sammāvāyāmo yo cetasiko viriyārambho
.pe. sammāvāyāmo viriyasambojjhaṅgo maggaṅgaṁ maggapariyāpannaṁ

page number: 321

ayaṁ vuccati sammāvāyāmo.

[587] tattha katamā sammāsati yā sati anussati .pe.
sammāsati satisambojjhaṅgo maggaṅgaṁ maggapariyāpannaṁ ayaṁ vuccati
sammāsati.

[588] tattha katamo sammāsamādhi yā cittassa ṭhiti .pe.
sammāsamādhi samādhisambojjhaṅgo maggaṅgaṁ maggapariyāpannaṁ ayaṁ
vuccati sammāsamādhi.
ayaṁ vuccati aṭṭhaṅgiko maggo avasesā dhammā aṭṭhaṅgikena
maggena sampayuttā.

[589] pañcaṅgiko maggo sammādiṭṭhi sammāsaṅkappo sammāvāyāmo
sammāsati sammāsamādhi. (pts. vbh, 238) tattha katamo pañcaṅgiko maggo
idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ
diṭṭhigatānaṁ pahānāya paṭhamāya bhūmiyā pattiyā vivicceva kāmehi
.pe. paṭhamaṁ jhānaṁ upasampajja viharati dukkhāpaṭipadaṁ dandhābhiññaṁ
tasmiṁ samaye pañcaṅgiko maggo hoti sammādiṭṭhi sammāsaṅkappo
sammāvāyāmo sammāsati sammāsamādhi. tattha katamā sammādiṭṭhi
yā paññā pajānanā .pe. amoho dhammavicayo sammādiṭṭhi
dhammavicayasambojjhaṅgo maggaṅgaṁ maggapariyāpannaṁ ayaṁ vuccati sammādiṭṭhi.
tattha katamo sammāsaṅkappo yo takko vitakko saṅkappo .pe.
maggaṅgaṁ maggapariyāpannaṁ ayaṁ vuccati sammāsaṅkappo. tattha

page number: 322

katamo sammāvāyāmo yo cetasiko viriyārambho .pe. sammāvāyāmo
viriyasambojjhaṅgo maggaṅgaṁ maggapariyāpannaṁ ayaṁ vuccati
sammāvāyāmo. tattha katamā sammāsati yā sati anussati .pe.
sammāsati satisambojjhaṅgo maggaṅgaṁ maggapariyāpannaṁ ayaṁ vuccati
sammāsati. tattha katamo sammāsamādhi yā cittassa ṭhiti .pe.
sammāsamādhi samādhisambojjhaṅgo maggaṅgaṁ maggapariyāpannaṁ ayaṁ
vuccati sammāsamādhi. ayaṁ vuccati pañcaṅgiko maggo avasesā
dhammā pañcaṅgikena maggena sampayuttā.

[590] pañcaṅgiko maggo sammādiṭṭhi sammāsaṅkappo sammāvāyāmo
sammāsati sammāsamādhi. tattha katamā sammādiṭṭhi idha
bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ
diṭṭhigatānaṁ pahānāya paṭhamāya bhūmiyā pattiyā vivicceva kāmehi
.pe. paṭhamaṁ jhānaṁ upasampajja viharati dukkhāpaṭipadaṁ dandhābhiññaṁ
yā tasmiṁ samaye paññā pajānanā .pe. amoho dhammavicayo
sammādiṭṭhi dhammavicayasambojjhaṅgo maggaṅgaṁ maggapariyāpannaṁ ayaṁ
vuccati sammādiṭṭhi avasesā dhammā sammādiṭṭhiyā sampayuttā
.pe. avasesā dhammā sammāsaṅkappena sampayuttā .pe. avasesā
dhammā sammāvāyāmena sampayuttā .pe. avasesā dhammā sammāsatiyā
sampayuttā. (pts. vbh, 239) tattha katamo sammāsamādhi idha bhikkhu yasmiṁ
samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ

page number: 323

pahānāya paṭhamāya bhūmiyā pattiyā vivicceva kāmehi .pe. paṭhamaṁ
jhānaṁ upasampajja viharati dukkhāpaṭipadaṁ dandhābhiññaṁ yā tasmiṁ
samaye cittassa ṭhiti .pe. sammāsamādhi samādhisambojjhaṅgo maggaṅgaṁ
maggapariyāpannaṁ ayaṁ vuccati sammāsamādhi avasesā dhammā
sammāsamādhinā sampayuttā.

[591] aṭṭhaṅgiko maggo sammādiṭṭhi .pe. sammāsamādhi.
tattha katamo aṭṭhaṅgiko maggo idha bhikkhu yasmiṁ samaye lokuttaraṁ
jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya
bhūmiyā pattiyā vivicceva kāmehi .pe. paṭhamaṁ jhānaṁ upasampajja
viharati dukkhāpaṭipadaṁ dandhābhiññaṁ tasmiṁ samaye phasso hoti .pe.
avikkhepo hoti ime dhammā kusalā tasseva lokuttarassa kusalassa
jhānassa katattā bhāvitattā vipākaṁ vivicceva kāmehi .pe. paṭhamaṁ
jhānaṁ upasampajja viharati dukkhāpaṭipadaṁ dandhābhiññaṁ suññataṁ tasmiṁ
samaye aṭṭhaṅgiko maggo hoti sammādiṭṭhi .pe. sammāsamādhi
ayaṁ vuccati aṭṭhaṅgiko maggo avasesā dhammā aṭṭhaṅgikena
maggena sampayuttā.

[592] pañcaṅgiko maggo sammādiṭṭhi sammāsaṅkappo sammāvāyāmo
sammāsati sammāsamādhi. tattha katamo pañcaṅgiko maggo
idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ
diṭṭhigatānaṁ pahānāya paṭhamāya bhūmiyā pattiyā vivicceva kāmehi

page number: 324

.pe. paṭhamaṁ jhānaṁ upasampajja viharati dukkhāpaṭipadaṁ dandhābhiññaṁ
tasmiṁ samaye phasso hoti .pe. avikkhepo hoti ime dhammā
kusalā tasseva lokuttarassa kusalassa jhānassa katattā bhāvitattā
vipākaṁ vivicceva kāmehi .pe. paṭhamaṁ jhānaṁ upasampajja viharati
dukkhāpaṭipadaṁ dandhābhiññaṁ suññataṁ tasmiṁ samaye pañcaṅgiko
maggo hoti sammādiṭṭhi sammāsaṅkappo sammāvāyāmo sammāsati
sammāsamādhi ayaṁ vuccati pañcaṅgiko maggo avasesā dhammā
pañcaṅgikena maggena sampayuttā.

[593] pañcaṅgiko maggo sammādiṭṭhi sammāsaṅkappo
sammāvāyāmo sammāsati sammāsamādhi. tattha katamā sammādiṭṭhi
idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ
diṭṭhigatānaṁ pahānāya paṭhamāya bhūmiyā pattiyā vivicceva kāmehi
.pe. paṭhamaṁ jhānaṁ upasampajja viharati dukkhāpaṭipadaṁ dandhābhiññaṁ
tasmiṁ samaye phasso hoti .pe. avikkhepo hoti ime dhammā kusalā
tasseva lokuttarassa kusalassa jhānassa katattā bhāvitattā vipākaṁ
vivicceva kāmehi .pe. paṭhamaṁ jhānaṁ upasampajja viharati dukkhāpaṭipadaṁ
dandhābhiññaṁ suññataṁ yā tasmiṁ samaye paññā pajānanā
.pe. amoho dhammavicayo sammādiṭṭhi dhammavicayasambojjhaṅgo
maggaṅgaṁ maggapariyāpannaṁ ayaṁ vuccati sammādiṭṭhi avasesā
dhammā sammādiṭṭhiyā sampayuttā .pe. avasesā dhammā sammāsaṅkappena

page number: 325

sampayuttā .pe. avasesā dhammā sammāvāyāmena
sampayuttā .pe. avasesā dhammā sammāsatiyā sampayuttā.
tattha katamo sammāsamādhi idha bhikkhu yasmiṁ samaye lokuttaraṁ
jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya
bhūmiyā pattiyā vivicceva kāmehi .pe. paṭhamaṁ jhānaṁ upasampajja
viharati dukkhāpaṭipadaṁ dandhābhiññaṁ tasmiṁ samaye phasso hoti
.pe. (pts. vbh, 241) avikkhepo hoti ime dhammā kusalā tasseva lokuttarassa
kusalassa jhānassa katattā bhāvitattā vipākaṁ vivicceva kāmehi
.pe. paṭhamaṁ jhānaṁ upasampajja viharati dukkhāpaṭipadaṁ dandhābhiññaṁ
suññataṁ yā tasmiṁ samaye cittassa ṭhiti saṇṭhiti avaṭṭhiti
avisāhāro avikkhepo avisāhaṭamānasatā samatho samādhindriyaṁ samādhibalaṁ
sammāsamādhi samādhisambojjhaṅgo maggaṅgaṁ maggapariyāpannaṁ ayaṁ
vuccati sammāsamādhi avasesā dhammā sammāsamādhinā sampayuttā.
abhidhammabhājanīyaṁ.

[594] ariyo aṭṭhaṅgiko maggo seyyathīdaṁ sammādiṭṭhi
sammāsaṅkappo sammāvācā sammākammanto sammāājīvo sammāvāyāmo
sammāsati sammāsamādhi. aṭṭhannaṁ maggaṅgānaṁ kati kusalā
kati akusalā kati abyākatā .pe. kati saraṇā kati araṇā.

[595] siyā kusalā siyā abyākatā. sammāsaṅkappo sukhāya
vedanāya sammapayutto satta maggaṅgā siyā sukhāya vedanāya

page number: 326

sampayuttā siyā adukkhamasukhāya vedanāya sampayuttā. siyā
vipākā siyā vipākadhammadhammā anupādinnānupādāniyā
asaṅkiliṭṭhāsaṅkilesikā. sammāsaṅkappo avitakkavicāramatto satta
maggaṅgā siyā savitakkasavicārā siyā avitakkavicāramattā siyā
avitakkāvicārā. sammāsaṅkappo pītisahagato sukhasahagato na upekkhāsahagato
satta maggaṅgā siyā pītisahagatā siyā sukhasahagatā siyā
upekkhāsahagatā. nevadassanenanabhāvanāyapahātabbā nevadassanena-
nabhāvanāyapahātabbahetukā siyā apacayagāmino siyā nevāacayagāmino-
nāpacayagāmino siyā sekkhā siyā asekkhā appamāṇā
appamāṇārammaṇā paṇītā siyā sammattaniyatā siyā aniyatā
na maggārammaṇā siyā maggahetukā siyā maggādhipatino siyā na
vattabbā maggahetukātipi maggādhipatinotipi siyā uppannā siyā
anuppannā siyā uppādino siyā atītā siyā anāgatā siyā
paccupannā na vattabbā atītārammaṇātipi anāgatārammaṇātipi
paccuppannārammaṇātipi siyā ajjhattā siyā bahiddhā siyā
ajjhattabahiddhā bahiddhārammaṇā anidassanāppaṭighā.

[596] (pts. vbh, 242) sammādiṭṭhi hetu satta maggaṅgā na hetū. sahetukā
hetusampayuttā. sammādiṭṭhi hetu ceva sahetukā ca satta
maggaṅgā na vattabbā hetū ceva sahetukā cāti sahetukā ceva
na ca hetū. sammādiṭṭhi hetu ceva hetusampayuttā ca satta

page number: 327

maggaṅgā na vattabbā hetū ceva hetusampayuttā cāti hetusampayuttā
ceva na ca hetū. satta maggaṅgā na hetū sahetukā
sammādiṭṭhi na vattabbā na hetu sahetukātipi na hetu ahetukātipi.

[597] sappaccayā saṅkhatā anidassanā appaṭighā arūpā
lokuttarā kenaci viññeyyā kenaci na viññeyyā. no āsavā
anāsavā āsavavippayuttā na vattabbā āsavā ceva sāsavā
cātipi sāsavā ceva no ca āsavātipi na vattabbā āsavā
ceva āsavasampayuttā cātipi āsavasampayuttā ceva no ca āsavātipi
āsavavippayuttānāsavā. no saññojanā .pe. no ganthā .pe.
no oghā .pe. no yogā .pe. no nīvaraṇā .pe. no
parāmāsā .pe. sārammaṇā no cittā cetasikā cittasampayuttā
cittasaṁsaṭṭhā cittasamuṭṭhānā cittasahabhuno cittānuparivattino
cittasaṁsaṭṭhasamuṭṭhānā cittasaṁsaṭṭhasamuṭṭhānasahabhuno
cittasaṁsaṭṭhasamuṭṭhānānuparivattino bāhirā nupādā anupādinnā.
nupādānā .pe. no kilesā .pe.

[598] na dassanena pahātabbā na bhāvanāya pahātabbā na
dassanena pahātabbahetukā na bhāvanāya pahātabbahetukā. sammāsaṅkappo
avitakko satta maggaṅgā siyā savitakkā siyā
avitakkā. sammāsaṅkappo savicāro satta maggaṅgā siyā savicārā
siyā avicārā. sammāsaṅkappo sappītiko satta maggaṅgā

page number: 328

siyā sappītikā siyā appītikā. sammāsaṅkappo pītisahagato satta
maggaṅgā siyā pītisahagatā siyā na pītisahagatā. sammāsaṅkappo
sukhasahagato satta maggaṅgā siyā sukhasahagatā siyā na sukhasahagatā.
sammāsaṅkappo na upekkhāsahagato satta maggaṅgā siyā upekkhāsahagatā
siyā na upekkhāsahagatā. (pts. vbh, 243) na kāmāvacarā na rūpāvacarā
na arūpāvacarā apariyāpannā siyā niyyānikā siyā aniyyānikā
siyā niyatā siyā aniyatā anuttarā araṇāti.
pañhāpucchakaṁ.
maggavibhaṅgo samatto.
------------
jhānavibhaṅgo

[599] idha bhikkhu pātimokkhasaṁvarasaṁvuto viharati ācāragocarasampanno
aṇumattesu vajjesu bhayadassāvī samādāya sikkhati sikkhāpadesu
indriyesu guttadvāro bhojane mattaññū pubbarattāpararattaṁ
jāgariyānuyogamanuyutto sātaccaṁ nepakkaṁ bodhipakkhikānaṁ dhammānaṁ
bhāvanānuyogamanuyutto. so abhikkante paṭikkante sampajānakārī
hoti ālokite vilokite sampajānakārī hoti sammiñjite pasārite
sampajānakārī hoti saṅghāṭipattacīvaradhāraṇe sampajānakārī hoti
asite pīte khāyite sāyite sampajānakārī hoti uccārapassāvakamme

page number: 329

sampajānakārī hoti gate ṭhite nisinne sutte jāgarite bhāsite
tuṇhībhāve sampajānakārī hoti. so vivittaṁ senāsanaṁ bhajati
araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ
palālapuñjaṁ appasaddaṁ appanigghosaṁ vijanavātaṁ manussarāhaseyyakaṁ
paṭisallānasārūpaṁ. so araññagato vā rukkhamūlagato vā suññāgāragato
vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ
satiṁ upaṭṭhapetvā. so abhijjhaṁ loke pahāya vigatābhijjhena
cetasā viharati abhijjhāya cittaṁ parisodheti byāpādapadosaṁ pahāya
abyāpannacitto viharati sabbapāṇabhūtahitānukampī byāpādapadosā
cittaṁ parisodheti thīnamiddhaṁ pahāya vigatathīnamiddho viharati ālokasaññī
sato sampajāno thīnamiddhā cittaṁ parisodheti uddhaccakukkuccaṁ pahāya
anuddhato viharati ajjhattaṁ (pts. vbh, 245) vūpasantacitto uddhaccakukkuccā cittaṁ
parisodheti vicikicchaṁ pahāya tiṇṇavicikiccho viharati akathaṅkathī
kusalesu dhammesu vicikicchāya cittaṁ parisodheti. so ime pañca
nīvaraṇe pahāya cetaso upakkilese paññāya dubbalīkaraṇe vivicceva
kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ
paṭhamaṁ jhānaṁ upasampajja viharati vitakkavicārānaṁ vūpasamā ajjhattaṁ
sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ
dutiyaṁ jhānaṁ upasampajja viharati pītiyā ca virāgā upekkhako ca
viharati sato ca sampajāno sukhañca kāyena paṭisaṁvedeti yantaṁ ariyā

page number: 330

ācikkhanti upekkhako satimā sukhavihārīti tatiyaṁ jhānaṁ upasampajja
viharati sukhassa ca pahānā dukkhassa ca pahānā pubbeva somanassadomanassānaṁ
atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ
upasampajja viharati sabbaso rūpasaññānaṁ samatikkamā paṭighasaññānaṁ
atthaṅgamā nānattasaññānaṁ amanasikārā ananto ākāsoti ākāsānañcāyatanaṁ
upasampajja viharati sabbaso ākāsānañcāyatanaṁ samatikkamma
anantaṁ viññāṇanti viññāṇañcāyatanaṁ upasampajja viharati
sabbaso viññāṇañcāyatanaṁ samatikkamma natthi kiñcīti ākiñcaññāyatanaṁ
upasampajja viharati sabbaso ākiñcaññāyatanaṁ samatikkamma
nevasaññānāsaññāyatanaṁ upasampajja viharati.
mātikā.

[600] idhāti imissā diṭṭhiyā imissā khantiyā imissā
ruciyā imasmiṁ ādāye imasmiṁ dhamme imasmiṁ vinaye imasmiṁ
dhammavinaye imasmiṁ pāvacane imasmiṁ brahmacariye imasmiṁ satthusāsane
tena vuccati idhāti.

[601] bhikkhūti samaññāya bhikkhu paṭiññāya bhikkhu bhikkhatīti
bhikkhu bhikkhakoti bhikkhu bhikkhācariyaṁ ajjhupagatoti bhikkhu bhinnapaṭadharoti
bhikkhu bhindati pāpake akusale dhammeti bhikkhu bhinnattā pāpakānaṁ
akusalānaṁ dhammānaṁ bhikkhu (pts. vbh, 246) odhiso kilesānaṁ pahānā bhikkhu anodhiso
kilesānaṁ pahānā bhikkhu sekkho bhikkhu asekkho bhikkhu

page number: 331

nevasekkhonāsekkho bhikkhu aggo bhikkhu bhadro bhikkhu maṇḍo bhikkhu
sāro bhikkhu samaggena saṅghena ñatticatutthena kammena akuppena
ṭhānārahena upasampannoti bhikkhu.

[602] pātimokkhanti sīlaṁ patiṭṭhā ādi caraṇaṁ saññamo
saṁvaro mukhaṁ pamukhaṁ kusalānaṁ dhammānaṁ samāpattiyā. saṁvaroti kāyiko
avītikkamo vācasiko avītikkamo kāyikavācasiko avītikkamo. saṁvutoti
iminā pātimokkhasaṁvarena upeto hoti samupeto upāgato samupāgato
upapanno samupapanno samannāgato tena vuccati pātimokkhasaṁvarasaṁvutoti.

[603] viharatīti iriyati vattati pāleti yapeti yāpeti carati
viharati tena vuccati viharatīti.

[604] ācāragocarasampannoti atthi ācāro atthi anācāro.
tattha katamo anācāro kāyiko vītikkamo vācasiko vītikkamo
kāyikavācasiko vītikkamo ayaṁ vuccati anācāro sabbampi dussīlyaṁ
anācāro idhekacco veḷudānena vā pattadānena vā pupphadānena
vā phaladānena vā sinānadānena vā dantakaṭṭhadānena vā pātukamyatāya
vā muggasūpatāya vā pāribhaṭyatāya vā jaṅghapesanikena vā
aññataraññatarena buddhapaṭikuṭṭhena micchāājīvena jīvitaṁ kappeti ayaṁ
vuccati anācāro. tattha katamo ācāro kāyiko avītikkamo
vācasiko avītikkamo kāyikavācasiko avītikkamo ayaṁ vuccati

page number: 332

ācāro sabbopi sīlasaṁvaro ācāro idhekacco na veḷudānena
na pattadānena na pupphadānena na phaladānena na sinānadānena na
dantakaṭṭhadānena na pātukamyatāya na muggasūpatāya na pāribhaṭyatāya
na jaṅghapesanikena na aññataraññatarena buddhapaṭikuṭṭhena micchāājīvena
jīvitaṁ kappeti ayaṁ vuccati ācāro. gocaroti atthi gocaro
atthi agocaro. tattha katamo agocaro (pts. vbh, 247) idhekacco vesiyāgocaro
vā hoti vidhavāgocaro vā thullakumārīgocaro vā paṇḍakagocaro vā
bhikkhunīgocaro vā pānāgāragocaro vā saṁsaṭṭho viharati rājūhi
rājamahāmattehi titthiyehi titthiyasāvakehi ananulomikena gihisaṁsaggena yāni
vā pana tāni kulāni assaddhāni appasannāni anopānabhūtāni akkosaka-
paribhāsakāni anatthakāmāni ahitakāmāni aphāsukāmāni ayogakkhemakāmāni
bhikkhūnaṁ bhikkhunīnaṁ upāsakānaṁ upāsikānaṁ tathārūpāni kulāni
sevati bhajati payirupāsati ayaṁ vuccati agocaro. tattha katamo gocaro
idhekacco na vesiyāgocaro hoti na vidhavāgocaro na thullakumārīgocaro
na paṇḍakagocaro na bhikkhunīgocaro na pānāgāragocaro na saṁsaṭṭho
viharati rājūhi rājamahāmattehi titthiyehi titthiyasāvakehi ananulomikena
gihisaṁsaggena yāni vā pana tāni kulāni saddhāni pasannāni
opānabhūtāni kāsāvappajjotāni isivātapaṭivātāni atthakāmāni
hitakāmāni phāsukāmāni yogakkhemakāmāni bhikkhūnaṁ bhikkhunīnaṁ upāsakānaṁ
upāsikānaṁ tathārūpāni kulāni sevati bhajati payirupāsati ayaṁ

page number: 333

vuccati gocaro. iti iminā ca ācārena iminā ca gocarena upeto
hoti .pe. samannāgato tena vuccati ācāragocarasampannoti.

[605] aṇumattesu vajjesu bhayadassāvīti tattha katame aṇumattā
vajjā yāni tāni vajjāni appamattakāni oramattakāni lahusāni
lahusammatāni saññamakaraṇīyāni saṁvarakaraṇīyāni cittuppādakaraṇīyāni
manasikārapaṭibaddhāni ime vuccanti aṇumattā vajjā imesu
aṇumattesu vajjesu vajjadassāvī ca hoti bhayadassāvī ca ādīnavadassāvī
ca nissaraṇadassāvī ca tena vuccati aṇumattesu vajjesu bhayadassāvīti.

[606] (pts. vbh, 248) samādāya sikkhati sikkhāpadesūti tattha katamā sikkhā
catasso sikkhā bhikkhūnaṁ bhikkhusikkhā bhikkhunīnaṁ bhikkhunīsikkhā upāsakānaṁ
upāsakasikkhā upāsikānaṁ upāsikāsikkhā imā vuccanti sikkhāyo
imāsu sikkhāsu sabbena sabbaṁ sabbathā sabbaṁ asesaṁ nissesaṁ samādāya
vattati tena vuccati samādāya sikkhati sikkhāpadesūti.

[607] indriyesu guttadvāroti atthi indriyesu guttadvāratā
atthi indriyesu aguttadvāratā. tattha katamā indriyesu
aguttadvāratā idhekacco cakkhunā rūpaṁ disvā nimittaggāhī hoti
anubyañjanaggāhī yatvādhikaraṇamenaṁ cakkhundriyaṁ asaṁvutaṁ viharantaṁ
abhijjhādomanassā pāpakā akusalā dhammā anvāssaveyyuṁ tassa
saṁvarāya na paṭipajjati na rakkhati cakkhundriyaṁ cakkhundriye na saṁvaraṁ
āpajjati sotena saddaṁ sutvā .pe. ghānena gandhaṁ ghāyitvā

page number: 334

.pe. jivhāya rasaṁ sāyitvā .pe. kāyena phoṭṭhabbaṁ phusitvā
.pe. manasā dhammaṁ viññāya nimittaggāhī hoti anubyañjanaggāhī
yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā
pāpakā akusalā dhammā anvāssaveyyuṁ tassa saṁvarāya na paṭipajjati
na rakkhati manindriyaṁ manindriye na saṁvaraṁ āpajjati yā imesaṁ
channaṁ indriyānaṁ agutti agopanā anārakkho asaṁvaro ayaṁ vuccati
indriyesu aguttadvāratā. tattha katamā indriyesu guttadvāratā
idhekacco cakkhunā rūpaṁ disvā na nimittaggāhī hoti nānubyañjanaggāhī
yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā
pāpakā akusalā dhammā anvāssaveyyuṁ tassa saṁvarāya paṭipajjati
rakkhati cakkhundriyaṁ cakkhundriye saṁvaraṁ āpajjati sotena saddaṁ
sutvā .pe. ghānena gandhaṁ ghāyitvā .pe. jivhāya rasaṁ sāyitvā
.pe. kāyena phoṭṭhabbaṁ phusitvā .pe. manasā dhammaṁ viññāya na
nimittaggāhī hoti nānubyañjanaggāhī yatvādhikaraṇamenaṁ manindriyaṁ
asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ
tassa saṁvarāya paṭipajjati rakkhati manindriyaṁ manindriye saṁvaraṁ
āpajjati yā imesaṁ channaṁ indriyānaṁ gutti gopanā ārakkho
saṁvaro ayaṁ vuccati (pts. vbh, 249) indriyesu guttadvāratā. imāya indriyesu
guttadvāratāya upeto hoti .pe. samannāgato tena vuccati
indriyesu guttadvāroti.

page number: 335

[608] bhojane mattaññūti atthi bhojane mattaññutā atthi
bhojane amattaññutā. tattha katamā bhojane amattaññutā
idhekacco appaṭisaṅkhā ayoniso āhāraṁ āhāreti davāya madāya
maṇḍanāya vibhūsanāya yā tattha asantuṭṭhitā amattaññutā appaṭisaṅkhā
bhojane ayaṁ vuccati bhojane amattaññutā. tattha katamā
bhojane mattaññutā idhekacco paṭisaṁkhā yoniso āhāraṁ āhāreti
neva davāya na madāya na maṇḍanāya na vibhūsanāya yāvadeva imassa kāyassa
ṭhitiyā yāpanāya vihiṁsuparatiyā brahmacariyānuggahāya iti purāṇañca
vedanaṁ paṭihaṅkhāmi navañca vedanaṁ na uppādessāmi yātrā ca me
bhavissati anavajjatā ca phāsu vihāro cāti yā tattha santuṭṭhitā
mattaññutā paṭisaṅkhā bhojane ayaṁ vuccati bhojane mattaññutā.
imāya bhojane mattaññutāya upeto hoti .pe. samannāgato
tena vuccati bhojane mattaññūti.

[609] kathañca bhikkhu pubbarattāpararattaṁ jāgariyānuyogamanuyutto
hoti idha bhikkhu divasaṁ caṅkamena nisajjāya āvaraṇiyehi dhammehi
cittaṁ parisodheti rattiyā paṭhamaṁ yāmaṁ caṅkamena nisajjāya āvaraṇiyehi
dhammehi cittaṁ parisodheti rattiyā majjhimaṁ yāmaṁ dakkhiṇena passena
sīhaseyyaṁ kappeti pādena pādaṁ accādhāya sato sampajāno
uṭṭhānasaññaṁ manasikaritvā rattiyā pacchimaṁ yāmaṁ paccuṭṭhāya
caṅkamena nisajjāya āvaraṇiyehi dhammehi cittaṁ parisodheti evaṁ

page number: 336

bhikkhu pubbarattāpararattaṁ jāgariyānuyogamanuyutto hoti.

[610] sātaccanti yo cetasiko viriyārambho .pe. sammāvāyāmo.
nepakkanti yā paññā pajānanā .pe. amoho
dhammavicayo sammādiṭṭhi.

[611] bodhipakkhikānaṁ dhammānaṁ bhāvanānuyogamanuyuttoti tattha
katame bodhipakkhikā dhammā satta bojjhaṅgā satisambojjhaṅgo
dhammavicayasambojjhaṅgo viriyasambojjhaṅgo pītisambojjhaṅgo passaddhisambojjhaṅgo
samādhisambojjhaṅgo upekkhāsambojjhaṅgo (pts. vbh, 250) ime
vuccanti bodhipakkhikā dhammā ime bodhipakkhike dhamme āsevati
bhāveti bahulīkaroti tena vuccati bodhipakkhikānaṁ dhammānaṁ
bhāvanānuyogamanuyuttoti.

[612] kathañca bhikkhu abhikkante paṭikkante sampajānakārī hoti
ālokite vilokite sampajānakārī hoti sammiñjite pasārite
sampajānakārī hoti saṅghāṭipattacīvaradhāraṇe sampajānakārī hoti
asite pīte khāyite sāyite sampajānakārī hoti uccārapassāvakamme
sampajānakārī hoti gate ṭhite nisinne sutte jāgarite bhāsite
tuṇhībhāve sampajānakārī hoti. idha bhikkhu sato sampajāno abhikkamati
sato sampajāno paṭikkamati sato sampajāno āloketi
sato sampajāno viloketi sato sampajāno sammiñjeti sato
sampajāno pasāreti sato sampajānakārī hoti saṅghāṭipattacīvaradhāraṇe

page number: 337

sato sampajānakārī hoti asite pīte khāyite sāyite sato
sampajānakārī hoti uccārapassāvakamme sato sampajānakārī hoti
gate ṭhite nisinne sutte jāgarite bhāsite tuṇhībhāve. satoti
tattha katamā sati yā sati anussati paṭissati sati saraṇatā dhāraṇatā
apilāpanatā asammusanatā sati satindriyaṁ satibalaṁ sammāsati ayaṁ
vuccati sati. sampajānoti tattha katamaṁ sampajaññaṁ yā paññā
pajānanā vicayo pavicayo dhammavicayo sallakkhaṇā upalakkhaṇā
paccupalakkhaṇā paṇḍiccaṁ kosallaṁ nepuññaṁ vebhabyā cintā upaparikkhā
bhūrī medhā pariṇāyikā vipassanā sampajaññaṁ patodo paññā
paññindriyaṁ paññābalaṁ paññāsatthaṁ paññāpāsādo paññāāloko
paññāobhāso paññāpajjoto paññāratanaṁ amoho
dhammavicayo sammādiṭṭhi idaṁ vuccati sampajaññaṁ. iti imāya
ca satiyā iminā ca sampajaññena upeto hoti .pe. samannāgato.
evaṁ bhikkhu sato sampajāno abhikkamati sato sampajāno
paṭikkamati sato sampajāno āloketi sato sampajāno viloketi
sato sampajāno sammiñjeti sato sampajāno pasāreti sato
sampajānakārī hoti saṅghāṭipattacīvaradhāraṇe sato (pts. vbh, 251) sampajānakārī
hoti asite pīte khāyite sāyite sato sampajānakārī hoti uccāra-
passāvakamme sato sampajānakārī hoti gate ṭhite nisinne sutte
jāgarite bhāsite tuṇhībhāve.

page number: 338

[613] vivittanti santike cepi senāsanaṁ hoti tañca
anākiṇṇaṁ gahaṭṭhehi pabbajitehi tena taṁ vivittaṁ. dūre cepi senāsanaṁ
hoti tañca anākiṇṇaṁ gahaṭṭhehi pabbajitehi tena taṁ vivittaṁ.

[614] senāsananti mañcopi senāsanaṁ pīṭhaṁpi senāsanaṁ bhisipi
senāsanaṁ bimbohanaṁpi senāsanaṁ vihāropi senāsanaṁ aḍḍhayogopi
senāsanaṁ pāsādopi senāsanaṁ aṭṭopi senāsanaṁ mālopi senāsanaṁ
lenaṁpi senāsanaṁ guhāpi senāsanaṁ rukkhamūlaṁpi senāsanaṁ veḷugumbopi
senāsanaṁ yattha vā pana bhikkhū paṭikkamanti sabbametaṁ senāsanaṁ.

[615] bhajatīti imaṁ vivittaṁ senāsanaṁ bhajati sambhajati sevati
nisevati saṁsevati tena vuccati bhajatīti.

[616] araññanti nikkhamitvā bahiindakhīlā sabbametaṁ araññaṁ.

[617] rukkhamūlanti rukkhamūlaṁyeva rukkhamūlaṁ. pabbatoyeva
pabbato. kandarāyeva kandarā. giriguhāyeva giriguhā.
susānaṁyeva susānaṁ. abbhokāsoyeva abbhokāso. palālapuñjoyeva
palālapuñjo.

[618] vanapatthanti dūrānametaṁ senāsanānaṁ adhivacanaṁ. vanapatthanti
vanasaṇḍānametaṁ senāsanānaṁ adhivacanaṁ. vanapatthanti bhiṁsanakānametaṁ
senāsanānaṁ adhivacanaṁ. vanapatthanti salomahaṁsānametaṁ senāsanānaṁ
adhivacanaṁ. vanapatthanti pariyantānametaṁ senāsanānaṁ adhivacanaṁ.
vanapatthanti na manussupacārānametaṁ senāsanānaṁ adhivacanaṁ. vanapatthanti

page number: 339

durabhisambhavānametaṁ senāsanānaṁ adhivacanaṁ.

[619] appasaddanti santike cepi senāsanaṁ hoti tañca
anākiṇṇaṁ gahaṭṭhehi pabbajitehi tena taṁ appasaddaṁ. dūre cepi
senāsanaṁ hoti tañca anākiṇṇaṁ gahaṭṭhehi pabbajitehi tena taṁ
appasaddaṁ.

[620] appanigghosanti yadeva taṁ appasaddaṁ tadeva taṁ appanigghosaṁ
yadeva taṁ appanigghosaṁ (pts. vbh, 252) tadeva taṁ vijanavātaṁ yadeva taṁ
vijanavātaṁ tadeva taṁ manussarāhaseyyakaṁ yadeva taṁ manussarāhaseyyakaṁ
tadeva taṁ paṭisallānasārūpaṁ.

[621] araññagato vā rukkhamūlagato vā suññāgāragato vāti
araññagato vā hoti rukkhamūlagato vā suññāgāragato vā.

[622] nisīdati pallaṅkaṁ ābhujitvāti nisinno hoti pallaṅkaṁ
ābhujitvā.

[623] ujuṁ kāyaṁ paṇidhāyāti ujuko hoti kāyo ṭhito
paṇihito.

[624] parimukhaṁ satiṁ upaṭṭhapetvāti tattha katamā sati yā sati
anussati .pe. sammāsati ayaṁ vuccati sati ayaṁ sati upaṭṭhitā
hoti supaṭṭhitā nāsikagge vā mukhanimitte vā tena vuccati parimukhaṁ
satiṁ upaṭṭhapetvāti.

[625] abhijjhaṁ loke pahāyāti tattha katamā abhijjhā yo

page number: 340

rāgo sārāgo .pe. cittassa sārāgo ayaṁ vuccati abhijjhā.
tattha katamo loko pañcupādānakkhandhā loko ayaṁ vuccati loko.
ayaṁ abhijjhā imamhi loke santā hoti samitā vūpasantā atthaṅgatā
abbhatthaṅgatā appitā byappitā sositā visositā byantīkatā
tena vuccati abhijjhaṁ loke pahāyāti.

[626] vigatābhijjhena cetasāti tattha katamaṁ cittaṁ yaṁ cittaṁ
mano mānasaṁ .pe. tajjā manoviññāṇadhātu idaṁ vuccati cittaṁ
idaṁ cittaṁ vigatābhijjhaṁ hoti tena vuccati vigatābhijjhena cetasāti.

[627] viharatīti iriyati vattati pāleti yapeti yāpeti carati
viharati tena vuccati viharatīti.

[628] abhijjhāya cittaṁ parisodhetīti tattha katamā abhijjhā
yo rāgo sārāgo .pe. cittassa sārāgo ayaṁ vuccati abhijjhā.
tattha katamaṁ cittaṁ yaṁ cittaṁ mano mānasaṁ .pe. tajjā manoviññāṇadhātu
idaṁ vuccati cittaṁ. idaṁ cittaṁ imāya abhijjhāya
sodheti visodheti parisodheti moceti vimoceti parimoceti tena
vuccati abhijjhāya cittaṁ parisodhetīti.

[629] (pts. vbh, 253) byāpādapadosaṁ pahāyāti atthi byāpādo atthi
padoso. tattha katamo byāpādo yo cittassa āghāto paṭighāto
paṭighaṁ paṭivirodho kopo pakopo sampakopo doso padoso
sampadoso cittassa byāpatti manopadoso kodho kujjhanā kujjhitattaṁ

page number: 341

doso dūsanā dūsitattaṁ byāpatti byāpajjanā byāpajjitattaṁ
virodho paṭivirodho caṇḍikkaṁ assuropo anattamanatā cittassa
ayaṁ vuccati byāpādo. tattha katamo padoso yo byāpādo
so padoso yo padoso so byāpādo. iti ayañca byāpādo
ayañca padoso santā honti samitā vūpasantā atthaṅgatā
abbhatthaṅgatā appitā byappitā sositā visositā byantīkatā
tena vuccati byāpādapadosaṁ pahāyāti.

[630] abyāpannacittoti tattha katamaṁ cittaṁ yaṁ cittaṁ
mano mānasaṁ .pe. tajjā manoviññāṇadhātu idaṁ vuccati cittaṁ
idaṁ cittaṁ abyāpannaṁ hoti tena vuccati abyāpannacittoti.

[631] viharatīti iriyati .pe. viharati tena vuccati viharatīti.

[632] byāpādapadosā cittaṁ parisodhetīti atthi byāpādo
atthi padoso. tattha katamo byāpādo yo cittassa āghāto
paṭighāto paṭighaṁ paṭivirodho kopo pakopo sampakopo doso
padoso sampadoso cittassa byāpatti manopadoso kodho kujjhanā
kujjhitattaṁ doso dūsanā dūsitattaṁ byāpatti byāpajjanā byāpajjitattaṁ
virodho paṭivirodho caṇḍikkaṁ assuropo anattamanatā
cittassa ayaṁ vuccati byāpādo. tattha katamo padoso yo
byāpādo so padoso yo padoso so byāpādo. tattha
katamaṁ cittaṁ yaṁ cittaṁ mano mānasaṁ .pe. tajjā manoviññāṇadhātu

page number: 342

idaṁ vuccati cittaṁ. idaṁ cittaṁ imamhā byāpādapadosā sodheti
visodheti parisodheti moceti vimoceti parimoceti tena vuccati
byāpādapadosā cittaṁ parisodhetīti.

[633] thīnamiddhaṁ pahāyāti atthi thīnaṁ atthi middhaṁ. tattha
katamaṁ thīnaṁ yā cittassa akalyatā akammaññatā olīyanā sallīyanā
līnaṁ līyanā līyitattaṁ thīnaṁ thīyanā thīyitattaṁ cittassa idaṁ vuccati
thīnaṁ. tattha katamaṁ middhaṁ (pts. vbh, 254) yā kāyassa akalyatā akammaññatā
onāho pariyonāho antosamorodho middhaṁ soppaṁ pacalāyikā
soppaṁ supanā supitattaṁ idaṁ vuccati middhaṁ. iti idañca thīnaṁ
idañca middhaṁ santā honti samitā vūpasantā atthaṅgatā abbhatthaṅgatā
appitā byappitā sositā visositā byantīkatā tena
vuccati thīnamiddhaṁ pahāyāti.

[634] vigatathīnamiddhoti tassa thīnamiddhassa cattattā vantattā
muttattā pahīnattā paṭinissaṭṭhattā pahīnapaṭinissaṭṭhattā tena
vuccati vigatathīnamiddhoti. viharatīti .pe. tena vuccati viharatīti.

[635] ālokasaññīti tattha katamā saññā yā saññā
sañjānanā sañjānitattaṁ ayaṁ vuccati saññā ayaṁ saññā
ālokā hoti vivaṭā parisuddhā pariyodātā tena vuccati
ālokasaññīti.

[636] sato sampajānoti tattha katamā sati yā sati

page number: 343

anussati .pe. sammāsati ayaṁ vuccati sati. tattha katamaṁ
sampajaññaṁ yā paññā pajānanā .pe. amoho dhammavicayo
sammādiṭṭhi idaṁ vuccati sampajaññaṁ. iti imāya ca satiyā
iminā ca sampajaññena upeto hoti .pe. samannāgato tena
vuccati sato sampajānoti.

[637] thīnamiddhā cittaṁ parisodhetīti atthi thīnaṁ atthi middhaṁ.
tattha katamaṁ thīnaṁ yā cittassa akalyatā .pe. thīyitattaṁ cittassa
idaṁ vuccati thīnaṁ. tattha katamaṁ middhaṁ yā kāyassa akalyatā
.pe. supitattaṁ idaṁ vuccati middhaṁ. tattha katamaṁ cittaṁ yaṁ
cittaṁ mano mānasaṁ .pe. tajjā manoviññāṇadhātu idaṁ vuccati
cittaṁ. idaṁ cittaṁ imamhā thīnamiddhā sodheti visodheti parisodheti
moceti vimoceti parimoceti tena vuccati thīnamiddhā cittaṁ
parisodhetīti.

[638] uddhaccakukkuccaṁ pahāyāti atthi uddhaccaṁ atthi
kukkuccaṁ. (pts. vbh, 255) tattha katamaṁ uddhaccaṁ yaṁ cittassa uddhaccaṁ avūpasamo
cetaso vikkhepo bhantattaṁ cittassa idaṁ vuccati uddhaccaṁ.
tattha katamaṁ kukkuccaṁ akappiye kappiyasaññitā kappiye akappiyasaññitā
avajje vajjasaññitā vajje avajjasaññitā yaṁ evarūpaṁ
kukkuccaṁ kukkuccāyanā kukkuccāyitattaṁ cetaso vippaṭisāro
manovilekho idaṁ vuccati kukkuccaṁ. iti idañca uddhaccaṁ idañca

page number: 344

kukkuccaṁ santā honti samitā vūpasantā atthaṅgatā abbhatthaṅgatā
appitā byappitā sositā visositā byantīkatā tena vuccati uddhaccakukkuccaṁ
pahāyāti.

[639] anuddhatoti tassa uddhaccakukkuccassa cattattā vantattā
muttattā pahīnattā paṭinissaṭṭhattā pahīnapaṭinissaṭṭhattā tena
vuccati anuddhatoti.

[640] viharatīti iriyati .pe. viharati tena vuccati viharatīti.

[641] ajjhattanti yaṁ ajjhattaṁ paccattaṁ. vūpasantacittoti
tattha katamaṁ cittaṁ yaṁ cittaṁ mano mānasaṁ .pe. tajjā
manoviññāṇadhātu idaṁ vuccati cittaṁ. idaṁ cittaṁ ajjhattaṁ santaṁ
hoti samitaṁ vūpasantaṁ tena vuccati ajjhattaṁ vūpasantacittoti.

[642] uddhaccakukkuccā cittaṁ parisodhetīti atthi uddhaccaṁ
atthi kukkuccaṁ. tattha katamaṁ uddhaccaṁ yaṁ cittassa uddhaccaṁ
avūpasamo cetaso vikkhepo bhantattaṁ cittassa idaṁ vuccati uddhaccaṁ.
tattha katamaṁ kukkuccaṁ akappiye kappiyasaññitā .pe. manovilekho
idaṁ vuccati kukkuccaṁ. tattha katamaṁ cittaṁ yaṁ cittaṁ mano mānasaṁ
.pe. tajjā manoviññāṇadhātu idaṁ vuccati cittaṁ. idaṁ cittaṁ
imamhā uddhaccakukkuccā sodheti visodheti parisodheti moceti
vimoceti parimoceti tena vuccati uddhaccakukkuccā cittaṁ parisodhetīti.

[643] vicikicchaṁ pahāyāti tattha katamā vicikicchā yā kaṅkhā

page number: 345

kaṅkhāyanā kaṅkhāyitattaṁ vimati vicikicchā dveḷhakaṁ dvedhāpatho
saṁsayo anekaṁsagāho āsappanā parisappanā apariyogāhanā
thambhitattaṁ cittassa manovilekho ayaṁ vuccati vicikicchā ayaṁ (pts. vbh, 256) vicikicchā
santā hoti samitā vūpasantā atthaṅgatā abbhatthaṅgatā appitā
byappitā sositā visositā byantīkatā tena vuccati vicikicchaṁ
pahāyāti.

[644] tiṇṇavicikicchoti imaṁ vicikicchaṁ tiṇṇo hoti uttiṇṇo
nittiṇṇo pāragato pāramanuppatto tena vuccati
tiṇṇavicikicchoti.

[645] viharatīti iriyati .pe. viharati tena vuccati viharatīti.

[646] akathaṅkathī kusalesu dhammesūti imāya vicikicchāya kusalesu
dhammesu na kaṅkhati na vicikicchati akathaṅkathī hoti nikkathaṅkatho
vigatakathaṅkatho tena vuccati akathaṅkathī kusalesu dhammesūti.

[647] vicikicchāya cittaṁ parisodhetīti tattha katamā vicikicchā
yā kaṅkhā kaṅkhāyanā kaṅkhāyitattaṁ .pe. thambhitattaṁ cittassa
manovilekho ayaṁ vuccati vicikicchā. tattha katamaṁ cittaṁ yaṁ
cittaṁ mano mānasaṁ .pe. tajjā manoviññāṇadhātu idaṁ vuccati
cittaṁ. idaṁ cittaṁ imāya vicikicchāya sodheti visodheti parisodheti
moceti vimoceti parimoceti tena vuccati vicikicchāya cittaṁ
parisodhetīti.

page number: 346

[648] ime pañca nīvaraṇe pahāyāti ime pañca nīvaraṇā
santā honti samitā vūpasantā atthaṅgatā abbhatthaṅgatā appitā
byappitā sositā visositā byantīkatā tena vuccati ime pañca
nīvaraṇe pahāyāti.

[649] cetaso upakkileseti ime pañca nīvaraṇā cittassa
upakkilesā.

[650] paññāya dubbalīkaraṇeti imehi pañcahi nīvaraṇehi
anuppannā ceva paññā na uppajjati uppannā ca paññā
nirujjhati tena vuccati paññāya dubbalīkaraṇeti.

[651] vivicceva kāmehi vivicca akusalehi dhammehīti tattha
katame kāmā chando kāmo rāgo kāmo chandarāgo kāmo
saṅkappo kāmo rāgo kāmo saṅkapparāgo kāmo ime vuccanti
kāmā. tattha katame akusalā dhammā kāmacchando byāpādo
thīnamiddhaṁ uddhaccakukkuccaṁ vicikicchā ime vuccanti akusalā dhammā.
iti imehi ca kāmehi imehi ca akusalehi dhammehi vivitto hoti
tena vuccati vivicceva kāmehi vivicca akusalehi dhammehīti.

[652] savitakkaṁ savicāranti atthi vitakko atthi vicāro.
tattha katamo vitakko yo takko vitakko saṅkappo appanā
byappanā cetaso abhiniropanā sammāsaṅkappo ayaṁ vuccati vitakko.
tattha katamo vicāro yo cāro vicāro anuvicāro upavicāro

page number: 347

cittassa anusandhanatā anupekkhanatā ayaṁ vuccati vicāro. iti
iminā ca vitakkena iminā ca vicārena upeto hoti .pe.
samannāgato tena vuccati savitakkaṁ savicāranti.

[653] vivekajanti vitakko vicāro pīti sukhaṁ cittassa ekaggatā
te imamhi viveke jātā honti sañjātā nibbattā abhinibbattā
pātubhūtā tena vuccati vivekajanti.

[654] pītisukhanti atthi pīti atthi sukhaṁ. tattha katamā
pīti yā pīti pāmojjaṁ āmodanā pamodanā hāso pahāso
vitti odagyaṁ attamanatā cittassa ayaṁ vuccati pīti. tattha
katamaṁ sukhaṁ yaṁ cetasikaṁ sātaṁ cetasikaṁ sukhaṁ cetosamphassajaṁ sātaṁ
sukhaṁ vedayitaṁ cetosamphassajā sātā sukhā vedanā idaṁ vuccati
sukhaṁ. idaṁ sukhaṁ imāya pītiyā sahagataṁ hoti sahajātaṁ saṁsaṭṭhaṁ
sampayuttaṁ tena vuccati pītisukhanti.

[655] paṭhamanti gaṇanānupubbato paṭhamaṁ idaṁ paṭhamaṁ
samāpajjatīti paṭhamaṁ.

[656] jhānanti vitakko vicāro pīti sukhaṁ cittassa ekaggatā.

[657] upasampajjāti yo paṭhamassa jhānassa lābho paṭilābho
patti sampatti phusanā sacchikiriyā upasampadā.

[658] viharatīti iriyati .pe. viharati tena vuccati viharatīti.

[659] vitakkavicārānaṁ vūpasamāti atthi vitakko atthi vicāro.

page number: 348

tattha katamo vitakko yo takko vitakko .pe. sammāsaṅkappo
ayaṁ vuccati vitakko. tattha katamo vicāro (pts. vbh, 258) yo cāro vicāro
anuvicāro upavicāro cittassa anusandhanatā anupekkhanatā ayaṁ vuccati
vicāro. iti ayañca vitakko ayañca vicāro santā honti samitā
vūpasantā atthaṅgatā abbhatthaṅgatā appitā byappitā sositā
visositā byantīkatā tena vuccati vitakkavicārānaṁ vūpasamāti.

[660] ajjhattanti yaṁ ajjhattaṁ paccattaṁ. sampasādananti
yā saddhā saddahanā okappanā abhippasādo.

[661] cetaso ekodibhāvanti yā cittassa ṭhiti .pe.
sammāsamādhi.

[662] avitakkaṁ avicāranti atthi vitakko atthi vicāro.
tattha katamo vitakko yo takko vitakko .pe. sammāsaṅkappo
ayaṁ vuccati vitakko. tattha katamo vicāro yo cāro vicāro
anuvicāro upavicāro cittassa anusandhanatā anupekkhanatā ayaṁ
vuccati vicāro. iti ayañca vitakko ayañca vicāro santā
honti samitā vūpasantā atthaṅgatā abbhatthaṅgatā appitā byappitā
sositā visositā byantīkatā tena vuccati avitakkaṁ avicāranti.

[663] samādhijanti sampasādo pīti sukhaṁ cittassa ekaggatā
te imamhi samādhimhi jātā honti sañjātā nibbattā
abhinibbattā pātubhūtā tena vuccati samādhijanti.

page number: 349

[664] pītisukhanti atthi pīti atthi sukhaṁ. tattha katamā
pīti yā pīti pāmojjaṁ .pe. attamanatā cittassa ayaṁ vuccati
pīti. tattha katamaṁ sukhaṁ yaṁ cetasikaṁ sātaṁ .pe. sukhā vedanā
idaṁ vuccati sukhaṁ. idaṁ sukhaṁ imāya pītiyā sahagataṁ hoti sahajātaṁ
saṁsaṭṭhaṁ sampayuttaṁ tena vuccati pītisukhanti.

[665] dutiyanti gaṇanānupubbato dutiyaṁ idaṁ dutiyaṁ
samāpajjatīti dutiyaṁ.

[666] jhānanti sampasādo pīti sukhaṁ cittassa ekaggatā.

[667] upasampajjāti yo dutiyassa jhānassa lābho paṭilābho
patti sampatti phusanā sacchikiriyā upasampadā.

[668] (pts. vbh, 259) viharatīti iriyati .pe. viharati tena vuccati viharatīti.

[669] pītiyā ca virāgāti tattha katamā pīti yā pīti
pāmojjaṁ āmodanā pamodanā hāso pahāso vitti odagyaṁ
attamanatā cittassa ayaṁ vuccati pīti ayaṁ pīti santā hoti
samitā vūpasantā atthaṅgatā abbhatthaṅgatā appitā byappitā
sositā visositā byantīkatā tena vuccati pītiyā ca virāgāti.

[670] upekkhakoti tattha katamā upekkhā yā upekkhā
upekkhanā ajjhupekkhanā majjhattatā cittassa ayaṁ vuccati upekkhā
imāya upekkhāya upeto hoti .pe. samannāgato tena vuccati
upekkhakoti.

page number: 350

[671] viharatīti iriyati .pe. viharati tena vuccati viharatīti.

[672] sato ca sampajānoti tattha katamā sati yā sati
anussati .pe. sammāsati ayaṁ vuccati sati. tattha katamaṁ
sampajaññaṁ yā paññā pajānanā .pe. amoho dhammavicayo
sammādiṭṭhi idaṁ vuccati sampajaññaṁ. iti imāya ca satiyā
iminā ca sampajaññena upeto hoti .pe. samannāgato tena
vuccati sato ca sampajānoti.

[673] sukhañca kāyena paṭisaṁvedetīti tattha katamaṁ sukhaṁ yaṁ
cetasikaṁ sātaṁ cetasikaṁ sukhaṁ cetosamphassajaṁ sātaṁ sukhaṁ vedayitaṁ
cetosamphassajā sātā sukhā vedanā idaṁ vuccati sukhaṁ. tattha
katamo kāyo saññākkhandho saṅkhārakkhandho viññāṇakkhandho
ayaṁ vuccati kāyo. idaṁ sukhaṁ iminā kāyena paṭisaṁvedeti tena
vuccati sukhañca kāyena paṭisaṁvedetīti.

[674] yantaṁ ariyā ācikkhantīti tattha katame ariyā ariyā
vuccanti buddhā ca buddhasāvakā ca te imaṁ ācikkhanti desenti
paññāpenti paṭṭhapenti vivaranti vibhajanti uttānīkaronti pakāsenti
tena vuccati yantaṁ ariyā ācikkhantīti.

[675] upekkhako satimā sukhavihārīti tattha katamā upekkhā
yā upekkhā upekkhanā ajjhupekkhanā majjhattatā cittassa ayaṁ
vuccati upekkhā. (pts. vbh, 260) tattha katamā sati yā sati anussati .pe.

page number: 351

sammāsati ayaṁ vuccati sati. tattha katamaṁ sukhaṁ yaṁ cetasikaṁ
sātaṁ cetasikaṁ sukhaṁ cetosamphassajaṁ sātaṁ sukhaṁ vedayitaṁ cetosamphassajā
sātā sukhā vedanā idaṁ vuccati sukhaṁ. iti imāya ca
upekkhāya imāya ca satiyā iminā ca sukhena samannāgato iriyati
vattati pāleti yapeti yāpeti carati viharati tena vuccati upekkhako
satimā sukhavihārīti.

[676] tatiyanti gaṇanānupubbato tatiyaṁ idaṁ tatiyaṁ
samāpajjatīti tatiyaṁ.

[677] jhānanti upekkhā sati sampajaññaṁ sukhaṁ cittassa
ekaggatā.

[678] upasampajjāti yo tatiyassa jhānassa lābho paṭilābho
patti sampatti phusanā sacchikiriyā upasampadā.

[679] viharatīti iriyati .pe. viharati tena vuccati viharatīti.

[680] sukhassa ca pahānā dukkhassa ca pahānāti atthi sukhaṁ
atthi dukkhaṁ. tattha katamaṁ sukhaṁ yaṁ kāyikaṁ sātaṁ kāyikaṁ sukhaṁ
kāyasamphassajaṁ sātaṁ sukhaṁ vedayitaṁ kāyasamphassajā sātā sukhā
vedanā idaṁ vuccati sukhaṁ. tattha katamaṁ dukkhaṁ yaṁ kāyikaṁ
asātaṁ kāyikaṁ dukkhaṁ kāyasamphassajaṁ asātaṁ dukkhaṁ vedayitaṁ
kāyasamphassajā asātā dukkhā vedanā idaṁ vuccati dukkhaṁ. iti
idañca sukhaṁ idañca dukkhaṁ santā honti samitā vūpasantā atthaṅgatā

page number: 352

abbhatthaṅgatā appitā byappitā sositā visositā byantīkatā
tena vuccati sukhassa ca pahānā dukkhassa ca pahānāti.

[681] pubbeva somanassadomanassānaṁ atthaṅgamāti atthi
somanassaṁ atthi domanassaṁ. tattha katamaṁ somanassaṁ yaṁ cetasikaṁ
sātaṁ cetasikaṁ sukhaṁ cetosamphassajaṁ sātaṁ sukhaṁ vedayitaṁ cetosamphassajā
sātā sukhā vedanā idaṁ vuccati somanassaṁ. tattha
katamaṁ domanassaṁ yaṁ cetasikaṁ asātaṁ cetasikaṁ dukkhaṁ cetosamphassajaṁ
asātaṁ dukkhaṁ vedayitaṁ cetosamphassajā asātā dukkhā vedanā
idaṁ vuccati domanassaṁ. iti idañca somanassaṁ idañca domanassaṁ
pubbeva (pts. vbh, 261) santā honti samitā vūpasantā atthaṅgatā abbhatthaṅgatā
appitā byappitā sositā visositā byantīkatā tena vuccati
pubbeva somanassadomanassānaṁ atthaṅgamāti.

[682] adukkhamasukhanti yaṁ cetasikaṁ neva sātaṁ nāsātaṁ
cetosamphassajaṁ adukkhamasukhaṁ vedayitaṁ cetosamphassajā adukkhamasukhā
vedanā tena vuccati adukkhamasukhanti.

[683] upekkhāsatipārisuddhinti tattha katamā upekkhā yā
upekkhā upekkhanā ajjhupekkhanā majjhattatā cittassa ayaṁ
vuccati upekkhā. tattha katamā sati yā sati anussati .pe.
sammāsati ayaṁ vuccati sati. ayaṁ sati imāya upekkhāya vivaṭā
hoti parisuddhā pariyodātā tena vuccati upekkhāsatipārisuddhinti.

page number: 353

[684] catutthanti gaṇanānupubbato catutthaṁ idaṁ catutthaṁ
samāpajjatīti catutthaṁ.

[685] jhānanti upekkhā sati cittassa ekaggatā.

[686] upasampajjāti yo catutthassa jhānassa lābho paṭilābho
patti sampatti phusanā sacchikiriyā upasampadā.

[687] viharatīti iriyati .pe. viharati tena vuccati viharatīti.

[688] sabbaso rūpasaññānaṁ samatikkamāti tattha katamā
rūpasaññāyo yā rūpāvacarasamāpattiṁ samāpannassa vā upapannassa
vā diṭṭhadhammasukhavihārissa vā saññā sañjānanā sañjānitattaṁ
imā vuccanti rūpasaññāyo imā rūpasaññāyo atikkanto
hoti vītikkanto samatikkanto tena vuccati sabbaso rūpasaññānaṁ
samatikkamāti.

[689] paṭighasaññānaṁ atthaṅgamāti tattha katamā paṭighasaññāyo
rūpasaññā saddasaññā gandhasaññā rasasaññā phoṭṭhabbasaññā
imā vuccanti paṭighasaññāyo imā paṭighasaññāyo
santā honti samitā vūpasantā atthaṅgatā abbhatthaṅgatā appitā
byappitā sositā visositā byantīkatā tena vuccati paṭighasaññānaṁ
atthaṅgamāti.

[690] nānattasaññānaṁ amanasikārāti tattha katamā nānattasaññāyo
yā asamāpannassa manodhātusamaṅgissa vā manoviññāṇadhātusamaṅgissa

page number: 354

vā saññā sañjānanā sañjānitattaṁ imā
vuccanti nānattasaññāyo imā nānattasaññāyo na manasikaroti
tena vuccati nānattasaññānaṁ amanasikārāti.

[691] ananto ākāsoti tattha katamo ākāso yo
ākāso ākāsagataṁ aghaṁ aghagataṁ vivaro vivaragataṁ asamphuṭṭhaṁ catūhi
mahābhūtehi ayaṁ vuccati ākāso tasmiṁ ākāse cittaṁ ṭhapeti
saṇṭhapeti anantaṁ pharati tena vuccati ananto ākāsoti.

[692] ākāsānañcāyatananti ākāsānañcāyatanaṁ samāpannassa
vā upapannassa vā diṭṭhadhammasukhavihārissa vā cittacetasikā
dhammā.

[693] upasampajjāti yo ākāsānañcāyatanassa lābho
paṭilābho patti sampatti phusanā sacchikiriyā upasampadā.

[694] viharatīti iriyati .pe. viharati tena vuccati viharatīti.

[695] sabbaso ākāsānañcāyatanaṁ samatikkammāti imaṁ
ākāsānañcāyatanaṁ atikkanto hoti vītikkanto samatikkanto
tena vuccati sabbaso ākāsānañcāyatanaṁ samatikkammāti.

[696] anantaṁ viññāṇanti taṁyeva ākāsaṁ viññāṇena
phuṭṭhaṁ manasikaroti anantaṁ pharati tena vuccati anantaṁ viññāṇanti.

[697] viññāṇañcāyatananti viññāṇañcāyatanaṁ samāpannassa
vā upapannassa vā diṭṭhadhammasukhavihārissa vā cittacetasikā dhammā.

page number: 355

[698] upasampajjāti yo viññāṇañcāyatanassa lābho
paṭilābho patti sampatti phusanā sacchikiriyā upasampadā.

[699] viharatīti iriyati .pe. viharati tena vuccati viharatīti.

[700] sabbaso viññāṇañcāyatanaṁ samatikkammāti imaṁ
viññāṇañcāyatanaṁ atikkanto hoti vītikkanto samatikkanto tena
vuccati sabbaso viññāṇañcāyatanaṁ samatikkammāti.

[701] natthi kiñcīti taṁyeva viññāṇaṁ abhāveti vibhāveti
antaradhāpeti natthi kiñcīti passati tena vuccati natthi kiñcīti.

[702] ākiñcaññāyatananti ākiñcaññāyatanaṁ samāpannassa
vā upapannassa vā diṭṭhadhammasukhavihārissa vā cittacetasikā dhammā.

[703] (pts. vbh, 263) upasampajjāti yo ākiñcaññāyatanassa lābho
paṭilābho patti sampatti phusanā sacchikiriyā upasampadā.

[704] viharatīti iriyati .pe. viharati tena vuccati viharatīti.

[705] sabbaso ākiñcaññāyatanaṁ samatikkammāti imaṁ
ākiñcaññāyatanaṁ atikkanto hoti vītikkanto samatikkanto tena
vuccati sabbaso ākiñcaññāyatanaṁ samatikkammāti.

[706] nevasaññīnāsaññīti taṁyeva ākiñcaññāyatanaṁ santato
manasikaroti saṅkhārāvasesasamāpattiṁ bhāveti tena vuccati
nevasaññīnāsaññīti 1-.

footnote: 1 imassa niddesassa uddeso mātikāyaṁ na dissati tasmā ayaṁ vā niddeso
footnote: atireko siyā so vā uddeso ūno.

page number: 356

[707] nevasaññānāsaññāyatananti nevasaññānāsaññāyatanaṁ
samāpannassa vā upapannassa vā diṭṭhadhammasukhavihārissa vā
cittacetasikā dhammā.

[708] upasampajjāti yo nevasaññānāsaññāyatanassa lābho
paṭilābho patti sampatti phusanā sacchikiriyā upasampadā.

[709] viharatīti iriyati vattati pāleti yapeti yāpeti carati
viharati tena vuccati viharatīti.
suttantabhājanīyaṁ.

[710] cattāri jhānāni paṭhamaṁ jhānaṁ dutiyaṁ jhānaṁ tatiyaṁ
jhānaṁ catutthaṁ jhānaṁ.

[711] tattha katamaṁ paṭhamaṁ jhānaṁ idha bhikkhu yasmiṁ samaye
rūpūpapattiyā maggaṁ bhāveti vivicceva kāmehi .pe. paṭhamaṁ jhānaṁ
upasampajja viharati paṭhavīkasiṇaṁ tasmiṁ samaye pañcaṅgikaṁ jhānaṁ
hoti vitakko vicāro pīti sukhaṁ cittassa ekaggatā idaṁ vuccati
paṭhamaṁ jhānaṁ avasesā dhammā jhānasampayuttā.

[712] tattha katamaṁ dutiyaṁ jhānaṁ idha bhikkhu yasmiṁ samaye
rūpūpapattiyā maggaṁ bhāveti vitakkavicārānaṁ vūpasamā .pe. dutiyaṁ
jhānaṁ upasampajja viharati paṭhavīkasiṇaṁ tasmiṁ samaye tivaṅgikaṁ jhānaṁ
hoti pīti sukhaṁ cittassa ekaggatā idaṁ vuccati dutiyaṁ jhānaṁ
avasesā dhammā jhānasampayuttā.

page number: 357

[713] (pts. vbh, 264) tattha katamaṁ tatiyaṁ jhānaṁ idha bhikkhu yasmiṁ samaye
rūpūpapattiyā maggaṁ bhāveti pītiyā ca virāgā .pe. tatiyaṁ jhānaṁ
upasampajja viharati paṭhavīkasiṇaṁ tasmiṁ samaye duvaṅgikaṁ jhānaṁ hoti
sukhaṁ cittassa ekaggatā idaṁ vuccati tatiyaṁ jhānaṁ avasesā dhammā
jhānasampayuttā.

[714] tattha katamaṁ catutthaṁ jhānaṁ idha bhikkhu yasmiṁ samaye
rūpūpapattiyā maggaṁ bhāveti sukhassa ca pahānā .pe. catutthaṁ
jhānaṁ upasampajja viharati paṭhavīkasiṇaṁ tasmiṁ samaye duvaṅgikaṁ jhānaṁ
hoti upekkhā cittassa ekaggatā idaṁ vuccati catutthaṁ jhānaṁ
avasesā dhammā jhānasampayuttā.

[715] idha bhikkhu yasmiṁ samaye rūpūpapattiyā maggaṁ bhāveti
vivicceva kāmehi .pe. paṭhamaṁ jhānaṁ upasampajja viharati paṭhavīkasiṇaṁ
tasmiṁ samaye pañcaṅgikaṁ jhānaṁ hoti vitakko vicāro
pīti sukhaṁ cittassa ekaggatā idaṁ vuccati paṭhamaṁ jhānaṁ avasesā
dhammā jhānasampayuttā.

[716] idha bhikkhu yasmiṁ samaye rūpūpapattiyā maggaṁ bhāveti
avitakkaṁ vicāramattaṁ vivekajaṁ pītisukhaṁ dutiyaṁ jhānaṁ upasampajja
viharati paṭhavīkasiṇaṁ tasmiṁ samaye caturaṅgikaṁ jhānaṁ hoti vicāro
pīti sukhaṁ cittassa ekaggatā idaṁ vuccati dutiyaṁ jhānaṁ avasesā
dhammā jhānasampayuttā.

page number: 358

[717] idha bhikkhu yasmiṁ samaye rūpūpapattiyā maggaṁ bhāveti
vitakkavicārānaṁ vūpasamā .pe. tatiyaṁ jhānaṁ upasampajja viharati
paṭhavīkasiṇaṁ tasmiṁ samaye tivaṅgikaṁ jhānaṁ hoti pīti sukhaṁ cittassa
ekaggatā idaṁ vuccati tatiyaṁ jhānaṁ avasesā dhammā jhānasampayuttā.

[718] idha bhikkhu yasmiṁ samaye rūpūpapattiyā maggaṁ bhāveti
pītiyā ca virāgā .pe. catutthaṁ jhānaṁ upasampajja viharati paṭhavīkasiṇaṁ
tasmiṁ samaye duvaṅgikaṁ jhānaṁ hoti sukhaṁ cittassa ekaggatā
idaṁ vuccati catutthaṁ jhānaṁ avasesā dhammā jhānasampayuttā.

[719] idha bhikkhu yasmiṁ samaye rūpūpapattiyā maggaṁ bhāveti
sukhassa ca pahānā .pe. pañcamaṁ jhānaṁ upasampajja viharati
paṭhavīkasiṇaṁ tasmiṁ samaye duvaṅgikaṁ jhānaṁ hoti upekkhā cittassa
ekaggatā idaṁ vuccati pañcamaṁ jhānaṁ avasesā dhammā jhānasampayuttā .pe.

[720] idha bhikkhu yasmiṁ samaye arūpūpapattiyā maggaṁ (pts. vbh, 265) bhāveti
sabbaso ākiñcaññāyatanaṁ samatikkamma nevasaññānāsaññāyatanasaññāsahagataṁ
sukhassa ca pahānā .pe. catutthaṁ jhānaṁ upasampajja
viharati tasmiṁ samaye duvaṅgikaṁ jhānaṁ hoti upekkhā cittassa
ekaggatā idaṁ vuccati catutthaṁ jhānaṁ avasesā dhammā jhānasampayuttā.

page number: 359

[721] cattāri jhānāni paṭhamaṁ jhānaṁ dutiyaṁ jhānaṁ tatiyaṁ
jhānaṁ catutthaṁ jhānaṁ.

[722] tattha katamaṁ paṭhamaṁ jhānaṁ idha bhikkhu yasmiṁ samaye
lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya
paṭhamāya bhūmiyā pattiyā vivicceva kāmehi .pe. paṭhamaṁ jhānaṁ
upasampajja viharati dukkhāpaṭipadaṁ dandhābhiññaṁ tasmiṁ samaye
pañcaṅgikaṁ jhānaṁ hoti vitakko vicāro pīti sukhaṁ citassa ekaggatā
idaṁ vuccati paṭhamaṁ jhānaṁ avasesā dhammā jhānasampayuttā.

[723] tattha katamaṁ dutiyaṁ jhānaṁ idha bhikkhu yasmiṁ samaye
lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya
paṭhamāya bhūmiyā pattiyā vitakkavicārānaṁ vūpasamā .pe. dutiyaṁ
jhānaṁ upasampajja viharati dukkhāpaṭipadaṁ dandhābhiññaṁ tasmiṁ samaye
tivaṅgikaṁ jhānaṁ hoti pīti sukhaṁ cittassa ekaggatā idaṁ vuccati
dutiyaṁ jhānaṁ avasesā dhammā jhānasampayuttā.

[724] tattha katamaṁ tatiyaṁ jhānaṁ idha bhikkhu yasmiṁ samaye
lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya
paṭhamāya bhūmiyā pattiyā pītiyā ca virāgā .pe. tatiyaṁ jhānaṁ
upasampajja viharati dukkhāpaṭipadaṁ dandhābhiññaṁ tasmiṁ samaye
duvaṅgikaṁ jhānaṁ hoti sukhaṁ cittassa ekaggatā idaṁ vuccati
tatiyaṁ jhānaṁ avasesā dhammā jhānasampayuttā.

page number: 360

[725] tattha katamaṁ catutthaṁ jhānaṁ idha bhikkhu yasmiṁ samaye
lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya
paṭhamāya bhūmiyā pattiyā sukhassa ca pahānā .pe. catutthaṁ jhānaṁ
upasampajja viharati dukkhāpaṭipadaṁ dandhābhiññaṁ tasmiṁ samaye
duvaṅgikaṁ jhānaṁ hoti upekkhā cittassa ekaggatā idaṁ vuccati
catutthaṁ jhānaṁ avasesā dhammā jhānasampayuttā.

[726] idha bhikkhu yasmiṁ samaye lokuttaraṁ jhānaṁ bhāveti niyyānikaṁ
apacayagāmiṁ diṭṭhigatānaṁ pahānāya paṭhamāya (pts. vbh, 266) bhūmiyā pattiyā
vivicceva kāmehi .pe. paṭhamaṁ jhānaṁ upasampajja viharati dukkhāpaṭipadaṁ
dandhābhiññaṁ tasmiṁ samaye pañcaṅgikaṁ jhānaṁ hoti vitakko
vicāro pīti sukhaṁ cittassa ekaggatā idaṁ vuccati paṭhamaṁ jhānaṁ
avasesā dhammā jhānasampayuttā.

[727] idha bhikkhu yasmiṁ samaye lokuttaraṁ jhānaṁ bhāveti
niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā
avitakkaṁ vicāramattaṁ vivekajaṁ pītisukhaṁ dutiyaṁ jhānaṁ upasampajja
viharati dukkhāpaṭipadaṁ dandhābhiññaṁ tasmiṁ samaye caturaṅgikaṁ jhānaṁ
hoti vicāro pīti sukhaṁ cittassa ekaggatā idaṁ vuccati dutiyaṁ
jhānaṁ avasesā dhammā jhānasampayuttā.

[728] idha bhikkhu yasmiṁ samaye lokuttaraṁ jhānaṁ bhāveti
niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā

page number: 361

vitakkavicārānaṁ vūpasamā .pe. tatiyaṁ jhānaṁ upasampajja viharati
dukkhāpaṭipadaṁ dandhābhiññaṁ tasmiṁ samaye tivaṅgikaṁ jhānaṁ hoti
pīti sukhaṁ cittassa ekaggatā idaṁ vuccati tatiyaṁ jhānaṁ avasesā
dhammā jhānasampayuttā.

[729] idha bhikkhu yasmiṁ samaye lokuttaraṁ jhānaṁ bhāveti
niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā
pītiyā ca virāgā .pe. catutthaṁ jhānaṁ upasampajja viharati dukkhāpaṭipadaṁ
dandhābhiññaṁ tasmiṁ samaye duvaṅgikaṁ jhānaṁ hoti sukhaṁ
cittassa ekaggatā idaṁ vuccati catutthaṁ jhānaṁ avasesā dhammā
jhānasampayuttā.

[730] idha bhikkhu yasmiṁ samaye lokuttaraṁ jhānaṁ bhāveti niyyānikaṁ
apacayagāmiṁ diṭṭhigatānaṁ pahānāya paṭhamāya bhūmiyā pattiyā sukhassa
ca pahānā .pe. pañcamaṁ jhānaṁ upasampajja viharati dukkhāpaṭipadaṁ
dandhābhiññaṁ tasmiṁ samaye duvaṅgikaṁ jhānaṁ hoti upekkhā
cittassa ekaggatā idaṁ vuccati pañcamaṁ jhānaṁ avasesā dhammā
jhānasampayuttā.

[731] cattāri jhānāni paṭhamaṁ jhānaṁ dutiyaṁ jhānaṁ tatiyaṁ
jhānaṁ catutthaṁ jhānaṁ.

[732] tattha katamaṁ paṭhamaṁ jhānaṁ idha bhikkhu yasmiṁ samaye
rūpūpapattiyā maggaṁ bhāveti vivicceva kāmehi .pe. paṭhamaṁ jhānaṁ

page number: 362

upasampajja viharati paṭhavīkasiṇaṁ tasmiṁ samaye phasso hoti .pe.
avikkhepo hoti ime dhammā kusalā tasseva rūpāvacarassa
kusalassa kammassa katattā upacitattā vipākaṁ vivicceva kāmehi
.pe. paṭhamaṁ jhānaṁ upasampajja viharati paṭhavīkasiṇaṁ tasmiṁ (pts. vbh, 267) samaye
pañcaṅgikaṁ jhānaṁ hoti vitakko vicāro pīti sukhaṁ cittassa
ekaggatā idaṁ vuccati paṭhamaṁ jhānaṁ avasesā dhammā
jhānasampayuttā. tattha katamaṁ dutiyaṁ jhānaṁ idha bhikkhu yasmiṁ samaye
rūpūpapattiyā maggaṁ bhāveti vitakkavicārānaṁ vūpasamā .pe. dutiyaṁ
jhānaṁ upasampajja viharati paṭhavīkasiṇaṁ tasmiṁ samaye phasso hoti
.pe. avikkhepo hoti ime dhammā kusalā tasseva rūpāvacarassa
kusalassa kammassa katattā upacitattā vipākaṁ vitakkavicārānaṁ
vūpasamā .pe. dutiyaṁ jhānaṁ .pe. tatiyaṁ jhānaṁ .pe. catutthaṁ
jhānaṁ .pe. paṭhamaṁ jhānaṁ .pe. pañcamaṁ jhānaṁ upasampajja
viharati paṭhavīkasiṇaṁ tasmiṁ samaye duvaṅgikaṁ jhānaṁ hoti upekkhā
cittassa ekaggatā idaṁ vuccati pañcamaṁ jhānaṁ avasesā dhammā
jhānasampayuttā .pe. idha bhikkhu yasmiṁ samaye arūpūpapattiyā
maggaṁ bhāveti sabbaso ākiñcaññāyatanaṁ samatikkamma nevasaññā-
nāsaññāyatanasaññāsahagataṁ sukhassa ca pahānā .pe. catutthaṁ
jhānaṁ upasampajja viharati tasmiṁ samaye phasso hoti .pe.
avikkhepo hoti ime dhammā kusalā tasseva arūpāvacarassa

page number: 363

kusalassa kammassa katattā upacitattā vipākaṁ sabbaso ākiñcaññāyatanaṁ
samatikkamma nevasaññānāsaññāyatanasaññāsahagataṁ sukhassa
ca pahānā .pe. catutthaṁ jhānaṁ upasampajja viharati tasmiṁ
samaye duvaṅgikaṁ jhānaṁ hoti upekkhā cittassa ekaggatā idaṁ
vuccati catutthaṁ jhānaṁ avasesā dhammā jhānasampayuttā.

[733] cattāri jhānāni paṭhamaṁ jhānaṁ dutiyaṁ jhānaṁ tatiyaṁ
jhānaṁ catutthaṁ jhānaṁ.

[734] tattha katamaṁ paṭhamaṁ jhānaṁ idha bhikkhu yasmiṁ samaye
lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya
paṭhamāya bhūmiyā pattiyā vivicceva kāmehi .pe. paṭhamaṁ jhānaṁ
upasampajja viharati dukkhāpaṭipadaṁ dandhābhiññaṁ tasmiṁ samaye
phasso hoti .pe. (pts. vbh, 268) avikkhepo hoti ime dhammā kusalā
tasseva lokuttarassa kusalassa jhānassa katattā bhāvitattā vipākaṁ
vivicceva kāmehi .pe. paṭhamaṁ jhānaṁ upasampajja viharati
dukkhāpaṭipadaṁ dandhābhiññaṁ suññataṁ tasmiṁ samaye pañcaṅgikaṁ jhānaṁ
hoti vitakko vicāro pīti sukhaṁ cittassa ekaggatā idaṁ
vuccati paṭhamaṁ jhānaṁ avasesā dhammā jhānasampayuttā. tattha
katamaṁ dutiyaṁ jhānaṁ idha bhikkhu yasmiṁ samaye lokuttaraṁ jhānaṁ
bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā
pattiyā vitakkavicārānaṁ vūpasamā .pe. dutiyaṁ jhānaṁ upasampajja

page number: 364

viharati dukkhāpaṭipadaṁ dandhābhiññaṁ tasmiṁ samaye phasso
hoti .pe. avikkhepo hoti ime dhammā kusalā tasseva
lokuttarassa kusalassa jhānassa katattā bhāvitattā vipākaṁ vitakkavicārānaṁ
vūpasamā .pe. dutiyaṁ jhānaṁ .pe. tatiyaṁ jhānaṁ .pe.
catutthaṁ jhānaṁ .pe. paṭhamaṁ jhānaṁ .pe. pañcamaṁ jhānaṁ upasampajja
viharati dukkhāpaṭipadaṁ dandhābhiññaṁ suññataṁ tasmiṁ samaye duvaṅgikaṁ
jhānaṁ hoti upekkhā cittassa ekaggatā idaṁ vuccati pañcamaṁ
jhānaṁ avasesā dhammā jhānasampayuttā.

[735] cattāri jhānāni paṭhamaṁ jhānaṁ dutiyaṁ jhānaṁ tatiyaṁ
jhānaṁ catutthaṁ jhānaṁ.

[736] tattha katamaṁ paṭhamaṁ jhānaṁ idha bhikkhu yasmiṁ samaye
rūpāvacaraṁ jhānaṁ bhāveti kiriyaṁ neva kusalaṁ nākusalaṁ na ca kammavipākaṁ
diṭṭhadhammasukhavihāraṁ vivicceva kāmehi .pe. paṭhamaṁ jhānaṁ
upasampajja viharati paṭhavīkasiṇaṁ tasmiṁ samaye pañcaṅgikaṁ jhānaṁ
hoti vitakko vicāro pīti sukhaṁ cittassa ekaggatā idaṁ
vuccati paṭhamaṁ jhānaṁ avasesā dhammā jhānasampayuttā. tattha
katamaṁ dutiyaṁ jhānaṁ idha bhikkhu yasmiṁ samaye rūpāvacaraṁ jhānaṁ
bhāveti kiriyaṁ neva kusalaṁ nākusalaṁ na ca kammavipākaṁ diṭṭhadhammasukhavihāraṁ
vitakkavicārānaṁ vūpasamā .pe. dutiyaṁ jhānaṁ .pe.
tatiyaṁ jhānaṁ .pe. catutthaṁ jhānaṁ .pe. paṭhamaṁ jhānaṁ .pe.

page number: 365

pañcamaṁ jhānaṁ upasampajja viharati paṭhavīkasiṇaṁ tasmiṁ samaye duvaṅgikaṁ
jhānaṁ hoti upekkhā cittassa ekaggatā idaṁ vuccati (pts. vbh, 269) pañcamaṁ
jhānaṁ avasesā dhammā jhānasampayuttā .pe. idha bhikkhu yasmiṁ samaye
arūpāvacaraṁ jhānaṁ bhāveti kiriyaṁ neva kusalaṁ nākusalaṁ na ca kammavipākaṁ
diṭṭhadhammasukhavihāraṁ sabbaso ākiñcaññāyatanaṁ samatikkamma
nevasaññānāsaññāyatanasaññāsahagataṁ sukhassa ca pahānā .pe.
catutthaṁ jhānaṁ upasampajja viharati tasmiṁ samaye duvaṅgikaṁ jhānaṁ
hoti upekkhā cittassa ekaggatā idaṁ vuccati catutthaṁ jhānaṁ
avasesā dhammā jhānasampayuttā.
abhidhammabhājanīyaṁ.

[737] cattāri jhānāni idha bhikkhu vivicceva kāmehi vivicca
akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ
upasampajja viharati vitakkavicārānaṁ vūpasamā ajjhattaṁ sampasādanaṁ
cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ
upasampajja viharati pītiyā ca virāgā upekkhako ca viharati sato ca
sampajāno sukhañca kāyena paṭisaṁvedeti yantaṁ ariyā ācikkhanti
upekkhako satimā sukhavihārīti tatiyaṁ jhānaṁ upasampajja viharati
sukhassa ca pahānā dukkhassa ca pahānā pubbeva somanassadomanassānaṁ
atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ
upasampajja viharati. catunnaṁ jhānānaṁ kati kusalā kati akusalā

page number: 366

kati abyākatā .pe. kati saraṇā kati araṇā.

[738] siyā kusalā siyā abyākatā. tīṇi jhānā etthuppannaṁ
sukhaṁ vedanaṁ ṭhapetvā sukhāya vedanāya sampayuttā catutthaṁ
jhānaṁ etthuppannaṁ adukkhamasukhaṁ vedanaṁ ṭhapetvā adukkhamasukhāya
vedanāya sampayuttaṁ. siyā vipākā siyā vipākadhammadhammā siyā
nevavipākanavipākadhammadhammā siyā upādinnupādāniyā siyā
anupādinnupādāniyā siyā anupādinnānupādāniyā siyā
asaṅkiliṭṭhasaṅkilesikā siyā asaṅkiliṭṭhāsaṅkilesikā. (pts. vbh, 270) paṭhamaṁ jhānaṁ
etthuppanne vitakkavicāre ṭhapetvā savitakkasavicāraṁ tīṇi jhānā
avitakkāvicārā. dve jhānā etthuppannaṁ pītiṁ ṭhapetvā pītisahagatā
tīṇi jhānā etthuppannaṁ sukhaṁ ṭhapetvā sukhasahagatā catutthaṁ jhānaṁ
etthuppannaṁ upekkhaṁ ṭhapetvā upekkhāsahagataṁ. nevadassanena-
nabhāvanāyapahātabbā nevadassanenanabhāvanāyapahātabbahetukā siyā
ācayagāmino siyā apacayagāmino siyā nevāacayagāminonāpacayagāmino
siyā sekkhā siyā asekkhā siyā nevasekkhānāsekkhā
siyā mahaggatā siyā appamāṇā. tīṇi jhānā na vattabbā
parittārammaṇātipi mahaggatārammaṇātipi siyā appamāṇārammaṇā
siyā na vattabbā appamāṇārammaṇāti catutthaṁ jhānaṁ siyā
parittārammaṇaṁ siyā mahaggatārammaṇaṁ siyā appamāṇārammaṇaṁ
siyā na vattabbaṁ parittārammaṇantipi mahaggatārammaṇantipi appamāṇārammaṇantipi.

page number: 367

siyā majjhimā siyā paṇītā siyā sammattaniyatā
siyā aniyatā. tīṇi jhānā na maggārammaṇā siyā
maggahetukā siyā maggādhipatino siyā na vattabbā maggahetukātipi
maggādhipatinotipi catutthaṁ jhānaṁ siyā maggārammaṇaṁ siyā maggahetukaṁ
siyā maggādhipati siyā na vattabbaṁ maggārammaṇantipi maggahetukantipi
maggādhipatītipi. siyā uppannā siyā anuppannā siyā
uppādino siyā atītā siyā anāgatā siyā paccuppannā.
tīṇi jhānā na vattabbā atītārammaṇātipi anāgatārammaṇātipi
paccuppannārammaṇātipi catutthaṁ jhānaṁ siyā atītārammaṇaṁ siyā
anāgatārammaṇaṁ siyā paccuppannārammaṇaṁ siyā na vattabbaṁ
atītārammaṇantipi anāgatārammaṇantipi paccuppannārammaṇantipi. siyā
ajjhattā siyā bahiddhā siyā ajjhattabahiddhā. tīṇi jhānā
bahiddhārammaṇā catutthaṁ jhānaṁ siyā ajjhattārammaṇaṁ siyā
bahiddhārammaṇaṁ siyā ajjhattabahiddhārammaṇaṁ siyā na vattabbaṁ
ajjhattārammaṇantipi bahiddhārammaṇantipi ajjhattabahiddhārammaṇantipi.
anidassanāppaṭighā.

[739] na hetū sahetukā hetusampayuttā na vattabbā
hetū ceva sahetukā cāti sahetukā ceva na ca hetū na vattabbā
hetū ceva hetusampayuttā cāti hetusampayuttā ceva na ca hetū na
hetū sahetukā. sappaccayā saṅkhatā anidassanā appaṭighā

page number: 368

arūpā (pts. vbh, 271) siyā lokiyā siyā lokuttarā kenaci viññeyyā kenaci
na viññeyyā. no āsavā siyā sāsavā siyā anāsavā
āsavavippayuttā na vattabbā āsavā ceva sāsavā cāti siyā
sāsavā ceva no ca āsavā siyā na vattabbā sāsavā ceva
no ca āsavāti na vattabbā āsavā ceva āsavasampayuttā
cātipi āsavasampayuttā ceva no ca āsavātipi siyā āsavavippayuttasāsavā
siyā āsavavippayuttānāsavā. no saññojanā
.pe. no ganthā .pe. no oghā .pe. no yogā .pe. no
nīvaraṇā .pe. no parāmāsā .pe. sārammaṇā no cittā
cetasikā cittasampayuttā cittasaṁsaṭṭhā cittasamuṭṭhānā cittasahabhuno
cittānuparivattino cittasaṁsaṭṭhasamuṭṭhānā cittasaṁsaṭṭhasamuṭṭhānasahabhuno
cittasaṁsaṭṭhānānuparivattino bāhirā nupādā
siyā upādinnā siyā anupādinnā. nupādānā .pe. no
kilesā .pe.

[740] na dassanena pahātabbā na bhāvanāya pahātabbā
na dassanena pahātabbahetukā na bhāvanāya pahātabbahetukā.
paṭhamaṁ jhānaṁ etthuppannaṁ vitakkaṁ ṭhapetvā savitakkaṁ tīṇi jhānā
avitakkā. paṭhamaṁ jhānaṁ etthuppannaṁ vicāraṁ ṭhapetvā savicāraṁ
tīṇi jhānā avicārā. dve jhānā etthuppannaṁ pītiṁ ṭhapetvā
sappītikā dve jhānā appītikā. dve jhānā etthuppannaṁ pītiṁ

page number: 369

ßēhapetvā pītisahagatā dve jhānā na pītisahagatā. tīṇi jhānā
etthuppannaṁ sukhaṁ ṭhapetvā sukhasahagatā catutthaṁ jhānaṁ na sukhasahagataṁ.
catutthaṁ jhānaṁ etthuppannaṁ upekkhaṁ ṭhapetvā upekkhāsahagataṁ tīṇi
jhānā na upekkhāsahagatā. na kāmāvacarā siyā rūpāvacarā
siyā na rūpāvacarā. tīṇi jhānā na arūpāvacarā catutthaṁ
jhānaṁ siyā arūpāvacaraṁ siyā na arūpāvacaraṁ. siyā pariyāpannā
siyā apariyāpannā siyā niyyānikā siyā aniyyānikā siyā
niyatā siyā aniyatā siyā sauttarā siyā anuttarā araṇāti.
pañhāpucchakaṁ.
jhānavibhaṅgo samatto.
----------
appamaññāvibhaṅgo

[741] catasso appamaññāyo. idha bhikkhu mettāsahagatena
cetasā ekaṁ disaṁ pharitvā viharati tathā dutiyaṁ tathā tatiyaṁ tathā
catutthaṁ iti uddhamadho tiriyaṁ sabbadhi sabbattatāya sabbāvantaṁ lokaṁ
mettāsahagatena cetasā vipulena mahaggatena appamāṇena averena
abyāpajjhena pharitvā viharati. karuṇāsahagatena cetasā ekaṁ disaṁ
pharitvā viharati tathā dutiyaṁ tathā tatiyaṁ tathā catutthaṁ iti uddhamadho
tiriyaṁ sabbadhi sabbattatāya sabbāvantaṁ lokaṁ karuṇāsahagatena cetasā

page number: 370

vipulena mahaggatena appamāṇena averena abyāpajjhena pharitvā
viharati. muditāsahagatena cetasā ekaṁ disaṁ pharitvā viharati tathā
dutiyaṁ tathā tatiyaṁ tathā catutthaṁ iti uddhamadho tiriyaṁ sabbadhi sabbattatāya
sabbāvantaṁ lokaṁ muditāsahagatena cetasā vipulena mahaggatena
appamāṇena averena abyāpajjhena pharitvā viharati. upekkhāsahagatena
cetasā ekaṁ disaṁ pharitvā viharati tathā dutiyaṁ tathā tatiyaṁ
tathā catutthaṁ iti uddhamadho tiriyaṁ sabbadhi sabbattatāya sabbāvantaṁ
lokaṁ upekkhāsahagatena cetasā vipulena mahaggatena appamāṇena
averena abyāpajjhena pharitvā viharati.

[742] kathañca bhikkhu mettāsahagatena cetasā ekaṁ disaṁ pharitvā
viharati seyyathāpi nāma ekaṁ puggalaṁ piyaṁ manāpaṁ disvā mettāyeyya
evameva sabbe satte mettāya pharati.

[743] tattha katamā mettā yā sattesu metti mettāyanā
mettāyitattaṁ mettā cetovimutti ayaṁ vuccati mettā. tattha
katamaṁ cittaṁ yaṁ cittaṁ mano mānasaṁ hadayaṁ paṇḍaraṁ mano manāyatanaṁ
manindriyaṁ viññāṇaṁ viññāṇakkhandho (pts. vbh, 273) tajjā manoviññāṇadhātu
idaṁ vuccati cittaṁ. idaṁ cittaṁ imāya mettāya sahagataṁ hoti
sahajātaṁ saṁsaṭṭhaṁ sampayuttaṁ tena vuccati mettāsahagatena cetasāti.
ekaṁ disanti puratthimaṁ vā disaṁ pacchimaṁ vā disaṁ uttaraṁ vā
disaṁ dakkhiṇaṁ vā disaṁ uddhaṁ vā adho vā tiriyaṁ vā vidisaṁ vā.

page number: 371

pharitvāti pharitvā adhimuccitvā. viharatīti iriyati vattati pāleti
yapeti yāpeti carati viharati tena vuccati viharatīti. tathā dutiyanti
yatheva ekaṁ disaṁ tathā dutiyaṁ disaṁ tathā tatiyaṁ disaṁ tathā catutthaṁ disaṁ
tathā uddhaṁ tathā adho tathā tiriyaṁ tathā vidisaṁ. sabbadhi
sabbattatāya sabbāvantaṁ lokanti sabbena sabbaṁ sabbathā sabbaṁ
asesaṁ nissesaṁ pariyādāya vacanametaṁ sabbadhi sabbattatāya
sabbāvantaṁ lokanti. mettāsahagatena cetasāti tattha katamā mettā
yā sattesu metti mettāyanā mettāyitattaṁ mettā cetovimutti
ayaṁ vuccati mettā tattha katamaṁ cittaṁ yaṁ cittaṁ mano mānasaṁ
.pe. tajjā manoviññāṇadhātu idaṁ vuccati cittaṁ idaṁ cittaṁ
imāya mettāya sahagataṁ hoti sahajātaṁ saṁsaṭṭhaṁ sampayuttaṁ tena
vuccati mettāsahagatena cetasāti. vipulenāti yaṁ vipulaṁ taṁ mahaggataṁ
yaṁ mahaggataṁ taṁ appamāṇaṁ yaṁ appamāṇaṁ so avero yo avero
so abyāpajjho. pharitvāti pharitvā adhimuccitvā. viharatīti
iriyati .pe. viharati tena vuccati viharatīti.

[744] kathañca bhikkhu karuṇāsahagatena cetasā ekaṁ disaṁ pharitvā
viharati seyyathāpi nāma ekaṁ puggalaṁ duggataṁ durupetaṁ disvā
karuṇāyeyya evameva sabbe satte karuṇāya pharati.

[745] tattha katamā karuṇā yā sattesu karuṇā karuṇāyanā
karuṇāyitattaṁ karuṇā cetovimutti ayaṁ vuccati karuṇā. tattha

page number: 372

katamaṁ cittaṁ (pts. vbh, 274) yaṁ cittaṁ mano mānasaṁ .pe. tajjā manoviññāṇadhātu
idaṁ vuccati cittaṁ. idaṁ cittaṁ imāya karuṇāya sahagataṁ hoti
sahajātaṁ saṁsaṭṭhaṁ sampayuttaṁ tena vuccati karuṇāsahagatena cetasāti.
ekaṁ disanti puratthimaṁ vā disaṁ pacchimaṁ vā disaṁ uttaraṁ vā
disaṁ dakkhiṇaṁ vā disaṁ uddhaṁ vā adho vā tiriyaṁ vā vidisaṁ vā.
pharitvāti pharitvā adhimuccitvā. viharatīti iriyati vattati
pāleti yapeti yāpeti carati viharati tena vuccati viharatīti.
tathā dutiyanti yatheva ekaṁ disaṁ tathā dutiyaṁ disaṁ tathā tatiyaṁ
disaṁ tathā catutthaṁ disaṁ tathā uddhaṁ tathā adho tathā tiriyaṁ tathā
vidisaṁ. sabbadhi sabbattatāya sabbāvantaṁ lokanti sabbena sabbaṁ
sabbathā sabbaṁ asesaṁ nissesaṁ pariyādāya vacanametaṁ sabbadhi
sabbattatāya sabbāvantaṁ lokanti. karuṇāsahagatena cetasāti tattha
katamā karuṇā yā sattesu karuṇā karuṇāyanā karuṇāyitattaṁ
karuṇā cetovimutti ayaṁ vuccati karuṇā tattha katamaṁ cittaṁ
yaṁ cittaṁ mano mānasaṁ .pe. tajjā manoviññāṇadhātu idaṁ
vuccati cittaṁ idaṁ cittaṁ imāya karuṇāya sahagataṁ hoti sahajātaṁ
saṁsaṭṭhaṁ sampayuttaṁ tena vuccati karuṇāsahagatena cetasāti.
vipulenāti yaṁ vipulaṁ taṁ mahaggataṁ yaṁ mahaggataṁ taṁ appamāṇaṁ
yaṁ appamāṇaṁ so avero yo avero so abyāpajjho. pharitvāti
pharitvā adhimuccitvā. viharatīti iriyati .pe. viharati tena

page number: 373

vuccati viharatīti.

[746] kathañca bhikkhu muditāsahagatena cetasā ekaṁ disaṁ pharitvā
viharati seyyathāpi nāma ekaṁ puggalaṁ piyaṁ manāpaṁ disvā mudito
assa evameva sabbe satte muditāya pharati.

[747] tattha katamā muditā yā sattesu muditā muditāyanā
muditāyitattaṁ muditā cetovimutti ayaṁ vuccati muditā. (pts. vbh, 275) tattha
katamaṁ cittaṁ yaṁ cittaṁ mano mānasaṁ .pe. tajjā manoviññāṇadhātu
idaṁ vuccati cittaṁ. idaṁ cittaṁ imāya muditāya sahagataṁ hoti
sahajātaṁ saṁsaṭṭhaṁ sampayuttaṁ tena vuccati muditāsahagatena cetasāti.
ekaṁ disanti puratthimaṁ vā disaṁ pacchimaṁ vā disaṁ uttaraṁ vā disaṁ
dakkhiṇaṁ vā disaṁ uddhaṁ vā adho vā tiriyaṁ vā vidisaṁ vā.
pharitvāti pharitvā adhimuccitvā. viharatīti iriyati .pe. viharati
tena vuccati viharatīti. tathā dutiyanti yatheva ekaṁ disaṁ tathā
dutiyaṁ disaṁ tathā tatiyaṁ disaṁ tathā catutthaṁ disaṁ tathā uddhaṁ tathā
adho tathā tiriyaṁ tathā vidisaṁ. sabbadhi sabbattatāya sabbāvantaṁ
lokanti sabbena sabbaṁ sabbathā sabbaṁ asesaṁ nissesaṁ pariyādāya
vacanametaṁ sabbadhi sabbattatāya sabbāvantaṁ lokanti. muditāsahagatena
cetasāti tattha katamā muditā yā sattesu muditā muditāyanā
muditāyitattaṁ muditā cetovimutti ayaṁ vuccati muditā tattha
katamaṁ cittaṁ yaṁ cittaṁ mano mānasaṁ .pe. tajjā manoviññāṇadhātu

page number: 374

idaṁ vuccati cittaṁ idaṁ cittaṁ imāya muditāya sahagataṁ hoti
sahajātaṁ saṁsaṭṭhaṁ sampayuttaṁ tena vuccati muditāsahagatena cetasāti.
vipulenāti yaṁ vipulaṁ taṁ mahaggataṁ yaṁ mahaggataṁ taṁ appamāṇaṁ
yaṁ appamāṇaṁ so avero yo avero so abyāpajjho.
pharitvāti pharitvā adhimuccitvā. viharatīti iriyati .pe. viharati
tena vuccati viharatīti.

[748] kathañca bhikkhu upekkhāsahagatena cetasā ekaṁ disaṁ pharitvā
viharati seyyathāpi nāma ekaṁ puggalaṁ neva manāpaṁ na amanāpaṁ
disvā upekkhako assa evameva sabbe satte upekkhāya pharati.

[749] tattha katamā upekkhā (pts. vbh, 276) yā sattesu upekkhā
upekkhāyanā upekkhāyitattaṁ upekkhā cetovimutti ayaṁ vuccati
upekkhā. tattha katamaṁ cittaṁ yaṁ cittaṁ mano mānasaṁ .pe. tajjā
manoviññāṇadhātu idaṁ vuccati cittaṁ. idaṁ cittaṁ imāya upekkhāya
sahagataṁ hoti sahajātaṁ saṁsaṭṭhaṁ sampayuttaṁ tena vuccati upekkhāsahagatena
cetasāti. ekaṁ disanti puratthimaṁ vā disaṁ pacchimaṁ vā
disaṁ uttaraṁ vā disaṁ dakkhiṇaṁ vā disaṁ uddhaṁ vā adho vā tiriyaṁ vā
vidisaṁ vā. pharitvāti pharitvā adhimuccitvā. viharatīti iriyati
.pe. viharati tena vuccati viharatīti. tathā dutiyanti yatheva
ekaṁ saṁdi tathā dutiyaṁ disaṁ tathā tatiyaṁ disaṁ tathā catutthaṁ disaṁ
tathā uddhaṁ tathā adho tathā tiriyaṁ tathā vidisaṁ. sabbadhi

page number: 375

sabbattatāya sabbāvantaṁ lokanti sabbena sabbaṁ sabbathā sabbaṁ asesaṁ
nissesaṁ pariyādāya vacanametaṁ sabbadhi sabbattatāya sabbāvantaṁ
lokanti. upekkhāsahagatena cetasāti tattha katamā upekkhā
yā sattesu upekkhā upekkhāyanā upekkhāyitattaṁ upekkhā cetovimutti
ayaṁ vuccati upekkhā tattha katamaṁ cittaṁ yaṁ cittaṁ
mano mānasaṁ .pe. tajjā manoviññāṇadhātu idaṁ vuccati cittaṁ
idaṁ cittaṁ imāya upekkhāya sahagataṁ hoti sahajātaṁ saṁsaṭṭhaṁ sampayuttaṁ
tena vuccati upekkhāsahagatena cetasāti. vipulenāti yaṁ vipulaṁ
taṁ mahaggataṁ yaṁ mahaggataṁ taṁ appamāṇaṁ yaṁ appamāṇaṁ so
avero yo avero so abyāpajjho. pharitvāti pharitvā
adhimuccitvā. viharatīti iriyati .pe. viharati tena vuccati
viharatīti.
suttantabhājanīyaṁ.

[750] catasso appamaññāyo mettā karuṇā muditā upekkhā.

[751] tattha katamā mettā (pts. vbh, 277) idha bhikkhu yasmiṁ samaye rūpūpapattiyā
maggaṁ bhāveti vivicceva kāmehi .pe. paṭhamaṁ jhānaṁ
upasampajja viharati mettāsahagataṁ yā tasmiṁ samaye metti mettāyanā
mettāyitattaṁ mettā cetovimutti ayaṁ vuccati mettā avasesā
dhammā mettāya sampayuttā. tattha katamā mettā idha bhikkhu
yasmiṁ samaye rūpūpapattiyā maggaṁ bhāveti vitakkavicārānaṁ vūpasamā

page number: 376

.pe. dutiyaṁ jhānaṁ upasampajja viharati mettāsahagataṁ yā tasmiṁ
samaye metti mettāyanā mettāyitattaṁ mettā cetovimutti ayaṁ
vuccati mettā avasesā dhammā mettāya sampayuttā. tattha
katamā mettā idha bhikkhu yasmiṁ samaye rūpūpapattiyā maggaṁ bhāveti
pītiyā ca virāgā .pe. tatiyaṁ jhānaṁ upasampajja viharati mettāsahagataṁ
yā tasmiṁ samaye metti mettāyanā mettāyitattaṁ mettā
cetovimutti ayaṁ vuccati mettā avasesā dhammā mettāya
sampayuttā. idha bhikkhu yasmiṁ samaye rūpūpapattiyā maggaṁ bhāveti
vivicceva kāmehi .pe. paṭhamaṁ jhānaṁ upasampajja viharati mettāsahagataṁ
yā tasmiṁ samaye metti mettāyanā mettāyitattaṁ mettā
cetovimutti ayaṁ vuccati mettā avasesā dhammā mettāya
sampayuttā. idha bhikkhu yasmiṁ samaye rūpūpapattiyā maggaṁ bhāveti
avitakkaṁ vicāramattaṁ vivekajaṁ pitisukhaṁ dutiyaṁ jhānaṁ upasampajja viharati
mettāsahagataṁ yā tasmiṁ samaye metti mettāyanā mettāyitattaṁ
mettā cetovimutti ayaṁ vuccati mettā avasesā dhammā mettāya
sampayuttā. idha bhikkhu yasmiṁ samaye rūpūpapattiyā maggaṁ bhāveti
vitakkavicārānaṁ vūpasamā .pe. tatiyaṁ jhānaṁ upasampajja viharati
mettāsahagataṁ yā tasmiṁ samaye metti mettāyanā mettāyitattaṁ
mettā cetovimutti ayaṁ vuccati mettā avasesā dhammā mettāya
sampayuttā. idha bhikkhu yasmiṁ samaye rūpūpapattiyā maggaṁ bhāveti

page number: 377

pītiyā ca virāgā .pe. catutthaṁ jhānaṁ upasampajja viharati mettāsahagataṁ
yā tasmiṁ samaye metti mettāyanā mettāyitattaṁ
mettā cetovimutti ayaṁ vuccati mettā avasesā dhammā mettāya
sampayuttā.

[752] (pts. vbh, 278) tattha katamā karuṇā idha bhikkhu yasmiṁ samaye rūpūpapattiyā
maggaṁ bhāveti vivicceva kāmehi .pe. paṭhamaṁ jhānaṁ upasampajja
viharati karuṇāsahagataṁ yā tasmiṁ samaye karuṇā karuṇāyanā
karuṇāyitattaṁ karuṇā cetovimutti ayaṁ vuccati karuṇā avasesā dhammā
karuṇāya sampayuttā. tattha katamā karuṇā idha bhikkhu yasmiṁ
samaye rūpūpapattiyā maggaṁ bhāveti vitakkavicārānaṁ vūpasamā .pe.
dutiyaṁ jhānaṁ upasampajja viharati karuṇāsahagataṁ yā tasmiṁ samaye
karuṇā karuṇāyanā karuṇāyitattaṁ karuṇā cetovimutti ayaṁ vuccati
karuṇā avasesā dhammā karuṇāya sampayuttā. tattha katamā
karuṇā idha bhikkhu yasmiṁ samaye rūpūpapattiyā maggaṁ bhāveti
pītiyā ca virāgā .pe. tatiyaṁ jhānaṁ upasampajja viharati karuṇāsahagataṁ
yā tasmiṁ samaye karuṇā karuṇāyanā karuṇāyitattaṁ karuṇā
cetovimutti ayaṁ vuccati karuṇā avasesā dhammā karuṇāya
sampayuttā. idha bhikkhu yasmiṁ samaye rūpūpapattiyā maggaṁ bhāveti
vivicceva kāmehi .pe. paṭhamaṁ jhānaṁ upasampajja viharati karuṇāsahagataṁ
yā tasmiṁ samaye karuṇā karuṇāyanā karuṇāyitattaṁ karuṇā

page number: 378

cetovimutti ayaṁ vuccati karuṇā avasesā dhammā karuṇāya
sampayuttā. idha bhikkhu yasmiṁ samaye rūpūpapattiyā maggaṁ bhāveti
avitakkaṁ vicāramattaṁ vivekajaṁ pītisukhaṁ dutiyaṁ jhānaṁ upasampajja
viharati karuṇāsahagataṁ yā tasmiṁ samaye karuṇā karuṇāyanā
karuṇāyitattaṁ karuṇā cetovimutti ayaṁ vuccati karuṇā avasesā dhammā
karuṇāya sampayuttā. idha bhikkhu yasmiṁ samaye rūpūpapattiyā
maggaṁ bhāveti vitakkavicārānaṁ vūpasamā .pe. tatiyaṁ jhānaṁ upasampajja
viharati karuṇāsahagataṁ yā tasmiṁ samaye karuṇā karuṇāyanā
karuṇāyitattaṁ karuṇā cetovimutti ayaṁ vuccati karuṇā avasesā dhammā
karuṇāya sampayuttā. idha bhikkhu yasmiṁ samaye rūpūpapattiyā
maggaṁ bhāveti pītiyā ca virāgā .pe. catutthaṁ jhānaṁ upasampajja
viharati karuṇāsahagataṁ yā tasmiṁ samaye (pts. vbh, 279) karuṇā karuṇāyanā
karuṇāyitattaṁ karuṇā cetovimutti ayaṁ vuccati karuṇā avasesā dhammā
karuṇāya sampayuttā.

[753] tattha katamā muditā idha bhikkhu yasmiṁ samaye rūpūpapattiyā
maggaṁ bhāveti vivicceva kāmehi .pe. paṭhamaṁ jhānaṁ
upasampajja viharati muditāsahagataṁ yā tasmiṁ samaye muditā muditāyanā
muditāyitattaṁ muditā cetovimutti ayaṁ vuccati muditā avasesā
dhammā muditāya sampayuttā. tattha katamā muditā idha bhikkhu
yasmiṁ samaye rūpūpapattiyā maggaṁ bhāveti vitakkavicārānaṁ vūpasamā

page number: 379

.pe. dutiyaṁ jhānaṁ upasampajja viharati muditāsahagataṁ yā tasmiṁ
samaye muditā muditāyanā muditāyitattaṁ muditā cetovimutti ayaṁ
vuccati muditā avasesā dhammā muditāya sampayuttā. tattha
katamā muditā idha bhikkhu yasmiṁ samaye rūpūpapattiyā maggaṁ bhāveti
pītiyā ca virāgā .pe. tatiyaṁ jhānaṁ upasampajja viharati muditāsahagataṁ
yā tasmiṁ samaye muditā muditāyanā muditāyitattaṁ muditā
cetovimutti ayaṁ vuccati muditā avasesā dhammā muditāya
sampayuttā. idha bhikkhu yasmiṁ samaye rūpūpapattiyā maggaṁ bhāveti
vivicceva kāmehi .pe. paṭhamaṁ jhānaṁ upasampajja viharati muditāsahagataṁ
yā tasmiṁ samaye muditā muditāyanā muditāyitattaṁ muditā
cetovimutti ayaṁ vuccati muditā avasesā dhammā muditāya sampayuttā.
idha bhikkhu yasmiṁ samaye rūpūpapattiyā maggaṁ bhāveti
avitakkaṁ vicāramattaṁ vivekajaṁ pītisukhaṁ dutiyaṁ jhānaṁ upasampajja viharati
muditāsahagataṁ yā tasmiṁ samaye muditā muditāyanā muditāyitattaṁ
muditā cetovimutti ayaṁ vuccati muditā avasesā dhammā muditāya
sampayuttā. idha bhikkhu yasmiṁ samaye rūpūpapattiyā maggaṁ bhāveti
vitakkavicārānaṁ vūpasamā .pe. tatiyaṁ jhānaṁ upasampajja viharati
muditāsahagataṁ yā tasmiṁ samaye muditā muditāyanā muditāyitattaṁ
muditā cetovimutti ayaṁ vuccati muditā avasesā dhammā muditāya
sampayuttā. idha bhikkhu yasmiṁ samaye rūpūpapattiyā maggaṁ bhāveti

page number: 380

pītiyā ca virāgā .pe. catutthaṁ jhānaṁ upasampajja viharati muditāsahagataṁ
yā tasmiṁ samaye muditā muditāyanā muditāyitattaṁ muditā
cetovimutti ayaṁ vuccati muditā avasesā dhammā muditāya
sampayuttā.

[754] tattha katamā upekkhā idha bhikkhu yasmiṁ samaye
rūpūpapattiyā maggaṁ bhāveti sukhassa ca pahānā .pe. catutthaṁ
jhānaṁ upasampajja viharati upekkhāsahagataṁ yā tasmiṁ samaye upekkhā
upekkhāyanā upekkhāyitattaṁ upekkhā cetovimutti ayaṁ vuccati
upekkhā avasesā dhammā upekkhāya sampayuttā.

[755] catasso appamaññāyo mettā karuṇā muditā upekkhā.

[756] tattha katamā mettā idha bhikkhu yasmiṁ samaye rūpūpapattiyā
maggaṁ bhāveti vivicceva kāmehi .pe. paṭhamaṁ jhānaṁ
upasampajja viharati mettāsahagataṁ tasmiṁ samaye phasso hoti .pe.
avikkhepo hoti ime dhammā kusalā tasseva rūpāvacarassa kusalassa
kammassa katattā upacitattā vipākaṁ vivicceva kāmehi .pe.
paṭhamaṁ jhānaṁ upasampajja viharati mettāsahagataṁ yā tasmiṁ samaye
metti mettāyanā mettāyitattaṁ mettā cetovimutti ayaṁ vuccati
mettā avasesā dhammā mettāya sampayuttā. tattha katamā
mettā idha bhikkhu yasmiṁ samaye rūpūpapattiyā maggaṁ bhāveti
vitakkavicārānaṁ vūpasamā .pe. dutiyaṁ (pts. vbh, 280) jhānaṁ upasampajja viharati

page number: 381

mettāsahagataṁ tasmiṁ samaye phasso hoti .pe. avikkhepo hoti
ime dhammā kusalā tasseva rūpāvacarassa kusalassa kammassa
katattā upacitattā vipākaṁ vitakkavicārānaṁ vūpasamā .pe. dutiyaṁ
jhānaṁ .pe. tatiyaṁ jhānaṁ .pe. paṭhamaṁ jhānaṁ .pe. catutthaṁ
jhānaṁ upasampajja viharati mettāsahagataṁ yā tasmiṁ samaye metti
mettāyanā mettāyitattaṁ mettā cetovimutti ayaṁ vuccati mettā
avasesā dhammā mettāya sampayuttā.

[757] tattha katamā karuṇā idha bhikkhu yasmiṁ samaye rūpūpapattiyā
maggaṁ bhāveti vivicceva kāmehi .pe. paṭhamaṁ jhānaṁ
upasampajja viharati karuṇāsahagataṁ tasmiṁ samaye phasso hoti .pe.
avikkhepo hoti ime dhammā kusalā tasseva rūpāvacarassa
kusalassa kammassa katattā upacitattā vipākaṁ vivicceva kāmehi
.pe. paṭhamaṁ jhānaṁ upasampajja viharati karuṇāsahagataṁ yā tasmiṁ
samaye karuṇā karuṇāyanā karuṇāyitattaṁ karuṇā cetovimutti ayaṁ
vuccati karuṇā avasesā dhammā karuṇāya sampayuttā. tattha
katamā karuṇā idha bhikkhu yasmiṁ samaye rūpūpapattiyā maggaṁ bhāveti
vitakkavicārānaṁ vūpasamā .pe. dutiyaṁ jhānaṁ upasampajja viharati
karuṇāsahagataṁ tasmiṁ samaye phasso hoti .pe. avikkhepo hoti
ime dhammā kusalā tasseva rūpāvacarassa kusalassa kammassa
katattā upacitattā vipākaṁ vitakkavicārānaṁ vūpasamā .pe. dutiyaṁ

page number: 382

jhānaṁ .pe. tatiyaṁ jhānaṁ .pe. paṭhamaṁ jhānaṁ .pe. catutthaṁ
jhānaṁ upasampajja viharati karuṇāsahagataṁ yā tasmiṁ samaye karuṇā
karuṇāyanā karuṇāyitattaṁ karuṇā cetovimutti ayaṁ vuccati karuṇā
avasesā dhammā karuṇāya sampayuttā.

[758] (pts. vbh, 281) tattha katamā muditā idha bhikkhu yasmiṁ samaye rūpūpapattiyā
maggaṁ bhāveti vivicceva kāmehi .pe. paṭhamaṁ jhānaṁ upasampajja viharati
muditāsahagataṁ tasmiṁ samaye phasso hoti .pe. avikkhepo hoti
ime dhammā kusalā tasseva rūpāvacarassa kusalassa kammassa katattā
upacitattā vipākaṁ vivicceva kāmehi .pe. paṭhamaṁ jhānaṁ upasampajja
viharati muditāsahagataṁ yā tasmiṁ samaye muditā muditāyanā muditāyitattaṁ
muditā cetovimutti ayaṁ vuccati muditā avasesā dhammā muditāya
sampayuttā. tattha katamā muditā idha bhikkhu yasmiṁ samaye
rūpūpapattiyā maggaṁ bhāveti vitakkavicārānaṁ vūpasamā .pe. dutiyaṁ
jhānaṁ upasampajja viharati muditāsahagataṁ tasmiṁ samaye phasso hoti
.pe. avikkhepo hoti ime dhammā kusalā tasseva rūpāvacarassa
kusalassa kammassa katattā upacitattā vipākaṁ vitakkavicārānaṁ vūpasamā
.pe. dutiyaṁ jhānaṁ .pe. tatiyaṁ jhānaṁ .pe. paṭhamaṁ jhānaṁ .pe.
catutthaṁ jhānaṁ upasampajja viharati muditāsahagataṁ yā tasmiṁ samaye
muditā muditāyanā muditāyitattaṁ muditā cetovimutti ayaṁ vuccati
muditā avasesā dhammā muditāya sampayuttā.

page number: 383

[759] tattha katamā upekkhā idha bhikkhu yasmiṁ samaye
rūpūpapattiyā maggaṁ bhāveti sukhassa ca pahānā .pe. catutthaṁ jhānaṁ
upasampajja viharati upekkhāsahagataṁ tasmiṁ samaye phasso hoti .pe.
avikkhepo hoti ime dhammā kusalā tasseva rūpāvacarassa kusalassa
kammassa katattā upacitattā vipākaṁ sukhassa ca pahānā .pe. catutthaṁ
jhānaṁ upasampajja viharati upekkhāsahagataṁ yā tasmiṁ samaye upekkhā
upekkhāyanā upekkhāyitattaṁ upekkhā cetovimutti ayaṁ vuccati
upekkhā avasesā dhammā upekkhāya sampayuttā.

[760] catasso appamaññāyo mettā karuṇā muditā
upekkhā.

[761] tattha katamā mettā idha bhikkhu yasmiṁ samaye rūpāvacaraṁ
jhānaṁ bhāveti kiriyaṁ neva kusalaṁ nākusalaṁ na ca kammavipākaṁ diṭṭhadhammasukhavihāraṁ
vivicceva kāmehi .pe. paṭhamaṁ jhānaṁ upasampajja viharati
mettāsahagataṁ (pts. vbh, 282) yā tasmiṁ samaye metti mettāyanā mettāyitattaṁ
mettā cetovimutti ayaṁ vuccati mettā avasesā dhammā mettāya
sampayuttā. tattha katamā mettā idha bhikkhu yasmiṁ samaye
rūpāvacaraṁ jhānaṁ bhāveti kiriyaṁ neva kusalaṁ nākusalaṁ na ca kammavipākaṁ
diṭṭhadhammasukhavihāraṁ vitakkavicārānaṁ vūpasamā .pe. dutiyaṁ jhānaṁ .pe.
tatiyaṁ jhānaṁ .pe. paṭhamaṁ jhānaṁ .pe. catutthaṁ jhānaṁ upasampajja viharati
mettāsahagataṁ yā tasmiṁ samaye metti mettāyanā mettāyitattaṁ

page number: 384

mettā cetovimutti ayaṁ vuccati mettā avasesā dhammā mettāya
sampayuttā. tattha katamā karuṇā .pe. tattha katamā muditā .pe.
tattha katamā upekkhā idha bhikkhu yasmiṁ samaye rūpāvacaraṁ jhānaṁ bhāveti
kiriyaṁ neva kusalaṁ nākusalaṁ na ca kammavipākaṁ diṭṭhadhammasukhavihāraṁ sukhassa
ca pahānā .pe. catutthaṁ jhānaṁ upasampajja viharati upekkhāsahagataṁ
yā tasmiṁ samaye upekkhā upekkhāyanā upekkhāyitattaṁ upekkhā
cetovimutti ayaṁ vuccati upekkhā avasesā dhammā upekkhāya
sampayuttā.
abhidhammabhājanīyaṁ.

[762] catasso appamaññāyo. idha bhikkhu mettāsahagatena
cetasā ekaṁ disaṁ pharitvā viharati tathā dutiyaṁ tathā tatiyaṁ tathā
catutthaṁ iti uddhamadho tiriyaṁ sabbadhi sabbattatāya sabbāvantaṁ lokaṁ
mettāsahagatena cetasā vipulena mahaggatena appamāṇena averena
abyāpajjhena pharitvā viharati. karuṇāsahagatena cetasā ekaṁ disaṁ
pharitvā viharati tathā dutiyaṁ tathā tatiyaṁ tathā catutthaṁ iti uddhamadho
tiriyaṁ sabbadhi sabbattatāya sabbāvantaṁ lokaṁ karuṇāsahagatena cetasā
vipulena mahaggatena appamāṇena averena abyāpajjhena pharitvā
viharati. muditāsahagatena cetasā ekaṁ disaṁ pharitvā viharati tathā
dutiyaṁ tathā tatiyaṁ tathā catutthaṁ iti uddhamadho tiriyaṁ sabbadhi
sabbattatāya sabbāvantaṁ lokaṁ muditāsahagatena cetasā vipulena

page number: 385

mahaggatena appamāṇena averena abyāpajjhena pharitvā viharati.
upekkhāsahagatena cetasā ekaṁ disaṁ pharitvā viharati tathā dutiyaṁ
tathā tatiyaṁ tathā catutthaṁ iti uddhamadho tiriyaṁ sabbadhi sabbattatāya
sabbāvantaṁ lokaṁ upekkhāsahagatena cetasā vipulena mahaggatena
appamāṇena averena abyāpajjhena pharitvā viharati. catunnaṁ
appamaññānaṁ kati kusalā kati akusalā kati abyākatā .pe.
kati saraṇā kati araṇā.

[763] (pts. vbh, 283) siyā kusalā siyā abyākatā. tisso appamaññāyo
sukhāya vedanāya sampayuttā upekkhā adukkhamasukhāya vedanāya
sampayuttā. siyā vipākā siyā vipākadhammadhammā siyā
nevavipākanavipākadhammadhammā siyā upādinnupādāniyā siyā
anupādinnupādāniyā asaṅkiliṭṭhasaṅkilesikā. tisso appamaññāyo siyā
savitakkasavicārā siyā avitakkavicāramattā siyā avitakkāvicārā
upekkhā avitakkāvicārā. tisso appamaññāyo siyā pītisahagatā
siyā sukhasahagatā na upekkhāsahagatā siyā na vattabbā pītisahagatāti
upekkhā upekkhāsahagatā. nevadassanenanabhāvanāyapahātabbā
nevadassanenanabhāvanāyapahātabbahetukā siyā ācayagāmino siyā
nevāacayagāminonāpacayagāmino nevasekkhānāsekkhā mahaggatā na
vattabbā parittārammaṇātipi mahaggatārammaṇātipi appamāṇārammaṇātipi
majjhimā aniyatā na vattabbā maggārammaṇātipi

page number: 386

maggahetukātipi maggādhipatinotipi siyā uppannā siyā anuppannā
siyā uppādino siyā atītā siyā anāgatā siyā paccuppannā
na vattabbā atītārammaṇātipi anāgatārammaṇātipi paccuppannārammaṇātipi
siyā ajjhattā siyā bahiddhā siyā ajjhattabahiddhā
bahiddhārammaṇā anidassanāppaṭighā.

[764] mettā hetu tisso appamaññāyo na hetū. sahetukā
hetusampayuttā. mettā hetu ceva sahetukā ca tisso appamaññāyo
na vattabbā hetū ceva sahetukā cāti sahetukā ceva
na ca hetū. mettā hetu ceva hetusampayuttā ca tisso
appamaññāyo na vattabbā hetū ceva hetusampayuttā cāti hetusampayuttā
ceva na ca hetū. tisso appamaññāyo na hetū
sahetukā mettā na vattabbā na hetu sahetukātipi na hetu
ahetukātipi.

[765] sappaccayā saṅkhatā anidassanā appaṭighā arūpā
lokiyā kenaci viññeyyā kenaci na viññeyyā. no āsavā
sāsavā āsavavippayuttā na vattabbā āsavā ceva sāsavā
cāti sāsavā ceva no ca āsavā na vattabbā (pts. vbh, 284) āsavā ceva
āsavasampayuttā cātipi āsavasampayuttā ceva no ca āsavātipi
āsavavippayuttasāsavā. no saññojanā .pe. no ganthā .pe.
no oghā .pe. no yogā .pe. no nīvaraṇā .pe. no

page number: 387

parāmāsā .pe. sārammaṇā no cittā cetasikā cittasampayuttā
cittasaṁsaṭṭhā cittasamuṭṭhānā cittasahabhuno cittānuparivattino
cittasaṁsaṭṭhasamuṭṭhānā cittasaṁsaṭṭhasamuṭṭhānasahabhuno
cittasaṁsaṭṭhasamuṭṭhānānuparivattino bāhirā nupādā siyā upādinnā
siyā anupādinnā. nupādānā .pe. no kilesā .pe.

[766] na dassanena pahātabbā na bhāvanāya pahātabbā na
dassanena pahātabbahetukā na bhāvanāya pahātabbahetukā. tisso
appamaññāyo siyā savitakkā siyā avitakkā upekkhā avitakkā.
tisso appamaññāyo siyā savicārā siyā avicārā upekkhā
avicārā. tisso appamaññāyo siyā sappītikā siyā appītikā
upekkhā appītikā. tisso appamaññāyo siyā pītisahagatā
siyā na pītisahagatā upekkhā na pītisahagatā. tisso appamaññāyo
sukhasahagatā upekkhā na sukhasahagatā. upekkhā upekkhāsahagatā
tisso appamaññāyo na upekkhāsahagatā. na
kāmāvacarā rūpāvacarā na arūpāvacarā pariyāpannā aniyyānikā
aniyatā sauttarā araṇāti.
pañhāpucchakaṁ.
appamaññāvibhaṅgo samatto.
---------

page number: 388

sikkhāpadavibhaṅgo

[767] pañca sikkhāpadāni pāṇātipātā veramaṇī sikkhāpadaṁ
adinnādānā veramaṇī sikkhāpadaṁ kāmesu micchācārā veramaṇī
sikkhāpadaṁ musāvādā veramaṇī sikkhāpadaṁ surāmerayamajjapamādaṭṭhānā
veramaṇī sikkhāpadaṁ.

[768] tattha katamaṁ pāṇātipātā veramaṇī sikkhāpadaṁ yasmiṁ
samaye kāmāvacaraṁ kusalaṁ cittaṁ uppannaṁ hoti somanassasahagataṁ ñāṇasampayuttaṁ
pāṇātipātā viramantassa yā tasmiṁ samaye pāṇātipātā
ārati virati paṭivirati veramaṇī akiriyā akaraṇaṁ anajjhāpatti
velāanatikkamo setughāto idaṁ vuccati pāṇātipātā
veramaṇī sikkhāpadaṁ avasesā dhammā veramaṇiyā sampayuttā.
tattha katamaṁ pāṇātipātā veramaṇī sikkhāpadaṁ yasmiṁ samaye
kāmāvacaraṁ kusalaṁ cittaṁ uppannaṁ hoti somanassasahagataṁ ñāṇasampayuttaṁ
pāṇātipātā viramantassa yā tasmiṁ samaye cetanā sañcetanā
sañcetayitattaṁ idaṁ vuccati pāṇātipātā veramaṇī sikkhāpadaṁ
avasesā dhammā cetanāya sampayuttā. tattha katamaṁ pāṇātipātā
veramaṇī sikkhāpadaṁ yasmiṁ samaye kāmāvacaraṁ kusalaṁ cittaṁ uppannaṁ
hoti somanassasahagataṁ ñāṇasampayuttaṁ pāṇātipātā viramantassa
phasso .pe. paggāho avikkhepo idaṁ vuccati pāṇātipātā

page number: 389

veramaṇī sikkhāpadaṁ. tattha katamaṁ pāṇātipātā veramaṇī sikkhāpadaṁ
yasmiṁ samaye kāmāvacaraṁ kusalaṁ cittaṁ uppannaṁ hoti somanassasahagataṁ
ñāṇasampayuttaṁ sasaṅkhārena .pe. somanassasahagataṁ ñāṇavippayuttaṁ
.pe. somanassasahagataṁ ñāṇavippayuttaṁ sasaṅkhārena .pe. upekkhāsahagataṁ
ñāṇasampayuttaṁ .pe. upekkhāsahagataṁ ñāṇasampayuttaṁ
sasaṅkhārena .pe. upekkhāsahagataṁ ñāṇavippayuttaṁ .pe. upekkhāsahagataṁ
ñāṇavippayuttaṁ sasaṅkhārena pāṇātipātā viramantassa
yā tasmiṁ samaye pāṇātipātā ārati virati paṭivirati veramaṇī
akiriyā akaraṇaṁ anajjhāpatti velāanatikkamo setughāto idaṁ
vuccati pāṇātipātā veramaṇī sikkhāpadaṁ avasesā dhammā veramaṇiyā
sampayuttā. tattha katamaṁ pāṇātipātā veramaṇī sikkhāpadaṁ yasmiṁ
samaye kāmāvacaraṁ kusalaṁ cittaṁ uppannaṁ hoti upekkhāsahagataṁ ñāṇavippayuttaṁ
sasaṅkhārena pāṇātipātā viramantassa yā tasmiṁ samaye cetanā
sañcetanā sañcetayitattaṁ idaṁ vuccati pāṇātipātā veramaṇī
sikkhāpadaṁ avasesā dhammā cetanāya sampayuttā. tattha katamaṁ
pāṇātipātā veramaṇī sikkhāpadaṁ yasmiṁ samaye kāmāvacaraṁ kusalaṁ
cittaṁ uppannaṁ hoti upekkhāsahagataṁ ñāṇavippayuttaṁ sasaṅkhārena
pāṇātipātā viramantassa phasso .pe. paggāho avikkhepo idaṁ
vuccati pāṇātipātā veramaṇī sikkhāpadaṁ.

[769] tattha katamaṁ adinnādānā veramaṇī sikkhāpadaṁ .pe.

page number: 390

kāmesu micchācārā veramaṇī sikkhāpadaṁ .pe. musāvādā veramaṇī
sikkhāpadaṁ .pe. surāmerayamajjapamādaṭṭhānā veramaṇī sikkhāpadaṁ
yasmiṁ samaye kāmāvacaraṁ kusalaṁ cittaṁ uppannaṁ hoti somanassasahagataṁ
ñāṇasampayuttaṁ surāmerayamajjapamādaṭṭhānā viramantassa yā tasmiṁ
samaye surāmerayamajjapamādaṭṭhānā ārati virati paṭivirati veramaṇī
akiriyā akaraṇaṁ anajjhāpatti velāanatikkamo setughāto idaṁ
vuccati surāmerayamajjapamādaṭṭhānā veramaṇī sikkhāpadaṁ avasesā
dhammā veramaṇiyā sampayuttā. tattha katamaṁ surāmerayamajjapamādaṭṭhānā
veramaṇī sikkhāpadaṁ yasmiṁ samaye kāmāvacaraṁ kusalaṁ cittaṁ
uppannaṁ (pts. vbh, 287) hoti somanassasahagataṁ ñāṇasampayuttaṁ surāmerayamajjapamādaṭṭhānā
viramantassa yā tasmiṁ samaye cetanā sañcetanā
sañcetayitattaṁ idaṁ vuccati surāmerayamajjapamādaṭṭhānā veramaṇī
sikkhāpadaṁ avasesā dhammā cetanāya sampayuttā. tattha katamaṁ
surāmerayamajjapamādaṭṭhānā veramaṇī sikkhāpadaṁ yasmiṁ samaye
kāmāvacaraṁ kusalaṁ cittaṁ uppannaṁ hoti somanassasahagataṁ ñāṇasampayuttaṁ
surāmerayamajjapamādaṭṭhānā viramantassa phasso .pe. paggāho
avikkhepo idaṁ vuccati surāmerayamajjapamādaṭṭhānā veramaṇī sikkhāpadaṁ.
tattha katamaṁ surāmerayamajjapamādaṭṭhānā veramaṇī sikkhāpadaṁ
yasmiṁ samaye kāmāvacaraṁ kusalaṁ cittaṁ uppannaṁ hoti somanassasahagataṁ
ñāṇasampayuttaṁ sasaṅkhārena .pe. somanassasahagataṁ ñāṇavippayuttaṁ

page number: 391

.pe. somanassasahagataṁ ñāṇavippayuttaṁ sasaṅkhārena .pe. upekkhāsahagataṁ
ñāṇasampayuttaṁ .pe. upekkhāsahagataṁ ñāṇasampayuttaṁ
sasaṅkhārena .pe. upekkhāsahagataṁ ñāṇavippayuttaṁ .pe. upekkhāsahagataṁ
ñāṇavippayuttaṁ sasaṅkhārena surāmerayamajjapamādaṭṭhānā
viramantassa yā tasmiṁ samaye surāmerayamajjapamādaṭṭhānā ārati
virati paṭivirati veramaṇī akiriyā akaraṇaṁ anajjhāpatti velāanatikkamo
setughāto idaṁ vuccati surāmerayamajjapamādaṭṭhānā veramaṇī
sikkhāpadaṁ avasesā dhammā veramaṇiyā sampayuttā. tattha katamaṁ
surāmerayamajjapamādaṭṭhānā veramaṇī sikkhāpadaṁ yasmiṁ samaye
kāmāvacaraṁ kusalaṁ cittaṁ uppannaṁ hoti upekkhāsahagataṁ ñāṇavippayuttaṁ
sasaṅkhārena surāmerayamajjapamādaṭṭhānā viramantassa yā
tasmiṁ samaye cetanā sañcetanā sañcetayitattaṁ idaṁ vuccati
surāmerayamajjapamādaṭṭhānā veramaṇī sikkhāpadaṁ avasesā dhammā cetanāya
sampayuttā. tattha katamaṁ surāmerayamajjapamādaṭṭhānā veramaṇī
sikkhāpadaṁ yasmiṁ samaye kāmāvacaraṁ kusalaṁ cittaṁ uppannaṁ hoti
upekkhāsahagataṁ ñāṇavippayuttaṁ sasaṅkhārena surāmerayamajjapamādaṭṭhānā
viramantassa phasso .pe. (pts. vbh, 288) paggāho avikkhepo idaṁ
vuccati surāmerayamajjapamādaṭṭhānā veramaṇī sikkhāpadaṁ.

[770] pañca sikkhāpadāni pāṇātipātā veramaṇī sikkhāpadaṁ
adinnādānā veramaṇī sikkhāpadaṁ kāmesu micchācārā veramaṇī

page number: 392

sikkhāpadaṁ musāvādā veramaṇī sikkhāpadaṁ surāmerayamajjapamādaṭṭhānā
veramaṇī sikkhāpadaṁ.

[771] tattha katamaṁ pāṇātipātā veramaṇī sikkhāpadaṁ yasmiṁ
samaye kāmāvacaraṁ kusalaṁ cittaṁ uppannaṁ hoti somanassasahagataṁ
ñāṇasampayuttaṁ hīnaṁ majjhimaṁ paṇītaṁ chandādhipateyyaṁ viriyādhipateyyaṁ
cittādhipateyyaṁ vīmaṁsādhipateyyaṁ chandādhipateyyaṁ hīnaṁ majjhimaṁ paṇītaṁ
viriyādhipateyyaṁ hīnaṁ majjhimaṁ paṇītaṁ cittādhipateyyaṁ hīnaṁ majjhimaṁ
paṇītaṁ vīmaṁsādhipateyyaṁ hīnaṁ majjhimaṁ paṇītaṁ pāṇātipātā viramantassa
yā tasmiṁ samaye pāṇātipātā ārati virati paṭivirati veramaṇī
akiriyā akaraṇaṁ anajjhāpatti velāanatikkamo setughāto idaṁ
vuccati pāṇātipātā veramaṇī sikkhāpadaṁ avasesā dhammā veramaṇiyā
sampayuttā. tattha katamaṁ pāṇātipātā veramaṇī sikkhāpadaṁ
yasmiṁ samaye kāmāvacaraṁ kusalaṁ cittaṁ uppannaṁ hoti somanassasahagataṁ
ñāṇasampayuttaṁ hīnaṁ majjhimaṁ paṇītaṁ chandādhipateyyaṁ viriyādhipateyyaṁ
cittādhipateyyaṁ vīmaṁsādhipateyyaṁ chandādhipateyyaṁ hīnaṁ majjhimaṁ paṇītaṁ
viriyādhipateyyaṁ hīnaṁ majjhimaṁ paṇītaṁ cittādhipateyyaṁ hīnaṁ majjhimaṁ
paṇītaṁ vīmaṁsādhipateyyaṁ hīnaṁ majjhimaṁ paṇītaṁ pāṇātipātā viramantassa
yā tasmiṁ samaye cetanā sañcetanā sañcetayitattaṁ idaṁ vuccati
pāṇātipātā veramaṇī sikkhāpadaṁ avasesā dhammā cetanāya
sampayuttā. tattha katamaṁ pāṇātipātā veramaṇī sikkhāpadaṁ

page number: 393

yasmiṁ samaye kāmāvacaraṁ kusalaṁ cittaṁ uppannaṁ hoti somanassasahagataṁ
ñāṇasampayuttaṁ hīnaṁ majjhimaṁ paṇītaṁ chandādhipateyyaṁ viriyādhipateyyaṁ
cittādhipateyyaṁ vīmaṁsādhipateyyaṁ chandādhipateyyaṁ hīnaṁ majjhimaṁ paṇītaṁ
viriyādhipateyyaṁ hīnaṁ majjhimaṁ paṇītaṁ cittādhipateyyaṁ hīnaṁ majjhimaṁ paṇītaṁ
vīmaṁsādhipateyyaṁ hīnaṁ majjhimaṁ paṇītaṁ pāṇātipātā viramantassa phasso
.pe. paggāho avikkhepo idaṁ vuccati pāṇātipātā veramaṇī
sikkhāpadaṁ. tattha katamaṁ pāṇātipātā veramaṇī sikkhāpadaṁ yasmiṁ
samaye kāmāvacaraṁ kusalaṁ cittaṁ uppannaṁ hoti somanassasahagataṁ
ñāṇasampayuttaṁ sasaṅkhārena .pe. somanassasahagataṁ ñāṇavippayuttaṁ
.pe. somanassasahagataṁ ñāṇavippayuttaṁ sasaṅkhārena .pe. upekkhāsahagataṁ
ñāṇasampayuttaṁ .pe. upekkhāsahagataṁ ñāṇasampayuttaṁ
sasaṅkhārena .pe. upekkhāsahagataṁ ñāṇavippayuttaṁ .pe. upekkhāsahagataṁ
ñāṇavippayuttaṁ sasaṅkhārena hīnaṁ majjhimaṁ paṇītaṁ chandādhipateyyaṁ
viriyādhipateyyaṁ cittādhipateyyaṁ chandādhipateyyaṁ hīnaṁ
majjhimaṁ paṇītaṁ viriyādhipateyyaṁ hīnaṁ majjhimaṁ paṇītaṁ cittādhipateyyaṁ
hīnaṁ majjhimaṁ paṇītaṁ pāṇātipātā viramantassa yā tasmiṁ samaye
pāṇātipātā ārati virati paṭivirati veramaṇī akiriyā akaraṇaṁ
anajjhāpatti velāanatikkamo setughāto idaṁ vuccati pāṇātipātā
veramaṇī sikkhāpadaṁ avasesā dhammā veramaṇiyā sampayuttā .pe.
avasesā dhammā cetanāya sampayuttā .pe. phasso .pe. paggāho

page number: 394

avikkhepo idaṁ vuccati pāṇātipātā veramaṇī sikkhāpadaṁ.

[772] tattha katamaṁ adinnādānā veramaṇī sikkhāpadaṁ .pe.
kāmesu micchācārā veramaṇī sikkhāpadaṁ .pe. musāvādā veramaṇī
sikkhāpadaṁ .pe. surāmerayamajjapamādaṭṭhānā veramaṇī sikkhāpadaṁ
yasmiṁ samaye kāmāvacaraṁ kusalaṁ cittaṁ uppannaṁ hoti somanassasahagataṁ
ñāṇasampayuttaṁ hīnaṁ majjhimaṁ paṇītaṁ chandādhipateyyaṁ viriyādhipateyyaṁ
cittādhipateyyaṁ vīmaṁsādhipateyyaṁ chandādhipateyyaṁ hīnaṁ majjhimaṁ paṇītaṁ
viriyādhipateyyaṁ hīnaṁ majjhimaṁ paṇītaṁ cittādhipateyyaṁ hīnaṁ majjhimaṁ
paṇītaṁ vīmaṁsādhipateyyaṁ hīnaṁ majjhimaṁ paṇītaṁ surāmerayamajjapamādaṭṭhānā
viramantassa yā tasmiṁ samaye surāmerayamajjapamādaṭṭhānā
ārati virati paṭivirati veramaṇī akiriyā akaraṇaṁ anajjhāpatti
velāanatikkamo setughāto idaṁ vuccati surāmerayamajjapamādaṭṭhānā
veramaṇī sikkhāpadaṁ avasesā dhammā veramaṇiyā sampayuttā .pe.
avasesā dhammā cetanāya sampayuttā .pe. phasso .pe.
paggāho avikkhepo idaṁ vuccati surāmerayamajjapamādaṭṭhānā
veramaṇī sikkhāpadaṁ. tattha katamaṁ surāmerayamajjapamādaṭṭhānā
veramaṇī sikkhāpadaṁ yasmiṁ samaye kāmāvacaraṁ kusalaṁ cittaṁ uppannaṁ
hoti somanassasahagataṁ ñāṇasampayuttaṁ sasaṅkhārena .pe. somanassasahagataṁ
ñāṇasampayuttaṁ .pe. somanassasahagataṁ ñāṇavippayuttaṁ
sasaṅkhārena .pe. upekkhāsahagataṁ ñāṇasampayuttaṁ .pe. upekkhāsahagataṁ

page number: 395

Ñāṇasampayuttaṁ sasaṅkhārena .pe. upekkhāsahagataṁ ñāṇavippayuttaṁ
.pe. upekkhāsahagataṁ ñāṇavippayuttaṁ sasaṅkhārena hīnaṁ
majjhimaṁ paṇītaṁ chandādhipateyyaṁ viriyādhipateyyaṁ cittādhipateyyaṁ
chandādhipateyyaṁ hīnaṁ majjhimaṁ paṇītaṁ viriyādhipateyyaṁ hīnaṁ majjhimaṁ
paṇītaṁ cittādhipateyyaṁ hīnaṁ majjhimaṁ paṇītaṁ surāmerayamajjapamādaṭṭhānā
viramantassa yā tasmiṁ samaye surāmerayamajjapamādaṭṭhānā
ārati virati paṭivirati veramaṇī akiriyā akaraṇaṁ anajjhāpatti
velāanatikkamo setughāto idaṁ vuccati surāmerayamajjapamādaṭṭhānā
veramaṇī sikkhāpadaṁ avasesā dhammā veramaṇiyā sampayuttā .pe.
avasesā dhammā cetanāya sampayuttā .pe. phasso .pe. paggāho
avikkhepo idaṁ vuccati surāmerayamajjapamādaṭṭhānā veramaṇī
sikkhāpadaṁ.

[773] katame dhammā sikkhā yasmiṁ samaye kāmāvacaraṁ kusalaṁ
cittaṁ uppannaṁ hoti somanassasahagataṁ ñāṇasampayuttaṁ rūpārammaṇaṁ
vā .pe. dhammārammaṇaṁ vā yaṁ yaṁ vā panārabbha tasmiṁ samaye
phasso hoti .pe. avikkhepo hoti ime dhammā sikkhā.
katame dhammā sikkhā yasmiṁ samaye kāmāvacaraṁ kusalaṁ cittaṁ uppannaṁ
hoti somanassasahagataṁ ñāṇasampayuttaṁ sasaṅkhārena .pe. somanassasahagataṁ
ñāṇavippayuttaṁ .pe. somanassasahagataṁ ñāṇavippayuttaṁ
sasaṅkhārena .pe. upekkhāsahagataṁ ñāṇasampayuttaṁ .pe. upekkhāsahagataṁ

page number: 396

Ñāṇasampayuttaṁ sasaṅkhārena .pe. upekkhāsahagataṁ
ñāṇavippayuttaṁ .pe. upekkhāsahagataṁ ñāṇavippayuttaṁ sasaṅkhārena
rūpārammaṇaṁ vā .pe. dhammārammaṇaṁ vā yaṁ yaṁ vā panārabbha
tasmiṁ samaye phasso hoti .pe. avikkhepo hoti ime dhammā
sikkhā. katame dhammā sikkhā yasmiṁ samaye rūpūpapattiyā maggaṁ
bhāveti .pe. arūpūpapattiyā maggaṁ bhāveti .pe. lokuttaraṁ
jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya
bhūmiyā pattiyā vivicceva kāmehi .pe. paṭhamaṁ jhānaṁ upasampajja
viharati dukkhāpaṭipadaṁ dandhābhiññaṁ tasmiṁ samaye phasso hoti .pe.
avikkhepo hoti ime dhammā sikkhā.
abhidhammabhājanīyaṁ.

[774] pañca sikkhāpadāni pāṇātipātā veramaṇī sikkhāpadaṁ
adinnādānā veramaṇī sikkhāpadaṁ kāmesu micchācārā veramaṇī
sikkhāpadaṁ musāvādā veramaṇī sikkhāpadaṁ surāmerayamajjapamādaṭṭhānā
veramaṇī sikkhāpadaṁ. pañcannaṁ sikkhāpadānaṁ kati kusalā kati
akusalā kati abyākatā .pe. kati saraṇā kati araṇā.

[775] kusalāyeva siyā sukhāya vedanāya sampayuttā siyā
adukkhamasukhāya vedanāya sampayuttā vipākadhammadhammā
anupādinnupādāniyā asaṅkiliṭṭhasaṅkilesikā savitakkasavicārā siyā
pītisahagatā siyā sukhasahagatā siyā upekkhāsahagatā

page number: 397

nevadassanenanabhāvanāyapahātabbā nevadassanenanabhāvanāyapahātabbahetukā
ācayagāmino nevasekkhānāsekkhā parittā parittārammaṇā majjhimā
aniyatā na vattabbā maggārammaṇātipi maggahetukātipi maggādhipatinotipi
siyā uppannā siyā anuppannā na vattabbā
uppādinoti siyā atītā siyā anāgatā siyā paccuppannā
paccuppannārammaṇā siyā ajjhattā siyā bahiddhā siyā
ajjhattabahiddhā bahiddhārammaṇā anidassanāppaṭighā.

[776] na hetū sahetukā hetusampayuttā na vattabbā hetū
ceva sahetukā cāti sahetukā ceva na ca hetū na vattabbā hetū
ceva hetusampayuttā cāti hetusampayuttā ceva na ca hetū na
hetū sahetukā. sappaccayā saṅkhatā anidassanā appaṭighā
arūpā lokiyā kenaci viññeyyā kenaci na viññeyyā. no
āsavā sāsavā āsavavippayuttā na vattabbā āsavā ceva
sāsavā cāti sāsavā ceva no ca āsavā na vattabbā āsavā
ceva āsavasampayuttā cātipi āsavasampayuttā ceva no ca āsavātipi
āsavavippayuttasāsavā. no saññojanā .pe. no ganthā .pe.
no oghā .pe. no yogā .pe. no nīvaraṇā .pe. no parāmāsā
.pe. sārammaṇā no cittā cetasikā cittasampayuttā
cittasaṁsaṭṭhā cittasamuṭṭhānā cittasahabhuno cittānuparivattino
cittasaṁsaṭṭhasamuṭṭhānā cittasaṁsaṭṭhasamuṭṭhānasahabhuno

page number: 398

cittasaṁsaṭṭhasamuṭṭhānānuparivattino bāhirā nupādā anupādinnā. nupādānā
.pe. no kilesā .pe. na dassanena pahātabbā nabhāvanāya
pahātabbā nadassanenapahātabbahetukā na bhāvanāya pahātabbahetukā
savitakkā savicārā siyā sappītikā siyā appītikā siyā
pītisahagatā siyā na pītisahagatā siyā sukhasahagatā siyā na sukhasahagatā
siyā upekkhāsahagatā siyā na upekkhāsahagatā kāmāvacarā na
rūpāvacarā na arūpāvacarā pariyāpannā aniyyānikā aniyatā
sauttarā araṇāti.
pañhāpucchakaṁ.
sikkhāpadavibhaṅgo samatto.
---------
paṭisambhidāvibhaṅgo

[777] catasso paṭisambhidā atthapaṭisambhidā dhammapaṭisambhidā
niruttipaṭisambhidā paṭibhāṇapaṭisambhidā. atthe ñāṇaṁ atthapaṭisambhidā
dhamme ñāṇaṁ dhammapaṭisambhidā tatra dhammaniruttābhilāpe
ñāṇaṁ niruttipaṭisambhidā ñāṇesu ñāṇaṁ paṭibhāṇapaṭisambhidā.

[778] catasso paṭisambhidā atthapaṭisambhidā dhammapaṭisambhidā
niruttipaṭisambhidā paṭibhāṇapaṭisambhidā. dukkhe ñāṇaṁ atthapaṭisambhidā
dukkhasamudaye ñāṇaṁ dhammapaṭisambhidā dukkhanirodhe ñāṇaṁ

page number: 399

atthapaṭisambhidā dukkhanirodhagāminiyā paṭipadāya ñāṇaṁ dhammapaṭisambhidā
tatra dhammaniruttābhilāpe ñāṇaṁ niruttipaṭisambhidā
ñāṇesu ñāṇaṁ paṭibhāṇapaṭisambhidā.

[779] catasso paṭisambhidā atthapaṭisambhidā dhammapaṭisambhidā
niruttipaṭisambhidā paṭibhāṇapaṭisambhidā. hetumhi ñāṇaṁ dhammapaṭisambhidā
hetuphale ñāṇaṁ atthapaṭisambhidā tatra dhammaniruttābhilāpe
ñāṇaṁ niruttipaṭisambhidā ñāṇesu ñāṇaṁ paṭibhāṇapaṭisambhidā.

[780] catasso paṭisambhidā atthapaṭisambhidā dhammapaṭisambhidā
niruttipaṭisambhidā paṭibhāṇapaṭisambhidā. ye dhammā jātā bhūtā
sañjātā nibbattā abhinibbattā pātubhūtā imesu dhammesu ñāṇaṁ
atthapaṭisambhidā yehi dhammehi te dhammā jātā bhūtā sañjātā
nibbattā abhinibbattā pātubhūtā tesu dhammesu ñāṇaṁ dhammapaṭisambhidā
tatra dhammaniruttābhilāpe ñāṇaṁ niruttipaṭisambhidā
ñāṇesu ñāṇaṁ paṭibhāṇapaṭisambhidā.

[781] (pts. vbh, 294) catasso paṭisambhidā atthapaṭisambhidā dhammapaṭisambhidā
niruttipaṭisambhidā paṭibhāṇapaṭisambhidā. jarāmaraṇe ñāṇaṁ atthapaṭisambhidā
jarāmaraṇasamudaye ñāṇaṁ dhammapaṭisambhidā jarāmaraṇanirodhe
ñāṇaṁ atthapaṭisambhidā jarāmaraṇanirodhagāminiyā paṭipadāya
ñāṇaṁ dhammapaṭisambhidā tatra dhammaniruttābhilāpe ñāṇaṁ niruttipaṭisambhidā
ñāṇesu ñāṇaṁ paṭibhāṇapaṭisambhidā.

page number: 400

[782] catasso paṭisambhidā atthapaṭisambhidā dhammapaṭisambhidā
naruttipaṭisambhidā paṭibhāṇapaṭisambhidā. jātiyā ñāṇaṁ .pe.
bhave ñāṇaṁ .pe. upādāne ñāṇaṁ .pe. taṇhāya ñāṇaṁ .pe.
vedanāya ñāṇaṁ .pe. phasse ñāṇaṁ .pe. saḷāyatane ñāṇaṁ
.pe. nāmarūpe ñāṇaṁ .pe. viññāṇe ñāṇaṁ .pe. saṅkhāresu
ñāṇaṁ atthapaṭisambhidā saṅkhārasamudaye ñāṇaṁ dhammapaṭisambhidā
saṅkhāranirodhe ñāṇaṁ atthapaṭisambhidā saṅkhāranirodhagāminiyā paṭipadāya
ñāṇaṁ dhammapaṭisambhidā tatra dhammaniruttābhilāpe ñāṇaṁ
niruttipaṭisambhidā ñāṇesu ñāṇaṁ paṭibhāṇapaṭisambhidā.

[783] catasso paṭisambhidā atthapaṭisambhidā dhammapaṭisambhidā
niruttipaṭisambhidā paṭibhāṇapaṭisambhidā. tattha katamā dhammapaṭisambhidā
idha bhikkhu dhammaṁ jānāti suttaṁ geyyaṁ veyyākaraṇaṁ gāthaṁ
udānaṁ itivuttakaṁ jātakaṁ abbhūtadhammaṁ vedallaṁ ayaṁ vuccati dhammapaṭisambhidā
so tassa tasseva bhāsitassa atthaṁ jānāti ayaṁ
imassa bhāsitassa attho ayaṁ imassa bhāsitassa atthoti ayaṁ
vuccati atthapaṭisambhidā tatra dhammaniruttābhilāpe ñāṇaṁ niruttipaṭisambhidā
ñāṇesu ñāṇaṁ paṭibhāṇapaṭisambhidā.
suttantabhājanīyaṁ.

[784] catasso paṭisambhidā atthapaṭisambhidā dhammapaṭisambhidā
niruttipaṭisambhidā paṭibhāṇapaṭisambhidā. katame dhammā kusalā

page number: 401

yasmiṁ samaye kāmāvacaraṁ kusalaṁ cittaṁ uppannaṁ hoti somanassasahagataṁ
ñāṇasampayuttaṁ rūpārammaṇaṁ vā .pe. dhammārammaṇaṁ vā yaṁ yaṁ
vā (pts. vbh, 295) panārabbha tasmiṁ samaye phasso hoti .pe. avikkhepo hoti
ime dhammā kusalā imesu dhammesu ñāṇaṁ dhammapaṭisambhidā tesaṁ
vipāke ñāṇaṁ atthapaṭisambhidā yāya niruttiyā tesaṁ dhammānaṁ
paññatti hoti tatra dhammaniruttābhilāpe ñāṇaṁ niruttipaṭisambhidā
yena ñāṇena tāni ñāṇāni jānāti imāni ñāṇāni idamatthajotakānīti
ñāṇesu ñāṇaṁ paṭibhāṇapaṭisambhidā. catasso paṭisambhidā
atthapaṭisambhidā dhammapaṭisambhidā niruttipaṭisambhidā paṭibhāṇapaṭisambhidā.
katame dhammā kusalā yasmiṁ samaye kāmāvacaraṁ
kusalaṁ cittaṁ uppannaṁ hoti somanassasahagataṁ ñāṇasampayuttaṁ
sasaṅkhārena .pe. somanassasahagataṁ ñāṇavippayuttaṁ .pe. somanassasahagataṁ
ñāṇavippayuttaṁ sasaṅkhārena .pe. upekkhāsahagataṁ ñāṇasampayuttaṁ
.pe. upekkhāsahagataṁ ñāṇasampayuttaṁ sasaṅkhārena .pe.
upekkhāsahagataṁ ñāṇavippayuttaṁ .pe. upekkhāsahagataṁ ñāṇavippayuttaṁ
sasaṅkhārena rūpārammaṇaṁ vā .pe. dhammārammaṇaṁ vā yaṁ yaṁ
vā panārabbha tasmiṁ samaye phasso hoti .pe. avikkhepo hoti
ime dhammā kusalā imesu dhammesu ñāṇaṁ dhammapaṭisambhidā
tesaṁ vipāke ñāṇaṁ atthapaṭisambhidā yāya niruttiyā tesaṁ dhammānaṁ
paññatti hoti tatra dhammaniruttābhilāpe ñāṇaṁ niruttipaṭisambhidā

page number: 402

yena ñāṇena tāni ñāṇāni jānāti imāni ñāṇāni idamatthajotakānīti
ñāṇesu ñāṇaṁ paṭibhāṇapaṭisambhidā. catasso paṭisambhidā
atthapaṭisambhidā dhammapaṭisambhidā niruttipaṭisambhidā paṭibhāṇapaṭisambhidā.
katame dhammā kusalā yasmiṁ samaye rūpūpapattiyā
maggaṁ bhāveti vivicceva kāmehi .pe. paṭhamaṁ jhānaṁ upasampajja
viharati paṭhavīkasiṇaṁ tasmiṁ samaye phasso hoti .pe. avikkhepo
hoti ime dhammā kusalā imesu dhammesu ñāṇaṁ dhammapaṭisambhidā
tesaṁ vipāke ñāṇaṁ atthapaṭisambhidā yāya niruttiyā
tesaṁ dhammānaṁ paññatti hoti tatra dhammaniruttābhilāpe ñāṇaṁ
niruttipaṭisambhidā yena ñāṇena tāni ñāṇāni jānāti imāni
ñāṇāni idamatthajotakānīti ñāṇesu ñāṇaṁ paṭibhāṇapaṭisambhidā.
catasso paṭisambhidā atthapaṭisambhidā dhammapaṭisambhidā niruttipaṭisambhidā
paṭibhāṇapaṭisambhidā. katame dhammā kusalā yasmiṁ samaye
arūpūpapattiyā maggaṁ bhāveti sabbaso ākiñcaññāyatanaṁ samatikkamma
nevasaññānāsaññāyatanasaññāsahagataṁ sukhassa ca pahānā
.pe. catutthaṁ jhānaṁ upasampajja viharati tasmiṁ samaye phasso
hoti .pe. avikkhepo hoti ime dhammā kusalā imesu
dhammesu ñāṇaṁ dhammapaṭisambhidā tesaṁ vipāke ñāṇaṁ atthapaṭisambhidā
yāya niruttiyā tesaṁ dhammānaṁ paññatti hoti tatra
dhammaniruttābhilāpe ñāṇaṁ niruttipaṭisambhidā yena ñāṇena tāni

page number: 403

Ñāṇāni jānāti imāni ñāṇāni idamatthajotakānīti ñāṇesu
ñāṇaṁ paṭibhāṇapaṭisambhidā. catasso paṭisambhidā atthapaṭisambhidā
dhammapaṭisambhidā niruttipaṭisambhidā paṭibhāṇapaṭisambhidā. katame
dhammā kusalā yasmiṁ samaye lokuttaraṁ jhānaṁ bhāveti niyyānikaṁ
apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva
kāmehi .pe. paṭhamaṁ jhānaṁ upasampajja viharati dukkhāpaṭipadaṁ
dandhābhiññaṁ tasmiṁ samaye phasso hoti .pe. avikkhepo hoti
ime dhammā kusalā imesu dhammesu ñāṇaṁ dhammapaṭisambhidā
tesaṁ vipāke ñāṇaṁ atthapaṭisambhidā yāya niruttiyā tesaṁ dhammānaṁ
paññatti hoti tatra dhammaniruttābhilāpe ñāṇaṁ niruttipaṭisambhidā
yena ñāṇena tāni ñāṇāni jānāti imāni ñāṇāni idamatthajotakānīti
ñāṇesu ñāṇaṁ paṭibhāṇapaṭisambhidā.

[785] catasso paṭisambhidā atthapaṭisambhidā dhammapaṭisambhidā
niruttipaṭisambhidā paṭibhāṇapaṭisambhidā. katame dhammā akusalā
yasmiṁ samaye akusalaṁ cittaṁ uppannaṁ hoti somanassasahagataṁ diṭṭhigatasampayuttaṁ
rūpārammaṇaṁ vā .pe. dhammārammaṇaṁ vā yaṁ yaṁ vā
panārabbha tasmiṁ samaye phasso hoti .pe. avikkhepo hoti
ime dhammā akusalā imesu dhammesu ñāṇaṁ dhammapaṭisambhidā
tesaṁ vipāke ñāṇaṁ atthapaṭisambhidā yāya niruttiyā tesaṁ dhammānaṁ
paññatti hoti tatra dhammaniruttābhilāpe ñāṇaṁ niruttipaṭisambhidā

page number: 404

yena ñāṇena tāni ñāṇāni jānāti imāni ñāṇāni idamatthajotakānīti
ñāṇesu ñāṇaṁ paṭibhāṇapaṭisambhidā. (pts. vbh, 297) catasso paṭisambhidā
atthapaṭisambhidā dhammapaṭisambhidā niruttipaṭisambhidā paṭibhāṇapaṭisambhidā.
katame dhammā akusalā yasmiṁ samaye akusalaṁ
cittaṁ uppannaṁ hoti somanassasahagataṁ diṭṭhigatasampayuttaṁ sasaṅkhārena
.pe. somanassasahagataṁ diṭṭhigatavippayuttaṁ .pe. somanassasahagataṁ
diṭṭhigatavippayuttaṁ sasaṅkhārena .pe. upekkhāsahagataṁ diṭṭhigatasampayuttaṁ
.pe. upekkhāsahagataṁ diṭṭhigatasampayuttaṁ sasaṅkhārena .pe. upekkhāsahagataṁ
diṭṭhigatavippayuttaṁ .pe. upekkhāsahagataṁ diṭṭhigatavippayuttaṁ
sasaṅkhārena .pe. domanassasahagataṁ paṭighasampayuttaṁ .pe. domanassasahagataṁ
paṭighasampayuttaṁ sasaṅkhārena .pe. upekkhāsahagataṁ vicikicchāsampayuttaṁ
.pe. upekkhāsahagataṁ uddhaccasampayuttaṁ rūpārammaṇaṁ
vā .pe. dhammārammaṇaṁ vā yaṁ yaṁ vā panārabbha tasmiṁ samaye
phasso hoti .pe. avikkhepo hoti ime dhammā akusalā
imesu dhammesu ñāṇaṁ dhammapaṭisambhidā tesaṁ vipāke ñāṇaṁ
atthapaṭisambhidā yāya niruttiyā tesaṁ dhammānaṁ paññatti hoti
tatra dhammaniruttābhilāpe ñāṇaṁ niruttipaṭisambhidā yena ñāṇena
tāni ñāṇāni jānāti imāni ñāṇāni idamatthajotakānīti ñāṇesu
ñāṇaṁ paṭibhāṇapaṭisambhidā.

[786] tisso paṭisambhidā atthapaṭisambhidā niruttipaṭisambhidā

page number: 405

paṭibhāṇapaṭisambhidā. katame dhammā abyākatā yasmiṁ samaye
kāmāvacarassa kusalassa kammassa katattā upacitattā vipākaṁ cakkhuviññāṇaṁ
uppannaṁ hoti upekkhāsahagataṁ rūpārammaṇaṁ tasmiṁ samaye
phasso hoti vedanā hoti saññā hoti cetanā hoti cittaṁ hoti
upekkhā hoti cittassa ekaggatā hoti manindriyaṁ hoti
upekkhindriyaṁ hoti jīvitindriyaṁ hoti ye vā pana tasmiṁ samaye aññepi
atthi paṭiccasamuppannā arūpino dhammā ime dhammā abyākatā
imesu dhammesu ñāṇaṁ atthapaṭisambhidā yāya niruttiyā tesaṁ dhammānaṁ
paññatti hoti tatra dhammaniruttābhilāpe ñāṇaṁ niruttipaṭisambhidā
yena ñāṇena tāni ñāṇāni jānāti imāni ñāṇāni idamatthajotakānīti
ñāṇesu ñāṇaṁ paṭibhāṇapaṭisambhidā. tisso paṭisambhidā
atthapaṭisambhidā niruttipaṭisambhidā paṭibhāṇapaṭisambhidā. katame
dhammā abyākatā yasmiṁ samaye kāmāvacarassa kusalassa kammassa
katattā upacitattā vipākaṁ sotaviññāṇaṁ uppannaṁ hoti (pts. vbh, 298) upekkhāsahagataṁ
saddārammaṇaṁ .pe. ghānaviññāṇaṁ uppannaṁ hoti upekkhāsahagataṁ
gandhārammaṇaṁ .pe. jivhāviññāṇaṁ uppannaṁ hoti
upekkhāsahagataṁ rasārammaṇaṁ .pe. kāyaviññāṇaṁ uppannaṁ hoti
sukhasahagataṁ phoṭṭhabbārammaṇaṁ tasmiṁ samaye phasso hoti vedanā
hoti saññā hoti cetanā hoti cittaṁ hoti sukhaṁ hoti cittassa
ekaggatā hoti manindriyaṁ hoti sukhindriyaṁ hoti jīvitindriyaṁ

page number: 406

hoti ye vā pana tasmiṁ samaye aññepi atthi paṭiccasamuppannā
arūpino dhammā ime dhammā abyākatā imesu dhammesu ñāṇaṁ
atthapaṭisambhidā yāya niruttiyā tesaṁ dhammānaṁ paññatti hoti
tatra dhammaniruttābhilāpe ñāṇaṁ niruttipaṭisambhidā yena ñāṇena
tāni ñāṇāni jānāti imāni ñāṇāni idamatthajotakānīti ñāṇesu
ñāṇaṁ paṭibhāṇapaṭisambhidā. tisso paṭisambhidā atthapaṭisambhidā
niruttipaṭisambhidā paṭibhāṇapaṭisambhidā. katame dhammā abyākatā
yasmiṁ samaye kāmāvacarassa kusalassa kammassa katattā upacitattā
vipākā manodhātu uppannā hoti upekkhāsahagatā rūpārammaṇā
vā .pe. phoṭṭhabbārammaṇā vā yaṁ yaṁ vā panārabbha tasmiṁ
samaye phasso hoti vedanā hoti saññā hoti cetanā hoti cittaṁ
hoti vitakko hoti vicāro hoti upekkhā hoti cittassa ekaggatā
hoti manindriyaṁ hoti upekkhindriyaṁ hoti jīvitindriyaṁ hoti ye
vā pana tasmiṁ samaye aññepi atthi paṭiccasamuppannā arūpino
dhammā ime dhammā abyākatā imesu dhammesu ñāṇaṁ atthapaṭisambhidā
yāya niruttiyā tesaṁ dhammānaṁ paññatti hoti tatra
dhammaniruttābhilāpe ñāṇaṁ niruttipaṭisambhidā yena ñāṇena tāni
ñāṇāni jānāti imāni ñāṇāni idamatthajotakānīti ñāṇesu
ñāṇaṁ paṭibhāṇapaṭisambhidā. tisso paṭisambhidā atthapaṭisambhidā
niruttipaṭisambhidā paṭibhāṇapaṭisambhidā. katame dhammā abyākatā

page number: 407

yasmiṁ samaye kāmāvacarassa kusalassa kammassa katattā upacitattā
vipākā manoviññāṇadhātu uppannā hoti somanassasahagatā
rūpārammaṇā vā .pe. dhammārammaṇā vā yaṁ yaṁ vā panārabbha
tasmiṁ samaye phasso hoti vedanā hoti saññā hoti cetanā
hoti cittaṁ hoti vitakko hoti vicāro hoti pīti hoti sukhaṁ
hoti cittassa ekaggatā hoti manindriyaṁ hoti somanassindriyaṁ
hoti jīvitindriyaṁ hoti ye vā pana tasmiṁ samaye aññepi atthi
paṭiccasamuppannā arūpino (pts. vbh, 299) dhammā ime dhammā abyākatā imesu
dhammesu ñāṇaṁ atthapaṭisambhidā yāya niruttiyā tesaṁ dhammānaṁ
paññatti hoti tatra dhammaniruttābhilāpe ñāṇaṁ niruttipaṭisambhidā
yena ñāṇena tāni ñāṇāni jānāti imāni ñāṇāni idamatthajotakānīti
ñāṇesu ñāṇaṁ paṭibhāṇapaṭisambhidā. tisso paṭisambhidā
atthapaṭisambhidā niruttipaṭisambhidā paṭibhāṇapaṭisambhidā. katame
dhammā abyākatā yasmiṁ samaye kāmāvacarassa kusalassa kammassa
katattā upacitattā vipākā manoviññāṇadhātu uppannā hoti
upekkhāsahagatā rūpārammaṇā vā .pe. dhammārammaṇā vā yaṁ
yaṁ vā panārabbha tasmiṁ samaye phasso hoti vedanā hoti saññā
hoti cetanā hoti cittaṁ hoti vitakko hoti vicāro hoti
upekkhā hoti cittassa ekaggatā hoti manindriyaṁ hoti
upekkhindriyaṁ hoti jīvitindriyaṁ hoti ye vā pana tasmiṁ samaye aññepi

page number: 408

atthi paṭiccasamuppannā arūpino dhammā ime dhammā abyākatā
imesu dhammesu ñāṇaṁ atthapaṭisambhidā yāya niruttiyā tesaṁ
dhammānaṁ paññatti hoti tatra dhammaniruttābhilāpe ñāṇaṁ niruttipaṭisambhidā
yena ñāṇena tāni ñāṇāni jānāti imāni ñāṇāni
idamatthajotakānīti ñāṇesu ñāṇaṁ paṭibhāṇapaṭisambhidā. tisso
paṭisambhidā atthapaṭisambhidā niruttipaṭisambhidā paṭibhāṇapaṭisambhidā.
katame dhammā abyākatā yasmiṁ samaye kāmāvacarassa
kusalassa kammassa katattā upacitattā vipākā manoviññāṇadhātu
uppannā hoti somanassasahagatā ñāṇasampayuttā .pe.
somanassasahagatā ñāṇasampayuttā sasaṅkhārena .pe. somanassasahagatā
ñāṇavippayuttā .pe. somanassasahagatā ñāṇavippayuttā
sasaṅkhārena .pe. upekkhāsahagatā ñāṇasampayuttā .pe. upekkhāsahagatā
ñāṇasampayuttā sasaṅkhārena .pe. upekkhāsahagatā ñāṇavippayuttā
.pe. upekkhāsahagatā ñāṇavippayuttā sasaṅkhārena
rūpārammaṇā vā .pe. dhammārammaṇā vā yaṁ yaṁ vā panārabbha
tasmiṁ samaye phasso hoti .pe. avikkhepo hoti ime dhammā
abyākatā imesu dhammesu ñāṇaṁ atthapaṭisambhidā yāya niruttiyā
tesaṁ dhammānaṁ paññatti hoti tatra dhammaniruttābhilāpe ñāṇaṁ
niruttipaṭisambhidā yena ñāṇena tāni ñāṇāni jānāti imāni
ñāṇāni idamatthajotakānīti ñāṇesu ñāṇaṁ paṭibhāṇapaṭisambhidā.

page number: 409

tisso paṭisambhidā atthapaṭisambhidā niruttipaṭisambhidā paṭibhāṇapaṭisambhidā.
katame dhammā abyākatā yasmiṁ samaye rūpūpapattiyā
maggaṁ bhāveti vivicceva kāmehi .pe. paṭhamaṁ jhānaṁ upasampajja
viharati paṭhavīkasiṇaṁ tasmiṁ samaye phasso hoti .pe. avikkhepo
hoti ime dhammā kusalā tasseva rūpāvacarassa kusalassa kammassa
katattā upacitattā vipākaṁ vivicceva kāmehi .pe. paṭhamaṁ jhānaṁ
upasampajja viharati paṭhavīkasiṇaṁ tasmiṁ samaye phasso hoti .pe.
avikkhepo hoti ime dhammā abyākatā imesu dhammesu ñāṇaṁ
atthapaṭisambhidā yāya niruttiyā tesaṁ dhammānaṁ paññatti hoti
tatra dhammaniruttābhilāpe ñāṇaṁ niruttipaṭisambhidā yena (pts. vbh, 300) ñāṇena
tāni ñāṇāni jānāti imāni ñāṇāni idamatthajotakānīti ñāṇesu
ñāṇaṁ paṭibhāṇapaṭisambhidā. tisso paṭisambhidā atthapaṭisambhidā
niruttipaṭisambhidā paṭibhāṇapaṭisambhidā. katame dhammā abyākatā
yasmiṁ samaye arūpūpapattiyā maggaṁ bhāveti sabbaso ākiñcaññāyatanaṁ
samatikkamma nevasaññānāsaññāyatanasaññāsahagataṁ sukhassa
ca pahānā .pe. catutthaṁ jhānaṁ upasampajja viharati tasmiṁ samaye
phasso hoti .pe. avikkhepo hoti ime dhammā kusalā tasseva
arūpāvacarassa kusalassa kammassa katattā upacitattā vipākaṁ sabbaso
ākiñcaññāyatanaṁ samatikkamma nevasaññānāsaññāyatanasaññāsahagataṁ
sukhassa ca pahānā .pe. catutthaṁ jhānaṁ upasampajja viharati

page number: 410

tasmiṁ samaye phasso hoti .pe. avikkhepo hoti ime dhammā
abyākatā imesu dhammesu ñāṇaṁ atthapaṭisambhidā yāya niruttiyā
tesaṁ dhammānaṁ paññatti hoti tatra dhammaniruttābhilāpe ñāṇaṁ
niruttipaṭisambhidā yena ñāṇena tāni ñāṇāni jānāti imāni
ñāṇāni idamatthajotakānīti ñāṇesu ñāṇaṁ paṭibhāṇapaṭisambhidā.
tisso paṭisambhidā atthapaṭisambhidā niruttipaṭisambhidā paṭibhāṇapaṭisambhidā.
katame dhammā abyākatā yasmiṁ samaye lokuttaraṁ
jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya
bhūmiyā pattiyā vivicceva kāmehi .pe. paṭhamaṁ jhānaṁ upasampajja
viharati dukkhāpaṭipadaṁ dandhābhiññaṁ tasmiṁ samaye phasso hoti
.pe. avikkhepo hoti ime dhammā kusalā tasseva lokuttarassa
kusalassa jhānassa katattā bhāvitattā vipākaṁ vivicceva kāmehi
.pe. paṭhamaṁ jhānaṁ upasampajja viharati dukkhāpaṭipadaṁ dandhābhiññaṁ
suññataṁ tasmiṁ samaye phasso hoti .pe. avikkhepo hoti ime
dhammā abyākatā imesu dhammesu ñāṇaṁ atthapaṭisambhidā yāya
niruttiyā tesaṁ dhammānaṁ paññatti hoti tatra dhammaniruttābhilāpe
ñāṇaṁ niruttipaṭisambhidā yena ñāṇena tāni ñāṇāni jānāti
imāni ñāṇāni idamatthajotakānīti ñāṇesu ñāṇaṁ paṭibhāṇapaṭisambhidā.
tisso paṭisambhidā atthapaṭisambhidā niruttipaṭisambhidā
paṭibhāṇapaṭisambhidā. (pts. vbh, 301) katame dhammā abyākatā yasmiṁ samaye

page number: 411

akusalassa kammassa katattā upacitattā vipākaṁ cakkhuviññāṇaṁ
uppannaṁ hoti upekkhāsahagataṁ rūpārammaṇaṁ .pe. sotaviññāṇaṁ
uppannaṁ hoti upekkhāsahagataṁ saddārammaṇaṁ .pe. ghānaviññāṇaṁ
uppannaṁ hoti upekkhāsahagataṁ gandhārammaṇaṁ .pe. jivhāviññāṇaṁ
uppannaṁ hoti upekkhāsahagataṁ rasārammaṇaṁ .pe. kāyaviññāṇaṁ
uppannaṁ hoti dukkhasahagataṁ phoṭṭhabbārammaṇaṁ tasmiṁ samaye phasso
hoti vedanā hoti saññā hoti cetanā hoti cittaṁ hoti dukkhaṁ
hoti cittassa ekaggatā hoti manindriyaṁ hoti dukkhindriyaṁ hoti
jīvitindriyaṁ hoti ye vā pana tasmiṁ samaye aññepi atthi
paṭiccasamuppannā arūpino dhammā ime dhammā abyākatā imesu
dhammesu ñāṇaṁ atthapaṭisambhidā yāya niruttiyā tesaṁ dhammānaṁ
paññatti hoti tatra dhammaniruttābhilāpe ñāṇaṁ niruttipaṭisambhidā
yena ñāṇena tāni ñāṇāni jānāti imāni ñāṇāni idamatthajotakānīti
ñāṇesu ñāṇaṁ paṭibhāṇapaṭisambhidā. tisso paṭisambhidā
atthapaṭisambhidā niruttipaṭisambhidā paṭibhāṇapaṭisambhidā. katame
dhammā abyākatā yasmiṁ samaye akusalassa kammassa katattā
upacitattā vipākā manodhātu uppannā hoti upekkhāsahagatā
rūpārammaṇā vā .pe. phoṭṭhabbārammaṇā vā .pe. manoviññāṇadhātu
uppannā hoti upekkhāsahagatā rūpārammaṇā vā .pe.
dhammārammaṇā vā yaṁ yaṁ vā panārabbha tasmiṁ samaye phasso

page number: 412

hoti vedanā hoti saññā hoti cetanā hoti cittaṁ hoti vitakko
hoti vicāro hoti upekkhā hoti cittassa ekaggatā hoti
manindriyaṁ hoti upekkhindriyaṁ hoti jīvitindriyaṁ hoti ye vā
pana tasmiṁ samaye aññepi atthi paṭiccasamuppannā arūpino dhammā
ime dhammā abyākatā imesu dhammesu ñāṇaṁ atthapaṭisambhidā
yāya niruttiyā tesaṁ dhammānaṁ paññatti hoti tatra dhammaniruttābhilāpe
ñāṇaṁ niruttipaṭisambhidā yena ñāṇena tāni ñāṇāni
jānāti imāni ñāṇāni idamatthajotakānīti ñāṇesu ñāṇaṁ
paṭibhāṇapaṭisambhidā.

[787] tisso paṭisambhidā atthapaṭisambhidā niruttipaṭisambhidā
paṭibhāṇapaṭisambhidā. katame dhammā abyākatā yasmiṁ samaye
manodhātu uppannā hoti kiriyā neva kusalā nākusalā na ca kammavipākā
upekkhāsahagatā (pts. vbh, 302) rūpārammaṇā vā .pe. phoṭṭhabbārammaṇā
vā yaṁ yaṁ vā panārabbha tasmiṁ samaye phasso hoti
vedanā hoti saññā hoti cetanā hoti cittaṁ hoti vitakko
hoti vicāro hoti upekkhā hoti cittassa ekaggatā hoti manindriyaṁ
hoti upekkhindriyaṁ hoti jīvitindriyaṁ hoti ye vā pana tasmiṁ samaye
aññepi atthi paṭiccasamuppannā arūpino dhammā ime dhammā
abyākatā imesu dhammesu ñāṇaṁ atthapaṭisambhidā yāya niruttiyā
tesaṁ dhammānaṁ paññatti hoti tatra dhammaniruttābhilāpe ñāṇaṁ

page number: 413

niruttipaṭisambhidā yena ñāṇena tāni ñāṇāni jānāti imāni
ñāṇāni idamatthajotakānīti ñāṇesu ñāṇaṁ paṭibhāṇapaṭisambhidā.
tisso paṭisambhidā atthapaṭisambhidā niruttipaṭisambhidā paṭibhāṇapaṭisambhidā.
katame dhammā abyākatā yasmiṁ samaye manoviññāṇadhātu
uppannā hoti kiriyā neva kusalā nākusalā na ca
kammavipākā somanassasahagatā rūpārammaṇā vā .pe. dhammārammaṇā
vā .pe. manoviññāṇadhātu uppannā hoti kiriyā
neva kusalā nākusalā na ca kammavipākā upekkhāsahagatā
rūpārammaṇā vā .pe. dhammārammaṇā vā yaṁ yaṁ vā panārabbha
tasmiṁ samaye phasso hoti vedanā hoti saññā hoti cetanā hoti
cittaṁ hoti vitakko hoti vicāro hoti upekkhā hoti cittassa
ekaggatā hoti viriyindriyaṁ hoti samādhindriyaṁ hoti manindriyaṁ
hoti upekkhindriyaṁ hoti jīvitindriyaṁ hoti ye vā pana tasmiṁ
samaye aññepi atthi paṭiccasamuppannā arūpino dhammā ime
dhammā abyākatā imesu dhammesu ñāṇaṁ atthapaṭisambhidā yāya
niruttiyā tesaṁ dhammānaṁ paññatti hoti tatra dhammaniruttābhilāpe
ñāṇaṁ niruttipaṭisambhidā yena ñāṇena tāni ñāṇāni jānāti
imāni ñāṇāni idamatthajotakānīti ñāṇesu ñāṇaṁ paṭibhāṇapaṭisambhidā.
tisso paṭisambhidā atthapaṭisambhidā niruttipaṭisambhidā
paṭibhāṇapaṭisambhidā. katame dhammā abyākatā yasmiṁ samaye

page number: 414

manoviññāṇadhātu uppannā hoti kiriyā neva kusalā nākusalā
na ca kammavipākā somanassasahagatā ñāṇasampayuttā .pe.
somanassasahagatā ñāṇasampayuttā sasaṅkhārena .pe. somanassasahagatā
ñāṇavippayuttā .pe. somanassasahagatā ñāṇavippayuttā
sasaṅkhārena .pe. upekkhāsahagatā ñāṇasampayuttā .pe.
upekkhāsahagatā ñāṇasampayuttā sasaṅkhārena .pe. upekkhāsahagatā
ñāṇavippayuttā .pe. upekkhāsahagatā ñāṇavippayuttā sasaṅkhārena
.pe. rūpāvacaraṁ jhānaṁ bhāveti .pe. arūpāvacaraṁ jhānaṁ bhāveti
kiriyaṁ neva kusalaṁ nākusalaṁ na ca kammavipākaṁ diṭṭhadhammasukhavihāraṁ
sabbaso ākiñcaññāyatanaṁ samatikkamma nevasaññānāsaññāyatanasaññāsahagataṁ
sukhassa ca pahānā .pe. catutthaṁ jhānaṁ upasampajja
viharati tasmiṁ samaye phasso hoti .pe. avikkhepo hoti ime
dhammā abyākatā imesu dhammesu ñāṇaṁ atthapaṭisambhidā yāya
niruttiyā (pts. vbh, 303) tesaṁ dhammānaṁ paññatti hoti tatra dhammaniruttābhilāpe
ñāṇaṁ niruttipaṭisambhidā yena ñāṇena tāni ñāṇāni jānāti
imāni ñāṇāni idamatthajotakānīti ñāṇesu ñāṇaṁ paṭibhāṇapaṭisambhidā.

[788] catasso paṭisambhidā atthapaṭisambhidā dhammapaṭisambhidā
niruttipaṭisambhidā paṭibhāṇapaṭisambhidā. tisso paṭisambhidā
kāmāvacarakusalato catūsu ñāṇasampayuttesu cittuppādesu kiriyato catūsu

page number: 415

Ñāṇasampayuttesu cittuppādesu uppajjanti atthapaṭisambhidā
etesu ceva uppajjati catūsu ca maggesu catūsu ca phalesu uppajjati.
abhidhammabhājanīyaṁ.

[789] catasso paṭisambhidā atthapaṭisambhidā dhammapaṭisambhidā
niruttipaṭisambhidā paṭibhāṇapaṭisambhidā. catunnaṁ paṭisambhidānaṁ kati
kusalā kati akusalā kati abyākatā .pe. kati saraṇā kati araṇā.

[790] siyā kusalā siyā abyākatā siyā sukhāya vedanāya
sampayuttā siyā adukkhamasukhāya vedanāya sampayuttā. tisso
paṭisambhidā siyā vipākadhammadhammā siyā nevavipākanavipākadhammadhammā
atthapaṭisambhidā siyā vipākā siyā vipākadhammadhammā siyā
nevavipākanavipākadhammadhammā. tisso paṭisambhidā anupādinnupādāniyā
atthapaṭisambhidā siyā anupādinnupādāniyā siyā
anupādinnānupādāniyā. tisso paṭisambhidā asaṅkiliṭṭhasaṅkilesikā
atthapaṭisambhidā siyā asaṅkiliṭṭhasaṅkilesikā siyā asaṅkiliṭṭhāsaṅkilesikā.
tisso paṭisambhidā savitakkasavicārā atthapaṭisambhidā
siyā savitakkasavicārā siyā avitakkavicāramattā siyā
avitakkāvicārā. siyā pītisahagatā siyā sukhasahagatā siyā upekkhāsahagatā
nevadassanenanabhāvanāyapahātabbā nevadassanenanabhāvanāya-
pahātabbahetukā. tisso paṭisambhidā siyā ācayagāmino
siyā nevāacayagāminonāpacayagāmino atthapaṭisambhidā (pts. vbh, 304) siyā

page number: 416

ācayagāminī siyā apacayagāminī siyā nevāacayagāminīnāpacayagāminī.
tisso paṭisambhidā nevasekkhānāsekkhā atthapaṭisambhidā
siyā sekkhā siyā asekkhā siyā nevasekkhānāsekkhā.
tisso paṭisambhidā parittā atthapaṭisambhidā siyā parittā siyā
appamāṇā. niruttipaṭisambhidā parittārammaṇā tisso paṭisambhidā
siyā parittārammaṇā siyā mahaggatārammaṇā siyā appamāṇārammaṇā.
tisso paṭisambhidā majjhimā atthapaṭisambhidā siyā
majjhimā siyā paṇītā. tisso paṭisambhidā aniyatā atthapaṭisambhidā
siyā sammattaniyatā siyā aniyatā. niruttipaṭisambhidā
na vattabbā maggārammaṇātipi maggahetukātipi maggādhipatinītipi
atthapaṭisambhidā na maggārammaṇā siyā maggahetukā siyā
maggādhipatinī siyā na vattabbā maggahetukātipi maggādhipatinītipi dve
paṭisambhidā siyā maggārammaṇā na maggahetukā siyā maggādhipatino
siyā na vattabbā maggārammaṇātipi maggādhipatinotipi. tisso
paṭisambhidā siyā uppannā siyā anuppannā na vattabbā
uppādinoti atthapaṭisambhidā siyā uppannā siyā anuppannā siyā
uppādinī. siyā atītā siyā anāgatā siyā paccuppannā.
niruttipaṭisambhidā paccuppannārammaṇā dve paṭisambhidā siyā
atītārammaṇā siyā anāgatārammaṇā siyā paccuppannārammaṇā
atthapaṭisambhidā siyā atītārammaṇā siyā anāgatārammaṇā siyā

page number: 417

paccuppannārammaṇā siyā na vattabbā atītārammaṇātipi
anāgatārammaṇātipi paccuppannārammaṇātipi. siyā ajjhattā siyā
bahiddhā siyā ajjhattabahiddhā. niruttipaṭisambhidā bahiddhārammaṇā
tisso paṭisambhidā siyā ajjhattārammaṇā siyā bahiddhārammaṇā
siyā ajjhattabahiddhārammaṇā. anidassanāppaṭighā.

[791] hetū sahetukā hetusampayuttā hetū ceva sahetukā ca
hetū ceva hetusampayuttā ca na vattabbā na hetū sahetukātipi
na hetū ahetukātipi. sappaccayā saṅkhatā anidassanā appaṭighā
arūpā tisso paṭisambhidā lokiyā atthapaṭisambhidā siyā
lokiyā siyā lokuttarā kenaci viññeyyā kenaci na
viññeyyā.

[792] no āsavā. tisso paṭisambhidā sāsavā atthapaṭisambhidā
siyā sāsavā siyā anāsavā. āsavavippayuttā. tisso
paṭisambhidā na vattabbā āsavā ceva sāsavā cāti sāsavā ceva
no ca āsavā atthapaṭisambhidā na vattabbā āsavā ceva
sāsavā cāti siyā sāsavā ceva no ca āsavā siya na vattabbā
sāsavā ceva no ca āsavāti. na vattabbā āsavā ceva
āsavasampayuttā cātipi āsavasampayuttā ceva no ca āsavātipi.
tisso paṭisambhidā āsavavippayuttasāsavā atthapaṭisambhidā siyā
āsavavippayuttasāsavā siyā āsavavippayuttānāsavā.

page number: 418

[793] no saññojanā .pe. no ganthā .pe. no oghā
.pe. no yogā .pe. no nīvaraṇā .pe. no parāmāsā .pe.
sārammaṇā no cittā cetasikā cittasampayuttā cittasaṁsaṭṭhā
cittasamuṭṭhānā cittasahabhuno cittānuparivattino cittasaṁsaṭṭhasamuṭṭhānā
cittasaṁsaṭṭhasamuṭṭhānasahabhuno cittasaṁsaṭṭhasamuṭṭhānānuparivattino
bāhirā nupādā anupādinnā. nupādānā
.pe. no kilesā .pe.

[794] na dassanena pahātabbā na bhāvanāya pahātabbā
na dassanena pahātabbahetukā na bhāvanāya pahātabbahetukā.
tisso paṭisambhidā savitakkā atthapaṭisambhidā siyā savitakkā
siyā avitakkā. tisso paṭisambhidā savicārā atthapaṭisambhidā
siyā savicārā siyā avicārā. siyā sappītikā siyā appītikā
siyā pītisahagatā siyā na pītisahagatā siyā sukhasahagatā siyā na
sukhasahagatā siyā upekkhāsahagatā siyā na upekkhāsahagatā.
tisso paṭisambhidā kāmāvacarā atthapaṭisambhidā siyā kāmāvacarā
siyā na kāmāvacarā. na rūpāvacarā na arūpāvacarā. tisso
paṭisambhidā pariyāpannā atthapaṭisambhidā siyā pariyāpannā siyā
apariyāpannā. tisso paṭisambhidā aniyyānikā atthapaṭisambhidā
siyā niyyānikā siyā aniyyānikā. tisso paṭisambhidā aniyatā
atthapaṭisambhidā siyā niyatā siyā aniyatā. tisso paṭisambhidā

page number: 419

sauttarā atthapaṭisambhidā siyā sauttarā siyā anuttarā.
araṇāti.
pañhāpucchakaṁ
paṭisambhidāvibhaṅgo samatto.
----------
Ñāṇavibhaṅgo

[795] ekavidhena ñāṇavatthu. pañca viññāṇā na hetū
ahetukā hetuvippayuttā sappaccayā saṅkhatā arūpā lokiyā
sāsavā saññojaniyā ganthaniyā oghaniyā yoganiyā nīvaraṇiyā
parāmaṭṭhā upādāniyā saṅkilesikā abyākatā sārammaṇā acetasikā
vipākā upādinnupādāniyā asaṅkiliṭṭhasaṅkilesikā na savitakkasavicārā
na avitakkavicāramattā avitakkāvicārā na pītisahagatā nevadassanena-
nabhāvanāyapahātabbā nevadassanenanabhāvanāyapahātabbahetukā
nevāacayagāminonāpacayagāmino (pts. vbh, 307) nevasekkhānāsekkhā parittā kāmāvacarā
na rūpāvacarā na arūpāvacarā pariyāpannā no apariyāpannā aniyatā
aniyyānikā uppannā manoviññāṇaviññeyyā aniccā jarābhibhūtā.
pañca viññāṇā uppannavatthukā uppannārammaṇā purejātavatthukā
purejātārammaṇā ajjhattikavatthukā bāhirārammaṇā asambhinnavatthukā
asambhinnārammaṇā nānāvatthukā nānārammaṇā na

page number: 420

aññamaññassa gocaravisayaṁ paccanubhonti na asamannāhārā uppajjanti
na amanasikārā uppajjanti na abbokiṇṇā uppajjanti na
apubbaṁ acarimaṁ uppajjanti na aññamaññassa samanantarā uppajjanti
pañca viññāṇā anābhogā pañcahi viññāṇehi na kañci dhammaṁ
paṭivijānāti aññatra abhinipātamattā pañcannaṁ viññāṇānaṁ
samanantarāpi na kañci dhammaṁ paṭivijānāti pañcahi viññāṇehi
na kañci iriyāpathaṁ kappeti pañcannaṁ viññāṇānaṁ samanantarāpi
na kañci iriyāpathaṁ kappeti pañcahi viññāṇehi na kāyakammaṁ
na vacīkammaṁ paṭṭhapeti pañcannaṁ viññāṇānaṁ samanantarāpi na
kāyakammaṁ na vacīkammaṁ paṭṭhapeti pañcahi viññāṇehi na kusalākusalaṁ
dhammaṁ samādiyati pañcannaṁ viññāṇānaṁ samanantarāpi na kusalākusalaṁ
dhammaṁ samādiyati (pts. vbh, 308) pañcahi viññāṇehi na samāpajjati na vuṭṭhāti
pañcannaṁ viññāṇānaṁ samanantarāpi na samāpajjati na vuṭṭhāti
pañcahi viññāṇehi na cavati na upapajjati pañcannaṁ viññāṇānaṁ
samanantarāpi na cavati na upapajjati pañcahi viññāṇehi na supati
na paṭibujjhati na supinaṁ passati pañcannaṁ viññāṇānaṁ samanantarāpi
na supati na paṭibujjhati na supinaṁ passati. yāthāvakavatthuvibhāvanā
paññā. evaṁ ekavidhena ñāṇavatthu.

[796] duvidhena ñāṇavatthu lokiyā paññā lokuttarā paññā
kenaci viññeyyā paññā kenaci na viññeyyā paññā sāsavā

page number: 421

paññā anāsavā paññā āsavavippayuttasāsavā paññā
āsavavippayuttānāsavā paññā saññojaniyā paññā asaññojaniyā
paññā saññojanavippayuttasaññojaniyā paññā saññojanavippayuttāsaññojaniyā
paññā ganthaniyā paññā aganthaniyā paññā
ganthavippayuttaganthaniyā paññā ganthavippayuttāganthaniyā paññā
oghaniyā paññā anoghaniyā paññā oghavippayuttaoghaniyā paññā
oghavippayuttānoghaniyā paññā yoganiyā paññā ayoganiyā
paññā yogavippayuttayoganiyā paññā yogavippayuttāyoganiyā
paññā nīvaraṇiyā paññā anīvaraṇiyā paññā nīvaraṇavippayuttanīvaraṇiyā
paññā nīvaraṇavippayuttānīvaraṇiyā paññā (pts. vbh, 309) parāmaṭṭhā
paññā aparāmaṭṭhā paññā parāmāsavippayuttaparāmaṭṭhā paññā
parāmāsavippayuttāparāmaṭṭhā paññā upādinnā paññā anupādinnā
paññā upādāniyā paññā anupādāniyā paññā
upādānavippayuttaupādāniyā paññā upādānavippayuttānupādāniyā
paññā saṅkilesikā paññā asaṅkilesikā paññā kilesavippayuttasaṅkilesikā
paññā kilesavippayuttāsaṅkilesikā paññā savitakkā
paññā avitakkā paññā savicārā paññā avicārā paññā
sappītikā paññā appītikā paññā pītisahagatā paññā na
pītisahagatā paññā sukhasahagatā paññā na sukhasahagatā paññā
upekkhāsahagatā paññā na upekkhāsahagatā paññā kāmāvacarā

page number: 422

paññā na kāmāvacarā paññā rūpāvacarā paññā na rūpāvacarā
paññā arūpāvacarā paññā na arūpāvacarā paññā pariyāpannā
paññā apariyāpannā paññā niyyānikā paññā aniyyānikā
paññā niyatā paññā aniyatā paññā sauttarā paññā
anuttarā paññā atthajāpikā paññā jāpitatthā paññā evaṁ
duvidhena ñāṇavatthu.

[797] (pts. vbh, 310) tividhena ñāṇavatthu. cintāmayā paññā sutamayā paññā
bhāvanāmayā paññā dānamayā paññā sīlamayā paññā bhāvanāmayā
paññā adhisīle paññā adhicitte paññā adhipaññāya paññā
āyakosallaṁ apāyakosallaṁ upāyakosallaṁ. vipākā paññā vipākadhammadhammā
paññā nevavipākanavipākadhammadhammā paññā upādinnupādāniyā
paññā anupādinnupādāniyā paññā anupādinnānupādāniyā
paññā savitakkasavicārā paññā avitakkavicāramattā
paññā avitakkāvicārā paññā pītisahagatā paññā sukhasahagatā
paññā upekkhāsahagatā paññā ācayagāminī paññā apacayagāminī
paññā nevāacayagāminīnāpacayagāminī paññā sekkhā paññā
asekkhā paññā nevasekkhānāsekkhā paññā parittā paññā
mahaggatā paññā appamāṇā paññā parittārammaṇā paññā
mahaggatārammaṇā paññā appamāṇārammaṇā paññā maggārammaṇā
paññā maggahetukā paññā maggādhipatinī paññā uppannā

page number: 423

paññā anuppannā paññā uppādinī paññā (pts. vbh, 311) atītā paññā
anāgatā paññā paccuppannā paññā atītārammaṇā paññā
anāgatārammaṇā paññā paccuppannārammaṇā paññā ajjhattā
paññā bahiddhā paññā ajjhattabahiddhā paññā ajjhattārammaṇā
paññā bahiddhārammaṇā paññā ajjhattabahiddhārammaṇā paññā.
savitakkasavicārā paññā atthi vipākā atthi vipākadhammadhammā
atthi nevavipākanavipākadhammadhammā atthi upādinnupādāniyā atthi
anupādinnupādāniyā atthi anupādinnānupādāniyā atthi pītisahagatā
atthi sukhasahagatā atthi upekkhāsahagatā atthi ācayagāminī atthi
apacayagāminī atthi nevāacayagāminīnāpacayagāminī atthi sekkhā
atthi asekkhā atthi nevasekkhānāsekkhā atthi parittā atthi
mahaggatā atthi appamāṇā atthi parittārammaṇā atthi mahaggatārammaṇā
atthi appamāṇārammaṇā atthi maggārammaṇā atthi
maggahetukā atthi maggādhipatinī atthi uppannā atthi anuppannā
atthi uppādinī atthi atītā atthi anāgatā atthi paccuppannā
atthi atītārammaṇā atthi anāgatārammaṇā atthi paccuppannārammaṇā
atthi ajjhattā atthi bahiddhā atthi ajjhattabahiddhā
atthi ajjhattārammaṇā atthi bahiddhārammaṇā atthi
ajjhattabahiddhārammaṇā. avitakkavicāramattā paññā atthi vipākā
atthi vipākadhammadhammā atthi nevavipākanavipākadhammadhammā atthi

page number: 424

upādinnupādāniyā atthi anupādinnupādāniyā atthi
anupādinnānupādāniyā atthi ācayagāminī atthi apacayagāminī atthi
nevāacayagāminīnāpacayagāminī atthi sekkhā atthi asekkhā atthi
nevasekkhānāsekkhā atthi uppannā atthi anuppannā atthi
uppādinī atthi atītā atthi anāgatā atthi paccuppannā atthi
ajjhattā atthi bahiddhā atthi ajjhattabahiddhā. avitakkāvicārā
paññā atthi vipākā atthi vipākadhammadhammā atthi
nevavipākanavipākadhammadhammā atthi upādinnupādāniyā atthi
anupādinnupādāniyā atthi anupādinnānupādāniyā atthi pītisahagatā
atthi sukhasahagatā atthi upekkhāsahagatā atthi ācayagāminī atthi
apacayagāminī atthi nevāacayagāminīnāpacayagāminī (pts. vbh, 313) atthi sekkhā
atthi asekkhā atthi nevasekkhānāsekkhā atthi parittārammaṇā
atthi mahaggatārammaṇā atthi appamāṇārammaṇā atthi maggārammaṇā
atthi maggahetukā atthi maggādhipatinī atthi uppannā
atthi anuppannā atthi uppādinī atthi atītā atthi anāgatā
atthi paccuppannā atthi atītārammaṇā atthi anāgatārammaṇā
atthi paccuppannārammaṇā atthi ajjhattā atthi bahiddhā atthi
ajjhattabahiddhā atthi ajjhattārammaṇā atthi bahiddhārammaṇā
atthi ajjhattabahiddhārammaṇā. pītisahagatā paññā sukhasahagatā
paññā atthi vipākā atthi vipākadhammadhammā atthi

page number: 425

nevavipākanavipākadhammadhammā atthi upādinnupādāniyā atthi
anupādinnupādāniyā atthi anupādinnānupādāniyā atthi savitakkasavicārā
atthi avitakkavicāramattā atthi avitakkāvicārā atthi ācayagāminī
atthi apacayagāminī atthi nevāacayagāminīnāpacayagāminī atthi
sekkhā atthi asekkhā atthi nevasekkhānāsekkhā atthi parittā
atthi mahaggatā atthi appamāṇā (pts. vbh, 314) atthi parittārammaṇā atthi
mahaggatārammaṇā atthi appamāṇārammaṇā atthi maggārammaṇā
atthi maggahetukā atthi maggādhipatinī atthi uppannā atthi
anuppannā atthi uppādinī atthi atītā atthi anāgatā atthi
paccuppannā atthi atītārammaṇā atthi anāgatārammaṇā atthi
paccuppannārammaṇā atthi ajjhattā atthi bahiddhā atthi
ajjhattabahiddhā atthi ajjhattārammaṇā atthi bahiddhārammaṇā
atthi ajjhattabahiddhārammaṇā. upekkhāsahagatā paññā atthi
vipākā atthi vipākadhammadhammā atthi nevavipākanavipākadhammadhammā
atthi upādinnupādāniyā atthi anupādinnupādāniyā atthi
anupādinnānupādāniyā atthi ācayagāminī atthi apacayagāminī atthi
nevāacayagāminīnāpacayagāminī atthi sekkhā atthi asekkhā atthi
nevasekkhānāsekkhā atthi parittā atthi mahaggatā atthi appamāṇā
atthi parittārammaṇā atthi mahaggatārammaṇā atthi appamāṇārammaṇā
atthi maggārammaṇā atthi maggahetukā atthi maggādhipatinī

page number: 426

atthi uppannā atthi anuppannā atthi uppādinī atthi atītā
atthi anāgatā atthi paccuppannā atthi atītārammaṇā atthi
anāgatārammaṇā atthi paccuppannārammaṇā atthi ajjhattā
atthi bahiddhā atthi ajjhattabahiddhā atthi ajjhattārammaṇā
atthi bahiddhārammaṇā atthi ajjhattabahiddhārammaṇā. evaṁ
tividhena ñāṇavatthu.

[798] catubbidhena ñāṇavatthu kammassakataṁ ñāṇaṁ saccānulomikaṁ
ñāṇaṁ maggasamaṅgissa ñāṇaṁ phalasamaṅgissa ñāṇaṁ dukkhe ñāṇaṁ
dukkhasamudaye ñāṇaṁ dukkhanirodhe ñāṇaṁ dukkhanirodhagāminiyā paṭipadāya
ñāṇaṁ kāmāvacarā paññā rūpāvacarā paññā arūpāvacarā paññā
apariyāpannā paññā dhamme ñāṇaṁ anvaye ñāṇaṁ paricce ñāṇaṁ
sammatiñāṇaṁ atthi paññā ācayāya no apacayāya atthi paññā
apacayāya no ācayāya atthi paññā ācayāya ceva apacayāya
ca atthi paññā neva ācayāya no apacayāya atthi paññā
nibbidāya no paṭivedhāya atthi paññā paṭivedhāya no nibbidāya
atthi paññā nibbidāya ceva paṭivedhāya ca atthi paññā neva
nibbidāya no paṭivedhāya (pts. vbh, 316) hānabhāginī paññā ṭhitibhāginī paññā
visesabhāginī paññā nibbedhabhāginī paññā catasso paṭisambhidā
catasso paṭipadā cattāri ārammaṇāni jarāmaraṇe ñāṇaṁ jarāmaraṇasamudaye
ñāṇaṁ jarāmaraṇanirodhe ñāṇaṁ jarāmaraṇanirodhagāminiyā

page number: 427

paṭipadāya ñāṇaṁ jātiyā ñāṇaṁ .pe. bhave ñāṇaṁ .pe.
upādāne ñāṇaṁ .pe. taṇhāya ñāṇaṁ .pe. vedanāya ñāṇaṁ
.pe. phasse ñāṇaṁ .pe. saḷāyatane ñāṇaṁ .pe. nāmarūpe
ñāṇaṁ .pe. viññāṇe ñāṇaṁ .pe. saṅkhāresu ñāṇaṁ saṅkhārasamudaye
ñāṇaṁ saṅkhāranirodhe ñāṇaṁ saṅkhāranirodhagāminiyā paṭipadāya ñāṇaṁ
evaṁ catubbidhena ñāṇavatthu.

[799] pañcavidhena ñāṇavatthu pañcaṅgiko sammāsamādhi
pañcañāṇiko sammāsamādhi evaṁ pañcavidhena ñāṇavatthu. chabbidhena
ñāṇavatthu chasu abhiññāsu paññā evaṁ chabbidhena ñāṇavatthu.
sattavidhena ñāṇavatthu sattasattati ñāṇavatthūni evaṁ sattavidhena
ñāṇavatthu. (pts. vbh, 317) aṭṭhavidhena ñāṇavatthu catūsu maggesu catūsu phalesu
paññā evaṁ aṭṭhavidhena ñāṇavatthu. navavidhena ñāṇavatthu
navasu anupubbavihārasamāpattīsu paññā evaṁ navavidhena ñāṇavatthu.

[800] dasavidhena ñāṇavatthu dasa tathāgatassa tathāgatabalāni
yehi balehi samannāgato tathāgato āsabhaṇṭhānaṁ paṭijānāti parisāsu
sīhanādaṁ nadati brahmacakkaṁ pavatteti. katamāni dasa. idha tathāgato
ṭhānañca ṭhānato aṭṭhānañca aṭṭhānato yathābhūtaṁ pajānāti yampi
tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti
idampi tathāgatassa tathāgatabalaṁ hoti yaṁ balaṁ āgamma tathāgato
āsabhaṇṭhānaṁ paṭijānāti parisāsu sīhanādaṁ nadati brahmacakkaṁ

page number: 428

pavatteti. puna ca paraṁ tathāgato atītānāgatapuccuppannānaṁ
kammasamādānānaṁ ṭhānaso hetuso vipākaṁ yathābhūtaṁ pajānāti yampi
tathāgato atītānāgatapaccuppannānaṁ kammasamādānānaṁ ṭhānaso hetuso
vipākaṁ yathābhūtaṁ pajānāti idampi tathāgatassa tathāgatabalaṁ hoti yaṁ
balaṁ āgamma tathāgato āsabhaṇṭhānaṁ paṭijānāti parisāsu sīhanādaṁ
nadati brahmacakkaṁ pavatteti. puna ca paraṁ tathāgato sabbatthagāminiṁ
paṭipadaṁ yathābhūtaṁ pajānāti yampi tathāgato sabbatthagāminiṁ paṭipadaṁ
yathābhūtaṁ pajānāti idampi tathāgatassa tathāgatabalaṁ hoti yaṁ balaṁ
āgamma tathāgato āsabhaṇṭhānaṁ paṭijānāti parisāsu sīhanādaṁ nadati
brahmacakkaṁ pavatteti. puna ca paraṁ tathāgato anekadhātuṁ nānādhātuṁ
lokaṁ yathābhūtaṁ pajānāti yampi tathāgato anekadhātuṁ nānādhātuṁ
lokaṁ yathābhūtaṁ pajānāti idampi tathāgatassa tathāgatabalaṁ hoti yaṁ
balaṁ āgamma tathāgato āsabhaṇṭhānaṁ paṭijānāti parisāsu sīhanādaṁ
nadati brahmacakkaṁ pavatteti. puna ca paraṁ tathāgato sattānaṁ
nānādhimuttikataṁ yathābhūtaṁ pajānāti yampi tathāgato sattānaṁ nānādhimuttikataṁ
yathābhūtaṁ pajānāti idampi tathāgatassa tathāgatabalaṁ hoti
yaṁ balaṁ āgamma tathāgato āsabhaṇṭhānaṁ paṭijānāti parisāsu
sīhanādaṁ nadati brahmacakkaṁ pavatteti. puna ca paraṁ tathāgato parasattānaṁ
parapuggalānaṁ indriyaparopariyattaṁ yathābhūtaṁ pajānāti yampi
tathāgato parasattānaṁ parapuggalānaṁ indriyaparopariyattaṁ yathābhūtaṁ

page number: 429

pajānāti idampi tathāgatassa tathāgatabalaṁ hoti yaṁ balaṁ āgamma
tathāgato āsabhaṇṭhānaṁ paṭijānāti parisāsu sīhanādaṁ nadati brahmacakkaṁ
pavatteti. puna ca paraṁ tathāgato jhānavimokkhasamādhisamāpattīnaṁ
saṅkilesaṁ vodānaṁ vuṭṭhānaṁ yathābhūtaṁ pajānāti yampi tathāgato
jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ
pajānāti idampi tathāgatassa tathāgatabalaṁ hoti yaṁ balaṁ āgamma
tathāgato āsabhaṇṭhānaṁ paṭijānāti parisāsu sīhanādaṁ nadati brahmacakkaṁ
pavatteti. puna ca paraṁ tathāgato pubbenivāsānussatiṁ yathābhūtaṁ
pajānāti yampi tathāgato pubbenivāsānussatiṁ yathābhūtaṁ pajānāti
idampi tathāgatassa tathāgatabalaṁ hoti yaṁ balaṁ āgamma tathāgato
āsabhaṇṭhānaṁ paṭijānāti parisāsu sīhanādaṁ nadati brahmacakkaṁ pavatteti.
puna ca paraṁ tathāgato sattānaṁ cutūpapātaṁ yathābhūtaṁ pajānāti yampi
tathāgato sattānaṁ cutūpapātaṁ yathābhūtaṁ pajānāti idampi tathāgatassa
tathāgatabalaṁ hoti yaṁ balaṁ āgamma tathāgato āsabhaṇṭhānaṁ paṭijānāti
parisāsu sīhanādaṁ nadati brahmacakkaṁ pavatteti. puna ca paraṁ
tathāgato āsavānaṁ khayaṁ yathābhūtaṁ pajānāti yampi tathāgato āsavānaṁ
khayaṁ yathābhūtaṁ pajānāti idampi tathāgatassa tathāgatabalaṁ hoti yaṁ
balaṁ āgamma tathāgato āsabhaṇṭhānaṁ paṭijānāti parisāsu sīhanādaṁ
nadati brahmacakkaṁ pavatteti. imāni dasa tathāgatassa tathāgatabalāni
yehi balehi samannāgato tathāgato āsabhaṇṭhānaṁ paṭijānāti parisāsu

page number: 430

sīhanādaṁ nadati brahmacakkaṁ pavatteti evaṁ dasavidhena ñāṇavatthu.
mātikā.

[801] (pts. vbh, 319) pañcaviññāṇaṁ na hetumeva ahetukameva hetuvippayuttameva
sappaccayameva saṅkhatameva arūpameva lokiyameva sāsavameva
saññojaniyameva ganthaniyameva oghaniyameva yoganiyameva nīvaraṇiyameva
parāmaṭṭhameva upādāniyameva saṅkilesikameva abyākatameva
sārammaṇameva acetasikameva vipākameva upādinnupādāniyameva
asaṅkiliṭṭhasaṅkilesikameva nasavitakkasavicārameva nāvitakkavicāramattameva
avitakkāvicārameva na pītisahagatameva nevadassanenanabhāvanāya-
pahātabbameva nevadassanenanabhāvanāyapahātabbahetukameva
nevāacayagāmiṁnāpacayagāmimeva nevasekkhaṁnāsekkhameva parittameva
kāmāvacarameva na rūpāvacarameva na arūpāvacarameva pariyāpannameva
no apariyāpannameva aniyatameva aniyyānikameva uppannaṁ
manoviññāṇaviññeyyameva aniccameva jarābhibhūtameva.

[802] pañca viññāṇā uppannavatthukā uppannārammaṇāti
uppannasmiṁ vatthusmiṁ uppanne ārammaṇe uppajjanti. purejātavatthukā
purejātārammaṇāti pure jātasmiṁ vatthusmiṁ pure jāte
ārammaṇe uppajjanti. ajjhattikavatthukā bāhirārammaṇāti
pañcannaṁ viññāṇānaṁ vatthū ajjhattikā ārammaṇā bāhirā.
asambhinnavatthukā asambhinnārammaṇāti asambhinnasmiṁ vatthusmiṁ

page number: 431

asambhinne ārammaṇe uppajjanti. nānāvatthukā nānārammaṇāti
aññaṁ cakkhuviññāṇassa vatthu ca ārammaṇañca aññaṁ sotaviññāṇassa
vatthu ca ārammaṇañca aññaṁ ghānaviññāṇassa vatthu
ca ārammaṇañca aññaṁ jivhāviññāṇassa vatthu ca ārammaṇañca
aññaṁ kāyaviññāṇassa vatthu ca ārammaṇañca. na aññamaññassa
gocaravisayaṁ paccanubhontīti cakkhuviññāṇassa gocaravisayaṁ sotaviññāṇaṁ
na paccanubhoti sotaviññāṇassagocaravisayaṁpi cakkhuviññāṇaṁ
na paccanubhoti cakkhuviññāṇassa gocaravisayaṁ ghānaviññāṇaṁ na paccanubhoti
ghānaviññāṇassa gocaravisayaṁpi cakkhuviññāṇaṁ na paccanubhoti
cakkhuviññāṇassa gocaravisayaṁ jivhāviññāṇaṁ (pts. vbh, 320) na paccanubhoti jivhāviññāṇassa
gocaravisayaṁpi cakkhuviññāṇaṁ na paccanubhoti cakkhuviññāṇassa
gocaravisayaṁ kāyaviññāṇaṁ na paccanubhoti kāyaviññāṇassa
gocaravisayaṁpi cakkhuviññāṇaṁ na paccanubhoti sotaviññāṇassa
.pe. ghānaviññāṇassa .pe. jivhāviññāṇassa .pe.
kāyaviññāṇassa gocaravisayaṁ cakkhuviññāṇaṁ na paccanubhoti cakkhuviññāṇassa
gocaravisayaṁpi kāyaviññāṇaṁ na paccanubhoti kāyaviññāṇassa
gocaravisayaṁ sotaviññāṇaṁ na paccanubhoti sotaviññāṇassa
gocaravisayaṁpi kāyaviññāṇaṁ na paccanubhoti kāyaviññāṇassa gocaravisayaṁ
ghānaviññāṇaṁ na paccanubhoti ghānaviññāṇassa gocaravisayaṁpi kāyaviññāṇaṁ
na paccanubhoti kāyaviññāṇassa gocaravisayaṁ jivhāviññāṇaṁ

page number: 432

na paccanubhoti jivhāviññāṇassa gocaravisayaṁpi kāyaviññāṇaṁ na
paccanubhoti. na asamannāhārā uppajjantīti samannāharantassa
uppajjanti. na amanasikārā uppajjantīti manasikarontassa
uppajjanti. na abbokiṇṇā uppajjantīti na paṭipāṭiyā
uppajjanti. na apubbaṁ acarimaṁ uppajjantīti na ekakkhaṇe uppajjanti.
na aññamaññassa samanantarā uppajjantīti cakkhuviññāṇassa
uppannasamanantarā sotaviññāṇaṁ na uppajjati sotaviññāṇassa
uppannasamanantarāpi cakkhuviññāṇaṁ na uppajjati cakkhuviññāṇassa
uppannasamanantarā ghānaviññāṇaṁ na uppajjati ghānaviññāṇassa
uppannasamanantarāpi cakkhuviññāṇaṁ na uppajjati cakkhuviññāṇassa
uppannasamanantarā jivhāviññāṇaṁ na uppajjati jivhāviññāṇassa
uppannasamanantarāpi cakkhuviññāṇaṁ na uppajjati cakkhuviññāṇassa
uppannasamanantarā kāyaviññāṇaṁ na uppajjati kāyaviññāṇassa
uppannasamanantarāpi cakkhuviññāṇaṁ na uppajjati sotaviññāṇassa
.pe. ghānaviññāṇassa .pe. jivhāviññāṇassa .pe. kāyaviññāṇassa
uppannasamanantarā cakkhuviññāṇaṁ na uppajjati cakkhuviññāṇassa
uppannasamanantarāpi kāyaviññāṇaṁ na uppajjati
kāyaviññāṇassa uppannasamanantarā sotaviññāṇaṁ na uppajjati
sotaviññāṇassa uppannasamanantarāpi kāyaviññāṇaṁ na uppajjati
kāyaviññāṇassa uppannasamanantarā ghānaviññāṇaṁ na uppajjati

page number: 433

ghānaviññāṇassa (pts. vbh, 321) uppannasamanantarāpi kāyaviññāṇaṁ na uppajjati
kāyaviññāṇassa uppannasamanantarā jivhāviññāṇaṁ na uppajjati
jivhāviññāṇassa uppannasamanantarāpi kāyaviññāṇaṁ na uppajjati.
pañca viññāṇā anābhogāti pañcannaṁ viññāṇānaṁ natthi
āvajjanā vā ābhogo vā samannāhāro vā manasikāro vā.
pañcahi viññāṇehi na kañci dhammaṁ paṭivijānātīti pañcahi
viññāṇehi na kañci dhammaṁ paṭivijānāti. aññatra abhinipātamattāti
aññatra āpāthamattā. pañcannaṁ viññāṇānaṁ
samanantarāpi na kañci dhammaṁ paṭivijānātīti pañcannaṁ viññāṇānaṁ
samanantarā manodhātuyāpi na kañci dhammaṁ paṭivijānāti. pañcahi
viññāṇehi na kañci iriyāpathaṁ kappetīti pañcahi viññāṇehi
na kañci iriyāpathaṁ kappeti gamanaṁ vā ṭhānaṁ vā nisajjaṁ vā seyyaṁ
vā. pañcannaṁ viññāṇānaṁ samanantarāpi na kañci iriyāpathaṁ
kappetīti pañcannaṁ viññāṇānaṁ samanantarā manodhātuyāpi na
kañci iriyāpathaṁ kappeti gamanaṁ vā ṭhānaṁ vā nisajjaṁ vā seyyaṁ
vā. pañcahi viññāṇehi na kāyakammaṁ na vacīkammaṁ paṭṭhapetīti
pañcahi viññāṇehi na kāyakammaṁ vacīkammaṁ paṭṭhapeti. pañcannaṁ
viññāṇānaṁ samanantarāpi na kāyakammaṁ na vacīkammaṁ paṭṭhapetīti
pañcannaṁ viññāṇānaṁ samanantarā manodhātuyāpi na kāyakammaṁ
vacīkammaṁ paṭṭhapeti. pañcahi viññāṇehi na kusalākusalaṁ dhammaṁ

page number: 434

samādiyatīti pañcahi viññāṇehi na kusalākusalaṁ dhammaṁ samādiyati.
pañcannaṁ viññāṇānaṁ samanantarāpi na kusalākusalaṁ dhammaṁ samādiyatīti
pañcannaṁ viññāṇānaṁ samanantarā manodhātuyāpi na kusalākusalaṁ
dhammaṁ samādiyati. pañcahi viññāṇehi na samāpajjati na vuṭṭhātīti
pañcahi viññāṇehi na samāpajjati na vuṭṭhāti. pañcannaṁ
viññāṇānaṁ samanantarāpi na samāpajjati na vuṭṭhātīti pañcannaṁ
viññāṇānaṁ samanantarā manodhātuyāpi na samāpajjati na vuṭṭhāti.
pañcahi viññāṇehi na cavati na upapajjatīti pañcahi viññāṇehi
na cavati na upapajjati. pañcannaṁ viññāṇānaṁ samanantarāpi na cavati
na upapajjatīti pañcannaṁ viññāṇānaṁ samanantarā manodhātuyāpi
na cavati na upapajjati. pañcahi viññāṇehi na supati
na paṭibujjhati na supinaṁ passatīti pañcahi viññāṇehi na supati
na paṭibujjhati na supinaṁ passati. pañcannaṁ viññāṇānaṁ
samanantarāpi na supati na paṭibujjhati na supinaṁ passatīti pañcannaṁ
viññāṇānaṁ samanantarā manodhātuyāpi na supati na paṭibujjhati
na supinaṁ passati.
evaṁ yāthāvakavatthuvibhāvanā paññā.
evaṁ ekavidhena ñāṇavatthu.

[803] tīsu bhūmīsu kusalābyākate paññā lokiyā paññā
catūsu maggesu catūsu phalesu paññā lokuttarā paññā. sabbāva

page number: 435

paññā kenaci viññeyyā kenaci na viññeyyā. tīsu bhūmīsu
kusalābyākate paññā sāsavā paññā catūsu maggesu catūsu
phalesu paññā anāsavā paññā. tīsu bhūmīsu kusalābyākate
paññā āsavavippayuttasāsavā paññā catūsu maggesu catūsu
phalesu paññā āsavavippayuttānāsavā paññā. tīsu bhūmīsu
kusalābyākate paññā saññojaniyā paññā catūsu maggesu
catūsu phalesu paññā asaññojaniyā paññā. tīsu bhūmīsu kusalābyākate
paññā saññojanavippayuttasaññojaniyā paññā catūsu
maggesu catūsu phalesu paññā saññojanavippayuttāsaññojaniyā
paññā. tīsu bhūmīsu kusalābyākate paññā ganthaniyā paññā
catūsu maggesu catūsu phalesu paññā aganthaniyā paññā. tīsu
bhūmīsu kusalābyākate paññā ganthavippayuttaganthaniyā paññā catūsu
maggesu catūsu phalesu paññā ganthavippayuttāganthaniyā paññā.
tīsu bhūmīsu kusalābyākate paññā oghaniyā paññā catūsu maggesu
catūsu phalesu paññā anoghaniyā paññā. (pts. vbh, 323) tīsu bhūmīsu kusalābyākate
paññā oghavippayuttaoghaniyā paññā catūsu maggesu catūsu
phalesu paññā oghavippayuttānoghaniyā paññā. tīsu bhūmīsu
kusalābyākate paññā yoganiyā paññā catūsu maggesu catūsu
phalesu paññā ayoganiyā paññā. tīsu bhūmīsu kusalābyākate
paññā yogavippayuttayoganiyā paññā catūsu maggesu catūsu

page number: 436

phalesu paññā yogavippayuttāyoganiyā paññā. tīsu bhūmīsu
kusalābyākate paññā nīvaraṇiyā paññā catūsu maggesu catūsu
phalesu paññā anīvaraṇiyā paññā. tīsu bhūmīsu kusalābyākate
paññā nīvaraṇavippayuttanīvaraṇiyā paññā catūsu maggesu catūsu
phalesu paññā nīvaraṇavippayuttānīvaraṇiyā paññā. tīsu bhūmīsu
kusalābyākate paññā parāmaṭṭhā paññā catūsu maggesu catūsu
phalesu paññā aparāmaṭṭhā paññā. tīsu bhūmīsu kusalābyākate
paññā parāmāsavippayuttaparāmaṭṭhā paññā catūsu maggesu catūsu
phalesu paññā parāmāsavippayuttāparāmaṭṭhā paññā. tīsu bhūmīsu
vipāke paññā upādinnā paññā tīsu bhūmīsu kusale tīsu bhūmīsu
kiriyābyākate catūsu maggesu catūsu phalesu paññā anupādinnā
paññā. tīsu bhūmīsu kusalābyākate paññā upādāniyā paññā
catūsu maggesu catūsu phalesu paññā anupādāniyā paññā. tīsu
bhūmīsu kusalābyākate paññā upādānavippayuttaupādāniyā paññā
catusu maggesu catūsu phalesu paññā upādānavippayuttānupādāniyā
paññā. tīsu bhūmīsu kusalābyākate paññā saṅkilesikā paññā
catūsu maggesu catūsu phalesu paññā asaṅkilesikā paññā. tīsu
bhūmīsu kusalābyākate paññā kilesavippayuttasaṅkilesikā paññā
catūsu maggesu catūsu phalesu paññā kilesavippayuttāsaṅkilesikā
paññā. vitakkasampayuttā paññā savitakkā paññā vitakkavippayuttā

page number: 437

paññā avitakkā paññā. vicārasampayuttā paññā
savicārā paññā vicāravippayuttā paññā avicārā paññā.
pītisampayuttā paññā sappītikā paññā pītivippayuttā paññā
appītikā paññā. pītisampayuttā paññā pītisahagatā paññā
pītivippayuttā paññā na pītisahagatā paññā. (pts. vbh, 324) sukhasampayuttā
paññā sukhasahagatā paññā sukhavippayuttā paññā na sukhasahagatā
paññā. upekkhāsampayuttā paññā upekkhāsahagatā paññā
upekkhāvippayuttā paññā na upekkhāsahagatā paññā.
kāmāvacarakusalābyākate paññā kāmāvacarā paññā rūpāvacarā paññā
arūpāvacarā paññā apariyāpannā paññā na kāmāvacarā paññā.
rūpāvacarakusalābyākate paññā rūpāvacarā paññā kāmāvacarā paññā
arūpāvacarā paññā apariyāpannā paññā na rūpāvacarā paññā.
arūpāvacarakusalābyākate paññā arūpāvacarā paññā kāmāvacarā
paññā rūpāvacarā paññā apariyāpannā paññā na arūpāvacarā
paññā. tīsu bhūmīsu kusalābyākate paññā pariyāpannā paññā
catūsu maggesu catūsu phalesu paññā apariyāpannā paññā. catūsu
maggesu catūsu phalesu paññā niyyānikā paññā tīsu bhūmīsu kusale
catūsu bhūmīsu vipāke tīsu bhūmīsu kiriyābyākate paññā aniyyānikā
paññā. catūsu maggesu paññā niyatā paññā tīsu bhūmīsu
kusale catūsu bhūmīsu vipāke tīsu bhūmīsu kiriyābyākate paññā

page number: 438

aniyatā paññā. tīsu bhūmīsu kusalābyākate paññā sauttarā
paññā catūsu maggesu catūsu phalesu paññā anuttarā paññā.
tattha katamā atthajāpikā paññā catūsu bhūmīsu kusale arahato
abhiññaṁ uppādentassa samāpattiṁ uppādentassa kiriyābyākatā
paññā atthajāpikā paññā catūsu bhūmīsu vipāke arahato
uppannāya abhiññāya uppannāya samāpattiyā kiriyābyākatā
paññā jāpitatthā paññā. evaṁ duvidhena ñāṇavatthu.

[804] tattha katamā cintāmayā paññā yogavihitesu vā
kammāyatanesu yogavihitesu vā sippāyatanesu yogavihitesu vā vijjaṭṭhānesu
kammassakataṁ vā saccānulomikaṁ vā rūpaṁ aniccanti vā
vedanā aniccāti vā saññā aniccāti vā saṅkhārā aniccāti
vā (pts. vbh, 325) viññāṇaṁ aniccanti vā yaṁ evarūpiṁ anulomikaṁ khantiṁ diṭṭhiṁ
ruciṁ mutiṁ pekkhaṁ dhammanijjhānakkhantiṁ parato assutvā paṭilabhati ayaṁ
vuccati cintāmayā paññā. tattha katamā sutamayā paññā
yogavihitesu vā kammāyatanesu yogavihitesu vā sippāyatanesu yogavihitesu
vā vijjaṭṭhānesu kammassakataṁ vā saccānulomikaṁ vā rūpaṁ
aniccanti vā vedanā aniccāti vā saññā aniccāti vā saṅkhārā
aniccāti vā viññāṇaṁ aniccanti vā yaṁ evarūpiṁ anulomikaṁ khantiṁ
diṭṭhiṁ ruciṁ mutiṁ pekkhaṁ dhammanijjhānakkhantiṁ parato sutvā paṭilabhati
ayaṁ vuccati sutamayā paññā. sabbāpi samāpannassa paññā

page number: 439

bhāvanāmayā paññā.

[805] tattha katamā dānamayā paññā dānaṁ ārabbha dānādhigaccha
gaccha yā uppajjati paññā pajānanā .pe. amoho dhammavicayo
sammādiṭṭhi ayaṁ vuccati dānamayā paññā. tattha katamā
sīlamayā paññā sīlaṁ ārabbha sīlādhigaccha yā uppajjati paññā
pajānanā .pe. amoho dhammavicayo sammādiṭṭhi ayaṁ vuccati
sīlamayā paññā. sabbāpi samāpannassa paññā bhāvanāmayā
paññā.

[806] tattha katamā adhisīle paññā pātimokkhasaṁvarasaṁvutassa
yā uppajjati paññā pajānanā .pe. amoho dhammavicayo sammādiṭṭhi
ayaṁ vuccati adhisīle paññā. tattha katamā adhicitte
paññā rūpāvacarārūpāvacarasamāpattiṁ samāpajjantassa yā uppajjati
paññā pajānanā .pe. amoho dhammavicayo sammādiṭṭhi
ayaṁ vuccati adhicitte paññā. tattha katamā adhipaññāya paññā
catūsu maggesu catūsu phalesu paññā ayaṁ vuccati adhipaññāya
paññā.

[807] tattha katamaṁ āyakosallaṁ ime dhamme manasikaroto
anuppannā ceva akusalā dhammā na uppajjanti uppannā ca
akusalā dhammā pahīyanti ime vā panime dhamme manasikaroto
anuppannā ceva kusalā dhammā uppajjanti uppannā ca kusalā

page number: 440

dhammā bhiyyobhāvāya vepullāya bhāvanāya pāripūriyā saṁvattantīti
yā tattha paññā pajānanā .pe. (pts. vbh, 326) amoho dhammavicayo sammādiṭṭhi
idaṁ vuccati āyakosallaṁ. tattha katamaṁ apāyakosallaṁ ime dhamme
manasikaroto anuppannā ceva kusalā dhammā na uppajjanti uppannā
ca kusalā dhammā nirujjhanti ime vā panime dhamme manasikaroto
anuppannā ceva akusalā dhammā uppajjanti uppannā ca akusalā
dhammā bhiyyobhāvāya vepullāya saṁvattantīti yā tattha paññā
pajānanā .pe. amoho dhammavicayo sammādiṭṭhi idaṁ vuccati
apāyakosallaṁ. sabbāpi tatrupāyā paññā upāyakosallaṁ.

[808] catūsu bhūmīsu vipāke paññā vipākā paññā catūsu
bhūmīsu kusale paññā vipākadhammadhammā paññā tīsu bhūmīsu
kiriyābyākate paññā neva vipākanavipākadhammadhammā paññā.

[809] tīsu bhūmīsu vipāke paññā upādinnupādāniyā paññā
tīsu bhūmīsu kusale tīsu bhūmīsu kiriyābyākate paññā anupādinnupādāniyā
paññā catūsu maggesu catūsu phalesu paññā
anupādinnānupādāniyā paññā.

[810] vitakkavicārasampayuttā paññā savitakkasavicārā paññā
vitakkavippayuttā vicārasampayuttā paññā avitakkavicāramattā paññā
vitakkavicāravippayuttā paññā avitakkāvicārā paññā.

[811] pītisampayuttā paññā pītisahagatā paññā sukhasampayuttā

page number: 441

paññā sukhasahagatā paññā upekkhāsampayuttā paññā
upekkhāsahagatā paññā.

[812] tīsu bhūmīsu kusale paññā ācayagāminī paññā catūsu
maggesu paññā apacayagāminī paññā catūsu bhūmīsu vipāke tīsu
bhūmīsu kiriyābyākate paññā nevāacayagāminīnāpacayagāminī paññā.

[813] catūsu maggesu tīsu phalesu paññā sekkhā paññā
upariṭṭhime arahattaphale paññā asekkhā paññā tīsu bhūmīsu kusale
tīsu bhūmīsu vipāke tīsu bhūmīsu kiriyābyākate paññā nevasekkhānāsekkhā
paññā.

[814] kāmāvacarakusalābyākate paññā parittā paññā
rūpāvacarārūpāvacarakusalābyākate paññā mahaggatā paññā catūsu maggesu
catūsu phalesu paññā appamāṇā paññā.

[815] tattha katamā parittārammaṇā paññā (pts. vbh, 327) paritte dhamme
ārabbha yā uppajjati paññā pajānanā .pe. amoho dhammavicayo
sammādiṭṭhi ayaṁ vuccati parittārammaṇā paññā. tattha katamā
mahaggatārammaṇā paññā mahaggate dhamme ārabbha yā uppajjati
paññā pajānanā .pe. amoho dhammavicayo sammādiṭṭhi ayaṁ
vuccati mahaggatārammaṇā paññā. tattha katamā appamāṇārammaṇā
paññā appamāṇe dhamme ārabbha yā uppajjati paññā
pajānanā .pe. amoho dhammavicayo sammādiṭṭhi ayaṁ vuccati

page number: 442

appamāṇārammaṇā paññā.

[816] tattha katamā maggārammaṇā paññā ariyamaggaṁ ārabbha
yā uppajjati paññā pajānanā .pe. amoho dhammavicayo sammādiṭṭhi
ayaṁ vuccati maggārammaṇā paññā. catūsu maggesu
paññā maggahetukā paññā. tattha katamā maggādhipatinī paññā
ariyamaggaṁ adhipatiṁ karitvā yā uppajjati paññā pajānanā .pe.
amoho dhammavicayo sammādiṭṭhi ayaṁ vuccati maggādhipatinī paññā.

[817] catūsu bhūmīsu vipāke paññā siyā uppannā siyā
uppādinī na vattabbā anuppannāti catūsu bhūmīsu kusale tīsu
bhūmīsu kiriyābyākate paññā siyā uppannā siyā anuppannā na
vattabbā uppādinīti.

[818] sabbāva paññā siyā atītā siyā anāgatā siyā
paccuppannā.

[819] tattha katamā atītārammaṇā paññā atīte dhamme
ārabbha yā uppajjati paññā pajānanā .pe. amoho dhammavicayo
sammādiṭṭhi ayaṁ vuccati atītārammaṇā paññā. tattha katamā
anāgatārammaṇā paññā anāgate dhamme ārabbha yā uppajjati
paññā pajānanā .pe. amoho dhammavicayo sammādiṭṭhi ayaṁ
vuccati anāgatārammaṇā paññā. tattha katamā paccuppannārammaṇā
paññā paccuppanne dhamme ārabbha yā uppajjati paññā

page number: 443

pajānanā .pe. amoho dhammavicayo sammādiṭṭhi ayaṁ vuccati
paccuppannārammaṇā paññā.

[820] sabbāva paññā siyā ajjhattā siyā bahiddhā siyā
ajjhattabahiddhā.

[821] tattha katamā ajjhattārammaṇā paññā ajjhatte
dhamme ārabbha yā uppajjati paññā pajānanā (pts. vbh, 328) .pe. amoho
dhammavicayo sammādiṭṭhi ayaṁ vuccati ajjhattārammaṇā paññā.
tattha katamā bahiddhārammaṇā paññā bahiddhā dhamme ārabbha yā
uppajjati paññā pajānanā .pe. amoho dhammavicayo sammādiṭṭhi
ayaṁ vuccati bahiddhārammaṇā paññā. tattha katamā ajjhattabahiddhārammaṇā
paññā ajjhattabahiddhā dhamme ārabbha yā
uppajjati paññā pajānanā .pe. amoho dhammavicayo sammādiṭṭhi
ayaṁ vuccati ajjhattabahiddhārammaṇā paññā.
evaṁ tividhena ñāṇavatthu.

[822] tattha katamaṁ kammassakataṁ ñāṇaṁ atthi dinnaṁ atthi
yiṭṭhaṁ atthi hutaṁ atthi sukaṭadukkaṭānaṁ kammānaṁ phalavipāko atthi
ayaṁ loko atthi paro loko atthi mātā atthi pitā atthi
sattā opapātikā atthi loke samaṇabrāhmaṇā sammaggatā
sammāpaṭipannā ye imañca lokaṁ parañca lokaṁ sayaṁ abhiññā
sacchikatvā pavedentīti yā evarūpā paññā pajānanā .pe.

page number: 444

amoho dhammavicayo sammādiṭṭhi idaṁ vuccati kammassakataṁ ñāṇaṁ
ṭhapetvā saccānulomikaṁ ñāṇaṁ sabbāpi sāsavā kusalā paññā
kammassakataṁ ñāṇaṁ. tattha katamaṁ saccānulomikaṁ ñāṇaṁ rūpaṁ
aniccanti vā vedanā aniccāti vā saññā aniccāti vā saṅkhārā
aniccāti vā viññāṇaṁ aniccanti vā yā evarūpī anulomikā
khanti diṭṭhi ruci muti pekkhā dhammanijjhānakkhanti idaṁ vuccati
saccānulomikaṁ ñāṇaṁ. catūsu maggesu paññā maggasamaṅgissa
ñāṇaṁ. catūsu phalesu paññā phalasamaṅgissa ñāṇaṁ.

[823] maggasamaṅgissa ñāṇaṁ dukkhepetaṁ ñāṇaṁ dukkhasamudayepetaṁ
ñāṇaṁ dukkhanirodhepetaṁ ñāṇaṁ dukkhanirodhagāminiyā paṭipadāyapetaṁ
ñāṇaṁ. tattha katamaṁ dukkhe ñāṇaṁ dukkhaṁ ārabbha yā uppajjati
paññā pajānanā .pe. amoho dhammavicayo sammādiṭṭhi idaṁ
vuccati dukkhe ñāṇaṁ. dukkhasamudayaṁ ārabbha .pe. dukkhanirodhaṁ
ārabbha .pe. dukkhanirodhagāminiṁ (pts. vbh, 329) paṭipadaṁ ārabbha yā uppajjati
paññā pajānanā .pe. amoho dhammavicayo sammādiṭṭhi idaṁ
vuccati dukkhanirodhagāminiyā paṭipadāya ñāṇaṁ.

[824] kāmāvacarakusalābyākate paññā kāmāvacarā paññā
rūpāvacarakusalābyākate paññā rūpāvacarā paññā arūpāvacarakusalābyākate
paññā arūpāvacarā paññā catūsu maggesu catūsu
phalesu paññā apariyāpannā paññā.

page number: 445

[825] tattha katamaṁ dhamme ñāṇaṁ catūsu maggesu catūsu phalesu
paññā dhamme ñāṇaṁ. so iminā dhammena ñātena diṭṭhena
pattena viditena pariyogāḷhena atītānāgate nayaṁ neti ye hi keci
atītamaddhānaṁ samaṇā vā brāhmaṇā vā dukkhaṁ abbhaññiṁsu dukkhasamudayaṁ
abbhaññiṁsu dukkhanirodhaṁ abbhaññiṁsu dukkhanirodhagāminiṁ paṭipadaṁ abbhaññiṁsu
imaññeva te dukkhaṁ abbhaññiṁsu imaññeva te dukkhasamudayaṁ abbhaññiṁsu
imaññeva te dukkhanirodhaṁ abbhaññiṁsu imaññeva te
dukkhanirodhagāminiṁ paṭipadaṁ abbhaññiṁsu ye hi keci anāgatamaddhānaṁ
samaṇā vā brāhmaṇā vā dukkhaṁ abhijānissanti dukkhasamudayaṁ
abhijānissanti dukkhanirodhaṁ abhijānissanti dukkhanirodhagāminiṁ paṭipadaṁ
abhijānissanti imaññeva te dukkhaṁ abhijānissanti imaññeva te dukkhasamudayaṁ
abhijānissanti imaññeva te dukkhanirodhaṁ abhijānissanti
imaññeva te dukkhanirodhagāminiṁ paṭipadaṁ abhijānissantīti yā tattha
paññā pajānanā .pe. amoho dhammavicayo sammādiṭṭhi idaṁ
vuccati anvaye ñāṇaṁ. tattha katamaṁ paricce ñāṇaṁ idha bhikkhu
parasattānaṁ parapuggalānaṁ cetasā ceto paricca pajānāti sarāgaṁ
vā cittaṁ sarāgaṁ cittanti pajānāti vītarāgaṁ vā cittaṁ vītarāgaṁ
cittanti pajānāti sadosaṁ vā cittaṁ sadosaṁ cittanti pajānāti
vītadosaṁ vā cittaṁ vītadosaṁ cittanti pajānāti samohaṁ vā cittaṁ
samohaṁ cittanti pajānāti vītamohaṁ vā cittaṁ vītamohaṁ cittanti

page number: 446

pajānāti saṅkhittaṁ vā cittaṁ saṅkhittaṁ cittanti pajānāti vikkhittaṁ
vā cittaṁ vikkhittaṁ cittanti pajānāti mahaggataṁ vā cittaṁ mahaggataṁ
cittanti pajānāti amahaggataṁ vā cittaṁ amahaggataṁ cittanti
pajānāti sauttaraṁ vā cittaṁ sauttaraṁ cittanti pajānāti anuttaraṁ
vā cittaṁ anuttaraṁ cittanti pajānāti samāhitaṁ vā cittaṁ samāhitaṁ
cittanti pajānāti asamāhitaṁ vā cittaṁ asamāhitaṁ cittanti pajānāti
vimuttaṁ vā cittaṁ vimuttaṁ cittanti pajānāti avimuttaṁ vā cittaṁ
avimuttaṁ cittanti pajānātīti yā tattha (pts. vbh, 330) paññā pajānanā .pe.
amoho dhammavicayo sammādiṭṭhi idaṁ vuccati paricce ñāṇaṁ.
ßēhapetvā dhamme ñāṇaṁ anvaye ñāṇaṁ paricce ñāṇaṁ avasesā
paññā sammatiñāṇaṁ.

[826] tattha katamā paññā ācayāya no apacayāya kāmāvacarakusale
paññā ācayāya no apacayāya. catūsu maggesu paññā
apacayāya no ācayāya. rūpāvacarārūpāvacarakusale paññā ācayāya
ceva apacayāya ca. avasesā paññā neva ācayāya no apacayāya.

[827] tattha katamā paññā nibbidāya no paṭivedhāya yāya
paññāya kāmesu vītarāgo hoti na ca abhiññāyo paṭivijjhati na
ca saccāni ayaṁ vuccati paññā nibbidāya no paṭivedhāya.
sveva paññāya kāmesu vītarāgo samāno abhiññāyo paṭivijjhati
na ca saccāni ayaṁ vuccati paññā paṭivedhāya no nibbidāya.

page number: 447

catūsu maggesu paññā nibbidāya ceva paṭivedhāya ca. avasesā
paññā neva nibbidāya no paṭivedhāya.

[828] tattha katamā hānabhāginī paññā paṭhamassa jhānassa
lābhiṁ kāmasahagatā saññāmanasikārā samudācaranti hānabhāginī paññā
tadanudhammatā sati santiṭṭhati ṭhitibhāginī paññā avitakkasahagatā
saññāmanasikārā samudācaranti visesabhāginī paññā nibbidāsahagatā
saññāmanasikārā samudācaranti virāgūpasañhitā nibbedhabhāginī paññā.
dutiyassa jhānassa lābhiṁ vitakkasahagatā saññāmanasikārā samudācaranti
hānabhāginī paññā tadanudhammatā sati santiṭṭhati ṭhitibhāginī
paññā upekkhāsahagatā saññāmanasikārā samudācaranti visesabhāginī
paññā nibbidāsahagatā saññāmanasikārā samudācaranti
virāgūpasañhitā nibbedhabhāginī paññā. tatiyassa jhānassa lābhiṁ
pītisahagatā saññāmanasikārā samudācaranti hānabhāginī paññā tadanudhammatā
sati santiṭṭhati ṭhitibhāginī paññā adukkhamasukhasahagatā
saññāmanasikārā samudācaranti visesabhāginī (pts. vbh, 331) paññā nibbidāsahagatā
saññāmanasikārā samudācaranti virāgūpasañhitā nibbedhabhāginī paññā.
catutthassa jhānassa lābhiṁ sukhasahagatā saññāmanasikārā samudācaranti
hānabhāginī paññā tadanudhammatā sati santiṭṭhati ṭhitibhāginī paññā
ākāsānañcāyatanasahagatā saññāmanasikārā samudācaranti visesabhāginī
paññā nibbidāsahagatā saññāmanasikārā samudācaranti virāgūpasañhitā

page number: 448

nibbedhabhāginī paññā. ākāsānañcāyatanassa lābhiṁ
rūpasahagatā saññāmanasikārā samudācaranti hānabhāginī paññā
tadanudhammatā sati santiṭṭhati ṭhitibhāginī paññā viññānañcāyatanasahagatā
saññāmanasikārā samudācaranti visesabhāginī paññā
nibbidāsahagatā saññāmanasikārā samudācaranti virāgūpasañhitā
nibbedhabhāginī paññā. viññāṇañcāyatanassa lābhiṁ ākāsānañcāyatanasahagatā
saññāmanasikārā samudācaranti hānabhāginī paññā
tadanudhammatā sati santiṭṭhati ṭhitibhāginī paññā ākiñcaññāyatanasahagatā
saññāmanasikārā samudācaranti visesabhāginī paññā
nibbidāsahagatā saññāmanasikārā samudācaranti virāgūpasañhitā
nibbedhabhāginī paññā. ākiñcaññāyatanassa lābhiṁ viññāṇañcāyatanasahagatā
saññāmanasikārā samudācaranti hānabhāginī paññā
tadanudhammatā sati santiṭṭhati ṭhitibhāginī paññā nevasaññānāsaññāyatanasahagatā
saññāmanasikārā samudācaranti visesabhāginī paññā
nibbidāsahagatā saññāmanasikārā samudācaranti virāgūpasañhitā
nibbedhabhāginī paññā.

[829] tattha katamā catasso paṭisambhidā atthapaṭisambhidā
dhammapaṭisambhidā niruttipaṭisambhidā paṭibhāṇapaṭisambhidā atthe
ñāṇaṁ atthapaṭisambhidā dhamme ñāṇaṁ dhammapaṭisambhidā tatra
dhammaniruttābhilāpe ñāṇaṁ niruttipaṭisambhidā ñāṇesu ñāṇaṁ

page number: 449

paṭibhāṇapaṭisambhidā. imā catasso paṭisambhidā.

[830] tattha katamā catasso paṭipadā dukkhā paṭipadā
dandhābhiññā paññā dukkhā paṭipadā khippābhiññā paññā
sukhā paṭipadā dandhābhiññā paññā sukhā paṭipadā khippābhiññā
paññā. tattha katamā dukkhā paṭipadā dandhābhiññā paññā
kicchena kasirena samādhiṁ uppādentassa dandhaṁ taṇṭhānaṁ abhijānantassa
yā uppajjati paññā pajānanā .pe. amoho dhammavicayo
sammādiṭṭhi ayaṁ vuccati dukkhā paṭipadā dandhābhiññā paññā.
tattha katamā dukkhā paṭipadā khippābhiññā paññā kicchena
kasirena samādhiṁ uppādentassa khippaṁ taṇṭhānaṁ abhijānantassa yā
uppajjati paññā pajānanā .pe. amoho dhammavicayo sammādiṭṭhi
ayaṁ vuccati dukkhā paṭipadā khippābhiññā paññā. tattha katamā
sukhā paṭipadā dandhābhiññā paññā akicchena akasirena samādhiṁ
uppādentassa dandhaṁ taṇṭhānaṁ abhijānantassa yā uppajjati paññā
pajānanā .pe. amoho dhammavicayo sammādiṭṭhi ayaṁ vuccati
sukhā paṭipadā dandhābhiññā paññā. tattha katamā sukhā paṭipadā
khippābhiññā paññā akicchena akasirena samādhiṁ uppādentassa
khippaṁ taṇṭhānaṁ abhijānantassa yā uppajjati paññā pajānanā
.pe. amoho dhammavicayo sammādiṭṭhi ayaṁ vuccati sukhā paṭipadā
khippābhiññā paññā. imā catasso paṭipadā.

page number: 450

[831] tattha katamāni cattāri ārammaṇāni parittā
parittārammaṇā paññā parittā appamāṇārammaṇā paññā appamāṇā
parittārammaṇā paññā appamāṇā appamāṇārammaṇā
paññā. tattha katamā parittā parittārammaṇā paññā samādhissa
na nikāmalābhissa ārammaṇaṁ thokaṁ pharantassa yā uppajjati paññā
pajānanā .pe. amoho dhammavicayo sammādiṭṭhi ayaṁ vuccati
parittā parittārammaṇā paññā. tattha katamā parittā appamāṇārammaṇā
paññā samādhissa na nikāmalābhissa ārammaṇaṁ
vipulaṁ pharantassa yā uppajjati paññā pajānanā .pe. amoho
dhammavicayo sammādiṭṭhi ayaṁ vuccati parittā appamāṇārammaṇā
paññā. tattha katamā appamāṇā parittārammaṇā paññā
samādhissa nikāmalābhissa ārammaṇaṁ thokaṁ pharantassa yā uppajjati
paññā pajānanā .pe. amoho dhammavicayo sammādiṭṭhi ayaṁ
vuccati appamāṇā parittārammaṇā paññā. tattha katamā appamāṇā
appamāṇārammaṇā paññā samādhissa nikāmalābhissa
ārammaṇaṁ vipulaṁ pharantassa yā uppajjati paññā pajānanā .pe.
amoho (pts. vbh, 333) dhammavicayo sammādiṭṭhi ayaṁ vuccati appamāṇā appamāṇārammaṇā
paññā. imāni cattāri ārammaṇāni.

[832] maggasamaṅgissa ñāṇaṁ jarāmaraṇepetaṁ ñāṇaṁ jarāmaraṇasamudayepetaṁ
ñāṇaṁ jarāmaraṇanirodhepetaṁ ñāṇaṁ jarāmaraṇanirodhagāminiyā

page number: 451

paṭipadāyapetaṁ ñāṇaṁ. tattha katamaṁ jarāmaraṇe ñāṇaṁ
jarāmaraṇaṁ ārabbha yā uppajjati paññā pajānanā .pe. amoho
dhammavicayo sammādiṭṭhi idaṁ vuccati jarāmaraṇe ñāṇaṁ. jarāmaraṇasamudayaṁ
ārabbha .pe. jarāmaraṇanirodhaṁ ārabbha .pe.
jarāmaraṇanirodhagāminiṁ paṭipadaṁ ārabbha yā uppajjati paññā
pajānanā .pe. amoho dhammavicayo sammādiṭṭhi idaṁ vuccati
jarāmaraṇanirodhagāminiyā paṭipadāya ñāṇaṁ. maggasamaṅgissa ñāṇaṁ
jātiyāpetaṁ ñāṇaṁ .pe. bhavepetaṁ ñāṇaṁ .pe. upādānepetaṁ
ñāṇaṁ .pe. taṇhāyapetaṁ ñāṇaṁ .pe. vedanāyapetaṁ ñāṇaṁ
.pe. phassepetaṁ ñāṇaṁ .pe. saḷāyatanepetaṁ ñāṇaṁ .pe.
nāmarūpepetaṁ ñāṇaṁ .pe. viññāṇepetaṁ ñāṇaṁ .pe. saṅkhāresupetaṁ
ñāṇaṁ saṅkhārasamudayepetaṁ ñāṇaṁ saṅkhāranirodhepetaṁ ñāṇaṁ
saṅkhāranirodhagāminiyā paṭipadāyapetaṁ ñāṇaṁ. tattha katamaṁ saṅkhāresu
ñāṇaṁ saṅkhāre ārabbha yā uppajjati paññā pajānanā .pe.
amoho dhammavicayo sammādiṭṭhi idaṁ vuccati saṅkhāresu ñāṇaṁ.
saṅkhārasamudayaṁ ārabbha .pe. saṅkhāranirodhaṁ ārabbha .pe. saṅkhāranirodhagāminiṁ
paṭipadaṁ ārabbha yā uppajjati paññā pajānanā
.pe. amoho dhammavicayo sammādiṭṭhi idaṁ vuccati saṅkhāranirodhagāminiyā
paṭipadāya ñāṇaṁ.
evaṁ catubbidhena ñāṇavatthu.

page number: 452

[833] (pts. vbh, 334) tattha katamo pañcaṅgiko sammāsamādhi pītipharaṇatā
sukhapharaṇatā cetopharaṇatā ālokapharaṇatā paccavekkhaṇānimittaṁ.
dvīsu jhānesu paññā pītipharaṇatā tīsu jhānesu paññā sukhapharaṇatā
paracitte ñāṇaṁ cetopharaṇatā dibbacakkhu ālokapharaṇatā tamhā
tamhā samādhimhā vuṭṭhitassa paccavekkhaṇāñāṇaṁ paccavekkhaṇānimittaṁ.
ayaṁ vuccati pañcaṅgiko sammāsamādhi.

[834] tattha katamo pañcañāṇiko sammāsamādhi ayaṁ samādhi
paccuppannasukho ceva āyatiṁ ca sukhavipākoti paccattaññeva ñāṇaṁ
uppajjati ayaṁ samādhi ariyo nirāmisoti paccattaññeva ñāṇaṁ
uppajjati ayaṁ samādhi akāpurisasevitoti paccattaññeva ñāṇaṁ
uppajjati ayaṁ samādhi santo paṇīto paṭippassaddhiladdho ekodibhāvādhigato
na ca sasaṅkhāranigayhavāritavatoti 1- paccattaññeva ñāṇaṁ
uppajjati so kho panāhaṁ imaṁ samādhiṁ satova samāpajjāmiṁ satova
vuṭṭhahāmīti paccattaññeva ñāṇaṁ uppajjati ayaṁ pañcañāṇiko
sammāsamādhi.
evaṁ pañcavidhena ñāṇavatthu.

[835] tattha katamā chasu abhiññāsu paññā iddhividhe ñāṇaṁ
sotadhātuvisuddhiyā ñāṇaṁ paracitte ñāṇaṁ pubbenivāsānussatiñāṇaṁ
sattānaṁ cutūpapāte ñāṇaṁ āsavānaṁ khaye ñāṇaṁ imā chasu
abhiññāsu paññā. evaṁ chabbidhena ñāṇavatthu.

footnote: 1 aññattha ..ṇiggayhavāritappattotipi dissati.

page number: 453

[836] tattha katamāni sattasattari ñāṇavatthūni. jātipaccayā
jarāmaraṇanti ñāṇaṁ asati jātiyā natthi jarāmaraṇanti ñāṇaṁ atītampi
addhānaṁ jātipaccayā jarāmaraṇanti ñāṇaṁ asati jātiyā natthi
jarāmaraṇanti ñāṇaṁ anāgatampi addhānaṁ jātipaccayā jarāmaraṇanti
ñāṇaṁ asati jātiyā natthi jarāmaraṇanti ñāṇaṁ yampissa taṁ
dhammaṭṭhitiñāṇaṁ tampi khayadhammaṁ vayadhammaṁ virāgadhammaṁ nirodhadhammanti
ñāṇaṁ. bhavapaccayā jātīti ñāṇaṁ .pe. (pts. vbh, 335) upādānapaccayā bhavoti
ñāṇaṁ .pe. taṇhāpaccayā upādānanti ñāṇaṁ .pe. vedanāpaccayā
taṇhāti ñāṇaṁ .pe. phassapaccayā vedanāti ñāṇaṁ
.pe. saḷāyatanapaccayā phassoti ñāṇaṁ .pe. nāmarūpapaccayā
saḷāyatananti ñāṇaṁ .pe. viññāṇapaccayā nāmarūpanti ñāṇaṁ
.pe. saṅkhārapaccayā viññāṇanti ñāṇaṁ .pe. avijjāpaccayā
saṅkhārāti ñāṇaṁ asati avijjāya natthi saṅkhārāti ñāṇaṁ atītampi
addhānaṁ avijjāpaccayā saṅkhārāti ñāṇaṁ asati avijjāya natthi
saṅkhārāti ñāṇaṁ anāgatampi addhānaṁ avijjāpaccayā saṅkhārāti
ñāṇaṁ asati avijjāya natthi saṅkhārāti ñāṇaṁ yampissa taṁ dhammaṭṭhitiñāṇaṁ
tampi khayadhammaṁ vayadhammaṁ virāgadhammaṁ nirodhadhammanti ñāṇaṁ.
imāni sattasattari ñāṇavatthūni. evaṁ sattavidhena ñāṇavatthu.

[837] tattha katamā catūsu maggesu catūsu phalesu paññā
sotāpattimagge paññā sotāpattiphale paññā sakadāgāmimagge

page number: 454

paññā sakadāgāmiphale paññā anāgāmimagge paññā anāgāmiphale
paññā arahattamagge paññā arahattaphale paññā imā
catūsu maggesu catūsu phalesu paññā. evaṁ aṭṭhavidhena ñāṇavatthu.

[838] tattha katamā navasu anupubbavihārasamāpattīsu paññā
paṭhamajjhānasamāpattiyā paññā dutiyajjhānasamāpattiyā paññā
tatiyajjhānasamāpattiyā paññā catutthajjhānasamāpattiyā paññā
ākāsānañcāyatanasamāpattiyā paññā viññāṇañcāyatanasamāpattiyā
paññā ākiñcaññāyatanasamāpattiyā paññā nevasaññānāsaññāyatanasamāpattiyā
paññā saññāvedayitanirodhasamāpattiyāvuṭṭhitassa
paccavekkhaṇāñāṇaṁ imā navasu anupubbavihārasamāpattīsu
paññā. evaṁ navavidhena ñāṇavatthu.

[839] tattha katamaṁ tathāgatassa ṭhānañca ṭhānato aṭṭhānañca
aṭṭhānato yathābhūtaṁ ñāṇaṁ. idha tathāgato aṭṭhānametaṁ anavakāso
yaṁ diṭṭhisampanno puggalo kañci saṅkhāraṁ niccato upagaccheyya
netaṁ ṭhānaṁ vijjatīti pajānāti ṭhānañca kho etaṁ vijjati yaṁ puthujjano
kañci saṅkhāraṁ niccato upagaccheyya ṭhānametaṁ vijjatīti pajānāti.
aṭṭhānametaṁ anavakāso yaṁ diṭṭhisampanno puggalo kañci saṅkhāraṁ
sukhato upagaccheyya netaṁ ṭhānaṁ vijjatīti pajānāti ṭhānañca kho
etaṁ vijjati yaṁ puthujjano kañci saṅkhāraṁ sukhato upagaccheyya
ṭhānametaṁ vijjatīti pajānāti. aṭṭhānametaṁ anavakāso yaṁ diṭṭhisampanno

page number: 455

puggalo kañci dhammaṁ attato upagaccheyya netaṁ ṭhānaṁ
vijjatīti pajānāti ṭhānañca kho etaṁ vijjati yaṁ puthujjano kañci
dhammaṁ attato upagaccheyya ṭhānametaṁ vijjatīti pajānāti. aṭṭhānametaṁ
anavakāso yaṁ diṭṭhisampanno puggalo mātaraṁ jīvitā voropeyya
netaṁ ṭhānaṁ vijjatīti pajānāti ṭhānañca kho etaṁ vijjati yaṁ puthujjano
mātaraṁ jīvitā voropeyya ṭhānametaṁ vijjatīti pajānāti. aṭṭhānametaṁ
anavakāso yaṁ diṭṭhisampanno puggalo pitaraṁ jīvitā
voropeyya .pe. arahantaṁ jīvitā voropeyya .pe. duṭṭhena cittena
tathāgatassa lohitaṁ uppādeyya .pe. saṅghaṁ bhindeyya .pe.
aññaṁ satthāraṁ uddiseyya .pe. aṭṭhamaṁ bhavaṁ nibbatteyya netaṁ
ṭhānaṁ vijjatīti pajānāti ṭhānañca kho etaṁ vijjati yaṁ puthujjano
aṭṭhamaṁ bhavaṁ nibbatteyya ṭhānametaṁ vijjatīti pajānāti. aṭṭhānametaṁ
anavakāso yaṁ ekissā lokadhātuyā dve arahanto sammāsambuddhā
apubbaṁ acarimaṁ uppajjeyyuṁ netaṁ ṭhānaṁ vijjatīti pajānāti
ṭhānañca kho etaṁ vijjati yaṁ ekissā lokadhātuyā eko arahaṁ
sammāsambuddho uppajjeyya ṭhānametaṁ vijjatīti pajānāti. aṭṭhānametaṁ
anavakāso yaṁ ekissā lokadhātuyā dve rājāno cakkavattino
apubbaṁ acarimaṁ uppajjeyyuṁ netaṁ ṭhānaṁ vijjatīti pajānāti
ṭhānañca kho etaṁ vijjati yaṁ ekissā lokadhātuyā eko rājā
cakkavatti uppajjeyya ṭhānametaṁ vijjatīti pajānāti. aṭṭhānametaṁ

page number: 456

anavakāso yaṁ itthī arahaṁ assa sammāsambuddho netaṁ ṭhānaṁ vijjatīti
pajānāti ṭhānañca kho etaṁ vijjati yaṁ puriso arahaṁ assa sammāsambuddho
ṭhānametaṁ vijjatīti pajānāti. aṭṭhānametaṁ anavakāso yaṁ
itthī rājā assa cakkavatti netaṁ ṭhānaṁ vijjatīti pajānāti ṭhānañca
kho etaṁ vijjati yaṁ puriso rājā assa cakkavatti ṭhānametaṁ
vijjatīti pajānāti. aṭṭhānametaṁ anavakāso yaṁ itthī sakkattaṁ
kareyya (pts. vbh, 337) mārattaṁ kareyya brahmattaṁ kareyya netaṁ ṭhānaṁ vijjatīti
pajānāti ṭhānañca kho etaṁ vijjati yaṁ puriso sakkattaṁ kareyya
mārattaṁ kareyya brahmattaṁ kareyya ṭhānametaṁ vijjatīti pajānāti.
aṭṭhānametaṁ anavakāso yaṁ kāyaduccaritassa iṭṭho kanto manāpo
vipāko nibbatteyya netaṁ ṭhānaṁ vijjatīti pajānāti ṭhānañca kho
etaṁ vijjati yaṁ kāyaduccaritassa aniṭṭho akanto amanāpo vipāko
nibbatteyya ṭhānametaṁ vijjatīti pajānāti. aṭṭhānametaṁ anavakāso
yaṁ vacīduccaritassa yaṁ manoduccaritassa iṭṭho kanto manāpo
vipāko nibbatteyya netaṁ ṭhānaṁ vijjatīti pajānāti ṭhānañca kho
etaṁ vijjati yaṁ vacīduccaritassa yaṁ manoduccaritassa aniṭṭho akanto
amanāpo vipāko nibbatteyya ṭhānametaṁ vijjatīti pajānāti.
aṭṭhānametaṁ anavakāso yaṁ kāyasucaritassa aniṭṭho akanto amanāpo
vipāko nibbatteyya netaṁ ṭhānaṁ vijjatīti pajānāti ṭhānañca kho
etaṁ vijjati yaṁ kāyasucaritassa iṭṭho kanto manāpo vipāko

page number: 457

nibbatteyya ṭhānametaṁ vijjatīti pajānāti. aṭṭhānametaṁ anavakāso
yaṁ vacīsucaritassa yaṁ manosucaritassa aniṭṭho akanto amanāpo
vipāko nibbatteyya netaṁ ṭhānaṁ vijjatīti pajānāti ṭhānañca kho
etaṁ vijjati yaṁ vacīsucaritassa yaṁ manosucaritassa iṭṭho kanto manāpo
vipāko nibbatteyya ṭhānametaṁ vijjatīti pajānāti. aṭṭhānametaṁ
anavakāso yaṁ kāyaduccaritasamaṅgī tannidānaṁ tappaccayā kāyassa
bhedā paraṁ maraṇā sugatiṁ saggaṁ lokaṁ upapajjeyya netaṁ ṭhānaṁ vijjatīti
pajānāti ṭhānañca kho etaṁ vijjati yaṁ kāyaduccaritasamaṅgī tannidānaṁ
tappaccayā kāyassa bhedā paraṁ maraṇā apāyaṁ duggatiṁ vinipātaṁ
nirayaṁ upapajjeyya ṭhānametaṁ vijjatīti pajānāti. aṭṭhānametaṁ
anavakāso yaṁ vacīduccaritasamaṅgī yaṁ manoduccaritasamaṅgī tannidānaṁ
tappaccayā kāyassa bhedā paraṁ maraṇā sugatiṁ saggaṁ lokaṁ upapajjeyya
netaṁ ṭhānaṁ vijjatīti pajānāti ṭhānañca kho etaṁ vijjati
yaṁ vacīduccaritasamaṅgī yaṁ manoduccaritasamaṅgī tannidānaṁ tappaccayā
kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya
ṭhānametaṁ vijjatīti pajānāti. aṭṭhānametaṁ anavakāso yaṁ kāyasucaritasamaṅgī
tannidānaṁ tappaccayā kāyassa bhedā paraṁ maraṇā
apāyaṁ duggatiṁ vinipātaṁ nirayaṁ upapajjeyya netaṁ ṭhānaṁ vijjatīti
pajānāti ṭhānañca kho etaṁ vijjati yaṁ kāyasucaritasamaṅgī tannidānaṁ
tappaccayā kāyassa bhedā paraṁ maraṇā sugatiṁ (pts. vbh, 338) saggaṁ lokaṁ upapajjeyya

page number: 458

ßēhānametaṁ vijjatīti pajānāti. aṭṭhānametaṁ anavakāso yaṁ
vacīsucaritasamaṅgī yaṁ manosucaritasamaṅgī tannidānaṁ tappaccayā kāyassa
bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya
netaṁ ṭhānaṁ vijjatīti pajānāti ṭhānañca kho etaṁ vijjati yaṁ vacīsucaritasamaṅgī
yaṁ manosucaritasamaṅgī tannidānaṁ tappaccayā kāyassa bhedā
paraṁ maraṇā sugatiṁ saggaṁ lokaṁ upapajjeyya ṭhānametaṁ vijjatīti
pajānāti. ye ye dhammā yesaṁ yesaṁ dhammānaṁ hetū paccayā uppādāya
taṁ taṁ ṭhānaṁ ye ye dhammā yesaṁ yesaṁ dhammānaṁ na hetū na paccayā
uppādāya taṁ taṁ aṭṭhānanti yā tattha paññā pajānanā .pe.
amoho dhammavicayo sammādiṭṭhi idaṁ tathāgatassa ṭhānañca ṭhānato
aṭṭhānañca aṭṭhānato yathābhūtaṁ ñāṇaṁ.

[840] tattha katamaṁ tathāgatassa atītānāgatapaccuppannānaṁ
kammasamādānānaṁ ṭhānaso hetuso vipākaṁ yathābhūtaṁ ñāṇaṁ. idha tathāgato
pajānāti atthekaccāni pāpakāni kammasamādānāni gatisampattipaṭibāḷhāni
na vipacanti atthekaccāni pāpakāni kammasamādānāni
upadhisampattipaṭibāḷhāni na vipacanti atthekaccāni pāpakāni kammasamādānāni
kālasampattipaṭibāḷhāni na vipacanti atthekaccāni
pāpakāni kammasamādānāni payogasampattipaṭibāḷhāni na vipacanti
atthekaccāni pāpakāni kammasamādānāni gativipattiṁ āgamma vipacanti
atthekaccāni pāpakāni kammasamādānāni upadhivipattiṁ āgamma vipacanti

page number: 459

atthekaccāni pāpakāni kammasamādānāni kālavipattiṁ āgamma vipacanti
atthekaccāni pāpakāni kammasamādānāni payogavipattiṁ āgamma vipacanti
atthekaccāni kalyāṇāni kammasamādānāni gativipattipaṭibāḷhāni na
vipacanti atthekaccāni kalyāṇāni kammasamādānāni upadhivipattipaṭibāḷhāni
na vipacanti atthekaccāni kalyāṇāni kammasamādānāni
kālavipattipaṭibāḷhāni na vipacanti atthekaccāni kalyāṇāni kammasamādānāni
payogavipattipaṭibāḷhāni na vipacanti atthekaccāni
kalyāṇāni kammasamādānāni gatisampattiṁ āgamma vipacanti atthekaccāni
kalyāṇāni kammasamādānāni upadhisampattiṁ āgamma vipacanti
atthekaccāni kalyāṇāni kammasamādānāni kālasampattiṁ āgamma
vipacanti atthekaccāni kalyāṇāni kammasamādānāni payogasampattiṁ
āgamma vipacantīti. yā tattha paññā pajānanā .pe. amoho
dhammavicayo sammādiṭṭhi idaṁ tathāgatassa atītānāgatapaccuppannānaṁ
kammasamādānānaṁ ṭhānaso hetuso vipākaṁ yathābhūtaṁ ñāṇaṁ.

[841] tattha katamaṁ tathāgatassa sabbatthagāminiṁ paṭipadaṁ yathābhūtaṁ
ñāṇaṁ. idha tathāgato ayaṁ maggo ayaṁ paṭipadā nirayagāminīti
pajānāti ayaṁ maggo ayaṁ paṭipadā tiracchānagāminīti pajānāti
ayaṁ maggo ayaṁ paṭipadā pittivisayagāminīti pajānāti ayaṁ maggo
ayaṁ paṭipadā manussalokagāminīti pajānāti ayaṁ maggo ayaṁ paṭipadā
devalokagāminīti pajānāti ayaṁ maggo ayaṁ paṭipadā nibbānagāminīti

page number: 460

pajānāti. yā tattha paññā pajānanā .pe. amoho dhammavicayo
sammādiṭṭhi idaṁ tathāgatassa sabbatthagāminiṁ paṭipadaṁ yathābhūtaṁ ñāṇaṁ.

[842] tattha katamaṁ tathāgatassa anekadhātuṁ nānādhātuṁ lokaṁ
yathābhūtaṁ ñāṇaṁ. idha tathāgato khandhanānattaṁ pajānāti āyatananānattaṁ
pajānāti dhātunānattaṁ pajānāti anekadhātuṁ nānādhātuṁ lokaṁ
pajānāti. yā tattha paññā pajānanā .pe. amoho dhammavicayo
sammādiṭṭhi idaṁ tathāgatassa anekadhātuṁ nānādhātuṁ lokaṁ yathābhūtaṁ
ñāṇaṁ.

[843] tattha katamaṁ tathāgatassa sattānaṁ nānādhimuttikataṁ yathābhūtaṁ
ñāṇaṁ. idha tathāgato pajānāti santi sattā hīnādhimuttikā santi
sattā paṇītādhimuttikā hīnādhimuttikā sattā hīnādhimuttike satte
sevanti bhajanti payirupāsanti paṇītādhimuttikā sattā paṇītādhimuttike
satte sevanti bhajanti payirupāsanti atītampi addhānaṁ hīnādhimuttikā
sattā hīnādhimuttike satte seviṁsu bhajiṁsu payirupāsiṁsu paṇītādhimuttikā
sattā paṇītādhimuttike satte seviṁsu bhajiṁsu payirupāsiṁsu anāgatampi
addhānaṁ hīnādhimuttikā sattā hīnādhimuttike satte sevissanti bhajissanti
payirupāsissanti paṇītādhimuttikā sattā paṇītādhimuttike (pts. vbh, 340) satte
sevissanti bhajissanti payirupāsissantīti. yā tattha paññā pajānanā
.pe. amoho dhammavicayo sammādiṭṭhi idaṁ tathāgatassa sattānaṁ
nānādhimuttikataṁ yathābhūtaṁ ñāṇaṁ.

page number: 461

[844] tattha katamaṁ tathāgatassa parasattānaṁ parapuggalānaṁ
indriyaparopariyattaṁ yathābhūtaṁ ñāṇaṁ. idha tathāgato sattānaṁ āsayaṁ
pajānāti anusayaṁ pajānāti caritaṁ pajānāti adhimuttiṁ pajānāti
apparajakkhe mahārajakkhe tikkhindriye mudindriye svākāre dvākāre
suviññāpaye dūviññāpaye bhabbābhabbe satte pajānāti. katamo
ca sattānaṁ āsayo sassato lokoti vā asassato lokoti vā
antavā lokoti vā anantavā lokoti vā taṁ jīvaṁ taṁ sarīranti vā
aññaṁ jīvaṁ aññaṁ sarīranti vā hoti tathāgato parammaraṇāti vā
na hoti tathāgato parammaraṇāti vā hoti ca na ca hoti tathāgato
parammaraṇāti vā neva hoti na na hoti tathāgato parammaraṇāti vā
iti bhavadiṭṭhisannissitā vā sattā honti vibhavadiṭṭhisannissitā vā
ete vā pana ubho ante anupagamma idappaccayatāpaṭiccasamuppannesu
dhammesu anulomikā khanti paṭiladdhā hoti yathābhūtaṁ vā ñāṇaṁ
ayaṁ sattānaṁ āsayo. katamo ca sattānaṁ anusayo sattānusayā
kāmarāgānusayo paṭighānusayo mānānusayo diṭṭhānusayo vicikicchānusayo
bhavarāgānusayo avijjānusayo yaṁ loke piyarūpaṁ sātarūpaṁ ettha
sattānaṁ rāgānusayo anuseti yaṁ loke appiyarūpaṁ asātarūpaṁ ettha
sattānaṁ paṭighānusayo anuseti iti imesu dvīsu dhammesu avijjā
anupatitā tadekaṭṭho māno ca diṭṭhi ca vicikicchā ca daṭṭhabbā
ayaṁ sattānaṁ anusayo. katamaṁ ca sattānaṁ caritaṁ puññābhisaṅkhāro

page number: 462

apuññābhisaṅkhāro āneñjābhisaṅkhāro parittabhūmako vā mahābhūmako
vā idaṁ sattānaṁ caritaṁ. katamā ca sattānaṁ adhimutti santi
sattā hīnādhimuttikā santi sattā paṇītādhimuttikā hīnādhimuttikā
sattā hīnādhimuttike satte sevanti bhajanti (pts. vbh, 341) payirupāsanti paṇītādhimuttikā
sattā paṇītādhimuttike satte sevanti bhajanti payirupāsanti
atītampi addhānaṁ hīnādhimuttikā sattā hīnādhimuttike satte seviṁsu
bhajiṁsu payirupāsiṁsu paṇītādhimuttikā sattā paṇītādhimuttike satte
seviṁsu bhajiṁsu payirupāsiṁsu anāgatampi addhānaṁ hīnādhimuttikā sattā
hīnādhimuttike satte sevissanti bhajissanti payirupāsissanti paṇītādhimuttikā
sattā paṇītādhimuttike satte sevissanti bhajissanti
payirupāsissanti ayaṁ sattānaṁ adhimutti. katame te sattā
mahārajakkhā dasa kilesavatthūni lobho doso moho māno diṭṭhi
vicikicchā thīnaṁ uddhaccaṁ ahirikaṁ anottappaṁ yesaṁ sattānaṁ imāni
dasa kilesavatthūni āsevitāni bhāvitāni bahulīkatāni ussadagatāni
ime te sattā mahārajakkhā. katame te sattā apparajakkhā
yesaṁ sattānaṁ imāni dasa kilesavatthūni anāsevitāni abhāvitāni
abahulīkatāni anussadagatāni ime te sattā apparajakkhā. katame
te sattā mudindriyā pañcindriyāni saddhindriyaṁ viriyindriyaṁ
satindriyaṁ samādhindriyaṁ paññindriyaṁ yesaṁ sattānaṁ imāni
pañcindriyāni anāsevitāni abhāvitāni abahulīkatāni anussadagatāni

page number: 463

ime te sattā mudindriyā. katame te sattā tikkhindriyā yesaṁ
sattānaṁ imāni pañcindriyāni āsevitāni bhāvitāni bahulīkatāni
ussadagatāni ime te sattā tikkhindriyā. katame te sattā
dvākārā ye te sattā pāpāsayā pāpānusayā pāpacaritā
pāpādhimuttikā mahārajakkhā mudindriyā ime te sattā dvākārā.
katame te sattā svākārā ye te sattā kalyāṇāsayā kalyāṇacaritā
kalyāṇādhimuttikā apparajakkhā tikkhindriyā ime te sattā
svākārā. katame te sattā dūviññāpayā ye ca te sattā
dvākārā teva te sattā dūviññāpayā ye ca te sattā svākārā
teva te sattā suviññāpayā. katame te sattā abhabbā ye
te sattā kammāvaraṇena samannāgatā kilesāvaraṇena samannāgatā
vipākāvaraṇena samannāgatā assaddhā acchandikā duppaññā abhabbā
niyāmaṁ okkamituṁ kusalesu dhammesu sammattaṁ ime te sattā
abhabbā. (pts. vbh, 342) katame te sattā bhabbā ye te sattā na kammāvaraṇena
samannāgatā na kilesāvaraṇena samannāgatā na vipākāvaraṇena
samannāgatā saddhā chandikā paññavanto bhabbā niyāmaṁ okkamituṁ
kusalesu dhammesu sammattaṁ ime te sattā bhabbāti yā tattha paññā
pajānanā .pe. amoho dhammavicayo sammādiṭṭhi idaṁ tathāgatassa
parasattānaṁ parapuggalānaṁ indriyaparopariyattaṁ yathābhūtaṁ ñāṇaṁ.

[845] tattha katamaṁ tathāgatassa jhānavimokkhasamādhisamāpattīnaṁ

page number: 464

saṅkilesaṁ vodānaṁ vuṭṭhānaṁ yathābhūtaṁ ñāṇaṁ. jhāyīti cattāro jhāyī
atthekacco jhāyī sampattiṁyeva samānaṁ vipattīti pacceti atthekacco
jhāyī vipattiṁyeva samānaṁ sampattīti pacceti atthekacco
jhāyī sampattiṁyeva samānaṁ sampattīti pacceti atthekacco jhāyī
vipattiṁyeva samānaṁ vipattīti pacceti ime cattāro jhāyī.
aparepi cattāro jhāyī atthekacco jhāyī dandhaṁ samāpajjati
khippaṁ vuṭṭhāti atthekacco jhāyī khippaṁ samāpajjati dandhaṁ vuṭṭhāti
atthekacco jhāyī dandhaṁ samāpajjati dandhaṁ vuṭṭhāti atthekacco
jhāyī khippaṁ samāpajjati khippaṁ vuṭṭhāti ime cattāro jhāyī.
aparepi cattāro jhāyī atthekacco jhāyī samādhismiṁ samādhikusalo
hoti na samādhismiṁ samāpattikusalo atthekacco jhāyī samādhismiṁ
samāpattikusalo hoti na samādhismiṁ samādhikusalo atthekacco jhāyī
samādhismiṁ samādhikusalo ca hoti samādhismiṁ samāpattikusalo ca
atthekacco jhāyī neva samādhismiṁ samādhikusalo hoti na samādhismiṁ
samāpattikusalo ime cattāro jhāyī. jhānanti cattāri jhānāni
paṭhamaṁ jhānaṁ dutiyaṁ jhānaṁ tatiyaṁ jhānaṁ catutthaṁ jhānaṁ. vimokkhoti
aṭṭha vimokkhā rūpī rūpāni passati ayaṁ paṭhamo vimokkho
ajjhattaṁ arūpasaññī bahiddhā rūpāni passati ayaṁ dutiyo vimokkho
subhantveva adhimutto hoti ayaṁ tatiyo vimokkho sabbaso rūpasaññānaṁ
samatikkamā paṭighasaññānaṁ atthaṅgamā nānattasaññānaṁ amanasikārā

page number: 465

ananto ākāsoti ākāsānañcāyatanaṁ upasampajja viharati ayaṁ catuttho
vimokkho sabbaso ākāsānañcāyatanaṁ samatikkamma anantaṁ viññāṇanti
viññāṇañcāyatanaṁ upasampajja viharati ayaṁ pañcamo vimokkho
sabbaso viññāṇañcāyatanaṁ (pts. vbh, 343) samatikkamma natthi kiñcīti ākiñcaññāyatanaṁ
upasampajja viharati ayaṁ chaṭṭho vimokkho sabbaso
ākiñcaññāyatanaṁ samatikkamma nevasaññānāsaññāyatanaṁ upasampajja
viharati ayaṁ sattamo vimokkho sabbaso nevasaññānāsaññāyatanaṁ
samatikkamma saññāvedayitanirodhaṁ upasampajja viharati ayaṁ aṭṭhamo
vimokkho. samādhīti tayo samādhī savitakkasavicāro samādhi
avitakkavicāramatto samādhi avitakkāvicāro samādhi. samāpattīti
nava anupubbavihārasamāpattiyo paṭhamajjhānasamāpatti dutiyajjhānasamāpatti
tatiyajjhānasamāpatti catutthajjhānasamāpatti ākāsānañcāyatanasamāpatti
viññāṇañcāyatanasamāpatti ākiñcaññāyatanasamāpatti
nevasaññānāsaññāyatanasamāpatti saññāvedayitanirodhasamāpatti.
saṅkilesanti hānabhāgiyo dhammo. vodānanti
visesabhāgiyo dhammo. vuṭṭhānanti vodānampi vuṭṭhānaṁ tamhā
tamhā samādhimhā vuṭṭhānampi vuṭṭhānanti yā tattha paññā
pajānanā .pe. amoho dhammavicayo sammādiṭṭhi idaṁ tathāgatassa
jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ ñāṇaṁ.

[846] tattha katamaṁ tathāgatassa pubbenivāsānussatiṁ yathābhūtaṁ

page number: 466

Ñāṇaṁ. idha tathāgato anekavihitaṁ pubbenivāsaṁ anussarati seyyathīdaṁ
ekampi jātiṁ dvepi jātiyo tissopi jātiyo catassopi
jātiyo pañcapi jātiyo dasapi jātiyo vīsaṁpi jātiyo
tiṁsaṁpi jātiyo cattālīsaṁpi jātiyo paññāsaṁpi jātiyo jātisataṁpi
jātisahassaṁpi jātisatasahassaṁpi anekepi saṁvaṭṭakappe
anekepi vivaṭṭakappe anekepi saṁvaṭṭavivaṭṭakappe amutrāsiṁ evaṁnāmo
evaṁgotto evaṁvaṇṇo evamāhāro evaṁsukhadukkhapaṭisaṁvedī evamāyupariyanto
so tato cuto amutra udapādiṁ tatrāpāsiṁ evaṁnāmo
evaṁgotto evaṁvaṇṇo evamāhāro evaṁsukhadukkhapaṭisaṁvedī evamāyupariyanto
so tato cuto idhupapannoti iti sākāraṁ sauddesaṁ
anekavihitaṁ pubbenivāsaṁ anussarati. yā tattha paññā pajānanā
.pe. amoho dhammavicayo sammādiṭṭhi. idaṁ tathāgatassa pubbenivāsānussatiṁ
yathābhūtaṁ ñāṇaṁ.

[847] (pts. vbh, 344) tattha katamaṁ tathāgatassa sattānaṁ cutūpapātaṁ ñāṇaṁ. idha
tathāgato dibbena cakkhunā visuddhena atikkantamānusakena satte passati
cavamāne upapajjamāne hīne paṇīte suvaṇṇe dubbaṇṇe sugate
duggate yathākammupage satte pajānāti ime vata bhonto sattā
kāyaduccaritena samannāgatā vacīduccaritena samannāgatā manoduccaritena
samannāgatā ariyānaṁ upavādakā micchādiṭṭhikā micchādiṭṭhikammasamādānā
te kāyassa bhedā parammaraṇā apāyaṁ duggatiṁ vinipātaṁ

page number: 467

nirayaṁ upapannā ime vā pana bhonto sattā kāyasucaritena
samannāgatā vacīsucaritena samannāgatā manosucaritena samannāgatā
ariyānaṁ anupavādakā sammādiṭṭhikā sammādiṭṭhikammasamādānā te
kāyassa bhedā parammaraṇā sugatiṁ saggaṁ lokaṁ upapannāti iti
dibbena cakkhunā visuddhena atikkantamānusakena satte passati cavamāne
upapajjamāne hīne paṇīte suvaṇṇe dubbaṇṇe sugate duggate
yathākammupage satte pajānāti. yā tattha paññā pajānanā
.pe. amoho dhammavicayo sammādiṭṭhi idaṁ tathāgatassa sattānaṁ
cutūpapātaṁ yathābhūtaṁ ñāṇaṁ.

[848] tattha katamaṁ tathāgatassa āsavānaṁ khayaṁ yathābhūtaṁ ñāṇaṁ.
idha tathāgato āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja viharati. yā
tattha paññā pajānanā .pe. amoho dhammavicayo sammādiṭṭhi
idaṁ tathāgatassa āsavānaṁ khayaṁ yathābhūtaṁ ñāṇanti.
Ñāṇavibhaṅgo samatto.
----------
khuddakavatthuvibhaṅgo

[849] jātimado gottamado ārogyamado yobbanamado jīvitamado
lābhamado sakkāramado garukāramado purekkhāramado parivāramado bhogamado

page number: 468

vaṇṇamado sutamado paṭibhāṇamado rattaññumado piṇḍapātikamado
anavaññattimado iriyāpathamado iddhimado yasamado sīlamado jhānamado
sippamado ārohamado pariṇāhamado saṇṭhānamado pāripūrimado mado
pamādo thambho sārambho aticchatā mahicchatā pāpicchatā siṅgaṁ
tintiṇaṁ cāpalyaṁ asabhāgavutti arati tandi vijambhikā bhattasammado
cetaso līnattaṁ kuhanā lapanā nemittikatā nippesikatā (pts. vbh, 346) lābhena lābhaṁ
jigiṁsanatā seyyohamasmīti māno sadisohamasmīti māno hīnohamasmīti
māno seyyassa seyyohamasmīti māno seyyassa sadisohamasmīti māno
seyyassa hīnohamasmīti māno sadisassa seyyohamasmīti māno sadisassa
sadisohamasmīti māno sadisassa hīnohamasmīti māno hīnassa seyyohamasmīti
māno hīnassa sadisohamasmīti māno hīnassa hīnohamasmīti māno
māno atimāno mānātimāno omāno adhimāno asmimāno micchāmāno
ñātivitakko janapadavitakko amaravitakko parānudayatāpaṭisaṁyutto vitakko
lābhasakkārasilokapaṭisaṁyutto vitakko anavaññattipaṭisaṁyutto vitakko.

[850] kodho ca upanāho ca makkho ca palāso ca issā
ca macchariyañca māyā ca sātheyyañca avijjā ca bhavataṇhā
ca bhavadiṭṭhi ca vibhavadiṭṭhi ca sassatadiṭṭhi ca ucchedadiṭṭhi ca
antavādiṭṭhi ca anantavādiṭṭhi ca pubbantānudiṭṭhi ca aparantānudiṭṭhi
ca ahirikañca anottappañca dovacassatā ca pāpamittatā ca
anājjavo ca amaddavo ca akkhanti ca asoraccañca asākhalyañca

page number: 469

appaṭisanthāro ca (pts. vbh, 347) indriyesu aguttadvāratā ca bhojane amattaññutā
ca muṭṭhasaccañca asampajaññañca sīlavipatti ca diṭṭhivipatti ca
ajjhattaṁ saññojanañca bahiddhā saññojanañca.

[851] tīṇi akusalamūlāni tayo akusalavitakkā tisso
akusalasaññā tisso akusaladhātuyo tīṇi duccaritāni tayo
āsavā tīṇi saññojanāni tisso taṇhā aparāpi tisso
taṇhā aparāpi tisso taṇhā tisso esanā tisso vidhā
tīṇi bhayāni tīṇi tamāni tīṇi titthāyatanāni tayo kiñcanā
tīṇi aṅgaṇāni tīṇi malāni tīṇi visamāni aparānipi tīṇi
visamāni tayo aggī tayo kasāvā aparepi tayo kasāvā
assādadiṭṭhi attānudiṭṭhi micchādiṭṭhi arati vihesā adhammacariyā
dovacassatā pāpamittatā nānattasaññā uddhaccaṁ kosajjaṁ pamādo
asantuṭṭhitā asampajaññatā mahicchatā ahirikaṁ anottappaṁ pamādo
anādariyaṁ dovacassatā pāpamittatā assaddhiyaṁ avadaññutā kosajjaṁ
uddhaccaṁ asaṁvaro dussīlyaṁ ariyānaṁ adassanakamyatā saddhammaṁ asotukamyatā
upārambhacittatā muṭṭhasaccaṁ asampajaññaṁ cetaso vikkhepo
ayoniso manasikāro kummaggasevanā cetaso līnattaṁ.

[852] cattāro āsavā cattāro ganthā cattāro oghā
cattāro yogā cattāri upādānāni cattāro taṇhuppādā
cattāri agatigamanāni cattāro vipariyesā cattāro anariyavohārā

page number: 470

aparepi cattāro anariyavohārā cattāri duccaritāni aparānipi
cattāri duccaritāni cattāri bhayāni aparānipi cattāri bhayāni
aparānipi cattāri bhayāni aparānipi cattāri bhayāni catasso
diṭṭhiyo.

[853] pañcorambhāgiyāni saññojanāni pañcuddhambhāgiyāni
saññojanāni pañca macchariyāni pañca saṅgā pañca sallā
pañca cetokhīlā pañca cetaso vinibandhā pañca nīvaraṇāni
pañca kammāni ānantarikāni pañca diṭṭhiyo pañca verā
pañca byasanā pañca akkhantiyā ādīnavā pañca bhayāni
pañca diṭṭhadhammanibbānavādā.

[854] (pts. vbh, 349) cha vivādamūlāni cha chandarāgā gehasitā dhammā cha
virodhavatthūni cha taṇhākāyā cha agāravā cha parihāniyā
dhammā aparepi cha parihāniyā dhammā cha somanassupavicārā cha
domanassupavicārā cha upekkhūpavicārā cha gehasitāni somanassāni
cha gehasitāni domanassāni cha gehasitā upekkhā cha diṭṭhiyo.

[855] satta anusayā satta pariyuṭṭhānāni satta saññojanāni
satta asaddhammā satta duccaritāni satta mānā satta diṭṭhiyo.

[856] aṭṭha kilesavatthūni aṭṭha kusītavatthūni aṭṭhasu lokadhammesu
cittassa paṭighāto aṭṭha anariyavohārā aṭṭha micchattā
aṭṭha purisadosā aṭṭha asaññivādā aṭṭha nevasaññināsaññivādā.

page number: 471

[857] nava āghātavatthūni nava purisamalāni navavidhā mānā
nava taṇhāmūlakā dhammā nava iñjitāni nava maññitāni nava
phanditāni nava papañcitāni nava saṅkhatāni.

[858] dasa kilesavatthūni dasa āghātavatthūni dasa akusalakammapathā
dasa saññojanāni dasa micchattā dasavatthukā micchādiṭṭhi
dasavatthukā antaggāhikā diṭṭhi.

[859] aṭṭhārasa taṇhāvicaritāni ajjhattikassa upādāya
aṭṭhārasa taṇhāvicaritāni bāhirassa upādāya tadekajjhaṁ abhisaññūhitvā
abhisaṅkhipitvā chattiṁsa taṇhāvicaritāni honti iti
atītāni chattiṁsa taṇhāvicaritāni anāgatāni chattiṁsa taṇhāvicaritāni
paccuppannāni chattiṁsa taṇhāvicaritāni tadekajjhaṁ abhisaññūhitvā
abhisaṅkhipitvā aṭṭhasataṁ taṇhāvicaritaṁ hoti yāni ca dvāsaṭṭhidiṭṭhigatāni
brahmajāle veyyākaraṇe vuttāni bhagavatā.
mātikā.

[860] (pts. vbh, 350) tattha katamo jātimado jātiṁ paṭicca mado majjanā
majjitattaṁ māno maññanā maññitattaṁ uṇṇati uṇṇāmo
dhajo sampaggāho ketukamyatā cittassa ayaṁ vuccati jātimado.

[861] tattha katamo gottamado gottaṁ paṭicca .pe.
ārogyaṁ paṭicca .pe. yobbanaṁ paṭicca .pe. jīvitaṁ paṭicca

page number: 472

.pe. lābhaṁ paṭicca .pe. sakkāraṁ paṭicca .pe. garukāraṁ
paṭicca .pe. purekkhāraṁ paṭicca .pe. parivāraṁ paṭicca .pe.
bhogaṁ paṭicca .pe. vaṇṇaṁ paṭicca .pe. sutaṁ paṭicca .pe.
paṭibhāṇaṁ paṭicca .pe. rattaññutaṁ paṭicca .pe. piṇḍapātikattaṁ
paṭicca .pe. anavaññattiṁ paṭicca .pe. ariyāpathaṁ paṭicca .pe.
iddhiṁ paṭicca .pe. yasaṁ paṭicca .pe. sīlaṁ paṭicca .pe.
jhānaṁ paṭicca .pe. sippaṁ paṭicca .pe. ārohaṁ paṭicca .pe.
pariṇāhaṁ paṭicca .pe. saṇṭhānaṁ paṭicca .pe. pāripūriṁ paṭicca
mado majjanā majjitattaṁ māno maññanā maññitattaṁ uṇṇati
uṇṇāmo dhajo sampaggāho ketukamyatā cittassa ayaṁ vuccati
pāripūrimado.

[862] tattha katamo mado yo mado majjanā majjitattaṁ
māno maññanā maññitattaṁ uṇṇati uṇṇāmo dhajo sampaggāho
ketukamyatā cittassa ayaṁ vuccati mado.

[863] tattha katamo pamādo kāyaduccarite vā vacīduccarite
vā manoduccarite vā pañcasu vā kāmaguṇesu cittassa vossaggo
vossaggānuppadānaṁ kusalānaṁ vā dhammānaṁ bhāvanāya asakkaccakiriyatā
asātaccakiriyatā anaṭṭhitakiriyatā olīnavuttitā nikkhittacchandatā
nikkhittadhuratā anāsevanā abhāvanā abahulīkammaṁ anadhiṭṭhānaṁ ananuyogo
pamādo yo evarūpo pamādo pamajjanā pamajjitattaṁ ayaṁ

page number: 473

vuccati pamādo.

[864] tattha katamo thambho yo thambho thambhanā thambhitattaṁ
kakkhaḷiyaṁ phārusiyaṁ ujucittatā amudutā ayaṁ vuccati thambho.

[865] tattha katamo sārambho yo sārambho paṭisārambho
sārambhanā paṭisārambhanā paṭisārambhitattaṁ ayaṁ vuccati sārambho.

[866] tattha katamā aticchatā itaritaracīvarapiṇḍapātasenāsana-
gilānapaccayabhesajjaparikkhārehi pañcahi vā kāmaguṇehi asantuṭṭhassa
bhiyyokamyatā (pts. vbh, 351) yā evarūpā icchā icchāgataṁ aticchatā rāgo
sārāgo .pe. cittassa sārāgo ayaṁ vuccati aticchatā.

[867] tattha katamā mahicchatā itaritaracīvarapiṇḍapātasenāsana-
gilānapaccayabhesajjaparikkhārehi pañcahi vā kāmaguṇehi asantuṭṭhassa
bhiyyokamyatā yā evarūpā icchā icchāgataṁ mahicchatā rāgo
sārāgo .pe. cittassa sārāgo ayaṁ vuccati mahicchatā.

[868] tattha katamā pāpicchatā idhekacco assaddho samāno
saddhoti maṁ jano jānātūti icchati dussīlo samāno sīlavāti maṁ
jano jānātūti icchati appassuto samāno bahussutoti maṁ jano
jānātūti icchati saṅgaṇikārāmo samāno pavivittoti maṁ jano
jānātūti icchati kusīto samāno āraddhaviriyoti maṁ jano jānātūti
icchati muṭṭhassati samāno upaṭṭhitassatīti maṁ jano jānātūti
icchati asamāhito samāno samāhitoti maṁ jano jānātūti icchati

page number: 474

duppañño samāno paññavāti maṁ jano jānātūti icchati akhīṇāsavo
samāno khīṇāsavoti maṁ jano jānātūti icchati yā evarūpā
icchā icchāgataṁ pāpicchatā rāgo sārāgo .pe. cittassa
sārāgo ayaṁ vuccati pāpicchatā.

[869] tattha katamaṁ siṅgaṁ yaṁ siṅgaṁ siṅgāratā caturatā
cāturiyaṁ parikkhatatā pārikkhatiyaṁ idaṁ vuccati siṅgaṁ.

[870] tattha katamaṁ tintiṇaṁ yaṁ tintiṇaṁ tintiṇāyanā tintiṇāyitattaṁ
loluppaṁ loluppāyanā loluppāyitattaṁ puñcikatā
sādhukamyatā idaṁ vuccati tintiṇaṁ.

[871] tattha katamaṁ cāpalyaṁ cīvaramaṇḍanā pattamaṇḍanā
senāsanamaṇḍanā imassa vā pūtikāyassa bāhirānaṁ vā
parikkhārānaṁ maṇḍanā vibhūsanā keḷanā parikeḷanā giddhikatā
giddhikattaṁ capalatā cāpalyaṁ idaṁ vuccati cāpalyaṁ.

[872] tattha katamā asabhāgavutti mātari vā pitari vā
jeṭṭhe vā bhātari vā ācariyesu vā upajjhāye vā buddhe vā
sāvakesu vā aññataraññataresu garuṭṭhānikesu vippaṭikūlagāhitā
vipaccanīkasātatā (pts. vbh, 352) anādariyaṁ anādaratā agāravatā appaṭissavatā
ayaṁ vuccati asabhāgavutti.

[873] tattha katamā arati pantesu vā senāsanesu aññataraññataresu
vā adhikusalesu dhammesu arati aratikā anabhirati anabhiramanā

page number: 475

ukkaṇṭhitā paritasitā ayaṁ vuccati arati.

[874] tattha katamā tandi yā tandi tandiyanā tandimanakatā
ālasyaṁ ālasāyanā ālasāyitattaṁ ayaṁ vuccati tandi.

[875] tattha katamā vijambhikā yā kāyassa jambhanā vijambhanā
ānamanā vinamanā sannamanā paṇamanā byādhiyakaṁ ayaṁ vuccati
vijambhikā.

[876] tattha katamo bhattasammado yā bhuttāvissa bhattamucchā
bhattakilamatho bhattapariḷāho kāyaduṭṭhullaṁ ayaṁ vuccati bhattasammado.

[877] tattha katamaṁ cetaso līnattaṁ yā cittassa akalyatā
akammaññatā olīyanā sallīyanā līnaṁ līyanā līyitattaṁ thīnaṁ
thīyanā thīyitattaṁ cittassa idaṁ vuccati cetaso līnattaṁ.

[878] tattha katamā kuhanā lābhasakkārasilokasannissitassa
pāpicchassa icchāpakatassa paccayapaṭisevanasaṅkhātena vā sāmantajappitena
vā iriyāpathassa vā aṭṭhapanā ṭhapanā saṇṭhapanā bhākuṭikā
bhākuṭiyaṁ kuhanā kuhāyanā kuhitattaṁ ayaṁ vuccati kuhanā.

[879] tattha katamā lapanā lābhasakkārasilokasannissitassa
pāpicchassa icchāpakatassa yā paresaṁ ālapanā lapanā sallapanā
ullapanā samullapanā unnahanā samunnahanā ukkāpanā samukkāpanā
anuppiyabhāṇitā pātukamyatā muggasūpatā pāribhaṭyatā ayaṁ
vuccati lapanā.

page number: 476

[880] tattha katamā nemittikatā lābhasakkārasilokasannissitassa
pāpicchassa icchāpakatassa (pts. vbh, 353) yaṁ paresaṁ nimittaṁ nimittakammaṁ
obhāso obhāsakammaṁ sāmantajappā parikathā ayaṁ vuccati
nemittikatā.

[881] tattha katamā nippesikatā lābhasakkārasilokasannissitassa
pāpicchassa icchāpakatassa yā paresaṁ akkosanā vambhanā
garahaṇā ukkhepanā samukkhepanā khipanā saṅkhipanā pāpanā sampāpanā
avaṇṇahārikā paripiṭṭhimaṁsikatā ayaṁ vuccati nippesikatā.

[882] tattha katamā lābhena lābhaṁ jigiṁsanatā
lābhasakkārasilokasannissito pāpiccho icchāpakato ito laddhaṁ āmisaṁ amutra
harati amutra vā laddhaṁ āmisaṁ idha āharati yā evarūpā āmisena
āmisassa eṭṭhi gaveṭṭhi pariyeṭṭhi esanā gavesanā pariyesanā ayaṁ
vuccati lābhena lābhaṁ jigiṁsanatā.

[883] tattha katamo seyyohamasmīti māno idhekacco jātiyā
vā gottena vā kolaputtiyena vā vaṇṇapokkharatāya vā dhanena
vā ajjhenena vā kammāyatanena vā sippāyatanena vā vijjaṭṭhānena
vā sutena vā paṭibhāṇena vā aññataraññatarena vatthunā mānaṁ
jappeti yo evarūpo māno maññanā maññitattaṁ uṇṇati
uṇṇāmo dhajo sampaggāho ketukamyatā cittassa ayaṁ vuccati
seyyohamasmīti māno.

page number: 477

[884] tattha katamo sadisohamasmīti māno idhekacco jātiyā
vā gottena vā kolaputtiyena vā vaṇṇapokkharatāya vā dhanena
vā ajjhenena vā kammāyatanena vā sippāyatanena vā vijjaṭṭhānena
vā sutena vā paṭibhāṇena vā aññataraññatarena vatthunā
mānaṁ jappeti yo evarūpo māno maññanā maññitattaṁ uṇṇati
uṇṇāmo dhajo sampaggāho ketukamyatā cittassa ayaṁ vuccati
sadisohamasmīti māno.

[885] tattha katamo hīnohamasmīti māno idhekacco jātiyā
vā gottena vā kolaputtiyena vā vaṇṇapokkharatāya vā dhanena
vā ajjhenena vā kammāyatanena vā sippāyatanena vā vijjaṭṭhānena
vā sutena vā paṭibhāṇena vā aññataraññatarena vatthunā omānaṁ
jappeti yo evarūpo omāno omaññanā omaññitattaṁ hīḷanā
ohīḷanā ohīḷitattaṁ attuññā attāvaññā attaparibhavo ayaṁ
vuccati hīnohamasmīti māno.

[886] (pts. vbh, 354) tattha katamo seyyassa seyyohamasmīti māno idhekacco
seyyo hoti jātiyā vā gottena vā kolaputtiyena vā
vaṇṇapokkharatāya vā dhanena vā ajjhenena vā kammāyatanena vā
sippāyatanena vā vijjaṭṭhānena vā sutena vā paṭibhāṇena vā
aññataraññatarena vatthunā parehi seyyaṁ attānaṁ dahati so taṁ
nissāya mānaṁ jappeti yo evarūpo māno maññanā maññitattaṁ

page number: 478

uṇṇati uṇṇāmo dhajo sampaggāho ketukamyatā cittassa
ayaṁ vuccati seyyassa seyyohamasmīti māno.

[887] tattha katamo seyyassa sadisohamasmīti māno idhekacco
seyyo hoti jātiyā vā gottena vā kolaputtiyena vā vaṇṇapokkharatāya
vā dhanena vā ajjhenena vā kammāyatanena vā
sippāyatanena vā vijjaṭṭhānena vā sutena vā paṭibhāṇena vā
aññataraññatarena vatthunā parehi sadisaṁ attānaṁ dahati so taṁ
nissāya mānaṁ jappeti yo evarūpo māno maññanā maññitattaṁ
uṇṇati uṇṇāmo dhajo sampaggāho ketukamyatā cittassa
ayaṁ vuccati seyyassa sadisohamasmīti māno.

[888] tattha katamo seyyassa hīnohamasmīti māno idhekacco
seyyo hoti jātiyā vā gottena vā kolaputtiyena vā vaṇṇapokkharatāya
vā dhanena vā ajjhenena vā kammāyatanena vā
sippāyatanena vā vijjaṭṭhānena vā sutena vā paṭibhāṇena vā
aññataraññatarena vatthunā parehi hīnaṁ attānaṁ dahati so taṁ
nissāya omānaṁ jappeti yo evarūpo omāno omaññanā
omaññitattaṁ hīḷanā ohīḷanā ohīḷitattaṁ attuññā
attāvaññā attaparibhavo ayaṁ vuccati seyyassa hīnohamasmīti māno.

[889] tattha katamo sadisassa seyyohamasmīti māno idhekacco
sadiso hoti jātiyā vā gottena vā kolaputtiyena vā .pe.

page number: 479

aññataraññatarena vatthunā parehi seyyaṁ attānaṁ dahati so taṁ
nissāya mānaṁ jappeti yo evarūpo māno maññanā maññitattaṁ
uṇṇati uṇṇāmo dhajo sampaggāho ketukamyatā cittassa ayaṁ
vuccati sadisassa seyyohamasmīti māno.

[890] tattha katamo sadisassa sadisohamasmīti māno idhekacco
sadiso hoti jātiyā vā gottena vā kolaputtiyena vā .pe.
aññataraññatarena vatthunā parehi sadisaṁ attānaṁ dahati so taṁ
nissāya mānaṁ jappeti yo evarūpo māno maññanā maññitattaṁ
uṇṇati uṇṇāmo dhajo sampaggāho ketukamyatā cittassa
ayaṁ vuccati sadisassa sadisohamasmīti māno.

[891] tattha katamo sadisassa hīnohamasmīti māno idhekacco
sadiso hoti jātiyā vā gottena vā kolaputtiyena vā .pe.
aññataraññatarena vatthunā parehi hīnaṁ attānaṁ dahati so taṁ nissāya
omānaṁ jappeti yo evarūpo omāno omaññanā omaññitattaṁ
hīḷanā ohīḷanā ohīḷitattaṁ attuññā attāvaññā attaparibhavo
ayaṁ vuccati sadisassa hīnohamasmīti māno.

[892] tattha katamo hīnassa seyyohamasmīti māno idhekacco
hīno hoti jātiyā vā gottena vā kolaputtiyena vā .pe.
aññataraññatarena vatthunā parehi seyyaṁ attānaṁ dahati so taṁ
nissāya mānaṁ jappeti yo evarūpo māno maññanā maññitattaṁ

page number: 480

uṇṇati uṇṇāmo dhajo sampaggāho ketukamyatā cittassa ayaṁ
vuccati hīnassa seyyohamasmīti māno.

[893] tattha katamo hīnassa sadisohamasmīti māno idhekacco
hīno hoti jātiyā vā gottena vā kolaputtiyena vā .pe.
aññataraññatarena vatthunā parehi sadisaṁ attānaṁ dahati so taṁ
nissāya mānaṁ jappeti yo evarūpo māno maññanā maññitattaṁ
uṇṇati uṇṇāmo (pts. vbh, 355) dhajo sampaggāho ketukamyatā cittassa
ayaṁ vuccati hīnassa sadisohamasmīti māno

[894] tattha katamo hīnassa hīnohamasmīti māno idhekacco
hīno hoti jātiyā vā gottena vā kolaputtiyena vā .pe.
aññataraññatarena vatthunā parehi hīnaṁ attānaṁ dahati so taṁ nissāya
omānaṁ jappeti yo evarūpo omāno omaññanā omaññitattaṁ
hīḷanā ohīḷanā ohīḷitattaṁ attuññā attāvaññā attaparibhavo
ayaṁ vuccati hīnassa hīnohamasmīti māno.

[895] tattha katamo māno yo māno maññanā maññitattaṁ
uṇṇati uṇṇāmo dhajo sampaggāho ketukamyatā cittassa
ayaṁ vuccati māno.

[896] tattha katamo atimāno idhekacco jātiyā vā gottena
vā kolaputtiyena vā .pe. aññataraññatarena vatthunā pare
atimaññati yo evarūpo māno maññanā maññitattaṁ uṇṇati

page number: 481

uṇṇāmo dhajo sampaggāho ketukamyatā cittassa ayaṁ vuccati
atimāno.

[897] tattha katamo mānātimāno idhekacco jātiyā vā
gottena vā kolaputtiyena vā .pe. aññataraññatarena vatthunā
pubbakālaṁ parehi sadisaṁ attānaṁ dahati aparakālaṁ attānaṁ seyyaṁ
dahati parehi hīnaṁ na dahati yo evarūpo māno maññanā
maññitattaṁ uṇṇati uṇṇāmo dhajo sampaggāho ketukamyatā
cittassa ayaṁ vuccati mānātimāno.

[898] tattha katamo omāno idhekacco jātiyā vā gottena
vā kolaputtiyena vā vaṇṇapokkharatāya vā dhanena vā ajjhenena
vā kammāyatanena vā sippāyatanena vā vijjaṭṭhānena vā sutena
vā paṭibhāṇena vā aññataraññatarena vatthunā omānaṁ jappeti
yo evarūpo omāno omaññanā omaññitattaṁ hīḷanā ohīḷanā
ohīḷitattaṁ attuññā attāvaññā attaparibhavo ayaṁ vuccati
omāno.

[899] tattha katamo adhimāno appatte pattasaññitā akate
katasaññitā anadhigate adhigatasaññitā asacchikate sacchikatasaññitā
yo evarūpo māno maññanā maññitattaṁ uṇṇati uṇṇāmo
dhajo sampaggāho ketukamyatā cittassa ayaṁ vuccati adhimāno.

[900] (pts. vbh, 356) tattha katamo asmimāno rūpe asmīti māno asmīti

page number: 482

chando asmīti anusayo vedanāya .pe. saññāya .pe.
saṅkhāresu .pe. viññāṇe asmīti māno asmīti chando asmīti
anusayo yo evarūpo māno maññanā maññitattaṁ uṇṇati
uṇṇāmo dhajo sampaggāho ketukamyatā cittassa ayaṁ vuccati
asmimāno.

[901] tattha katamo micchāmāno idhekacco pāpakena vā
kammāyatanena pāpakena vā sippāyatanena pāpakena vā vijjaṭṭhānena
pāpakena vā sutena pāpakena vā paṭibhāṇena pāpakena
vā sīlena pāpakena vā vatena pāpakena vā sīlabbatena pāpikāya
vā diṭṭhiyā aññataraññatarena vatthunā mānaṁ jappeti yo evarūpo
māno maññanā maññitattaṁ uṇṇati uṇṇāmo dhajo
sampaggāho ketukamyatā cittassa ayaṁ vuccati micchāmāno.

[902] tattha katamo ñātivitakko ñātake ārabbha gehasito
takko vitakko .pe. micchāsaṅkappo ayaṁ vuccati ñātivitakko.

[903] tattha katamo janapadavitakko janapadaṁ ārabbha gehasito
takko vitakko .pe. micchāsaṅkappo ayaṁ vuccati janapadavitakko.

[904] tattha katamo amaravitakko dukkarakārikāpaṭisaṁyutto
vā diṭṭhigatapaṭisaṁyutto vā gehasito takko vitakko .pe.
micchāsaṅkappo ayaṁ vuccati amaravitakko.

[905] tattha katamo parānudayatāpaṭisaṁyutto vitakko idhekacco

page number: 483

gihisaṁsaṭṭho viharati sahanandī sahasokī sukhitesu sukhito dukkhitesu
dukkhito uppannesu kiccakaraṇīyesu attanāva yogaṁ āpajjati yo
tattha gehasito takko vitakko .pe. micchāsaṅkappo ayaṁ vuccati
parānudayatāpaṭisaṁyutto vitakko.

[906] tattha katamo lābhasakkārasilokapaṭisaṁyutto vitakko
lābhasakkārasilokaṁ ārabbha gehasito takko vitakko .pe. micchāsaṅkappo
ayaṁ vuccati lābhasakkārasilokapaṭisaṁyutto vitakko.

[907] tattha katamo anavaññattipaṭisaṁyutto vitakko idhekacco
jātiyā vā gottena vā kolaputtiyena vā vaṇṇapokkharatāya vā
dhanena vā ajjhenena vā kammāyatanena vā sippāyatanena vā
vijjaṭṭhānena vā sutena vā paṭibhāṇena vā aññataraññatarena
vatthunā mā maṁ (pts. vbh, 357) pare avajāniṁsūti yo tattha gehasito takko
vitakko .pe. micchāsaṅkappo ayaṁ vuccati anavaññattipaṭisaṁyutto
vitakko.
ekakaṁ.

[908] tattha katamo kodho yo kodho kujjhanā kujjhitattaṁ
doso dūsanā dūsitattaṁ byāpatti byāpajjanā byāpajjitattaṁ
virodho paṭivirodho caṇḍikkaṁ assuropo anattamanatā cittassa ayaṁ
vuccati kodho. tattha katamo upanāho pubbakālaṁ kodho aparakālaṁ
upanāho yo evarūpo upanāho upanahanā upanāhitattaṁ aṭṭhapanā

page number: 484

ßēhapanā saṇṭhapanā anusaṁsandanā anuppabandhanā daḷhīkammaṁ kodhassa
ayaṁ vuccati upanāho.

[909] tattha katamo makkho yo makkho makkhiyanā makkhiyitattaṁ
niṭṭhuriyaṁ niṭṭhuriyakammaṁ ayaṁ vuccati makkho. tattha katamo palāso
yo palāso palāsāyanā palāsāyitattaṁ palāsāhāro vivādaṭṭhānaṁ
yugaggāho appaṭinissaggo ayaṁ vuccati palāso.

[910] tattha katamā issā yā paralābhasakkāragarukāra-
mānanavandanapūjanāsu issā issāyanā issāyitattaṁ usūyā usūyanā
usūyitattaṁ ayaṁ vuccati issā. tattha katamaṁ macchariyaṁ pañca
macchariyāni āvāsamacchariyaṁ kulamacchariyaṁ lābhamacchariyaṁ vaṇṇamacchariyaṁ
dhammamacchariyaṁ yaṁ evarūpaṁ maccheraṁ maccharāyanā maccharāyitattaṁ vevicchaṁ
kadariyaṁ kaṭukañcukatā aggahitattaṁ cittassa idaṁ vuccati macchariyaṁ.

[911] tattha katamā māyā idhekacco kāyena duccaritaṁ
caritvā vācāya duccaritaṁ caritvā manasā duccaritaṁ caritvā tassa
paṭicchādanahetu pāpikaṁ icchaṁ paṇidahati mā maṁ jaññāti icchati
mā maṁ jaññāti saṅkappati mā maṁ jaññāti vācaṁ bhāsati mā maṁ
jaññāti kāyena parakkamati yā evarūpā māyā māyāvitā
accāsarā vañcanā nikati vikīraṇā pariharaṇā guhanā pariguhanā
chādanā paricchādanā anuttānīkammaṁ anāvikammaṁ vocchādanā
pāpakiriyā ayaṁ vuccati māyā. tattha katamaṁ sātheyyaṁ idhekacco

page number: 485

satho hoti parisatho yaṁ tattha sathaṁ sathatā sātheyyaṁ kakkhaḷatā
kakkhaḷiyaṁ parikkhatatā pārikkhatiyaṁ idaṁ vuccati sātheyyaṁ.

[912] tattha katamā avijjā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati avijjā. tattha
katamā bhavataṇhā yo bhavesu bhavacchando bhavarāgo bhavanandī bhavataṇhā
bhavasineho bhavapariḷāho bhavamucchā bhavajjhosānaṁ ayaṁ vuccati bhavataṇhā.

[913] tattha katamā bhavadiṭṭhi bhavissati attā ca loko
cāti yā evarūpā diṭṭhi diṭṭhigataṁ .pe. vipariyesaggāho ayaṁ
vuccati bhavadiṭṭhi. tattha katamā vibhavadiṭṭhi na bhavissati attā
ca loko cāti yā evarūpā diṭṭhi diṭṭhigataṁ .pe. vipariyesaggāho
ayaṁ vuccati vibhavadiṭṭhi.

[914] tattha katamā sassatadiṭṭhi sassato attā ca loko
cāti yā evarūpā diṭṭhi diṭṭhigataṁ .pe. vipariyesaggāho ayaṁ
vuccati sassatadiṭṭhi. tattha katamā ucchedadiṭṭhi ucchijjissati
attā ca loko cāti yā evarūpā diṭṭhi diṭṭhigataṁ .pe.
vipariyesaggāho ayaṁ vuccati ucchedadiṭṭhi.

[915] tattha katamā antavā diṭṭhi antavā attā ca loko
cāti yā evarūpā diṭṭhi diṭṭhigataṁ .pe. vipariyesaggāho ayaṁ
vuccati antavā diṭṭhi. (pts. vbh, 359) tattha katamā anantavā diṭṭhi anantavā
attā ca loko cāti yā evarūpā diṭṭhi diṭṭhigataṁ .pe.

page number: 486

vipariye saggāho ayaṁ vuccati anantavā diṭṭhi.

[916] tattha katamā pubbantānudiṭṭhi pubbantaṁ ārabbha yā
uppajjati diṭṭhi diṭṭhigataṁ .pe. vipariyesaggāho ayaṁ vuccati
pubbantānudiṭṭhi. tattha katamā aparantānudiṭṭhi aparantaṁ ārabbha
yā uppajjati diṭṭhi diṭṭhigataṁ .pe. vipariyesaggāho ayaṁ vuccati
aparantānudiṭṭhi.

[917] tattha katamaṁ ahirikaṁ yaṁ na hiriyati hiriyitabbena na hiriyati
pāpakānaṁ akusalānaṁ dhammānaṁ samāpattiyā idaṁ vuccati ahirikaṁ.
tattha katamaṁ anottappaṁ yaṁ na ottappati ottappitabbena na
ottappati pāpakānaṁ akusalānaṁ dhammānaṁ samāpattiyā idaṁ vuccati
anottappaṁ.

[918] tattha katamā dovacassatā sahadhammike vuccamāne
dovacassāyaṁ dovacassiyaṁ dovacassatā vippaṭikūlagāhitā vipaccanīkasātatā
anādariyaṁ anādaratā agāravatā appaṭissavatā ayaṁ
vuccati dovacassatā. tattha katamā pāpamittatā ye te puggalā
assaddhā dussīlā appassutā maccharino duppaññā yā tesaṁ
sevanā nisevanā saṁsevanā bhajanā sambhajanā bhatti sambhatti
sampavaṅkatā ayaṁ vuccati pāpamittatā.

[919] tattha katamo anājjavo yo anājjavo anājjavatā
jimhatā vaṅkatā kuṭilatā ayaṁ vuccati anājjavo. tattha katamo

page number: 487

amaddavo yā amudutā amaddavatā kakkhaḷiyaṁ phārusiyaṁ kakkhaḷatā
kathinatā ujucittatā amudutā ayaṁ vuccati amaddavo.

[920] (pts. vbh, 360) tattha katamā akkhanti yā akkhanti akkhamanatā anadhivāsanatā
caṇḍikkaṁ assuropo anattamanatā cittassa ayaṁ vuccati
akkhanti. tattha katamaṁ asoraccaṁ kāyiko vītikkamo vācasiko
vītikkamo kāyikavācasiko vītikkamo idaṁ vuccati asoraccaṁ sabbampi
dussīlyaṁ asoraccaṁ.

[921] tattha katamaṁ asākhalyaṁ yā sā vācā aṇḍakā
kakkasā parakaṭukā parābhisajjanī kodhasāmantā asamādhisaṁvattanikā
tathārūpiṁ vācaṁ bhāsitā hoti yā tattha asaṇhavācatā asakhilavācatā
pharusavācatā idaṁ vuccati asākhalyaṁ. tattha katamo appaṭisanthāro
dve paṭisanthārā āmisapaṭisanthāro ca dhammapaṭisanthāro ca
idhekacco appaṭisanthārako hoti āmisapaṭisanthārena vā dhammapaṭisanthārena
vā ayaṁ vuccati appaṭisanthāro.

[922] tattha katamā indriyesu aguttadvāratā idhekacco
cakkhunā rūpaṁ disvā nimittaggāhī hoti anubyañjanaggāhī yatvādhikaraṇamenaṁ
cakkhundriyaṁ asaṁvutaṁ viharantaṁ abhijjhādomanassā pāpakā
akusalā dhammā anvāssaveyyuṁ tassa saṁvarāya na paṭipajjati na rakkhati
cakkhundriyaṁ cakkhundriye na saṁvaraṁ āpajjati sotena saddaṁ sutvā
.pe. ghānena gandhaṁ ghāyitvā .pe. jivhāya rasaṁ sāyitvā

page number: 488

.pe. kāyena phoṭṭhabbaṁ phusitvā .pe. manasā dhammaṁ viññāya
nimittaggāhī hoti anubyañjanaggāhī yatvādhikaraṇamenaṁ manindriyaṁ
asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ
tassa saṁvarāya na paṭipajjati na rakkhati manindriyaṁ manindriye
na saṁvaraṁ āpajjati yā imesaṁ channaṁ indriyānaṁ agutti agopanā
anārakkho asaṁvaro ayaṁ vuccati indriyesu aguttadvāratā. tattha
katamā bhojane amattaññutā idhekacco appaṭisaṁkhā ayoniso
āhāraṁ āhāreti davāya madāya maṇḍanāya vibhūsanāya yā tattha
asantuṭṭhitā amattaññutā appaṭisaṅkhā bhojane ayaṁ vuccati
bhojane amattaññutā.

[923] tattha katamaṁ muṭṭhasaccaṁ yā assati ananussati
appaṭissati assati asaraṇatā adhāraṇatā pilāpanatā sammusanatā
idaṁ vuccati muṭṭhasaccaṁ. (pts. vbh, 361) tattha katamaṁ asampajaññaṁ yaṁ aññāṇaṁ
adassanaṁ .pe. avijjālaṅgī moho akusalamūlaṁ idaṁ vuccati
asampajaññaṁ.

[924] tattha katamā sīlavipatti kāyiko vītikkamo vācasiko
vītikkamo kāyikavācasiko vītikkamo ayaṁ vuccati sīlavipatti sabbampi
dussīlyaṁ sīlavipatti. tattha katamā diṭṭhivipatti natthi dinnaṁ
natthi yiṭṭhaṁ .pe. ye imañca lokaṁ parañca lokaṁ sayaṁ abhiññā
sacchikatvā pavedentīti yā evarūpā diṭṭhi diṭṭhigataṁ .pe.

page number: 489

vipariyesaggāho ayaṁ vuccati diṭṭhivipatti sabbāpi micchādiṭṭhi
diṭṭhivipatti.

[925] tattha katamaṁ ajjhattaṁ saññojanaṁ pañcorambhāgiyāni
saññojanāni ajjhattaṁ saññojanaṁ. pañcuddhambhāgiyāni saññojanāni
bahiddhā saññojanaṁ.
dukaṁ.

[926] tattha katamāni tīṇi akusalamūlāni lobho doso moho.
tattha katamo lobho yo rāgo sārāgo anunayo anurodho
nandī nandīrāgo cittassa sārāgo icchā mucchā ajjhosānaṁ
gedho paligedho saṅgo paṅko ejā māyā janikā sañjananī
sibbinī jālinī saritā visattikā suttaṁ visaṭā āyūhanī dutiyā
paṇidhi bhavanetti vanaṁ vanatho santhavo sineho apekkhā paṭibandhu
āsā āsiṁsanā āsiṁsitattaṁ rūpāsā saddāsā gandhāsā rasāsā
phoṭṭhabbāsā lābhāsā dhanāsā puttāsā jīvitāsā jappā pajappā
abhijappā jappā jappanā jappitattaṁ loluppaṁ loluppāyanā loluppāyitattaṁ
puñcikatā sādhukamyatā adhammarāgo visamalobho nikanti
nikāmanā patthanā pihanā sampatthanā kāmataṇhā bhavataṇhā
vibhavataṇhā rūpataṇhā arūpataṇhā nirodhataṇhā rūpataṇhā saddataṇhā
gandhataṇhā rasataṇhā phoṭṭhabbataṇhā dhammataṇhā ogho
yogo gantho upādānaṁ āvaraṇaṁ nīvaraṇaṁ chādanaṁ bandhanaṁ upakkileso

page number: 490

kileso anusayo pariyuṭṭhānaṁ latā vevicchaṁ dukkhamūlaṁ dukkhanidānaṁ
dukkhappabhavo mārapāso mārabalisaṁ māravisayo taṇhānadī taṇhājālaṁ
taṇhāgaddulaṁ taṇhāsamuddo abhijjhā lobho akusalamūlaṁ
ayaṁ vuccati lobho. tattha katamo doso anatthaṁ me acarīti āghāto
jāyati anatthaṁ me caratīti āghāto jāyati anatthaṁ me carissatīti
āghāto jāyati piyassa me manāpassa anatthaṁ acari anatthaṁ
carati anatthaṁ carissatīti āghāto jāyati appiyassa me amanāpassa
atthaṁ acari atthaṁ carati atthaṁ carissatīti āghāto jāyati
aṭṭhāne vā pana āghāto jāyati yo evarūpo cittassa āghāto
paṭighāto paṭighaṁ paṭivirodho kopo pakopo sampakopo doso
padoso sampadoso cittassa byāpatti manopadoso kodho
kujjhanā kujjhitattaṁ doso dūsanā dūsitattaṁ byāpatti byāpajjanā
byāpajjitattaṁ virodho paṭivirodho caṇḍikkaṁ assuropo
anattamanatā cittassa ayaṁ vuccati doso. tattha katamo moho
dukkhe aññāṇaṁ dukkhasamudaye aññāṇaṁ dukkhanirodhe aññāṇaṁ
dukkhanirodhagāminiyā paṭipadāya aññāṇaṁ pubbante aññāṇaṁ
aparante aññāṇaṁ pubbantāparante aññāṇaṁ
idappaccayatāpaṭiccasamuppannesu dhammesu aññāṇaṁ yaṁ evarūpaṁ aññāṇaṁ
adassanaṁ .pe. avijjālaṅgī moho akusalamūlaṁ ayaṁ vuccati
moho. imāni tīṇi akusalamūlāni.

page number: 491

[927] tattha katame tayo akusalavitakkā kāmavitakko byāpādavitakko
vihiṁsāvitakko. tattha katamo kāmavitakko kāmapaṭisaṁyutto
takko vitakko .pe. micchāsaṅkappo ayaṁ vuccati
kāmavitakko. (pts. vbh, 363) tattha katamo byāpādavitakko byāpādapaṭisaṁyutto
takko vitakko .pe. micchāsaṅkappo ayaṁ vuccati byāpādavitakko.
tattha katamo vihiṁsāvitakko vihiṁsāpaṭisaṁyutto takko
vitakko .pe. micchāsaṅkappo ayaṁ vuccati vihiṁsāvitakko.
ime tayo akusalavitakkā.

[928] tattha katamā tisso akusalasaññā kāmasaññā
byāpādasaññā vihiṁsāsaññā. tattha katamā kāmasaññā kāmapaṭisaṁyuttā
saññā sañjānanā sañjānitattaṁ ayaṁ vuccati kāmasaññā.
tattha katamā byāpādasaññā byāpādapaṭisaṁyuttā saññā sañjānanā
sañjānitattaṁ ayaṁ vuccati byāpādasaññā. tattha katamā
vihiṁsāsaññā vihiṁsāpaṭisaṁyuttā saññā sañjānanā sañjānitattaṁ
ayaṁ vuccati vihiṁsāsaññā. imā tisso akusalasaññā.

[929] tattha katamā tisso akusaladhātuyo kāmadhātu byāpādadhātu
vihiṁsādhātu. tattha katamā kāmadhātu kāmavitakko
kāmadhātu. byāpādavitakko byāpādadhātu. vihiṁsāvitakko vihiṁsādhātu.
tattha katamo kāmavitakko kāmapaṭisaṁyutto takko vitakko
.pe. micchāsaṅkappo ayaṁ vuccati kāmavitakko. tattha katamo

page number: 492

byāpādavitakko byāpādapaṭisaṁyutto takko vitakko .pe.
micchāsaṅkappo ayaṁ vuccati byāpādavitakko. tattha katamo
vihiṁsāvitakko vihiṁsāpaṭisaṁyutto takko vitakko .pe. micchāsaṅkappo
ayaṁ vuccati vihiṁsāvitakko. imā tisso akusaladhātuyo.

[930] tattha katamāni tīṇi duccaritāni kāyaduccaritaṁ vacīduccaritaṁ
manoduccaritaṁ. tattha katamaṁ kāyaduccaritaṁ pāṇātipāto
adinnādānaṁ kāmesumicchācāro idaṁ vuccati kāyaduccaritaṁ.
tattha katamaṁ vacīduccaritaṁ musāvādo pisuṇā vācā pharusā vācā
samphappalāpo idaṁ vuccati vacīduccaritaṁ. tattha katamaṁ manoduccaritaṁ
abhijjhā byāpādo micchādiṭṭhi idaṁ vuccati manoduccaritaṁ.
tattha katamaṁ kāyaduccaritaṁ akusalaṁ kāyakammaṁ kāyaduccaritaṁ. akusalaṁ
vacīkammaṁ vacīduccaritaṁ. akusalaṁ manokammaṁ manoduccaritaṁ. tattha
katamaṁ akusalaṁ kāyakammaṁ akusalā kāyasañcetanā akusalaṁ kāyakammaṁ.
akusalā vacīsañcetanā akusalaṁ vacīkammaṁ. akusalā manosañcetanā
akusalaṁ manokammaṁ. imāni tīṇi duccaritāni.

[931] tattha katame tayo āsavā kāmāsavo bhavāsavo
avijjāsavo. tattha katamo kāmāsavo yo kāmesu kāmacchando
.pe. kāmajjhosānaṁ ayaṁ vuccati kāmāsavo. tattha katamo
bhavāsavo yo bhavesu bhavacchando .pe. bhavajjhosānaṁ ayaṁ vuccati
bhavāsavo. tattha katamo avijjāsavo dukkhe aññāṇaṁ .pe.

page number: 493

avijjālaṅgī moho akusalamūlaṁ ayaṁ vuccati avijjāsavo. ime
tayo āsavā.

[932] tattha katamāni tīṇi saññojanāni sakkāyadiṭṭhi vicikicchā
sīlabbataparāmāso. tattha katamā sakkāyadiṭṭhi idha assutavā
puthujjano ariyānaṁ adassāvī ariyadhammassa akovido ariyadhamme
avinīto sappurisānaṁ adassāvī sappurisadhammassa akovido sappurisadhamme
avinīto rūpaṁ attato samanupassati rūpavantaṁ vā attānaṁ
attani vā rūpaṁ rūpasmiṁ vā attānaṁ vedanaṁ .pe. saññaṁ
.pe. saṅkhāre .pe. viññāṇaṁ attato samanupassati viññāṇavantaṁ
vā attānaṁ attani vā viññāṇaṁ viññāṇasmiṁ vā attānaṁ
yā evarūpā diṭṭhi diṭṭhigataṁ .pe. vipariyesaggāho ayaṁ vuccati
sakkāyadiṭṭhi. tattha katamā vicikicchā satthari kaṅkhati vicikicchati
dhamme kaṅkhati vicikicchati saṅghe kaṅkhati vicikicchati sikkhāya kaṅkhati vicikicchati
pubbante kaṅkhati vicikicchati aparante kaṅkhati vicikicchati pubbantāparante
kaṅkhati vicikicchati (pts. vbh, 365) idappaccayatāpaṭiccasamuppannesu dhammesu
kaṅkhati vicikicchati yā evarūpā kaṅkhā kaṅkhāyanā kaṅkhāyitattaṁ .pe.
thambhitattaṁ cittassa manovilekho ayaṁ vuccati vicikicchā. tattha katamo
sīlabbataparāmāso ito bahiddhā samaṇabrāhmaṇānaṁ sīlena suddhi
vatena suddhi sīlabbatena suddhīti yā evarūpā diṭṭhi diṭṭhigataṁ
.pe. vipariyesaggāho ayaṁ vuccati sīlabbataparāmāso. imāni

page number: 494

tīṇi saññojanāni.

[933] tattha katamā tisso taṇhā kāmataṇhā bhavataṇhā
vibhavataṇhā. tattha katamā bhavataṇhā bhavadiṭṭhisahagato rāgo sārāgo
.pe. cittassa sārāgo ayaṁ vuccati bhavataṇhā. tattha katamā
vibhavataṇhā ucchedadiṭṭhisahagato rāgo sārāgo .pe. cittassa
sārāgo ayaṁ vuccati vibhavataṇhā. avasesā taṇhā kāmataṇhā.
tattha katamā kāmataṇhā kāmadhātupaṭisaṁyutto rāgo sārāgo
.pe. cittassa sārāgo ayaṁ vuccati kāmataṇhā. rūpadhātuarūpadhātupaṭisaṁyutto
rāgo sārāgo .pe. cittassa sārāgo
ayaṁ vuccati bhavataṇhā. ucchedadiṭṭhisahagato rāgo sārāgo
.pe. cittassa sārāgo ayaṁ vuccati vibhavataṇhā. imā
tisso taṇhā.

[934] tattha katamā aparāpi tisso taṇhā kāmataṇhā
rūpataṇhā arūpataṇhā. tattha katamā kāmataṇhā kāmadhātupaṭisaṁyutto
rāgo sārāgo .pe. cittassa sārāgo ayaṁ vuccati
kāmataṇhā. (pts. vbh, 366) tattha katamā rūpataṇhā rūpadhātupaṭisaṁyutto rāgo
sārāgo .pe. cittassa sārāgo ayaṁ vuccati rūpataṇhā.
tattha katamā arūpataṇhā arūpadhātupaṭisaṁyutto rāgo sārāgo
.pe. cittassa sārāgo ayaṁ vuccati arūpataṇhā. imā
tisso taṇhā.

page number: 495

[935] tattha katamā aparāpi tisso taṇhā rūpataṇhā
arūpataṇhā nirodhataṇhā. tattha katamā rūpataṇhā rūpadhātupaṭisaṁyutto
rāgo sārāgo .pe. cittassa sārāgo ayaṁ vuccati rūpataṇhā.
tattha katamā arūpataṇhā arūpadhātupaṭisaṁyutto rāgo sārāgo
.pe. cittassa sārāgo ayaṁ vuccati arūpataṇhā. tattha
katamā nirodhataṇhā ucchedadiṭṭhisahagato rāgo sārāgo .pe.
cittassa sārāgo ayaṁ vuccati nirodhataṇhā. imā tisso taṇhā.

[936] tattha katamā tisso esanā kāmesanā bhavesanā
brahmacariyesanā. tattha katamā kāmesanā yo kāmesu kāmacchando
.pe. kāmajjhosānaṁ ayaṁ vuccati kāmesanā. tattha katamā
bhavesanā yo bhavesu bhavacchando .pe. bhavajjhosānaṁ ayaṁ vuccati
bhavesanā. tattha katamā brahmacariyesanā sassato lokoti vā
asassato lokoti vā .pe. neva hoti na na hoti tathāgato
parammaraṇāti vā yā evarūpā diṭṭhi diṭṭhigataṁ .pe. vipariyesaggāho
ayaṁ vuccati brahmacariyesanā. tattha katamā kāmesanā kāmarāgo
tadekaṭṭhaṁ akusalaṁ kāyakammaṁ vacīkammaṁ manokammaṁ ayaṁ vuccati
kāmesanā. tattha katamā bhavesanā bhavarāgo tadekaṭṭhaṁ akusalaṁ
kāyakammaṁ vacīkammaṁ manokammaṁ ayaṁ vuccati bhavesanā. (pts. vbh, 367) antaggāhikā
diṭṭhi tadekaṭṭhaṁ akusalaṁ kāyakammaṁ vacīkammaṁ manokammaṁ ayaṁ vuccati
brahmacariyesanā. imā tisso esanā.

page number: 496

[937] tattha katamā tisso vidhā seyyohamasmīti vidhā
sadisohamasmīti vidhā hīnohamasmīti vidhā imā tisso vidhā.

[938] tattha katamāni tīṇi bhayāni jātibhayaṁ jarābhayaṁ maraṇabhayaṁ.
tattha katamaṁ jātibhayaṁ jātiṁ paṭicca bhayaṁ bhayānakaṁ chambhitattaṁ lomahaṁso
cetaso utrāso idaṁ vuccati jātibhayaṁ. tattha katamaṁ jarābhayaṁ
jaraṁ paṭicca bhayaṁ bhayānakaṁ chambhitattaṁ lomahaṁso cetaso utrāso
idaṁ vuccati jarābhayaṁ. tattha katamaṁ maraṇabhayaṁ maraṇaṁ paṭicca bhayaṁ
bhayānakaṁ chambhitattaṁ lomahaṁso cetaso utrāso idaṁ vuccati
maraṇabhayaṁ. imāni tīṇi bhayāni.

[939] tattha katamāni tīṇi tamāni atītaṁ addhānaṁ ārabbha
kaṅkhati vicikicchati nādhimuccati na sampasīdati anāgataṁ addhānaṁ
ārabbha kaṅkhati vicikicchati nādhimuccati na sampasīdati paccuppannaṁ
addhānaṁ ārabbha kaṅkhati vicikicchati nādhimuccati na sampasīdati imāni
tīṇi tamāni.

[940] tattha katamāni tīṇi titthāyatanāni idhekacco samaṇo
vā brāhmaṇo vā evaṁvādī hoti evaṁdiṭṭhi yaṅkiñcāyaṁ purisapuggalo
paṭisaṁvedeti sukhaṁ vā dukkhaṁ vā adukkhamasukhaṁ vā sabbantaṁ pubbe
katahetūti idha panekacco samaṇo vā brāhmaṇo vā evaṁvādī
hoti evaṁdiṭṭhi yaṅkiñcāyaṁ purisapuggalo paṭisaṁvedeti sukhaṁ vā dukkhaṁ
vā adukkhamasukhaṁ vā sabbantaṁ issaranimmānahetūti idha panekacco

page number: 497

samaṇo vā brāhmaṇo vā evaṁvādī hoti evaṁdiṭṭhi yaṅkiñcāyaṁ
purisapuggalo paṭisaṁvedeti (pts. vbh, 368) sukhaṁ vā dukkhaṁ vā adukkhamasukhaṁ vā sabbantaṁ
ahetuappaccayāti imāni tīṇi titthāyatanāni.

[941] tattha katame tayo kiñcanā rāgo kiñcanaṁ doso
kiñcanaṁ moho kiñcanaṁ ime tayo kiñcanā.

[942] tattha katamāni tīṇi aṅgaṇāni rāgo aṅgaṇaṁ doso
aṅgaṇaṁ moho aṅgaṇaṁ imāni tīṇi aṅgaṇāni.

[943] tattha katamāni tīṇi malāni rāgo malaṁ doso malaṁ
moho malaṁ imāni tīṇi malāni.

[944] tattha katamāni tīṇi visamāni rāgo visamaṁ doso
visamaṁ moho visamaṁ imāni tīṇi visamāni.

[945] tattha katamāni aparānipi tīṇi visamāni kāyavisamaṁ
vacīvisamaṁ manovisamaṁ imāni tīṇi visamāni.

[946] tattha katame tayo aggī rāgaggi dosaggi mohaggi
ime tayo aggī.

[947] tattha katame tayo kasāvā rāgakasāvo dosakasāvo
mohakasāvo ime tayo kasāvā.

[948] tattha katame aparepi tayo kasāvā kāyakasāvo
vacīkasāvo manokasāvo ime tayo kasāvā.

[949] tattha katamā assādadiṭṭhi idhekacco samaṇo vā

page number: 498

brāhmaṇo vā evaṁvādī hoti evaṁdiṭṭhi natthi kāmesu dosoti
so kāmesu pātabyataṁ āpajjati ayaṁ vuccati assādadiṭṭhi.
tattha katamā attānudiṭṭhi idha assutavā puthujjano ariyānaṁ
adassāvī ariyadhammassa akovido ariyadhamme avinīto sappurisānaṁ
adassāvī sappurisadhammassa akovido sappurisadhamme avinīto rūpaṁ
attato samanupassati rūpavantaṁ vā attānaṁ attani vā rūpaṁ rūpasmiṁ
vā attānaṁ vedanaṁ .pe. saññaṁ .pe. saṅkhāre .pe.
viññāṇaṁ attato samanupassati viññāṇavantaṁ vā attānaṁ attani
vā viññāṇaṁ viññāṇasmiṁ vā attānaṁ yā evarūpā diṭṭhi
diṭṭhigataṁ .pe. vipariyesaggāho ayaṁ vuccati attānudiṭṭhi.
tattha katamā micchādiṭṭhi natthi dinnaṁ natthi yiṭṭhaṁ .pe. ye
imañca lokaṁ parañca lokaṁ sayaṁ abhiññā sacchikatvā pavedentīti
yā evarūpā diṭṭhi diṭṭhigataṁ .pe. vipariyesaggāho ayaṁ vuccati
micchādiṭṭhi. sassatadiṭṭhi assādadiṭṭhi. sakkāyadiṭṭhi attānudiṭṭhi.
ucchedadiṭṭhi micchādiṭṭhi.

[950] tattha katamā arati pantesu vā senāsanesu aññataraññataresu
vā adhikusalesu dhammesu arati aratikā anabhirati anabhiramanā
ukkaṇṭhitā paritasitā ayaṁ vuccati arati. tattha katamā vihesā
idhekacco pāṇinā vā leḍḍunā vā daṇḍena vā satthena vā
rajjuyā vā aññataraññatarena satte viheṭheti yā evarūpā heṭhanā

page number: 499

viheṭhanā hiṁsanā vihiṁsanā rosanā virosanā parūpaghāto ayaṁ
vuccati vihesā. tattha katamā adhammacariyā kāyena adhammacariyā
visamacariyā vācāya adhammacariyā visamacariyā manasā adhammacariyā
visamacariyā ayaṁ vuccati adhammacariyā.

[951] tattha katamā dovacassatā sahadhammike vuccamāne
dovacassāyaṁ dovacassiyaṁ dovacassatā vippaṭikūlagāhitā vipaccanīkasātatā
anādariyaṁ anādaratā agāravatā appaṭissavatā ayaṁ
vuccati dovacassatā. tattha katamā pāpamittatā ye te puggalā
assaddhā dussīlā appassutā maccharino duppaññā yā tesaṁ
sevanā nisevanā saṁsevanā bhajanā sambhajanā bhatti sambhatti
taṁsampavaṅkatā ayaṁ vuccati pāpamittatā. tattha katamā nānattasaññā
kāmasaññā byāpādasaññā vihiṁsāsaññā ayaṁ vuccati
nānattasaññā sabbāpi akusalasaññā nānattasaññā.

[952] tattha katamaṁ uddhaccaṁ yaṁ cittassa uddhaccaṁ avūpasamo
cetaso vikkhepo bhantattaṁ cittassa idaṁ vuccaci uddhaccaṁ. tattha
katamaṁ kosajjaṁ kāyaduccarite vā vacīduccarite vā manoduccarite
vā (pts. vbh, 370) pañcasu vā kāmaguṇesu cittassa vossaggo vossaggānuppadānaṁ
kusalānaṁ vā dhammānaṁ bhāvanāya asakkaccakiriyatā asātaccakiriyatā
anaṭṭhitakiriyatā olīnavuttitā nikkhittacchandatā nikkhittadhuratā
anāsevanā abhāvanā abahulīkammaṁ anadhiṭṭhānaṁ ananuyogo pamādo idaṁ

page number: 500

vuccati kosajjaṁ. tattha katamo pamādo kāyaduccarite vā
vacīduccarite vā manoduccarite vā pañcasu vā kāmaguṇesu cittassa
vossaggo vossaggānuppadānaṁ kusalānaṁ vā dhammānaṁ bhāvanāya
asakkaccakiriyatā asātaccakiriyatā anaṭṭhitakiriyatā olīnavuttitā
nikkhittacchandatā nikkhittadhuratā anāsevanā abhāvanā abahulīkammaṁ
anadhiṭṭhānaṁ ananuyogo pamādo yo evarūpo pamādo pamajjanā
pamajjitattaṁ ayaṁ vuccati pamādo.

[953] tattha katamā asantuṭṭhitā itaritaracīvarapiṇḍapātasenāsana-
gilānapaccayabhesajjaparikkhārehi pañcahi vā kāmaguṇehi asantuṭṭhassa
bhiyyokamyatā yā evarūpā icchā icchāgataṁ asantuṭṭhitā rāgo
sārāgo .pe. cittassa sārāgo ayaṁ vuccati asantuṭṭhitā.
tattha katamā asampajaññatā yaṁ aññāṇaṁ adassanaṁ .pe.
avijjālaṅgī moho akusalamūlaṁ ayaṁ vuccati asampajaññatā. tattha
katamā mahicchatā itaritaracīvarapiṇḍapātasenāsanagilānapaccayabhesajjaparikkhārehi
pañcahi vā kāmaguṇehi asantuṭṭhassa bhiyyokamyatā
yā evarūpā icchā icchāgataṁ mahicchatā rāgo sārāgo .pe.
cittassa sārāgo ayaṁ vuccati mahicchatā.

[954] tattha katamaṁ ahirikaṁ yaṁ na hiriyati hiriyitabbena na
hiriyati pāpakānaṁ akusalānaṁ dhammānaṁ samāpattiyā idaṁ vuccati
ahirikaṁ. tattha katamaṁ anottappaṁ yaṁ na ottappati ottappitabbena

page number: 501

na ottappati pāpakānaṁ akusalānaṁ dhammānaṁ samāpattiyā idaṁ
vuccati anottappaṁ. tattha katamo pamādo kāyaduccarite vā
vacīduccarite vā manoduccarite vā pañcasu vā kāmaguṇesu cittassa
vossaggo vossaggānuppadānaṁ (pts. vbh, 371) kusalānaṁ vā dhammānaṁ bhāvanāya
asakkaccakiriyatā asātaccakiriyatā anaṭṭhitakiriyatā olīnavuttitā
nikkhittacchandatā nikkhittadhuratā anāsevanā abhāvanā abahulīkammaṁ
anadhiṭṭhānaṁ ananuyogo pamādo yo evarūpo pamādo pamajjanā
pamajjitattaṁ ayaṁ vuccati pamādo.

[955] tattha katamaṁ anādariyaṁ yaṁ anādariyaṁ anādaratā
agāravatā appaṭissavatā anādā anādāyanā anādāyitattaṁ
asīlyaṁ acitikāro idaṁ vuccati anādariyaṁ. tattha katamā
dovacassatā sahadhammike vuccamāne dovacassāyaṁ dovacassiyaṁ dovacassatā
vippaṭikūlagāhitā vipaccanīkasātatā anādariyaṁ anādaratā agāravatā
appaṭissavatā ayaṁ vuccati dovacassatā. tattha katamā pāpamittatā
ye te puggalā assaddhā dussīlā appassutā maccharino duppaññā
yā tesaṁ sevanā nisevanā saṁsevanā bhajanā sambhajanā bhatti
sambhatti taṁsampavaṅkatā ayaṁ vuccati pāpamittatā.

[956] tattha katamaṁ assaddhiyaṁ idhekacco assaddho hoti
na saddahati buddhaṁ vā dhammaṁ vā saṅghaṁ vā yaṁ evarūpaṁ assaddhiyaṁ
assaddahanā anokappanā anabhippasādo idaṁ vuccati assaddhiyaṁ.

page number: 502

tattha katamā avadaññutā pañca macchariyāni āvāsamacchariyaṁ
kulamacchariyaṁ lābhamacchariyaṁ vaṇṇamacchariyaṁ dhammamacchariyaṁ yaṁ evarūpaṁ
maccheraṁ maccharāyanā maccharāyitattaṁ vevicchaṁ kadariyaṁ kaṭukañcukatā
aggahitattaṁ cittassa ayaṁ vuccati avadaññutā. tattha katamaṁ
kosajjaṁ kāyaduccarite vā vacīduccarite vā manoduccarite vā
pañcasu vā kāmaguṇesu cittassa vossaggo vossaggānuppadānaṁ
kusalānaṁ vā dhammānaṁ bhāvanāya asakkaccakiriyatā asātaccakiriyatā
anaṭṭhitakiriyatā olīnavuttitā (pts. vbh, 372) nikkhittacchandatā nikkhittadhuratā
anāsevanā abhāvanā abahulīkammaṁ anadhiṭṭhānaṁ ananuyogo pamādo
idaṁ vuccati kosajjaṁ.

[957] tattha katamaṁ uddhaccaṁ yaṁ cittassa uddhaccaṁ avūpasamo
cetaso vikkhepo bhantattaṁ cittassa idaṁ vuccati uddhaccaṁ. tattha
katamo asaṁvaro idhekacco cakkhunā rūpaṁ disvā nimittaggāhī
hoti anubyañjanaggāhī yatvādhikaraṇamenaṁ cakkhundriyaṁ asaṁvutaṁ viharantaṁ
abhijjhādomanassā pāpakā akusalā dhammā anvāssaveyyuṁ tassa
saṁvarāya na paṭipajjati na rakkhati cakkhundriyaṁ cakkhundriye na
saṁvaraṁ āpajjati sotena saddaṁ sutvā .pe. ghānena gandhaṁ ghāyitvā
.pe. jivhāya rasaṁ sāyitvā .pe. kāyena phoṭṭhabbaṁ phusitvā
.pe. manasā dhammaṁ viññāya nimittaggāhī hoti anubyañjanaggāhī
yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā

page number: 503

akusalā dhammā anvāssaveyyuṁ tassa saṁvarāya na paṭipajjati na
rakkhati manindriyaṁ manindriye na saṁvaraṁ āpajjati ayaṁ vuccati
asaṁvaro. tattha katamaṁ dussīlyaṁ kāyiko vītikkamo vācasiko
vītikkamo kāyikavācasiko vītikkamo idaṁ vuccati dussīlyaṁ.

[958] tattha katamā ariyānaṁ adassanakamyatā tattha katame
ariyā ariyā vuccanti buddhā ca buddhasāvakā ca yā imesaṁ
ariyānaṁ adassanakamyatā adaṭṭhukamyatā asametukamyatā asamāgantukamyatā
ayaṁ vuccati ariyānaṁ adassanakamyatā. tattha katamā
saddhammaṁ asotukamyatā tattha katamo saddhammo cattāro satipaṭṭhānā
cattāro sammappadhānā cattāro iddhipādā
pañcindriyāni pañca balāni satta bojjhaṅgā ariyo aṭṭhaṅgiko
maggo ayaṁ vuccati saddhammo yā imassa saddhammassa asotukamyatā
assavanakamyatā anuggahetukamyatā adhāretukamyatā ayaṁ vuccati
saddhammaṁ asotukamyatā. tattha katamā upārambhacittatā (pts. vbh, 373) tattha
katamo upārambho yo upārambho anūpārambho upārambhanā
anūpārambhanā anūpārambhitattaṁ uññā avaññā paribhavo randhagavesitā
ayaṁ vuccati upārambhacittatā.

[959] tattha katamaṁ muṭṭhasaccaṁ yā assati anussati
appaṭissati assati asaraṇatā adhāraṇatā pilāpanatā sammusanatā
idaṁ vuccati muṭṭhasaccaṁ. tattha katamaṁ asampajaññaṁ yaṁ aññāṇaṁ

page number: 504

adassanaṁ .pe. avijjālaṅgī moho akusalamūlaṁ idaṁ vuccati
asampajaññaṁ. tattha katamo cetaso vikkhepo yaṁ cittassa uddhaccaṁ
avūpasamo cetaso vikkhepo bhantattaṁ cittassa ayaṁ vuccati cetaso
vikkhepo.

[960] tattha katamo ayoniso manasikāro anicce niccanti
ayoniso manasikāro dukkhe sukhanti ayoniso manasikāro anattani
attāti ayoniso manasikāro asubhe subhanti ayoniso manasikāro
saccavippaṭikūlena vā cittassa āvajjanā anāvajjanā ābhogo
samannāhāro manasikāro ayaṁ vuccati ayoniso manasikāro.
tattha katamā kummaggasevanā tattha katamo kummaggo micchādiṭṭhi
micchāsaṅkappo micchāvācā micchākammanto micchāājīvo micchāvāyāmo
micchāsati micchāsamādhi ayaṁ vuccati kummaggo yā
imassa kummaggassa sevanā nisevanā saṁsevanā bhajanā sambhajanā
bhatti sambhatti taṁsampavaṅkatā ayaṁ vuccati kummaggasevanā.
tattha katamaṁ cetaso līnattaṁ yā cittassa akalyatā akammaññatā
olīyanā sallīyanā līnaṁ līyanā līyitattaṁ thīnaṁ thīyanā thīyitattaṁ
cittassa idaṁ vuccati cetaso līnattaṁ.
tikaṁ.

[961] tattha katame cattāro āsavā kāmāsavo bhavāsavo
diṭṭhāsavo avijjāsavo. tattha katamo kāmāsavo (pts. vbh, 374) yo kāmesu

page number: 505

kāmacchando .pe. kāmajjhosānaṁ ayaṁ vuccati kāmāsavo.
tattha katamo bhavāsavo yo bhavesu bhavacchando .pe. bhavajjhosānaṁ
ayaṁ vuccati bhavāsavo. tattha katamo diṭṭhāsavo sassato lokoti
vā .pe. neva hoti na na hoti tathāgato parammaraṇāti vā
yā evarūpā diṭṭhi diṭṭhigataṁ .pe. vipariyesaggāho ayaṁ vuccati
diṭṭhāsavo sabbāpi micchādiṭṭhi diṭṭhāsavo. tattha katamo
avijjāsavo dukkhe aññāṇaṁ .pe. avijjālaṅgī moho akusalamūlaṁ
ayaṁ vuccati avijjāsavo. ime cattāro āsavā.

[962] tattha katame cattāro ganthā abhijjhā kāyagantho
byāpādo kāyagantho sīlabbataparāmāso kāyagantho idaṁsaccābhiniveso
kāyagantho. tattha katamo abhijjhā kāyagantho yo rāgo
sārāgo .pe. abhijjhā lobho akusalamūlaṁ ayaṁ vuccati abhijjhā
kāyagantho. tattha katamo byāpādo kāyagantho anatthaṁ me
acarīti .pe. caṇḍikkaṁ assuropo anattamanatā cittassa ayaṁ
vuccati byāpādo kāyagantho. tattha katamo sīlabbataparāmāso
kāyagantho ito bahiddhā samaṇabrāhmaṇānaṁ sīlena suddhi vatena
suddhi sīlabbatena suddhīti yā evarūpā diṭṭhi diṭṭhigataṁ .pe.
vipariyesaggāho ayaṁ vuccati sīlabbataparāmāso kāyagantho. tattha
katamo idaṁsaccābhiniveso kāyagantho sassato loko idameva saccaṁ
moghamaññanti vā asassato loko idameva saccaṁ moghamaññanti

page number: 506

vā .pe. neva hoti na na hoti tathāgato parammaraṇā idameva
saccaṁ moghamaññanti vā yā evarūpā diṭṭhi diṭṭhigataṁ .pe.
vipariyesaggāho (pts. vbh, 375) ayaṁ vuccati idaṁsaccābhiniveso kāyagantho. ßēhapetvā
sīlabbataparāmāsaṁ kāyaganthaṁ sabbāpi micchādiṭṭhi idaṁsaccābhiniveso
kāyagantho. ime cattāro ganthā.

[963] tattha katame cattāro oghā .pe. yogā .pe.
cattāri upādānāni kāmupādānaṁ diṭṭhupādānaṁ sīlabbatupādānaṁ
attavādupādānaṁ. tattha katamaṁ kāmupādānaṁ yo kāmesu kāmacchando
.pe. kāmajjhosānaṁ idaṁ vuccati kāmupādānaṁ. tattha
katamaṁ diṭṭhupādānaṁ natthi dinnaṁ natthi yiṭṭhaṁ .pe. ye imañca
lokaṁ parañca lokaṁ sayaṁ abhiññā sacchikatvā pavedentīti yā
evarūpā diṭṭhi diṭṭhigataṁ .pe. vipariyesaggāho idaṁ vuccati
diṭṭhupādānaṁ. ßēhapetvā sīlabbatupādānañca attavādupādānañca
sabbāpi micchādiṭṭhi diṭṭhupādānaṁ. tattha katamaṁ sīlabbatupādānaṁ
ito bahiddhā samaṇabrāhmaṇānaṁ sīlena suddhi vatena suddhi sīlabbatena
suddhīti yā evarūpā diṭṭhi diṭṭhigataṁ .pe. vipariyesaggāho
idaṁ vuccati sīlabbatupādānaṁ. tattha katamaṁ attavādupādānaṁ idha
assutavā puthujjano ariyānaṁ adassāvī ariyadhammassa akovido
ariyadhamme avinīto sappurisānaṁ adassāvī sappurisadhammassa akovido
sappurisadhamme avinīto rūpaṁ attato samanupassati rūpavantaṁ vā

page number: 507

attānaṁ attani vā rūpaṁ rūpasmiṁ vā attānaṁ vedanaṁ .pe.
saññaṁ .pe. saṅkhāre .pe. viññāṇaṁ attato samanupassati
viññāṇavantaṁ vā attānaṁ attani vā viññāṇaṁ viññāṇasmiṁ
vā attānaṁ yā evarūpā diṭṭhi diṭṭhigataṁ .pe. vipariyesaggāho
idaṁ vuccati attavādupādānaṁ imāni cattāri upādānāni.

[964] tattha katame cattāro taṇhuppādā cīvarahetu vā
bhikkhuno taṇhā uppajjamānā uppajjati piṇḍapātahetu vā
bhikkhuno taṇhā uppajjamānā uppajjati senāsanahetu vā bhikkhuno
taṇhā uppajjamānā uppajjati itibhavābhavahetu vā bhikkhuno
taṇhā uppajjamānā uppajjati ime cattāro taṇhuppādā.

[965] tattha katamāni cattāri agatigamanāni (pts. vbh, 376) chandāgatiṁ gacchati
dosāgatiṁ gacchati mohāgatiṁ gacchati bhayāgatiṁ gacchati yā evarūpā
agati agatigamanaṁ chandagamanaṁ vaggagamanaṁ vārigamanaṁ imāni cattāri
agatigamanāni.

[966] tattha katame cattāro vipariyesā anicce niccanti
saññāvipariyeso cittavipariyeso diṭṭhivipariyeso dukkhe sukhanti
saññāvipariyeso cittavipariyeso diṭṭhivipariyeso anattani attāti
saññāvipariyeso cittavipariyeso diṭṭhivipariyeso asubhe subhanti
saññāvipariyeso cittavipariyeso diṭṭhivipariyeso ime cattāro
vipariyesā.

page number: 508

[967] tattha katame cattāro anariyavohārā adiṭṭhe diṭṭhavāditā
asute sutavāditā amute mutavāditā aviññāte
viññātavāditā ime cattāro anariyavohārā.

[968] tattha katame aparepi cattāro anariyavohārā diṭṭhe
adiṭṭhavāditā sute asutavāditā mute amutavāditā viññāte
aviññātavāditā ime cattāro anariyavohārā.

[969] tattha katamāni cattāri duccaritāni pāṇātipāto
adinnādānaṁ kāmesumicchācāro musāvādo imāni cattāri
duccaritāni.

[970] tattha katamāni aparānipi cattāri duccaritāni musāvādo
pisuṇā vācā pharusā vācā samphappalāpo imāni cattāri
duccaritāni.

[971] tattha katamāni cattāri bhayāni jātibhayaṁ jarābhayaṁ
byādhibhayaṁ maraṇabhayaṁ imāni cattāri bhayāni.

[972] tattha katamāni aparānipi cattāri bhayāni rājabhayaṁ
corabhayaṁ aggibhayaṁ udakabhayaṁ imāni cattāri bhayāni.

[973] tattha katamāni aparānipi cattāri bhayāni ūmibhayaṁ
kumbhilabhayaṁ āvaṭṭabhayaṁ susukābhayaṁ imāni cattāri bhayāni.

[974] tattha katamāni aparānipi cattāri bhayāni attānuvādabhayaṁ
parānuvādabhayaṁ daṇḍabhayaṁ duggatibhayaṁ imāni cattāri bhayāni.

page number: 509

[975] tattha katamā catasso diṭṭhiyo sayaṁkataṁ sukhadukkhanti
saccato thetato diṭṭhi uppajjati parakataṁ sukhadukkhanti saccato
thetato diṭṭhi uppajjati sayaṁkatañca parakatañca sukhadukkhanti saccato
thetato (pts. vbh, 377) diṭṭhi uppajjati asayaṁkataṁ aparakataṁ adhiccasamuppannaṁ sukhadukkhanti
saccato thetato diṭṭhi uppajjati imā catasso diṭṭhiyo.
catukkaṁ.

[976] tattha katamāni pañcorambhāgiyāni saññojanāni
sakkāyadiṭṭhi vicikicchā sīlabbataparāmāso kāmacchando byāpādo
imāni pañcorambhāgiyāni saññojanāni.

[977] tattha katamāni pañcuddhambhāgiyāni saññojanāni rūparāgo
arūparāgo māno uddhaccaṁ avijjā imāni pañcuddhambhāgiyāni
saññojanāni.

[978] tattha katamāni pañca macchariyāni āvāsamacchariyaṁ
kulamacchariyaṁ lābhamacchariyaṁ vaṇṇamacchariyaṁ dhammamacchariyaṁ imāni pañca
macchariyāni.

[979] tattha katame pañca saṅgā rāgasaṅgo dosasaṅgo
mohasaṅgo mānasaṅgo diṭṭhisaṅgo ime pañca saṅgā.

[980] tattha katame pañca sallā rāgasallaṁ dosasallaṁ
mohasallaṁ mānasallaṁ diṭṭhisallaṁ ime pañca sallā.

[981] tattha katame pañca cetokhilā satthari kaṅkhati vicikicchati

page number: 510

nādhimuccati na sampasīdati dhamme kaṅkhati vicikicchati nādhimuccati
na sampasīdati saṅghe kaṅkhati vicikicchati nādhimuccati na sampasīdati
sikkhāya kaṅkhati vicikicchati nādhimuccati na sampasīdati sabrahmacārīsu
kupito hoti anattamano āhatacitto khilajāto ime pañca
cetokhilā.

[982] tattha katame pañca cetaso vinibandhā kāme avītarāgo
hoti avigatacchando avigatapemo avigatapipāso avigatapariḷāho
avigatataṇho kāye avītarāgo hoti avigatacchando avigatapemo
avigatapipāso avigatapariḷāho avigatataṇho rūpe avītarāgo hoti
avigatacchando avigatapemo avigatapipāso avigatapariḷāho avigatataṇho
yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ
anuyutto viharati aññataraṁ devakāyaṁ paṇidhāya brahmacariyaṁ carati
imināhaṁ sīlena vā vatena vā tapena vā brahmacariyena vā devo
vā bhavissāmi devaññataro vāti ime pañca cetaso vinibandhā.

[983] tattha katamāni pañca nīvaraṇāni kāmacchandanīvaraṇaṁ
byāpādanīvaraṇaṁ thīnamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ
imāni pañca nīvaraṇāni.

[984] tattha katamāni pañca kammāni ānantarikāni mātā
jīvitā voropitā hoti pitā jīvitā voropito hoti arahā
jīvitā voropito hoti duṭṭhena cittena tathāgatassa lohitaṁ uppāditaṁ

page number: 511

hoti saṅgho bhinno hoti imāni pañca kammāni ānantarikāni.

[985] tattha katamā pañca diṭṭhiyo saññī attā hoti
arogo parammaraṇāti ittheke abhivadanti asaññī attā hoti
arogo parammaraṇāti ittheke abhivadanti nevasaññīnāsaññī
attā hoti arogo parammaraṇāti ittheke abhivadanti sato
vā pana sattassa ucchedaṁ vināsaṁ vibhavaṁ paññāpenti diṭṭhadhammanibbānaṁ
vā paneke abhivadanti imā pañca diṭṭhiyo.

[986] tattha katame pañca verā pāṇātipāto adinnādānaṁ
kāmesu micchācāro musāvādo surāmerayamajjapamādaṭṭhānaṁ ime
pañca verā.

[987] tattha katame pañca byasanā ñātibyasanaṁ bhogabyasanaṁ
rogabyasanaṁ sīlabyasanaṁ diṭṭhibyasanaṁ ime pañca byasanā.

[988] tattha katame pañca akkhantiyā ādīnavā bahuno
janassa appiyo hoti amanāpo verabahulo hoti vajjabahulo
sammūḷho kālaṁ karoti kāyassa (pts. vbh, 379) bhedā parammaraṇā apāyaṁ duggatiṁ
vinipātaṁ nirayaṁ upapajjati ime pañca akkhantiyā ādīnavā.

[989] tattha katamāni pañca bhayāni ājīvakabhayaṁ asilokabhayaṁ
parisasārajjabhayaṁ maraṇabhayaṁ duggatibhayaṁ imāni pañca bhayāni.

[990] tattha katame pañca diṭṭhadhammanibbānavādā. idhekacco
samaṇo vā brāhmaṇo vā evaṁvādī hoti evaṁdiṭṭhi yato kho

page number: 512

bho ayaṁ attā pañcahi kāmaguṇehi samappito samaṅgibhūto paricāreti
ettāvatā kho bho ayaṁ attā paramadiṭṭhadhammanibbānappatto hotīti
ittheke sato sattassa paramadiṭṭhadhammanibbānaṁ paññāpenti.
tamañño evamāha atthi kho bho eso attā yaṁ tvaṁ vadesi
neso natthīti vadāmi no ca kho bho ayaṁ attā ettāvatā
paramadiṭṭhadhammanibbānappatto hoti taṁ kissa hetu kāmā hi
bho aniccā dukkhā vipariṇāmadhammā tesaṁ vipariṇāmaññathābhāvā
uppajjanti sokaparidevadukkhadomanassupāyāsā yato kho bho ayaṁ
attā vivicceva kāmehi .pe. paṭhamaṁ jhānaṁ upasampajja viharati
ettāvatā kho bho ayaṁ attā paramadiṭṭhadhammanibbānappatto hotīti
ittheke sato sattassa paramadiṭṭhadhammanibbānaṁ paññāpenti.
tamañño evamāha atthi kho bho eso attā yaṁ tvaṁ vadesi
neso natthīti vadāmi no ca kho bho ayaṁ attā ettāvatā
paramadiṭṭhadhammanibbānappatto hoti taṁ kissa hetu yadeva tattha
vitakkitaṁ vicāritaṁ etena etaṁ oḷārikaṁ akkhāyati yato kho bho
ayaṁ attā vitakkavicārānaṁ vūpasamā .pe. dutiyaṁ jhānaṁ upasampajja
viharati ettāvatā kho bho ayaṁ attā paramadiṭṭhadhammanibbānappatto
hotīti ittheke sato sattassa paramadiṭṭhadhammanibbānaṁ paññāpenti.
tamañño evamāha atthi kho bho eso attā yaṁ tvaṁ vadesi
neso natthīti vadāmi no ca kho bho ayaṁ attā ettāvatā

page number: 513

paramadiṭṭhadhammanibbānappatto hoti taṁ kissa hetu yadeva tattha
pītigataṁ cetaso ubbilāvitaṁ etena etaṁ oḷārikaṁ akkhāyati yato
kho bho ayaṁ attā pītiyā ca virāgā .pe. tatiyaṁ jhānaṁ upasampajja
viharati ettāvatā kho bho ayaṁ attā paramadiṭṭhadhammanibbānappatto
hotīti ittheke sato sattassa paramadiṭṭhadhammanibbānaṁ paññāpenti.
tamañño evamāha atthi kho bho eso attā yaṁ tvaṁ vadesi
neso natthīti vadāmi no ca kho bho ayaṁ attā ettāvatā
paramadiṭṭhadhammanibbānappatto hoti taṁ kissa hetu yadeva tattha
sukhaṁ cetaso ābhogo etena etaṁ oḷārikaṁ akkhāyati yato kho
bho ayaṁ attā sukhassa ca pahānā .pe. catutthaṁ jhānaṁ upasampajja
viharati ettāvatā kho bho ayaṁ attā paramadiṭṭhadhammanibbānappatto
hotīti ittheke sato sattassa paramadiṭṭhadhammanibbānaṁ paññāpenti.
ime pañca diṭṭhadhammanibbānavādā.
pañcakaṁ.

[991] tattha katamāni cha vivādamūlāni kodho makkho issā
sātheyyaṁ pāpicchatā sandiṭṭhiparāmāsitā imāni cha vivādamūlāni.

[992] tattha katame cha chandarāgā gehasitā dhammā manāpikesu
rūpesu gehasito rāgo sārāgo .pe. cittassa sārāgo manāpikesu
saddesu .pe. manāpikesu gandhesu .pe. manāpikesu rasesu
.pe. manāpikesu phoṭṭhabbesu .pe. manāpikesu dhammesu gehasito

page number: 514

rāgo sārāgo .pe. cittassa sārāgo ime cha chandarāgā
gehasitā dhammā.

[993] tattha katamāni cha virodhavatthūni amanāpikesu rūpesu
cittassa āghāto paṭighāto .pe. caṇḍikkaṁ assuropo anattamanatā
cittassa amanāpikesu saddesu .pe. amanāpikesu gandhesu .pe.
amanāpikesu rasesu .pe. amanāpikesu phoṭṭhabbesu .pe. amanāpikesu
dhammesu cittassa āghāto paṭighāto .pe. caṇḍikkaṁ assuropo
anattamanatā cittassa imāni cha virodhavatthūni.

[994] tattha katame cha taṇhākāyā rūpataṇhā saddataṇhā
gandhataṇhā rasataṇhā phoṭṭhabbataṇhā dhammataṇhā ime cha
taṇhākāyā.

[995] (pts. vbh, 381) tattha katame cha agāravā satthari agāravo viharati
appaṭisso dhamme .pe. saṅghe .pe. sikkhāya .pe. appamāde
.pe. paṭisanthāre agāravo viharati appaṭisso ime cha agāravā.

[996] tattha katame cha parihāniyā dhammā kammārāmatā
bhassārāmatā niddārāmatā saṅgaṇikārāmatā saṁsaggārāmatā
papañcārāmatā ime cha parihāniyā dhammā.

[997] tattha katame aparepi cha parihāniyā dhammā kammārāmatā
bhassārāmatā niddārāmatā saṅgaṇikārāmatā dovacassatā pāpamittatā
ime cha parihāniyā dhammā.

page number: 515

[998] tattha katame cha somanassupavicārā cakkhunā rūpaṁ disvā
somanassaṭṭhāniyaṁ rūpaṁ upavicarati sotena saddaṁ sutvā .pe.
ghānena gandhaṁ ghāyitvā .pe. jivhāya rasaṁ sāyitvā .pe. kāyena
phoṭṭhabbaṁ phusitvā .pe. manasā dhammaṁ viññāya somanassaṭṭhāniyaṁ
dhammaṁ upavicarati ime cha somanassupavicārā.

[999] tattha katame cha domanassupavicārā cakkhunā rūpaṁ disvā
domanassaṭṭhāniyaṁ rūpaṁ upavicarati sotena saddaṁ sutvā .pe.
ghānena gandhaṁ ghāyitvā .pe. jivhāya rasaṁ sāyitvā .pe. kāyena
phoṭṭhabbaṁ phusitvā .pe. manasā dhammaṁ viññāya domanassaṭṭhāniyaṁ
dhammaṁ upavicarati ime cha domanassupavicārā.

[1000] tattha katame cha upekkhūpavicārā cakkhunā rūpaṁ disvā
upekkhaṭṭhāniyaṁ rūpaṁ upavicarati sotena saddaṁ sutvā .pe. ghānena
gandhaṁ ghāyitvā .pe. jivhāya rasaṁ sāyitvā .pe. kāyena
phoṭṭhabbaṁ phusitvā .pe. manasā dhammaṁ viññāya upekkhaṭṭhāniyaṁ
dhammaṁ upavicarati ime cha upekkhūpavicārā.

[1001] tattha katamāni cha gehasitāni somanassāni manāpikesu
rūpesu gehasitaṁ cetasikaṁ sātaṁ cetasikaṁ sukhaṁ cetosamphassajaṁ sātaṁ sukhaṁ
vedayitaṁ cetosamphassajā sātā sukhā vedanā manāpikesu saddesu
.pe. manāpikesu gandhesu .pe. manāpikesu rasesu .pe. manāpikesu
phoṭṭhabbesu .pe. manāpikesu dhammesu gehasitaṁ cetasikaṁ sātaṁ cetasikaṁ

page number: 516

sukhaṁ cetosamphassajaṁ sātaṁ (pts. vbh, 382) sukhaṁ vedayitaṁ cetosamphassajā sātā sukhā
vedanā imāni cha gehasitāni somanassāni.

[1002] tattha katamāni cha gehasitāni domanassāni amanāpikesu
rūpesu gehasitaṁ cetasikaṁ asātaṁ cetasikaṁ dukkhaṁ cetosamphassajaṁ asātaṁ
dukkhaṁ vedayitaṁ cetosamphassajā asātā dukkhā vedanā amanāpikesu
saddesu .pe. amanāpikesu gandhesu .pe. amanāpikesu rasesu
.pe. amanāpikesu phoṭṭhabbesu .pe. amanāpikesu dhammesu gehasitaṁ
cetasikaṁ asātaṁ cetasikaṁ dukkhaṁ cetosamphassajaṁ asātaṁ dukkhaṁ vedayitaṁ
cetosamphassajā asātā dukkhā vedanā imāni cha gehasitāni
domanassāni.

[1003] tattha katamā cha gehasitā upekkhā upekkhaṭṭhānikesu
rūpesu gehasitaṁ cetasikaṁ neva sātaṁ nāsātaṁ cetosamphassajaṁ adukkhamasukhaṁ
vedayitaṁ cetosamphassajā adukkhamasukhā vedanā upekkhaṭṭhānikesu
saddesu .pe. upekkhaṭṭhānikesu gandhesu .pe. upekkhaṭṭhānikesu
rasesu .pe. upekkhaṭṭhānikesu phoṭṭhabbesu .pe. upekkhaṭṭhānikesu
dhammesu gehasitaṁ cetasikaṁ neva sātaṁ nāsātaṁ cetosamphassajaṁ adukkhamasukhaṁ
vedayitaṁ cetosamphassajā adukkhamasukhā vedanā imā cha gehasitā
upekkhā.

[1004] tattha katamā cha diṭṭhiyo atthi me attāti vā
assa saccato thetato diṭṭhi uppajjati natthi me attāti vā

page number: 517

assa saccato thetato diṭṭhi uppajjati attanā attānaṁ sañjānāmīti
vā assa saccato thetato diṭṭhi uppajjati attanā anattānaṁ
sañjānāmīti vā assa saccato thetato diṭṭhi uppajjati anattanā
attānaṁ sañjānāmīti vā assa saccato thetato diṭṭhi uppajjati
so me ayaṁ attā vado vedeyyo tatra tatra dīgharattaṁ kalyāṇapāpakānaṁ
dhammānaṁ vipākaṁ paccanubhoti na so jāto nāhosi na so jāto na
bhavissati nicco dhuvo sassato avipariṇāmadhammoti vā assa saccato
thetato diṭṭhi uppajjati imā cha diṭṭhiyo.
chakkaṁ.

[1005] (pts. vbh, 383) tattha katame satta anusayā kāmarāgānusayo paṭighānusayo
mānānusayo diṭṭhānusayo vicikicchānusayo bhavarāgānusayo
avijjānusayo ime satta anusayā.

[1006] tattha katamāni satta pariyuṭṭhānāni kāmarāgapariyuṭṭhānaṁ
paṭighapariyuṭṭhānaṁ mānapariyuṭṭhānaṁ diṭṭhipariyuṭṭhānaṁ vicikicchāpariyuṭṭhānaṁ
bhavarāgapariyuṭṭhānaṁ avijjāpariyuṭṭhānaṁ imāni satta pariyuṭṭhānāni.

[1007] tattha katamāni satta saññojanā kāmarāgasaññojanaṁ
paṭighasaññojanaṁ mānasaññojanaṁ diṭṭhisaññojanaṁ vicikicchāsaññojanaṁ
bhavarāgasaññojanaṁ avijjāsaññojanaṁ imāni satta saññojanāni.

[1008] tattha katame satta asaddhammā assaddho hoti
ahiriko hoti anottappī hoti appassuto hoti kusīto hoti

page number: 518

muṭṭhassati hoti duppañño hoti ime satta asaddhammā.

[1009] tattha katamāni satta duccaritāni pāṇātipāto
adinnādānaṁ kāmesumicchācāro musāvādo pisuṇā vācā pharusā
vācā samphappalāpo imāni satta duccaritāni.

[1010] tattha katame satta mānā māno atimāno mānātimāno
omāno adhimāno asmimāno micchāmāno ime satta
mānā.

[1011] tattha katamā satta diṭṭhiyo. idhekacco samaṇo vā
brāhmaṇo vā evaṁvādī hoti evaṁdiṭṭhi yato kho bho ayaṁ
attā rūpī cātummahābhūtiko mātāpetikasambhavo kāyassa bhedā
ucchijjati vinassati na hoti parammaraṇā ettāvatā kho bho
ayaṁ attā sammā samucchinno hotīti ittheke sato sattassa
ucchedaṁ vināsaṁ vibhavaṁ paññāpenti. tamañño evamāha atthi
kho bho eso attā yaṁ tvaṁ vadesi neso natthīti vadāmi
no ca kho bho ayaṁ attā ettāvatā sammā samucchinno hoti
atthi kho bho añño attā dibbo rūpī kāmāvacaro
kabaḷiṅkārāhārabhakkho (pts. vbh, 384) taṁ tvaṁ na jānāsi na passasi tamahaṁ jānāmi
passāmi so kho bho attā yato kāyassa bhedā ucchijjati
vinassati na hoti parammaraṇā ettāvatā kho bho ayaṁ attā
sammā samucchinno hotīti ittheke sato sattassa ucchedaṁ vināsaṁ

page number: 519

vibhavaṁ paññāpenti. tamañño evamāha atthi kho bho eso
attā yaṁ tvaṁ vadesi neso natthīti vadāmi no ca kho bho
ayaṁ attā ettāvatā sammā samucchinno hoti atthi kho bho
añño attā dibbo rūpī manomayo sabbaṅgapaccaṅgī ahīnindriyo
taṁ tvaṁ na jānāsi na passasi tamahaṁ jānāmi passāmi so
kho bho attā yato kāyassa bhedā ucchijjati vinassati na hoti
parammaraṇā ettāvatā kho bho ayaṁ attā sammā samucchinno
hotīti ittheke sato sattassa ucchedaṁ vināsaṁ vibhavaṁ
paññāpenti. tamañño evamāha atthi kho bho eso attā
yaṁ tvaṁ vadesi neso natthīti vadāmi no ca kho bho ayaṁ attā
ettāvatā sammā samucchinno hoti atthi kho bho añño
attā sabbaso rūpasaññānaṁ samatikkamā paṭighasaññānaṁ atthaṅgamā
nānattasaññānaṁ amanasikārā ananto ākāsoti ākāsānañcāyatanūpago
taṁ tvaṁ na jānāsi na passasi tamahaṁ jānāmi passāmi
so kho bho attā yato kāyassa bhedā ucchijjati vinassati na
hoti parammaraṇā ettāvatā kho bho ayaṁ attā sammā
samucchinno hotīti ittheke sato sattassa ucchedaṁ vināsaṁ vibhavaṁ
paññāpenti. tamañño evamāha atthi kho bho eso attā
yaṁ tvaṁ vadesi neso natthīti vadāmi no ca kho bho ayaṁ
attā ettāvatā sammā samucchinno hoti atthi kho bho

page number: 520

añño attā sabbaso ākāsānañcāyatanaṁ samatikkamma anantaṁ
viññāṇanti viññāṇañcāyatanūpago taṁ tvaṁ na jānāsi na passasi
tamahaṁ jānāmi passāmi so kho bho attā yato kāyassa bhedā
ucchijjati vinassati na hoti parammaraṇā ettāvatā kho bho
ayaṁ attā sammā samucchinno hotīti ittheke sato sattassa
ucchedaṁ vināsaṁ vibhavaṁ paññāpenti. tamañño evamāha atthi
kho bho eso attā yaṁ tvaṁ vadesi neso natthīti vadāmi
no ca kho bho ayaṁ attā ettāvatā sammā samucchinno hoti
atthi kho bho añño attā sabbaso viññāṇañcāyatanaṁ samatikkamma
natthi kiñcīti ākiñcaññāyatanūpago taṁ tvaṁ na jānāsi na
passasi (pts. vbh, 385) tamahaṁ jānāmi passāmi so kho bho attā yato
kāyassa bhedā ucchijjati vinassati na hoti parammaraṇā ettāvatā
kho bho ayaṁ attā sammā samucchinno hotīti ittheke sato
sattassa ucchedaṁ vināsaṁ vibhavaṁ paññāpenti. tamañño evamāha
atthi kho bho eso attā yaṁ tvaṁ vadesi neso natthīti vadāmi
no ca kho bho ayaṁ attā ettāvatā sammā samucchinno hoti
atthi kho bho añño attā sabbaso ākiñcaññāyatanaṁ samatikkamma
nevasaññānāsaññāyatanūpago taṁ tvaṁ na jānāsi na passasi
tamahaṁ jānāmi passāmi so kho bho attā yato kāyassa bhedā
ucchijjati vinassati na hoti parammaraṇā ettāvatā kho bho

page number: 521

ayaṁ attā sammā samucchinno hotīti ittheke sato sattassa
ucchedaṁ vināsaṁ vibhavaṁ paññāpenti. imāni satta diṭṭhiyo.
sattakaṁ.

[1012] tattha katamāni aṭṭha kilesavatthūni lobho doso
moho māno diṭṭhi vicikicchā thīnaṁ uddhaccaṁ imāni aṭṭha
kilesavatthūni.

[1013] tattha katamāni aṭṭha kusītavatthūni. idha bhikkhunā kammaṁ
kattabbaṁ hoti tassa evaṁ hoti kammaṁ kho me kattabbaṁ bhavissati
kammaṁ kho pana me karontassa kāyo kilamissati handāhaṁ nipajjāmīti
so nipajjati na viriyaṁ ārabhati appattassa pattiyā anadhigatassa
adhigamāya asacchikatassa sacchikiriyāya idaṁ paṭhamaṁ kusītavatthuṁ.
puna ca paraṁ bhikkhunā kammaṁ kataṁ hoti tassa evaṁ hoti ahaṁ
kho kammaṁ akāsiṁ kammaṁ kho pana me karontassa kāyo kilanto
handāhaṁ nipajjāmīti so nipajjati na viriyaṁ ārabhati appattassa
pattiyā anadhigatassa adhigamāya asacchikatassa sacchikiriyāya idaṁ
dutiyaṁ kusītavatthuṁ. puna ca paraṁ bhikkhunā maggo gantabbo hoti
tassa (pts. vbh, 386) evaṁ hoti maggo kho me gantabbo bhavissati maggaṁ kho
pana me gacchantassa kāyo kilamissati handāhaṁ nipajjāmīti so
nipajjati na viriyaṁ ārabhati appattassa pattiyā anadhigatassa adhigamāya
asacchikatassa sacchikiriyāya idaṁ tatiyaṁ kusītavatthuṁ. puna ca paraṁ

page number: 522

bhikkhunā maggo gato hoti tassa evaṁ hoti ahaṁ kho maggaṁ
agamāsiṁ maggaṁ kho pana me gacchantassa kāyo kilanto handāhaṁ
nipajjāmīti so nipajjati na viriyaṁ ārabhati appattassa pattiyā
anadhigatassa adhigamāya asacchikatassa sacchikiriyāya idaṁ catutthaṁ kusītavatthuṁ.
puna ca paraṁ bhikkhu gāmaṁ vā nigamaṁ vā piṇḍāya caranto na
labhati lūkhassa vā paṇītassa vā bhojanassa yāvadatthaṁ pāripūriṁ
tassa evaṁ hoti ahaṁ kho gāmaṁ vā nigamaṁ vā piṇḍāya caranto
nālatthaṁ lūkhassa vā paṇītassa vā bhojanassa yāvadatthaṁ pāripūriṁ
tassa me kāyo kilanto akammañño handāhaṁ nipajjāmīti so
nipajjati na viriyaṁ ārabhati appattassa pattiyā anadhigatassa adhigamāya
asacchikatassa sacchikiriyāya idaṁ pañcamaṁ kusītavatthuṁ. puna ca
paraṁ bhikkhu gāmaṁ vā nigamaṁ vā piṇḍāya caranto labhati lūkhassa
vā paṇītassa vā bhojanassa yāvadatthaṁ pāripūriṁ tassa evaṁ hoti
ahaṁ kho gāmaṁ vā nigamaṁ vā piṇḍāya caranto alatthaṁ lūkhassa
vā paṇītassa vā bhojanassa yāvadatthaṁ pāripūriṁ tassa me kāyo
garuko akammañño māsācitaṁ maññe handāhaṁ nipajjāmīti so
nipajjati na viriyaṁ ārabhati appattassa pattiyā anadhigatassa adhigamāya
asacchikatassa sacchikiriyāya idaṁ chaṭṭhaṁ kusītavatthuṁ. puna ca paraṁ
bhikkhuno uppanno hoti appamattako ābādho tassa evaṁ
hoti uppanno kho me ayaṁ appamattako ābādho atthi kappo

page number: 523

nipajjituṁ handāhaṁ nipajjāmīti so nipajjati na viriyaṁ ārabhati
appattassa pattiyā anadhigatassa adhigamāya asacchitassa sacchikiriyāya
idaṁ sattamaṁ kusītavatthuṁ. puna ca paraṁ bhikkhu gilānā vuṭṭhito
hoti aciravuṭṭhito gelaññā tassa evaṁ hoti ahaṁ kho gilānā
vuṭṭhito aciravuṭṭhito gelaññā tassa me kāyo dubbalo
akammañño handāhaṁ nipajjāmīti so nipajjati na viriyaṁ ārabhati
appattassa pattiyā anadhigatassa adhigamāya asacchikatassa sacchikiriyāya
idaṁ aṭṭhamaṁ kusītavatthuṁ. imāni aṭṭha kusītavatthūni.

[1014] (pts. vbh, 387) tattha katamesu aṭṭhasu lokadhammesu cittassa paṭighāto
lābhe sārāgo alābhe paṭivirodho yase sārāgo ayase paṭivirodho
pasaṁsāya sārāgo nindāya paṭivirodho sukhe sārāgo dukkhe
paṭivirodho imesu aṭṭhasu lokadhammesu cittassa paṭighāto.

[1015] tattha katame aṭṭha anariyavohārā adiṭṭhe diṭṭhavāditā
asute sutavāditā amute mutavāditā aviññāte
viññātavāditā diṭṭhe adiṭṭhavāditā sute asutavāditā mute
amutavāditā viññāte aviññātavāditā ime aṭṭha anariyavohārā.

[1016] tattha katame aṭṭha micchattā micchādiṭṭhi micchāsaṅkappo
micchāvācā micchākammanto micchāājīvo micchāvāyāmo
micchāsati micchāsamādhi ime aṭṭha micchattā.

page number: 524

[1017] tattha katame aṭṭha purisadosā idha bhikkhū bhikkhuṁ
āpattiyā codenti so bhikkhu bhikkhūhi āpattiyā codiyamāno
na sarāmi na sarāmīti asatiyā nibbeṭheti ayaṁ paṭhamo purisadoso.
puna ca paraṁ bhikkhū bhikkhuṁ āpattiyā codenti so bhikkhu bhikkhūhi
āpattiyā codiyamāno codakaṁyeva paṭippharati kinnu kho tuyhaṁ
bālassa abyattassa bhaṇitena tvaṁpi nāma maṁ bhaṇitabbaṁ maññasīti
ayaṁ dutiyo purisadoso. puna ca paraṁ bhikkhū bhikkhuṁ āpattiyā
codenti so bhikkhu bhikkhūhi āpattiyā codiyamāno codakasseva
paccāropeti tvaṁpi khosi itthannāmaṁ āpattiṁ āpanno tvaṁ
tāva paṭhamaṁ paṭikarohīti ayaṁ tatiyo purisadoso. puna ca paraṁ
bhikkhū bhikkhuṁ āpattiyā codenti so bhikkhu bhikkhūhi āpattiyā
codiyamāno aññenaññaṁ paṭicarati bahiddhā kathaṁ apanāmeti kopañca
dosañca appaccayañca pātukaroti ayaṁ catuttho purisadoso.
puna ca paraṁ bhikkhū bhikkhuṁ āpattiyā codenti so (pts. vbh, 388) bhikkhu bhikkhūhi
āpattiyā codiyamāno saṅghamajjhe bāhāvikkhepakaṁ bhaṇati ayaṁ
pañcamo purisadoso. puna ca paraṁ bhikkhū bhikkhuṁ āpattiyā codenti
so bhikkhu bhikkhūhi āpattiyā codiyamāno tuṇhībhūto saṅghaṁ viheseti
ayaṁ chaṭṭho purisadoso. puna ca paraṁ bhikkhū bhikkhuṁ āpattiyā
codenti so bhikkhu bhikkhūhi āpattiyā codiyamāno anādayitvā
saṅghaṁ anādayitvā codakaṁ sāpattikova yena kāmaṁ pakkamati ayaṁ

page number: 525

sattamo purisadoso. puna ca paraṁ bhikkhū bhikkhuṁ āpattiyā codenti
so bhikkhu bhikkhūhi āpattiyā codiyamāno evamāha kinnukho tumhe
āyasmanto atibāḷhaṁ mayi byāvaṭā idānāhaṁ sikkhaṁ paccakkhāya
hīnāyāvattissāmīti so sikkhaṁ paccakkhāya hīnāyāvattitvā evamāha
idāni kho tumhe āyasmanto attamanā hothāti ayaṁ aṭṭhamo
purisadoso ime aṭṭha purisadosā.

[1018] tattha katame aṭṭha asaññivādā rūpī attā hoti
arogo parammaraṇāti asaññīti naṁ paññāpenti arūpī attā
hoti arogo parammaraṇāti asaññīti naṁ paññāpenti rūpī ca
arūpī ca attā hoti arogo parammaraṇāti asaññīti naṁ paññāpenti
neva rūpī nārūpī attā hoti arogo parammaraṇāti asaññīti naṁ
paññāpenti antavā attā hoti arogo parammaraṇāti asaññīti
naṁ paññāpenti anantavā attā hoti arogo parammaraṇāti
asaññīti naṁ paññāpenti (pts. vbh, 389) antavā ca anantavā ca attā
hoti arogo parammaraṇāti asaññīti naṁ paññāpenti nevantavā
nānantavā attā hoti arogo parammaraṇāti asaññīti naṁ
paññāpenti ime aṭṭha asaññivādā.

[1019] tattha katame aṭṭha nevasaññināsaññivādā rūpī
attā hoti arogo parammaraṇāti nevasaññīnāsaññīti naṁ
paññāpenti arūpī attā hoti arogo parammaraṇāti nevasaññīnāsaññīti

page number: 526

naṁ paññāpenti rūpī ca arūpī ca attā hoti arogo
parammaraṇāti nevasaññīnāsaññīti naṁ paññāpenti neva rūpī nārūpī
attā hoti arogo parammaraṇāti nevasaññīnāsaññīti naṁ
paññāpenti antavā attā hoti arogo parammaraṇāti nevasaññīnāsaññīti
naṁ paññāpenti anantavā attā hoti arogo parammaraṇāti
nevasaññīnāsaññīti naṁ paññāpenti antavā ca anantavā ca
attā hoti arogo parammaraṇāti nevasaññīnāsaññīti naṁ
paññāpenti nevantavā nānantavā attā hoti arogo parammaraṇāti
nevasaññīnāsaññīti naṁ paññāpenti ime aṭṭha nevasaññināsaññivādā.
aṭṭhakaṁ.

[1020] tattha katamāni nava āghātavatthūni anatthaṁ me acarīti
āghāto jāyati anatthaṁ me caratīti āghāto jāyati anatthaṁ me
carissatīti āghāto jāyati piyassa me manāpassa anatthaṁ acari
anatthaṁ carati anatthaṁ carissatīti āghāto jāyati appiyassa me
amanāpassa atthaṁ acari atthaṁ carati atthaṁ carissatīti āghāto
jāyati imāni nava āghātavatthūni.

[1021] tattha katamāni nava purisamalāni kodho makkho issā
macchariyaṁ māyā sātheyyaṁ musāvādo pāpicchā micchādiṭṭhi imāni
nava purisamalāni.

page number: 527

[1022] tattha katame navavidhā mānā seyyassa seyyohamasmīti
māno (pts. vbh, 390) seyyassa sadisohamasmīti māno seyyassa hīnohamasmīti
māno sadisassa seyyohamasmīti māno sadisassa sadisohamasmīti
māno sadisassa hīnohamasmīti māno hīnassa seyyohamasmīti māno
hīnassa sadisohamasmīti māno hīnassa hīnohamasmīti māno ime
navavidhā mānā.

[1023] tattha katame nava taṇhāmūlakā dhammā taṇhaṁ paṭicca
pariyesanā pariyesanaṁ paṭicca lābho lābhaṁ paṭicca vinicchayo vinicchayaṁ
paṭicca chandarāgo chandarāgaṁ paṭicca ajjhosānaṁ ajjhosānaṁ
paṭicca pariggaho pariggahaṁ paṭicca macchariyaṁ macchariyaṁ paṭicca
ārakkho ārakkhādhikaraṇaṁ daṇḍādānaṁ satthādānaṁ kalaho viggaho
vivādo tuvaṁtuvaṁ pesuññaṁ musāvādo aneke pāpakā akusalā dhammā
sambhavanti ime nava taṇhāmūlakā dhammā.

[1024] tattha katamāni nava iñjitāni asmīti iñjitametaṁ
ahamasmīti iñjitametaṁ ayamahamasmīti iñjitametaṁ bhavissanti
iñjitametaṁ rūpī bhavissanti iñjitametaṁ arūpī bhavissanti iñjitametaṁ
saññī bhavissanti iñjitametaṁ asaññī bhavissanti iñjitametaṁ
nevasaññīnāsaññī bhavissanti iñjitametaṁ imāni nava iñjitāni.

[1025] tattha katamāni nava maññitāni nava phanditāni nava
papañcitāni nava saṅkhatāni asmīti saṅkhatametaṁ ahamasmīti

page number: 528

saṅkhatametaṁ ayamahamasmīti saṅkhatametaṁ (pts. vbh, 391) bhavissanti saṅkhatametaṁ rūpī
bhavissanti saṅkhatametaṁ arūpī bhavissanti saṅkhatametaṁ saññī bhavissanti
saṅkhatametaṁ asaññī bhavissanti saṅkhatametaṁ nevasaññīnāsaññī
bhavissanti saṅkhatametaṁ imāni nava saṅkhatāni.
navakaṁ.

[1026] tattha katamāni dasa kilesavatthūni lobho doso moho
māno diṭṭhi vicikicchā thīnaṁ uddhaccaṁ ahirikaṁ anottappaṁ imāni
dasa kilesavatthūni.

[1027] tattha katamāni dasa āghātavatthūni anatthaṁ me acarīti
āghāto jāyati anatthaṁ me caratīti āghāto jāyati anatthaṁ me
carissatīti āghāto jāyati piyassa me manāpassa anatthaṁ acari
anatthaṁ carati anatthaṁ carissatīti āghāto jāyati appiyassa me
amanāpassa atthaṁ acari atthaṁ carati atthaṁ carissatīti āghāto
jāyati aṭṭhāne vā pana āghāto jāyati imāni dasa
āghātavatthūni.

[1028] tattha katame dasa akusalakammapathā pāṇātipāto
adinnādānaṁ kāmesumicchācāro musāvādo pisuṇā vācā pharusā
vācā samphappalāpo abhijjhā byāpādo micchādiṭṭhi ime dasa
akusalakammapathā.

[1029] tattha katamāni dasa saññojanāni kāmarāgasaññojanaṁ

page number: 529

paṭighasaññojanaṁ mānasaññojanaṁ diṭṭhisaññojanaṁ vicikicchāsaññojanaṁ
sīlabbataparāmāsasaññojanaṁ bhavarāgasaññojanaṁ issāsaññojanaṁ
macchariyasaññojanaṁ avijjāsaññojanaṁ imāni dasa saññojanāni.

[1030] tattha katame dasa micchattā micchādiṭṭhi micchāsaṅkappo
micchāvācā micchākammanto micchāājīvo micchāvāyāmo
micchāsati micchāsamādhi (pts. vbh, 392) micchāñāṇaṁ micchāvimutti ime dasa
micchattā.

[1031] tattha katamā dasavatthukā micchādiṭṭhi natthi dinnaṁ
natthi yiṭṭhaṁ natthi hutaṁ natthi sukaṭadukkaṭānaṁ kammānaṁ phalavipāko
natthi ayaṁ loko natthi paro loko natthi mātā natthi pitā
natthi sattā opapātikā natthi loke samaṇabrāhmaṇā sammaggatā
sammāpaṭipannā ye imañca lokaṁ parañca lokaṁ sayaṁ abhiññā
sacchikatvā pavedenti ayaṁ dasavatthukā micchādiṭṭhi.

[1032] tattha katamā dasavatthukā antaggāhikā diṭṭhi sassato
lokoti vā asassato lokoti vā antavā lokoti vā anantavā
lokoti vā taṁ jīvaṁ taṁ sarīranti vā aññaṁ jīvaṁ aññaṁ sarīranti vā
hoti tathāgato parammaraṇāti vā na hoti tathāgato parammaraṇāti vā
hoti ca na ca hoti tathāgato parammaraṇāti vā neva hoti na na hoti
tathāgato parammaraṇāti vā ayaṁ dasavatthukā antaggāhikā diṭṭhi.
dasakaṁ.

page number: 530

[1033] tattha katamāni aṭṭhārasa taṇhāvicaritāni ajjhattikassa
upādāya. asmīti hoti itthasmīti hoti evasmīti hoti
aññathāsmīti hoti bhavissanti hoti itthaṁ bhavissanti hoti evaṁ bhavissanti
hoti aññathā bhavissanti hoti asasmīti hoti sātasmīti hoti
siyanti hoti itthaṁ siyanti hoti evaṁ siyanti hoti aññathā
siyanti hoti (pts. vbh, 393) apāhaṁ siyanti hoti apāhaṁ itthaṁ siyanti hoti
apāhaṁ evaṁ siyanti hoti apāhaṁ aññathā siyanti hoti.

[1034] kathañca asmīti hoti kañci dhammaṁ anavakāriṁ karitvā
rūpaṁ vedanaṁ saññaṁ saṅkhāre viññāṇaṁ asmīti chandaṁ paṭilabhati
asmīti mānaṁ paṭilabhati asmīti diṭṭhiṁ paṭilabhati tasmiṁ sati imāni
papañcitāni honti itthasmīti vā evasmīti vā aññathāsmīti vā.

[1035] kathañca itthasmīti hoti khattiyosmīti vā brāhmaṇosmīti
vā vessosmīti vā suddosmīti vā gahaṭṭhosmīti vā
pabbajitosmīti vā devosmīti vā manussosmīti vā rūpīsmīti
vā arūpīsmīti vā saññīsmīti vā asaññīsmīti vā nevasaññīnāsaññīsmīti
vā evaṁ itthasmīti hoti.

[1036] kathañca evasmīti hoti paraṁ puggalaṁ upanidhāya
yathā so khattiyo tathāhaṁ khattiyosmīti vā yathā so brāhmaṇo
tathāhaṁ brāhmaṇosmīti vā yathā so vesso tathāhaṁ vessosmīti
vā yathā so suddo tathāhaṁ suddosmīti vā yathā so gahaṭṭho

page number: 531

tathāhaṁ gahaṭṭhosmīti vā yathā so pabbajito tathāhaṁ pabbajitosmīti
vā yathā so devo tathāhaṁ devosmīti vā yathā so
manusso tathāhaṁ manussosmīti vā yathā so rūpī tathāhaṁ rūpīsmīti
vā yathā so arūpī tathāhaṁ arūpīsmīti vā yathā so saññī
tathāhaṁ saññīsmīti vā yathā so asaññī tathāhaṁ asaññīsmīti
vā yathā so nevasaññīnāsaññī tathāhaṁ nevasaññīnāsaññīsmīti
vā evaṁ evasmīti hoti.

[1037] kathañca aññathāsmīti hoti paraṁ puggalaṁ upanidhāya
yathā so khattiyo nāhaṁ tathā khattiyosmīti vā yathā so brāhmaṇo
nāhaṁ tathā brāhmaṇosmīti vā yathā so vesso nāhaṁ tathā
vessosmīti vā yathā so suddo nāhaṁ tathā suddosmīti vā
yathā so gahaṭṭho nāhaṁ tathā gahaṭṭhosmīti vā yathā so
pabbajito nāhaṁ tathā pabbajitosmīti vā yathā so devo nāhaṁ
tathā devosmīti vā yathā so manusso nāhaṁ tathā (pts. vbh, 394) manussosmīti
vā yathā so rūpī nāhaṁ tathā rūpīsmīti vā yathā so arūpī
nāhaṁ tathā arūpīsmīti vā yathā so saññī nāhaṁ tathā saññīsmīti
vā yathā so asaññī nāhaṁ tathā asaññīsmīti vā yathā so
nevasaññīnāsaññī nāhaṁ tathā nevasaññīnāsaññīsmīti vā evaṁ
aññathāsmīti hoti.

[1038] kathañca bhavissanti hoti kañci dhammaṁ anavakāriṁ

page number: 532

karitvā rūpaṁ vedanaṁ saññaṁ saṅkhāre viññāṇaṁ bhavissanti chandaṁ
paṭilabhati bhavissanti mānaṁ paṭilabhati bhavissanti diṭṭhiṁ paṭilabhati
tasmiṁ sati imāni papañcitāni honti itthaṁ bhavissanti vā evaṁ
bhavissanti vā aññathā bhavissanti vā.

[1039] kathañca itthaṁ bhavissanti hoti khattiyo bhavissanti
vā brāhmaṇo bhavissanti vā vesso bhavissanti vā suddo
bhavissanti vā gahaṭṭho bhavissanti vā pabbajito bhavissanti vā
devo bhavissanti vā manusso bhavissanti vā rūpī bhavissanti vā
arūpī bhavissanti vā saññī bhavissanti vā asaññī bhavissanti
vā nevasaññīnāsaññī bhavissanti vā evaṁ itthaṁ bhavissanti hoti.

[1040] kathañca evaṁ bhavissanti hoti paraṁ puggalaṁ upanidhāya
yathā so khattiyo tathāhaṁ khattiyo bhavissanti vā yathā so
brāhmaṇo tathāhaṁ brāhmaṇo bhavissanti vā .pe. yathā so
nevasaññīnāsaññī tathāhaṁ nevasaññīnāsaññī bhavissanti vā evaṁ
evaṁ bhavissanti hoti.

[1041] kathañca aññathā bhavissanti hoti paraṁ puggalaṁ
upanidhāya yathā so khattiyo nāhaṁ tathā khattiyo bhavissanti vā
yathā so brāhmaṇo nāhaṁ tathā brāhmaṇo bhavissanti vā .pe.
yathā so nevasaññīnāsaññī nāhaṁ tathā nevasaññīnāsaññī
bhavissanti vā evaṁ aññathā bhavissanti hoti.

page number: 533

[1042] kathañca asasmīti hoti kañci dhammaṁ anavakāriṁ
karitvā rūpaṁ vedanaṁ saññaṁ saṅkhāre viññāṇaṁ niccosmi dhuvosmi
sassatosmi avipariṇāmadhammosmīti evaṁ asasmīti hoti.

[1043] (pts. vbh, 395) kathañca sātasmīti hoti kañci dhammaṁ anavakāriṁ
karitvā rūpaṁ vedanaṁ saññaṁ saṅkhāre viññāṇaṁ ucchijjissāmi
vinassissāmi na bhavissāmīti evaṁ sātasmīti hoti.

[1044] kathañca siyanti hoti kañci dhammaṁ anavakāriṁ karitvā
rūpaṁ vedanaṁ saññaṁ saṅkhāre viññāṇaṁ siyanti chandaṁ paṭilabhati
siyanti mānaṁ paṭilabhati siyanti diṭṭhiṁ paṭilabhati tasmiṁ sati imāni
papañcitāni honti itthaṁ siyanti vā evaṁ siyanti vā aññathā
siyanti vā.

[1045] kathañca itthaṁ siyanti hoti khattiyo siyanti vā
brāhmaṇo siyanti vā vesso siyanti vā suddo siyanti vā
gahaṭṭho siyanti vā pabbajito siyanti vā devo siyanti vā
manusso siyanti vā rūpī siyanti vā arūpī siyanti vā saññī
siyanti vā asaññī siyanti vā nevasaññīnāsaññī siyanti vā
evaṁ itthaṁ siyanti hoti.

[1046] kathañca evaṁ siyanti hoti paraṁ puggalaṁ upanidhāya
yathā so khattiyo tathāhaṁ khattiyo siyanti vā yathā so brāhmaṇo
tathāhaṁ brāhmaṇo siyanti vā .pe. yathā so nevasaññīnāsaññī

page number: 534

tathāhaṁ nevasaññīnāsaññī siyanti vā evaṁ evaṁ siyanti hoti.

[1047] kathañca aññathā siyanti hoti paraṁ puggalaṁ upanidhāya
yathā so khattiyo nāhaṁ tathā khattiyo siyanti vā yathā so
brāhmaṇo nāhaṁ tathā brāhmaṇo siyanti vā .pe. yathā so
nevasaññīnāsaññī nāhaṁ tathā nevasaññīnāsaññī siyanti vā evaṁ
aññathā siyanti hoti.

[1048] kathañca apāhaṁ siyanti hoti kañci dhammaṁ anavakāriṁ
karitvā rūpaṁ vedanaṁ saññaṁ saṅkhāre viññāṇaṁ apāhaṁ siyanti
chandaṁ paṭilabhati apāhaṁ siyanti mānaṁ paṭilabhati apāhaṁ siyanti diṭṭhiṁ
paṭilabhati tasmiṁ sati imāni papañcitāni honti apāhaṁ itthaṁ
siyanti vā apāhaṁ evaṁ siyanti vā apāhaṁ aññathā siyanti vā.

[1049] kathañca apāhaṁ itthaṁ siyanti hoti apāhaṁ khattiyo
siyanti vā apāhaṁ brāhmaṇo siyanti vā apāhaṁ vesso siyanti
vā apāhaṁ suddo siyanti vā apāhaṁ gahaṭṭho siyanti vā apāhaṁ
pabbajito (pts. vbh, 396) siyanti vā apāhaṁ devo siyanti vā apāhaṁ manusso
siyanti vā apāhaṁ rūpī siyanti vā apāhaṁ arūpī siyanti vā
apāhaṁ saññī siyanti vā apāhaṁ asaññī siyanti vā apāhaṁ
nevasaññīnāsaññī siyanti vā evaṁ apāhaṁ itthaṁ siyanti hoti.

[1050] kathañca apāhaṁ evaṁ siyanti hoti paraṁ puggalaṁ upanidhāya
yathā so khattiyo apāhaṁ tathā khattiyo siyanti vā yathā so

page number: 535

brāhmaṇo apāhaṁ tathā brāhmaṇo siyanti vā .pe. yathā so
nevasaññīnāsaññī apāhaṁ tathā nevasaññīnāsaññī siyanti vā evaṁ
apāhaṁ evaṁ siyanti hoti.

[1051] kathañca apāhaṁ aññathā siyanti hoti paraṁ puggalaṁ
upanidhāya yathā so khattiyo apāhaṁ na tathā khattiyo siyanti vā
yathā so brāhmaṇo apāhaṁ na tathā brāhmaṇo siyanti vā .pe.
yathā so nevasaññīnāsaññī apāhaṁ na tathā nevasaññīnāsaññī
siyanti vā evaṁ apāhaṁ aññathā siyanti hoti.
imāni aṭṭhārasa taṇhāvicaritāni ajjhattikassa upādāya.

[1052] tattha katamāni aṭṭhārasa taṇhāvicaritāni bāhirassa
upādāya. iminā asmīti hoti iminā itthasmīti hoti iminā
evasmīti hoti iminā aññathāsmīti hoti iminā bhavissanti hoti
iminā itthaṁ bhavissanti hoti iminā evaṁ bhavissanti hoti iminā
aññathā bhavissanti hoti iminā asasmīti hoti iminā sātasmīti
hoti iminā siyanti hoti iminā itthaṁ siyanti hoti iminā
evaṁ siyanti hoti iminā aññathā siyanti hoti iminā apāhaṁ
siyanti hoti iminā apāhaṁ itthaṁ siyanti hoti iminā apāhaṁ
evaṁ siyanti hoti iminā apāhaṁ aññathā siyanti hoti.

[1053] kathañca iminā asmīti hoti (pts. vbh, 397) kañci dhammaṁ avakāriṁ
karitvā rūpaṁ vedanaṁ saññaṁ saṅkhāre viññāṇaṁ iminā asmīti chandaṁ

page number: 536

paṭilabhati iminā asmīti mānaṁ paṭilabhati iminā asmīti diṭṭhiṁ
paṭilabhati tasmiṁ sati imāni papañcitāni honti iminā itthasmīti
vā iminā evasmīti vā iminā aññathāsmīti vā.

[1054] kathañca iminā itthasmīti hoti iminā khattiyosmīti
vā iminā brāhmaṇosmīti vā iminā vessosmīti vā iminā
suddosmīti vā iminā gahaṭṭhosmīti vā iminā pabbajitosmīti
vā iminā devosmīti vā iminā manussosmīti vā iminā
rūpīsmīti vā iminā arūpīsmīti vā iminā saññīsmīti vā
iminā asaññīsmīti vā iminā nevasaññīnāsaññīsmīti vā evaṁ
iminā itthasmīti hoti.

[1055] kathañca iminā evasmīti hoti paraṁ puggalaṁ upanidhāya
yathā so khattiyo iminā tathāhaṁ khattiyosmīti vā yathā so
brāhmaṇo iminā tathāhaṁ brāhmaṇosmīti vā .pe. yathā so
nevasaññīnāsaññī iminā tathāhaṁ nevasaññīnāsaññīsmīti vā evaṁ
iminā evasmīti hoti.

[1056] kathañca iminā aññathāsmīti hoti paraṁ puggalaṁ
upanidhāya yathā so khattiyo iminā nāhaṁ tathā khattiyosmīti vā
yathā so brāhmaṇo iminā nāhaṁ tathā brāhmaṇosmīti vā .pe.
yathā so nevasaññīnāsaññī iminā nāhaṁ tathā nevasaññīnāsaññīsmīti
vā evaṁ iminā aññathāsmīti hoti.

page number: 537

[1057] kathañca iminā bhavissanti hoti kañci dhammaṁ avakāriṁ
karitvā rūpaṁ vedanaṁ saññaṁ saṅkhāre viññāṇaṁ iminā bhavissanti
chandaṁ paṭilabhati iminā bhavissanti mānaṁ paṭilabhati iminā bhavissanti
diṭṭhiṁ paṭilabhati tasmiṁ sati imāni papañcitāni honti iminā
itthaṁ bhavissanti vā iminā evaṁ bhavissanti vā iminā aññathā
bhavissanti vā.

[1058] kathañca iminā itthaṁ bhavissanti hoti iminā khattiyo
bhavissanti vā iminā brāhmaṇo bhavissanti vā iminā vesso
bhavissanti vā iminā suddo bhavissanti vā iminā gahaṭṭho
bhavissanti vā iminā pabbajito bhavissanti vā iminā devo
bhavissanti (pts. vbh, 398) vā iminā manusso bhavissanti vā iminā rūpī bhavissanti
vā iminā arūpī bhavissanti vā iminā saññī bhavissanti vā
iminā asaññī bhavissanti vā iminā nevasaññīnāsaññī bhavissanti
vā evaṁ iminā itthaṁ bhavissanti hoti.

[1059] kathañca iminā evaṁ bhavissanti hoti paraṁ puggalaṁ
upanidhāya yathā so khattiyo iminā tathāhaṁ khattiyo bhavissanti vā
yathā so brāhmaṇo iminā tathāhaṁ brāhmaṇo bhavissanti vā
.pe. yathā so nevasaññīnāsaññī iminā tathāhaṁ nevasaññīnāsaññī
bhavissanti vā evaṁ iminā evaṁ bhavissanti hoti.

[1060] kathañca iminā aññathā bhavissanti hoti paraṁ puggalaṁ

page number: 538

upanidhāya yathā so khattiyo iminā nāhaṁ tathā khattiyo bhavissanti vā
yathā so brāhmaṇo iminā nāhaṁ tathā brāhmaṇo bhavissanti vā
.pe. yathā so nevasaññīnāsaññī iminā nāhaṁ tathā nevasaññīnāsaññī
bhavissanti vā evaṁ iminā aññathā bhavissanti hoti.

[1061] kathañca iminā asasmīti hoti kañci dhammaṁ avakāriṁ
karitvā rūpaṁ vedanaṁ saññaṁ saṅkhāre viññāṇaṁ iminā niccosmi dhuvosmi
sassatosmi avipariṇāmadhammosmīti evaṁ iminā asasmīti hoti.

[1062] kathañca iminā sātasmīti hoti kañci dhammaṁ avakāriṁ
karitvā rūpaṁ vedanaṁ saññaṁ saṅkhāre viññāṇaṁ iminā ucchijjissāmi
vinassissāmi na bhavissāmīti evaṁ iminā sātasmīti hoti.

[1063] kathañca iminā siyanti hoti kañci dhammaṁ avakāriṁ
karitvā rūpaṁ vedanaṁ saññaṁ saṅkhāre viññāṇaṁ iminā siyanti chandaṁ
paṭilabhati iminā siyanti mānaṁ paṭilabhati iminā siyanti diṭṭhiṁ paṭilabhati
tasmiṁ sati imāni papañcitāni honti iminā itthaṁ siyanti vā
iminā evaṁ siyanti vā iminā aññathā siyanti vā.

[1064] kathañca iminā itthaṁ siyanti hoti iminā khattiyo
siyanti vā iminā brāhmaṇo siyanti vā iminā vesso siyanti
vā iminā suddo siyanti vā iminā gahaṭṭho siyanti vā iminā
pabbajito siyanti vā iminā devo siyanti vā iminā manusso
siyanti vā iminā rūpī siyanti vā iminā arūpī siyanti vā

page number: 539

iminā (pts. vbh, 399) saññī siyanti vā iminā asaññī siyanti vā iminā
nevasaññīnāsaññī siyanti vā evaṁ iminā itthaṁ siyanti hoti.

[1065] kathañca iminā evaṁ siyanti hoti paraṁ puggalaṁ
upanidhāya yathā so khattiyo iminā tathāhaṁ khattiyo siyanti vā
yathā so brāhmaṇo iminā tathāhaṁ brāhmaṇo siyanti vā .pe.
yathā so nevasaññīnāsaññī iminā tathāhaṁ nevasaññīnāsaññī siyanti
vā evaṁ iminā evaṁ siyanti hoti.

[1066] kathañca iminā aññathā siyanti hoti paraṁ puggalaṁ
upanidhāya yathā so khattiyo iminā nāhaṁ tathā khattiyo siyanti
vā yathā so brāhmaṇo iminā nāhaṁ tathā brāhmaṇo siyanti
vā .pe. yathā so nevasaññīnāsaññī iminā nāhaṁ tathā nevasaññīnāsaññī
siyanti vā evaṁ iminā aññathā siyanti hoti.

[1067] kathañca iminā apāhaṁ siyanti hoti kañci dhammaṁ
avakāriṁ karitvā rūpaṁ vedanaṁ saññaṁ saṅkhāre viññāṇaṁ iminā
apāhaṁ siyanti chandaṁ paṭilabhati iminā apāhaṁ siyanti mānaṁ paṭilabhati
iminā apāhaṁ siyanti diṭṭhiṁ paṭilabhati tasmiṁ sati imāni papañcitāni
honti iminā apāhaṁ itthaṁ siyanti vā iminā apāhaṁ evaṁ siyanti
vā iminā apāhaṁ aññathā siyanti vā.

[1068] kathañca iminā apāhaṁ itthaṁ siyanti hoti iminā
apāhaṁ khattiyo siyanti vā iminā apāhaṁ brāhmaṇo siyanti vā

page number: 540

iminā apāhaṁ vesso siyanti vā iminā apāhaṁ suddo siyanti
vā iminā apāhaṁ gahaṭṭho siyanti vā iminā apāhaṁ pabbajito
siyanti vā iminā apāhaṁ devo siyanti vā iminā apāhaṁ
manusso siyanti vā iminā apāhaṁ rūpī siyanti vā iminā
apāhaṁ arūpī siyanti vā iminā apāhaṁ saññī siyanti vā
iminā apāhaṁ asaññī siyanti vā iminā apāhaṁ nevasaññīnāsaññī
siyanti vā evaṁ iminā apāhaṁ itthaṁ siyanti hoti.

[1069] kathañca iminā apāhaṁ evaṁ siyanti hoti paraṁ puggalaṁ
upanidhāya yathā so khattiyo iminā apāhaṁ tathā khattiyo siyanti vā
yathā so brāhmaṇo iminā apāhaṁ tathā brāhmaṇo siyanti vā .pe.
yathā so nevasaññīnāsaññī iminā apāhaṁ tathā nevasaññīnāsaññī
siyanti vā evaṁ iminā apāhaṁ evaṁ siyanti hoti.

[1070] kathañca iminā apāhaṁ aññathā siyanti hoti (pts. vbh, 400) paraṁ
puggalaṁ upanidhāya yathā so khattiyo iminā apāhaṁ na tathā
khattiyo siyanti vā yathā so brāhmaṇo iminā apāhaṁ na
tathā brāhmaṇo siyanti vā .pe. yathā so nevasaññīnāsaññī
iminā apāhaṁ na tathā nevasaññīnāsaññī siyanti vā evaṁ
iminā apāhaṁ aññathā siyanti hoti.
imāni aṭṭhārasa taṇhāvicaritāni bāhirassa upādāya.

[1071] imāni aṭṭhārasa taṇhāvicaritāni ajjhattikassa upādāya

page number: 541

imāni aṭṭhārasa taṇhāvicaritāni bāhirassa upādāya tadekajjhaṁ
abhisaññūhitvā abhisaṅkhipitvā chattiṁsa taṇhāvicaritāni honti.
iti evarūpāni atītāni chattiṁsa taṇhāvicaritāni anāgatāni chattiṁsa
taṇhāvicaritāni paccuppannāni chattiṁsa taṇhāvicaritāni tadekajjhaṁ
abhisaññūhitvā abhisaṅkhipitvā aṭṭhasataṁ taṇhāvicaritaṁ hoti.

[1072] tattha katamāni dvāsaṭṭhidiṭṭhigatāni brahmajāle
veyyākaraṇe vuttāni bhagavatā cattāro sassatavādā cattāro
ekaccasassatikā cattāro antānantikā cattāro amarāvikkhepikā
dve adhiccasamuppannikā soḷasa saññivādā aṭṭha asaññivādā
aṭṭha nevasaññināsaññivādā satta ucchedavādā pañca diṭṭhadhammanibbānavādā
imāni dvāsaṭṭhidiṭṭhigatāni brahmajāle veyyākaraṇe
vuttāni bhagavatāti.
khuddakavatthuvibhaṅgo samatto.
-----------
dhammahadayavibhaṅgo

[1073] kati khandhā kati āyatanāni kati dhātuyo kati
saccāni kati indriyāni kati hetū kati āhārā kati phassā
kati vedanā kati saññā kati cetanā kati cittāni.

[1074] pañcakkhandhā dvādasāyatanāni aṭṭhārasa dhātuyo

page number: 542

cattāri saccāni bāvīsatindriyāni nava hetū cattāro āhārā
satta phassā satta vedanā satta saññā satta cetanā
satta cittāni.

[1075] tattha katame pañcakkhandhā rūpakkhandho vedanākkhandho
saññākkhandho saṅkhārakkhandho viññāṇakkhandho ime vuccanti
pañcakkhandhā.

[1076] tattha katamāni dvādasāyatanāni cakkhāyatanaṁ rūpāyatanaṁ
sotāyatanaṁ saddāyatanaṁ ghānāyatanaṁ gandhāyatanaṁ jivhāyatanaṁ rasāyatanaṁ
kāyāyatanaṁ phoṭṭhabbāyatanaṁ manāyatanaṁ dhammāyatanaṁ imāni vuccanti
dvādasāyatanāni.

[1077] tattha katamā aṭṭhārasa dhātuyo cakkhudhātu rūpadhātu
cakkhuviññāṇadhātu sotadhātu saddadhātu sotaviññāṇadhātu (pts. vbh, 402) ghānadhātu
gandhadhātu ghānaviññāṇadhātu jivhādhātu rasadhātu jivhāviññāṇadhātu
kāyadhātu phoṭṭhabbadhātu kāyaviññāṇadhātu manodhātu dhammadhātu
manoviññāṇadhātu imā vuccanti aṭṭhārasa dhātuyo.

[1078] tattha katamāni cattāri saccāni dukkhasaccaṁ samudayasaccaṁ
maggasaccaṁ nirodhasaccaṁ imāni vuccanti cattāri saccāni.

[1079] tattha katamāni bāvīsatindriyāni cakkhundriyaṁ sotindriyaṁ
ghānindriyaṁ jivhindriyaṁ kāyindriyaṁ manindriyaṁ itthindriyaṁ
purisindriyaṁ jīvitindriyaṁ sukhindriyaṁ dukkhindriyaṁ

page number: 543

somanassindriyaṁ domanassindriyaṁ upekkhindriyaṁ saddhindriyaṁ
viriyindriyaṁ satindriyaṁ samādhindriyaṁ paññindriyaṁ
anaññataññassāmītindriyaṁ aññindriyaṁ aññātāvindriyaṁ imāni
vuccanti bāvīsatindriyāni.

[1080] tattha katame nava hetū tayo kusalahetū tayo
akusalahetū tayo abyākatahetū. tattha katame tayo kusalahetū
alobho kusalahetu adoso kusalahetu amoho kusalahetu ime
tayo kusalahetū. tattha katame tayo akusalahetū lobho akusalahetu
doso akusalahetu moho akusalahetu ime tayo akusalahetū.
tattha katame tayo abyākatahetū kusalānaṁ vā dhammānaṁ vipākato
kiriyābyākatesu vā dhammesu alobho adoso amoho ime
tayo abyākatahetū. ime vuccanti nava hetū.

[1081] tattha katame cattāro āhārā kabaḷiṁkāro āhāro
phassāhāro manosañcetanāhāro viññāṇāhāro ime vuccanti
cattāro āhārā.

[1082] tattha katame satta phassā cakkhusamphasso sotasamphasso
ghānasamphasso jivhāsamphasso kāyasamphasso manodhātusamphasso
manoviññāṇadhātusamphasso ime vuccanti satta phassā.

[1083] tattha katamā satta vedanā cakkhusamphassajā vedanā
sotasamphassajā vedanā ghānasamphassajā vedanā jivhāsamphassajā
vedanā kāyasamphassajā vedanā manodhātusamphassajā vedanā

page number: 544

manoviññāṇadhātusamphassajā vedanā imā vuccanti satta vedanā.

[1084] tattha katamā satta saññā cakkhusamphassajā saññā
sotasamphassajā saññā ghānasamphassajā saññā jivhāsamphassajā
saññā kāyasamphassajā saññā manodhātusamphassajā saññā
manoviññāṇadhātusamphassajā saññā imā vuccanti satta saññā.

[1085] tattha katamā satta cetanā cakkhusamphassajā cetanā
sotasamphassajā cetanā ghānasamphassajā cetanā jivhāsamphassajā
cetanā kāyasamphassajā cetanā manodhātusamphassajā cetanā
manoviññāṇadhātusamphassajā cetanā imā vuccanti satta cetanā.

[1086] tattha katamāni satta cittāni cakkhuviññāṇaṁ sotaviññāṇaṁ
ghānaviññāṇaṁ (pts. vbh, 404) jivhāviññāṇaṁ kāyaviññāṇaṁ manodhātu
manoviññāṇadhātu imāni vuccanti satta cittāni.
--------

[1087] kāmadhātuyā kati khandhā .pe. kati cittāni.
kāmadhātuyā pañcakkhandhā dvādasāyatanāni aṭṭhārasa dhātuyo
tīṇi saccāni bāvīsatindriyāni nava hetū cattāro āhārā
satta phassā satta vedanā satta saññā satta cetanā
satta cittāni. tattha katame kāmadhātuyā pañcakkhandhā rūpakkhandho
.pe. viññāṇakkhandho ime vuccanti kāmadhātuyā pañcakkhandhā.
tattha katamāni kāmadhātuyā dvādasāyatanāni cakkhāyatanaṁ

page number: 545

rūpāyatanaṁ .pe. manāyatanaṁ dhammāyatanaṁ imāni vuccanti kāmadhātuyā
dvādasāyatanāni. tattha katamā kāmadhātuyā aṭṭhārasa
dhātuyo cakkhudhātu rūpadhātu cakkhuviññāṇadhātu .pe. manodhātu
dhammadhātu manoviññāṇadhātu imā vuccanti kāmadhātuyā aṭṭhārasa
dhātuyo. tattha katamāni kāmadhātuyā tīṇi saccāni dukkhasaccaṁ
samudayasaccaṁ maggasaccaṁ imāni vuccanti kāmadhātuyā tīṇi saccāni.
tattha katamāni kāmadhātuyā bāvīsatindriyāni cakkhundriyaṁ .pe.
aññātāvindriyaṁ imāni vuccanti kāmadhātuyā bāvīsatindriyāni.
tattha katame kāmadhātuyā nava hetū tayo kusalahetū tayo akusalahetū
tayo abyākatahetū ime vuccanti kāmadhātuyā nava hetū. (pts. vbh, 405) tattha
katame kāmadhātuyā cattāro āhārā kabaḷiṅkāro āhāro phassāhāro
manosañcetanāhāro viññāṇāhāro ime vuccanti kāmadhātuyā
cattāro āhārā. tattha katame kāmadhātuyā satta
phassā cakkhusamphasso .pe. manoviññāṇadhātusamphasso ime
vuccanti kāmadhātuyā satta phassā. tattha katamā kāmadhātuyā
satta vedanā satta saññā satta cetanā satta cittāni
cakkhuviññāṇaṁ .pe. manodhātu manoviññāṇadhātu imāni vuccanti
kāmadhātuyā satta cittāni.

[1088] rūpadhātuyā kati khandhā .pe. kati cittāni.
rūpadhātuyā pañcakkhandhā cha āyatanāni nava dhātuyo tīṇi

page number: 546

saccāni cuddasindriyāni aṭṭha hetū tayo āhārā cattāro
phassā catasso vedanā catasso saññā catasso cetanā
cattāri cittāni. tattha katame rūpadhātuyā pañcakkhandhā rūpakkhandho
.pe. viññāṇakkhandho ime vuccanti rūpadhātuyā pañcakkhandhā.
tattha katamāni rūpadhātuyā cha āyatanāni cakkhāyatanaṁ rūpāyatanaṁ
sotāyatanaṁ saddāyatanaṁ manāyatanaṁ dhammāyatanaṁ imāni vuccanti
rūpadhātuyā cha āyatanāni. tattha katamā rūpadhātuyā nava dhātuyo
cakkhudhātu rūpadhātu cakkhuviññāṇadhātu sotadhātu saddadhātu sotaviññāṇadhātu
manodhātu dhammadhātu manoviññāṇadhātu imā vuccanti
rūpadhātuyā nava dhātuyo. tattha katamāni rūpdhātuyā tīṇi saccāni
dukkhasaccaṁ samudayasaccaṁ maggamaccaṁ imāni vuccanti rūpadhātuyā tīṇi
saccāni. tattha katamāni rūpadhātuyā cuddasindriyāni cakkhundriyaṁ
sotindriyaṁ manindriyaṁ jīvitindriyaṁ (pts. vbh, 406) somanassindriyaṁ upekkhindriyaṁ
saddhindriyaṁ viriyindriyaṁ satindriyaṁ samādhindriyaṁ paññindriyaṁ
anaññataññassāmītindriyaṁ aññindriyaṁ aññātāvindriyaṁ imāni vuccanti
rūpadhātuyā cuddasindriyāni. tattha katame rūpadhātuyā aṭṭha hetū
tayo kusalahetū dve akusalahetū tayo abyākatahetū. tattha
katame tayo kusalahetū alobho kusalahetu adoso kusalahetu amoho
kusalahetu ime tayo kusalahetū. tattha katame dve akusalahetū
lobho akusalahetu moho akusalahetu ime dve akusalahetū. tattha

page number: 547

katame tayo abyākatahetū kusalānaṁ vā dhammānaṁ vipākato kiriyābyākatesu
vā dhammesu alobho adoso amoho ime tayo
abyākatahetū. ime vuccanti rūpadhātuyā aṭṭha hetū. tattha
katame rūpadhātuyā tayo āhārā phassāhāro manosañcetanāhāro
viññāṇāhāro ime vuccanti rūpadhātuyā tayo āhārā.
tattha katame rūpadhātuyā cattāro phassā cakkhusamphasso sotasamphasso
manodhātusamphasso manoviññāṇadhātusamphasso ime vuccanti
rūpadhātuyā cattāro phassā. tattha katamā rūpadhātuyā catasso
vedanā catasso saññā catasso cetanā cattāri cittāni
cakkhuviññāṇaṁ sotaviññāṇaṁ manodhātu manoviññāṇadhātu imāni
vuccanti rūpadhātuyā cattāri cittāni.

[1089] arūpadhātuyā kati khandhā .pe. kati cittāni.
arūpadhātuyā cattāro khandhā dve āyatanāni dve dhātuyo
tīṇi saccāni ekādasindriyāni aṭṭha hetū tayo āhārā
eko phasso ekā vedanā ekā saññā ekā cetanā
ekaṁ cittaṁ. (pts. vbh, 407) tattha katame arūpadhātuyā cattāro khandhā vedanākkhandho
saññākkhandho saṅkhārakkhandho viññāṇakkhandho ime vuccanti
arūpadhātuyā cattāro khandhā. tattha katamāni arūpadhātuyā dve
āyatanāni manāyatanaṁ dhammāyatanaṁ imāni vuccanti arūpadhātuyā
dve āyatanāni. tattha katamā arūpadhātuyā dve dhātuyo manoviññāṇadhātu

page number: 548

dhammadhātu imā vuccanti arūpadhātuyā dve dhātuyo.
tattha katamāni arūpadhātuyā tīṇi saccāni dukkhasaccaṁ samudayasaccaṁ
maggasaccaṁ imāni vuccanti arūpadhātuyā tīṇi saccāni. tattha katamāni
arūpadhātuyā ekādasindriyāni manindriyaṁ jīvitindriyaṁ somanassindriyaṁ
upekkhindriyaṁ saddhindriyaṁ viriyindriyaṁ satindriyaṁ samādhindriyaṁ
paññindriyaṁ aññindriyaṁ aññātāvindriyaṁ imāni vuccanti
arūpadhātuyā ekādasindriyāni. tattha katame arūpadhātuyā aṭṭha
hetū tayo kusalahetū dve akusalahetū tayo abyākatahetū ime
vuccanti arūpadhātuyā aṭṭha hetū. tattha katame arūpadhātuyā
tayo āhārā phassāhāro manosañcetanāhāro viññāṇāhāro
ime vuccanti arūpadhātuyā tayo āhārā. tattha katame arūpadhātuyā
eko phasso manoviññāṇadhātusamphasso ayaṁ vuccati
arūpadhātuyā eko phasso. tattha katamā arūpadhātuyā ekā
vedanā ekā saññā ekā cetanā ekaṁ cittaṁ manoviññāṇadhātu
idaṁ vuccati arūpadhātuyā ekaṁ cittaṁ.

[1090] apariyāpanne kati khandhā .pe. kati cittāni.
apariyāpanne cattāro khandhā dve āyatanāni dve dhātuyo
dve saccāni dvādasindriyāni cha hetū tayo āhārā (pts. vbh, 408) eko phasso
ekā vedanā ekā saññā ekā cetanā ekaṁ cittaṁ.
tattha katame apariyāpanne cattāro khandhā vedanākkhandho saññākkhandho

page number: 549

saṅkhārakkhandho viññāṇakkhandho ime vuccanti apariyāpanne
cattāro khandhā. tattha katamāni apariyāpanne dve
āyatanāni manāyatanaṁ dhammāyatanaṁ imāni vuccanti apariyāpanne
dve āyatanāni. tattha katamāni apariyāpanne dve dhātuyo
manoviññāṇadhātu dhammadhātu imā vuccanti apariyāpanne dve
dhātuyo. tattha katamāni apariyāpanne dve saccāni maggasaccaṁ
nirodhasaccaṁ imāni vuccanti apariyāpanne dve saccāni. tattha
katamāni apariyāpanne dvādasindriyāni manindriyaṁ jīvitindriyaṁ
somanassindriyaṁ upekkhindriyaṁ saddhindriyaṁ viriyindriyaṁ satindriyaṁ
samādhindriyaṁ paññindriyaṁ anaññataññassāmītindriyaṁ aññindriyaṁ
aññātāvindriyaṁ imāni vuccanti apariyāpanne dvādasindriyāni.
tattha katame apariyāpanne cha hetū tayo kusalahetū tayo abyākatahetū.
tattha katame tayo kusalahetū alobho kusalahetu adoso
kusalahetu amoho kusalahetu ime tayo kusalahetū. tattha katame
tayo abyākatahetū kusalānaṁ dhammānaṁ vipākato alobho adoso
amoho ime tayo abyākatahetū. ime vuccanti apariyāpanne
cha hetū. tattha katame apariyāpanne tayo āhārā phassāhāro
manosañcetanāhāro viññāṇāhāro ime vuccanti apariyāpanne
tayo āhārā. tattha katamo apariyāpanne eko phasso
manoviññāṇadhātusamphasso ayaṁ vuccati apariyāpanne eko phasso.

page number: 550

tattha katamā apariyāpanne ekā vedanā ekā saññā ekā
cetanā ekaṁ cittaṁ (pts. vbh, 409) manoviññāṇadhātu idaṁ vuccati
apariyāpanne ekaṁ cittaṁ.
---------------

[1091] pañcannaṁ khandhānaṁ kati kāmadhātupariyāpannā kati na
kāmadhātupariyāpannā .pe. sattannaṁ cittānaṁ kati kāmadhātupariyāpannā
kati na kāmadhātupariyāpannā. rūpakkhandho kāmadhātupariyāpanno
cattāro khandhā siyā kāmadhātupariyāpannā siyā na
kāmadhātupariyāpannā. dasāyatanā kāmadhātupariyāpannā dve
āyatanā siyā kāmadhātupariyāpannā siyā na kāmadhātupariyāpannā.
soḷasa dhātuyo kāmadhātupariyāpannā dve dhātuyo siyā kāmadhātupariyāpannā
siyā na kāmadhātupariyāpannā. samudayasaccaṁ kāmadhātupariyāpannaṁ
dve saccā na kāmadhātupariyāpannā dukkhasaccaṁ siyā
kāmadhātupariyāpannaṁ siyā na kāmadhātupariyāpannaṁ. dasindriyā
kāmadhātupariyāpannā tīṇindriyā na kāmadhātupariyāpannā navindriyā
siyā kāmadhātupariyāpannā siyā na kāmadhātupariyāpannā. tayo
akusalahetū kāmadhātupariyāpannā cha hetū siyā kāmadhātupariyāpannā
siyā na kāmadhātupariyāpannā. kabaḷiṅkāro āhāro
kāmadhātupariyāpanno tayo āhārā siyā kāmadhātupariyāpannā
siyā na kāmadhātupariyāpannā. cha phassā kāmadhātupariyāpannā

page number: 551

manoviññāṇadhātusamphasso siyā kāmadhātupariyāpanno siyā na
kāmadhātupariyāpanno. cha vedanā cha saññā cha cetanā
cha cittā kāmadhātupariyāpannā manoviññāṇadhātu siyā kāmadhātupariyāpannā
siyā na kāmadhātupariyāpannā.

[1092] pañcannaṁ khandhānaṁ kati rūpadhātupariyāpannā kati na
rūpadhātupariyāpannā .pe. sattannaṁ cittānaṁ kati rūpadhātupariyāpannā
kati na rūpadhātupariyāpannā. rūpakkhandho na rūpadhātupariyāpanno
cattāro (pts. vbh, 410) khandhā siyā rūpadhātupariyāpannā siyā na rūpadhātupariyāpannā.
dasāyatanā na rūpadhātupariyāpannā dve āyatanā
siyā rūpadhātupariyāpannā siyā na rūpadhātupariyāpannā. soḷasa
dhātuyo na rūpadhātupariyāpannā dve dhātuyo siyā rūpadhātupariyāpannā
siyā na rūpadhātupariyāpannā. tīṇi saccā na rūpadhātupariyāpannā
dukkhasaccaṁ siyā rūpadhātupariyāpannaṁ siyā na rūpadhātupariyāpannaṁ.
terasindriyā na rūpadhātupariyāpannā navindriyā
siyā rūpadhātupariyāpannā siyā na rūpadhātupariyāpannā. tayo
akusalahetū na rūpadhātupariyāpannā cha hetū siyā rūpadhātupariyāpannā
siyā na rūpadhātupariyāpannā. kabaḷiṅkāro āhāro na rūpadhātupariyāpanno
tayo āhārā siyā rūpadhātupariyāpannā siyā na rūpadhātupariyāpannā.
cha phassā na rūpadhātupariyāpannā manoviññāṇadhātusamphasso
siyā rūpadhātupariyāpanno siyā na rūpadhātupariyāpanno.

page number: 552

cha vedanā cha saññā cha cetanā cha cittā na rūpadhātupariyāpannā
manoviññāṇadhātu siyā rūpadhātupariyāpannā siyā
na rūpadhātupariyāpannā.

[1093] pañcannaṁ khandhānaṁ kati arūpadhātupariyāpannā kati na
arūpadhātupariyāpannā .pe. sattannaṁ cittānaṁ kati arūpadhātupariyāpannā
kati na arūpadhātupariyāpannā. rūpakkhandho na arūpadhātupariyāpanno
cattāro khandhā siyā arūpadhātupariyāpannā siyā
na arūpadhātupariyāpannā. dasāyatanā na arūpadhātupariyāpannā
dve āyatanā siyā arūpadhātupariyāpannā siyā na arūpadhātupariyāpannā.
soḷasa dhātuyo na arūpadhātupariyāpannā dve dhātuyo
siyā arūpadhātupariyāpannā siyā na arūpadhātupariyāpannā. tīṇi
saccā na arūpadhātupariyāpannā dukkhasaccaṁ siyā arūpadhātupariyāpannaṁ
siyā na arūpadhātupariyāpannaṁ. cuddasindriyā na arūpadhātupariyāpannā
aṭṭhindriyā (pts. vbh, 411) siyā arūpadhātupariyāpannā siyā na
arūpadhātupariyāpannā. tayo akusalahetū na arūpadhātupariyāpannā
cha hetū siyā arūpadhātupariyāpannā siyā na arūpadhātupariyāpannā.
kabaḷiṅkāro āhāro na arūpadhātupariyāpanno tayo āhārā siyā
arūpadhātupariyāpannā siyā na arūpadhātupariyāpannā. cha phassā
na arūpadhātupariyāpannā manoviññāṇadhātusamphasso siyā arūpadhātupariyāpanno
siyā na arūpadhātupariyāpanno. cha vedanā cha

page number: 553

saññā cha cetanā cha cittā na arūpadhātupariyāpannā manoviññāṇadhātu
siyā arūpadhātupariyāpannā siyā na arūpadhātupariyāpannā.

[1094] pañcannaṁ khandhānaṁ kati pariyāpannā kati apariyāpannā
.pe. sattannaṁ cittānaṁ kati pariyāpannā kati apariyāpannā.
rūpakkhandho pariyāpanno cattāro khandhā siyā pariyāpannā siyā
apariyāpannā. dasāyatanā pariyāpannā dve āyatanā siyā
pariyāpannā siyā apariyāpannā. soḷasa dhātuyo pariyāpannā
dve dhātuyo siyā pariyāpannā siyā apariyāpannā. dve saccā
pariyāpannā dve saccā apariyāpannā. dasindriyā pariyāpannā
tīṇindriyā apariyāpannā navindriyā siyā pariyāpannā siyā
apariyāpannā. tayo akusalahetū pariyāpannā cha hetū siyā
pariyāpannā siyā apariyāpannā. kabaḷiṅkāro āhāro
pariyāpanno tayo āhārā siyā pariyāpannā siyā apariyāpannā.
cha phassā pariyāpannā manoviññāṇadhātusamphasso siyā
pariyāpanno siyā apariyāpanno. cha vedanā cha saññā cha cetanā
cha cittā pariyāpannā manoviññāṇadhātu siyā pariyāpannā
siyā apariyāpannā.
--------------

[1095] kāmadhātuyā upapattikkhaṇe kati khandhā pātubhavanti
.pe. kati cittāni pātubhavanti. kāmadhātuyā upapattikkhajhe

page number: 554

sabbesaṁ pañcakkhandhā pātubhavanti. kassaci ekādasāyatanāni
pātubhavanti (pts. vbh, 412) kassaci dasāyatanāni pātubhavanti kassaci aparāni
dasāyatanāni pātubhavanti kassaci navāyatanāni pātubhavanti kassaci
sattāyatanāni pātubhavanti. kassaci ekādasa dhātuyo pātubhavanti
kassaci dasa dhātuyo pātubhavanti kassaci aparā dasa dhātuyo
pātubhavanti kassaci nava dhātuyo pātubhavanti kassaci satta
dhātuyo pātubhavanti. sabbesaṁ ekaṁ saccaṁ pātubhavati. kassaci
cuddasindriyāni pātubhavanti kassaci terasindriyāni pātubhavanti
kassaci aparāni terasindriyāni pātubhavanti kassaci dvādasindriyāni
pātubhavanti kassaci dasindriyāni pātubhavanti kassaci navindriyāni
pātubhavanti kassaci aparāni navindriyāni pātubhavanti kassaci
aṭṭhindriyāni pātubhavanti kassaci aparāni aṭṭhindriyāni pātubhavanti
kassaci sattindriyāni pātubhavanti kassaci pañcindriyāni
pātubhavanti kassaci cattārindriyāni pātubhavanti. kassaci tayo
hetū pātubhavanti kassaci dve hetū pātubhavanti keci ahetukā
pātubhavanti. sabbesaṁ cattāro āhārā pātubhavanti. sabbesaṁ
eko phasso pātubhavati. sabbesaṁ ekā vedanā ekā saññā
ekā cetanā ekaṁ cittaṁ pātubhavati.

[1096] kāmadhātuyā upapattikkhaṇe sabbesaṁ katame pañcakkhandhā
pātubhavanti rūpakkhandho .pe. viññāṇakkhandho kāmadhātuyā

page number: 555

upapattikkhaṇe sabbesaṁ ime pañcakkhandhā pātubhavanti.
kāmadhātuyā upapattikkhaṇe kassa ekādasāyatanāni pātubhavanti
kāmāvacarānaṁ devānaṁ paṭhamakappikānaṁ manussānaṁ opapātikānaṁ petānaṁ
opapātikānaṁ asurānaṁ opapātikānaṁ tiracchānagatānaṁ nerayikānaṁ
paripuṇṇāyatanānaṁ upapattikkhaṇe ekādasāyatanāni pātubhavanti
cakkhāyatanaṁ rūpāyatanaṁ sotāyatanaṁ ghānāyatanaṁ gandhāyatanaṁ jivhāyatanaṁ
rasāyatanaṁ kāyāyatanaṁ phoṭṭhabbāyatanaṁ manāyatanaṁ dhammāyatanaṁ
kāmadhātuyā upapattikkhaṇe etesaṁ imāni ekādasāyatanāni pātubhavanti.
kāmadhātuyā upapattikkhaṇe kassa dasāyatanāni pātubhavanti
opapātikānaṁ petānaṁ opapātikānaṁ asurānaṁ opapātikānaṁ
tiracchānagatānaṁ nerayikānaṁ jaccandhānaṁ upapattikkhaṇe dasāyatanāni pātubhavanti
rūpāyatanaṁ sotāyatanaṁ ghānāyatanaṁ gandhāyatanaṁ jivhāyatanaṁ
rasāyatanaṁ kāyāyatanaṁ phoṭṭhabbāyatanaṁ manāyatanaṁ dhammāyatanaṁ
kāmadhātuyā upapattikkhaṇe etesaṁ imāni dasāyatanāni pātubhavanti.
kāmadhātuyā upapattikkhaṇe kassa aparāni dasāyatanāni
pātubhavanti opapātikānaṁ petānaṁ opapātikānaṁ asurānaṁ opapātikānaṁ
tiracchānagatānaṁ nerayikānaṁ jaccabadhirānaṁ upapattikkhaṇe
dasāyatanāni pātubhavanti cakkhāyatanaṁ rūpāyatanaṁ ghānāyatanaṁ
gandhāyatanaṁ jivhāyatanaṁ rasāyatanaṁ kāyāyatanaṁ phoṭṭhabbāyatanaṁ
manāyatanaṁ dhammāyatanaṁ kāmadhātuyā upapattikkhaṇe etesaṁ imāni

page number: 556

dasāyatanāni pātubhavanti. kāmadhātuyā upapattikkhaṇe kassa
navāyatanāni pātubhavanti opapātikānaṁ petānaṁ opapātikānaṁ asurānaṁ
opapātikānaṁ tiracchānagatānaṁ nerayikānaṁ jaccandhabadhirānaṁ upapattikkhaṇe
navāyatanāni pātubhavanti rūpāyatanaṁ ghānāyatanaṁ gandhāyatanaṁ
jivhāyatanaṁ rasāyatanaṁ kāyāyatanaṁ phoṭṭhabbāyatanaṁ manāyatanaṁ
dhammāyatanaṁ kāmadhātuyā upapattikkhaṇe etesaṁ imāni navāyatanāni
pātubhavanti. kāmadhātuyā upapattikkhaṇe kassa sattāyatanāni
pātubhavanti gabbhaseyyakānaṁ sattānaṁ upapattikkhaṇe sattāyatanāni
pātubhavanti rūpāyatanaṁ gandhāyatanaṁ rasāyatanaṁ kāyāyatanaṁ
phoṭṭhabbāyatanaṁ manāyatanaṁ dhammāyatanaṁ kāmadhātuyā upapattikkhaṇe
etesaṁ imāni sattāyatanāni pātubhavanti. kāmadhātuyā
upapattikkhaṇe kassa ekādasa dhātuyo pātubhavanti kāmāvacarānaṁ
devānaṁ paṭhamakappikānaṁ manussānaṁ opapātikānaṁ petānaṁ
opapātikānaṁ asurānaṁ opapātikānaṁ tiracchānagatānaṁ nerayikānaṁ
paripuṇṇāyatanānaṁ upapattikkhaṇe ekādasa dhātuyo pātubhavanti
cakkhudhātu rūpadhātu sotadhātu ghānadhātu gandhadhātu jivhādhātu
rasadhātu kāyadhātu phoṭṭhabbadhātu manoviññāṇadhātu dhammadhātu
kāmadhātuyā upapattikkhaṇe etesaṁ imā ekādasa dhātuyo pātubhavanti.
kāmadhātuyā upapattikkhaṇe kassa dasa dhātuyo pātubhavanti opapātikānaṁ
petānaṁ opapātikānaṁ asurānaṁ opapātikānaṁ (pts. vbh, 414) tiracchānagatānaṁ

page number: 557

nerayikānaṁ jaccandhānaṁ upapattikkhaṇe dasa dhātuyo pātubhavanti
rūpadhātu sotadhātu ghānadhātu gandhadhātu jivhādhātu rasadhātu
kāyadhātu phoṭṭhabbadhātu manoviññāṇadhātu dhammadhātu kāmadhātuyā
upapattikkhaṇe etesaṁ imā dasa dhātuyo pātubhavanti. kāmadhātuyā
upapattikkhaṇe kassa aparā dasa dhātuyo pātubhavanti opapātikānaṁ
petānaṁ opapātikānaṁ asurānaṁ opapātikānaṁ tiracchānagatānaṁ nerayikānaṁ
jaccabadhirānaṁ upapattikkhaṇe dasa dhātuyo pātubhavanti cakkhudhātu
rūpadhātu ghānadhātu gandhadhātu jivhādhātu rasadhātu kāyadhātu
phoṭṭhabbadhātu manoviññāṇadhātu dhammadhātu kāmadhātuyā upapattikkhaṇe
etesaṁ imā dasa dhātuyo pātubhavanti. kāmadhātuyā
upapattikkhaṇe kassa nava dhātuyo pātubhavanti opapātikānaṁ petānaṁ
opapātikānaṁ asurānaṁ opapātikānaṁ tiracchānagatānaṁ nerayikānaṁ
jaccandhabadhirānaṁ upapattikkhaṇe nava dhātuyo pātubhavanti rūpadhātu
ghānadhātu gandhadhātu jivhādhātu rasadhātu kāyadhātu phoṭṭhabbadhātu
manoviññāṇadhātu dhammadhātu kāmadhātuyā upapattikkhaṇe etesaṁ
imā nava dhātuyo pātubhavanti. kāmadhātuyā upapattikkhaṇe kassa
satta dhātuyo pātubhavanti gabbhaseyyakānaṁ sattānaṁ upapattikkhaṇe
satta dhātuyo pātubhavanti rūpadhātu gandhadhātu rasadhātu kāyadhātu
phoṭṭhabbadhātu manoviññāṇadhātu dhammadhātu kāmadhātuyā upapattikkhaṇe
etesaṁ imā satta dhātuyo pātubhavanti. kāmadhātuyā

page number: 558

upapattikkhaṇe sabbesaṁ katamaṁ ekaṁ saccaṁ pātubhavati dukkhasaccaṁ
kāmadhātuyā upapattikkhaṇe sabbesaṁ idaṁ ekaṁ saccaṁ pātubhavati.
kāmadhātuyā upapattikkhaṇe kassa cuddasindriyāni pātubhavanti kāmāvacarānaṁ
devānaṁ sahetukānaṁ ñāṇasampayuttānaṁ upapattikkhaṇe
cuddasindriyāni pātubhavanti cakkhundriyaṁ sotindriyaṁ ghānindriyaṁ
jivhindriyaṁ kāyindriyaṁ (pts. vbh, 415) manindriyaṁ itthindriyaṁ vā purisindriyaṁ vā
jīvitindriyaṁ somanassindriyaṁ vā upekkhindriyaṁ vā saddhindriyaṁ
viriyindriyaṁ satindriyaṁ samādhindriyaṁ paññindriyaṁ kāmadhātuyā
upapattikkhaṇe etesaṁ imāni cuddasindriyāni pātubhavanti. kāmadhātuyā
upapattikkhaṇe kassa terasindriyāni pātubhavanti kāmāvacarānaṁ
devānaṁ sahetukānaṁ ñāṇavippayuttānaṁ upapattikkhaṇe
terasindriyāni pātubhavanti cakkhundriyaṁ sotindriyaṁ ghānindriyaṁ
jivhindriyaṁ kāyindriyaṁ manindriyaṁ itthindriyaṁ vā purisindriyaṁ vā
jīvitindriyaṁ somanassindriyaṁ vā upekkhindriyaṁ vā saddhindriyaṁ
viriyindriyaṁ satindriyaṁ samādhindriyaṁ kāmadhātuyā upapattikkhaṇe etesaṁ imāni
terasindriyāni pātubhavanti. kāmadhātuyā upapattikkhaṇe kassa
aparāni terasindriyāni pātubhavanti paṭhamakappikānaṁ manussānaṁ
sahetukānaṁ ñāṇasampayuttānaṁ upapattikkhaṇe terasindriyāni pātubhavanti
cakkhundriyaṁ sotindriyaṁ ghānindriyaṁ jivhindriyaṁ kāyindriyaṁ
manindriyaṁ jīvitindriyaṁ somanassindriyaṁ vā upekkhindriyaṁ vā

page number: 559

saddhindriyaṁ viriyindriyaṁ satindriyaṁ samādhindriyaṁ paññindriyaṁ kāmadhātuyā
upapattikkhaṇe etesaṁ imāni terasindriyāni pātubhavanti.
kāmadhātuyā upapattikkhaṇe kassa dvādasindriyāni pātubhavanti
paṭhamakappikānaṁ manussānaṁ sahetukānaṁ ñāṇavippayuttānaṁ upapattikkhaṇe
dvādasindriyāni pātubhavanti cakkhundriyaṁ sotindriyaṁ ghānindriyaṁ
jivhindriyaṁ kāyindriyaṁ manindriyaṁ jīvitindriyaṁ somanassindriyaṁ
vā upekkhindriyaṁ vā saddhindriyaṁ viriyindriyaṁ satindriyaṁ samādhindriyaṁ
kāmadhātuyā upapattikkhaṇe etesaṁ imāni dvādasindriyāni
pātubhavanti. kāmadhātuyā upapattikkhaṇe kassa dasindriyāni
pātubhavanti gabbhaseyyakānaṁ sattānaṁ sahetukānaṁ ñāṇasampayuttānaṁ
upapattikkhaṇe dasindriyāni pātubhavanti kāyindriyaṁ manindriyaṁ
itthindriyaṁ vā purisindriyaṁ vā jīvitindriyaṁ somanassindriyaṁ vā
upekkhindriyaṁ vā saddhindriyaṁ viriyindriyaṁ satindriyaṁ samādhindriyaṁ
paññindriyaṁ kāmadhātuyā upapattikkhaṇe etesaṁ imāni dasindriyāni
pātubhavanti. (pts. vbh, 416) kāmadhātuyā upapattikkhaṇe kassa navindriyāni pātubhavanti
gabbhaseyyakānaṁ sattānaṁ sahetukānaṁ ñāṇavippayuttānaṁ upapattikkhaṇe
navindriyāni pātubhavanti kāyindriyaṁ manindriyaṁ itthindriyaṁ
vā purisindriyaṁ vā jīvitindriyaṁ somanassindriyaṁ vā upekkhindriyaṁ
vā saddhindriyaṁ viriyindriyaṁ satindriyaṁ samādhindriyaṁ kāmadhātuyā
upapattikkhaṇe etesaṁ imāni navindriyāni pātubhavanti. kāmadhātuyā

page number: 560

upapattikkhaṇe kassa aparāni navindriyāni pātubhavanti opapātikānaṁ
petānaṁ opapātikānaṁ asurānaṁ opapātikānaṁ tiracchānagatānaṁ nerayikānaṁ
paripuṇṇāyatanānaṁ upapattikkhaṇe navindriyāni pātubhavanti cakkhundriyaṁ
sotindriyaṁ ghānindriyaṁ jivhindriyaṁ kāyindriyaṁ manindriyaṁ
itthindriyaṁ vā purisindriyaṁ vā jīvitindriyaṁ upekkhindriyaṁ kāmadhātuyā
upapattikkhaṇe etesaṁ imāni navindriyāni pātubhavanti.
kāmadhātuyā upapattikkhaṇe kassa aṭṭhindriyāni pātubhavanti opapātikānaṁ
petānaṁ opapātikānaṁ asurānaṁ opapātikānaṁ tiracchānagatānaṁ
nerayikānaṁ jaccandhānaṁ upapattikkhaṇe aṭṭhindriyāni pātubhavanti sotindriyaṁ
ghānindriyaṁ jivhindriyaṁ kāyindriyaṁ manindriyaṁ itthindriyaṁ
vā purisindriyaṁ vā jīvitindriyaṁ upekkhindriyaṁ kāmadhātuyā
upapattikkhaṇe etesaṁ imāni aṭṭhindriyāni pātubhavanti. kāmadhātuyā
upapattikkhaṇe kassa aparāni aṭṭhindriyāni pātubhavanti opapātikānaṁ
petānaṁ opapātikānaṁ asurānaṁ opapātikānaṁ tiracchānagatānaṁ
nerayikānaṁ jaccabadhirānaṁ upapattikkhaṇe aṭṭhindriyāni pātubhavanti
cakkhundriyaṁ ghānindriyaṁ jivhindriyaṁ kāyindriyaṁ manindriyaṁ
itthindriyaṁ vā purisindriyaṁ vā jīvitindriyaṁ upekkhindriyaṁ kāmadhātuyā
upapattikkhaṇe etesaṁ imāni aṭṭhindriyāni pātubhavanti. kāmadhātuyā
upapattikkhaṇe kassa sattindriyāni pātubhavanti opapātikānaṁ
petānaṁ opapātikānaṁ asurānaṁ opapātikānaṁ tiracchānagatānaṁ nerayikānaṁ

page number: 561

jaccandhabadhirānaṁ upapattikkhaṇe sattindriyāni pātubhavanti ghānindriyaṁ
jivhindriyaṁ kāyindriyaṁ manindriyaṁ itthindriyaṁ vā purisindriyaṁ vā
jīvitindriyaṁ upekkhindriyaṁ kāmadhātuyā upapattikkhaṇe etesaṁ
imāni sattindriyāni pātubhavanti. kāmadhātuyā upapattikkhaṇe
kassa pañcindriyāni pātubhavanti gabbhaseyyakānaṁ sattānaṁ ahetukānaṁ
ṭhapetvā napuṁsakānaṁ upapattikkhaṇe pañcindriyāni pātubhavanti
kāyindriyaṁ manindriyaṁ itthindriyaṁ vā purisindriyaṁ vā jīvitindriyaṁ
upekkhindriyaṁ kāmadhātuyā upapattikkhaṇe etesaṁ imāni
pañcindriyāni pātubhavanti. kāmadhātuyā upapattikkhaṇe kassa
cattārindriyāni pātubhavanti gabbhaseyyakānaṁ ahetukānaṁ napuṁsakānaṁ
upapattikkhaṇe cattārindriyāni pātubhavanti kāyindriyaṁ manindriyaṁ
jīvitindriyaṁ upekkhindriyaṁ kāmadhātuyā upapattikkhaṇe etesaṁ
imāni cattārindriyāni pātubhavanti. kāmadhātuyā upapattikkhaṇe
kassa tayo hetū pātubhavanti kāmāvacarānaṁ devānaṁ paṭhamakappikānaṁ
manussānaṁ gabbhaseyyakānaṁ sattānaṁ sahetukānaṁ ñāṇasampayuttānaṁ
upapattikkhaṇe tayo hetū pātubhavanti alobho vipākahetu adoso
vipākahetu amoho vipākahetu kāmadhātuyā upapattikkhaṇe etesaṁ
ime tayo hetū pātubhavanti. kāmadhātuyā upapattikkhaṇe kassa
dve hetū pātubhavanti kāmāvacarānaṁ devānaṁ paṭhamakappikānaṁ
manussānaṁ gabbhaseyyakānaṁ sattānaṁ sahetukānaṁ ñāṇavippayuttānaṁ

page number: 562

upapattikkhaṇe dve hetū pātubhavanti alobho vipākahetu adoso
vipākahetu kāmadhātuyā upapattikkhaṇe etesaṁ ime dve hetū
pātubhavanti. avasesānaṁ sattānaṁ ahetukā pātubhavanti. kāmadhātuyā
upapattikkhaṇe sabbesaṁ katame cattāro āhārā pātubhavanti
kabaḷiṁkāro āhāro phassāhāro manosañcetanāhāro viññāṇāhāro
kāmadhātuyā upapattikkhaṇe sabbesaṁ ime cattāro āhārā pātubhavanti.
kāmadhātuyā upapattikkhaṇe sabbesaṁ katamo eko phasso
pātubhavati manoviññāṇadhātusamphasso kāmadhātuyā upapattikkhaṇe
sabbesaṁ ayaṁ eko phasso pātubhavati. kāmadhātuyā upapattikkhaṇe
sabbesaṁ katamā ekā (pts. vbh, 418) vedanā ekā saññā ekā cetanā
ekaṁ cittaṁ pātubhavati manoviññāṇadhātu kāmadhātuyā upapattikkhaṇe
sabbesaṁ idaṁ ekaṁ cittaṁ pātubhavati.

[1097] rūpadhātuyā upapattikkhaṇe kati khandhā pātubhavanti
.pe. kati cittāni pātubhavanti. rūpadhātuyā upapattikkhaṇe
ṭhapetvā asaññasattānaṁ devānaṁ pañcakkhandhā pātubhavanti
pañcāyatanāni pātubhavanti pañca dhātuyo pātubhavanti ekaṁ saccaṁ
pātubhavati dasindriyāni pātubhavanti tayo hetū pātubhavanti tayo
āhārā pātubhavanti eko phasso pātubhavati ekā vedanā
ekā saññā ekā cetanā ekaṁ cittaṁ pātubhavati.

[1098] rūpadhātuyā upapattikkhaṇe katame pañcakkhandhā pātubhavanti

page number: 563

rūpakkhandho vedanākkhandho saññākkhandho saṅkhārakkhandho
viññāṇakkhandho rūpadhātuyā upapattikkhaṇe ime pañcakkhandhā
pātubhavanti. rūpadhātuyā upapattikkhaṇe katamāni pañcāyatanāni
pātubhavanti cakkhāyatanaṁ rūpāyatanaṁ sotāyatanaṁ manāyatanaṁ dhammāyatanaṁ
rūpadhātuyā upapattikkhaṇe imāni pañcāyatanāni pātubhavanti.
rūpadhātuyā upapattikkhaṇe katamā pañca dhātuyo pātubhavanti cakkhudhātu
rūpadhātu sotadhātu manoviññāṇadhātu dhammadhātu rūpadhātuyā
upapattikkhaṇe imā pañca dhātuyo pātubhavanti. rūpadhātuyā
upapattikkhaṇe katamaṁ ekaṁ saccaṁ pātubhavati dukkhasaccaṁ rūpadhātuyā
upapattikkhaṇe idaṁ ekaṁ saccaṁ pātubhavati. rūpadhātuyā upapattikkhaṇe
katamāni dasindriyāni pātubhavanti cakkhundriyaṁ sotindriyaṁ
manindriyaṁ jīvitindriyaṁ somanassindriyaṁ vā upekkhindriyaṁ vā
saddhindriyaṁ (pts. vbh, 419) viriyindriyaṁ satindriyaṁ samādhindriyaṁ paññindriyaṁ rūpadhātuyā
upapattikkhaṇe imāni dasindriyāni pātubhavanti. rūpadhātuyā
upapattikkhaṇe katame tayo hetū pātubhavanti alobho vipākahetu
adoso vipākahetu amoho vipākahetu rūpadhātuyā upapattikkhaṇe
ime tayo hetū pātubhavanti. rūpadhātuyā upapattikkhaṇe katame
tayo āhārā pātubhavanti phassāhāro manosañcetanāhāro
viññāṇāhāro rūpadhātuyā upapattikkhaṇe ime tayo āhārā pātubhavanti.
rūpadhātuyā upapattikkhaṇe katamo eko phasso pātubhavati

page number: 564

manoviññāṇadhātusamphasso rūpadhātuyā upapattikkhaṇe ayaṁ eko
phasso pātubhavati. rūpadhātuyā upapattikkhaṇe katamā ekā
vedanā ekā saññā ekā cetanā ekaṁ cittaṁ pātubhavati
manoviññāṇadhātu rūpadhātuyā upapattikkhaṇe idaṁ ekaṁ cittaṁ
pātubhavati.

[1099] asaññasattānaṁ devānaṁ upapattikkhaṇe kati khandhā
pātubhavanti .pe. kati cittāni pātubhavanti. asaññasattānaṁ
devānaṁ upapattikkhaṇe eko khandho pātubhavati rūpakkhandho. dve
āyatanāni pātubhavanti rūpāyatanaṁ dhammāyatanaṁ. dve dhātuyo
pātubhavanti rūpadhātu dhammadhātu. ekaṁ saccaṁ pātubhavati dukkhasaccaṁ.
ekindriyaṁ pātubhavati rūpajīvitindriyaṁ. asaññasattā
devā ahetukā anāhārā aphassakā avedanakā asaññakā acetanakā
acittakā pātubhavanti.

[1100] arūpadhātuyā upapattikkhaṇe kati khandhā .pe. kati
cittāni pātubhavanti. arūpadhātuyā upapattikkhaṇe cattāro khandhā
pātubhavanti dve āyatanāni pātubhavanti dve dhātuyo pātubhavanti
ekaṁ saccaṁ pātubhavati aṭṭhindriyāni pātubhavanti tayo hetū
pātubhavanti tayo āhārā pātubhavanti eko phasso pātubhavati
ekā vedanā ekā saññā (pts. vbh, 420) ekā cetanā ekaṁ cittaṁ
pātubhavati.

page number: 565

[1101] arūpadhātuyā upapattikkhaṇe katame cattāro khandhā
pātubhavanti vedanākkhandho saññākkhandho saṅkhārakkhandho viññāṇakkhandho
arūpadhātuyā upapattikkhaṇe ime cattāro khandhā
pātubhavanti. arūpadhātuyā upapattikkhaṇe katamāni dve āyatanāni
pātubhavanti manāyatanaṁ dhammāyatanaṁ arūpadhātuyā upapattikkhaṇe
imāni dve āyatanāni pātubhavanti. arūpadhātuyā upapattikkhaṇe
katamā dve dhātuyo pātubhavanti manoviññāṇadhātu dhammadhātu
arūpadhātuyā upapattikkhaṇe imā dve dhātuyo pātubhavanti.
arūpadhātuyā upapattikkhaṇe katamaṁ ekaṁ saccaṁ pātubhavati dukkhasaccaṁ
arūpadhātuyā upapattikkhaṇe idaṁ ekaṁ saccaṁ pātubhavati.
arūpadhātuyā upapattikkhaṇe katamāni aṭṭhindriyāni pātubhavanti
manindriyaṁ jīvitindriyaṁ upekkhindriyaṁ saddhindriyaṁ viriyindriyaṁ
satindriyaṁ samādhindriyaṁ paññindriyaṁ arūpadhātuyā upapattikkhaṇe imāni
aṭṭhindriyāni pātubhavanti. arūpadhātuyā upapattikkhaṇe katame tayo
hetū pātubhavanti alobho vipākahetu adoso vipākahetu amoho
vipākahetu arūpadhātuyā upapattikkhaṇe ime tayo hetū pātubhavanti.
arūpadhātuyā upapattikkhaṇe katame tayo āhārā pātubhavanti
phassāhāro manosañcetanāhāro viññāṇāhāro arūpadhātuyā
upapattikkhaṇe ime tayo āhārā pātubhavanti. arūpadhātuyā
upapattikkhaṇe katamo eko phasso pātubhavati manoviññāṇadhātusamphasso

page number: 566

arūpadhātuyā upapattikkhaṇe ayaṁ eko phasso pātubhavati.
arūpadhātuyā upapattikkhaṇe katamā ekā vedanā ekā saññā
ekā cetanā ekaṁ cittaṁ pātubhavati manoviññāṇadhātu arūpadhātuyā
upapattikkhaṇe idaṁ ekaṁ cittaṁ pātubhavati.
-----------------

[1102] (pts. vbh, 421) kāmāvacarā dhammā na kāmāvacarā dhammā rūpāvacarā
dhammā na rūpāvacarā dhammā arūpāvacarā dhammā na arūpāvacarā
dhammā pariyāpannā dhammā apariyāpannā dhammā.

[1103] katame dhammā kāmāvacarā heṭṭhato avīcinirayaṁ
pariyantaṁ karitvā uparito paranimmitavasavattī deve anto karitvā
yaṁ etasmiṁ antare etthāvacarā ettha pariyāpannā khandhadhātuāyatanā
rūpaṁ vedanā saññā saṅkhārā viññāṇaṁ ime dhammā
kāmāvacarā. katame dhammā na kāmāvacarā rūpāvacarā arūpāvacarā
apariyāpannā ime dhammā na kāmāvacarā. katame dhammā
rūpāvacarā heṭṭhato brahmalokaṁ pariyantaṁ karitvā uparito akaniṭṭhe
deve anto karitvā yaṁ etasmiṁ antare etthāvacarā ettha
pariyāpannā samāpannassa vā upapannassa vā diṭṭhadhammasukhavihārissa
vā cittacetasikā dhammā ime dhammā rūpāvacarā. katame dhammā
na rūpāvacarā kāmāvacarā arūpāvacarā apariyāpannā ime dhammā
na rūpāvacarā. katame dhammā arūpāvacarā heṭṭhato ākāsānañcāyatanūpage

page number: 567

deve pariyantaṁ karitvā uparito nevasaññānāsaññāyatanūpage
deve anto karitvā yaṁ etasmiṁ antare
etthāvacarā ettha pariyāpannā samāpannassa vā upapannassa vā
diṭṭhadhammasukhavihārissa vā cittacetasikā dhammā ime dhammā
arūpāvacarā. katame dhammā na arūpāvacarā kāmāvacarā rūpāvacarā
apariyāpannā ime dhammā na arūpāvacarā. katame dhammā
pariyāpannā sāsavā kusalākusalābyākatā dhammā kāmāvacarā
rūpāvacarā arūpāvacarā rūpakkhandho vedanākkhandho saññākkhandho
saṅkhārakkhandho viññāṇakkhandho ime dhammā pariyāpannā. katame
dhammā apariyāpannā maggā ca maggaphalāni ca asaṅkhatā ca
dhātu ime dhammā apariyāpannā.
----------

[1104] (pts. vbh, 422) devāti tayo devā sammatidevā upapattidevā
visuddhidevā. sammatidevā nāma rājāno deviyo kumārā. upapattidevā
nāma cātummahārājike deve upādāya tadupari devā.
visuddhidevā nāma arahanto vuccanti.

[1105] dānaṁ datvā sīlaṁ samādayitvā uposathakammaṁ katvā
kattha upapajjanti. dānaṁ datvā sīlaṁ samādayitvā uposathakammaṁ
katvā appekacce khattiyamahāsālānaṁ sahabyataṁ upapajjanti appekacce
brāhmaṇamahāsālānaṁ sahabyataṁ upapajjanti appekacce

page number: 568

gahapatimahāsālānaṁ sahabyataṁ upapajjanti appekacce cātummahārājikānaṁ
devānaṁ sahabyataṁ upapajjanti appekacce tāvatiṁsānaṁ
devānaṁ sahabyataṁ upapajjanti appekacce yāmānaṁ devānaṁ sahabyataṁ
upapajjanti appekacce tusitānaṁ devānaṁ sahabyataṁ upapajjanti
appekacce nimmānaratīnaṁ devānaṁ sahabyataṁ upapajjanti appekacce
paranimmitavasavattīnaṁ devānaṁ sahabyataṁ upapajjanti.

[1106] manussānaṁ kittakaṁ āyuppamāṇaṁ vassasataṁ appaṁ vā
bhiyyo vā. cātummahārājikānaṁ devānaṁ kittakaṁ āyuppamāṇaṁ
yāni mānusakāni paññāsavassāni cātummahārājikānaṁ devānaṁ
eso eko rattindivo tāya rattiyā tiṁsarattiyo māso tena
māsena dvādasamāsiyo saṁvaccharo tena saṁvaccharena dibbāni pañca
vassasatāni cātummahārājikānaṁ devānaṁ āyuppamāṇaṁ manussānaṁ
gaṇanāya kittakaṁ hoti navuti vassasatasahassāni. tāvatiṁsānaṁ devānaṁ
kittakaṁ āyuppamāṇaṁ yaṁ mānusakaṁ vassasataṁ tāvatiṁsānaṁ devānaṁ
eso eko rattindivo tāya rattiyā tiṁsarattiyo māso tena
māsena dvādasamāsiyo saṁvaccharo tena saṁvaccharena dibbaṁ vassasahassaṁ
tāvatiṁsānaṁ devānaṁ āyuppamāṇaṁ manussānaṁ gaṇanāya kittakaṁ
hoti tisso ca vassakoṭiyo saṭṭhiñca vassasatasahassāni. yāmānaṁ
devānaṁ kittakaṁ āyuppamāṇaṁ yāni mānusakāni dve vassasatāni
yāmānaṁ devānaṁ eso (pts. vbh, 423) eko rattindivo tāya rattiyā tiṁsarattiyo

page number: 569

māso tena māsena dvādasamāsiyo saṁvaccharo tena saṁvaccharena
dibbāni dve vassasahassāni yāmānaṁ devānaṁ āyuppamāṇaṁ manussānaṁ
gaṇanāya kittakaṁ hoti cuddasa ca vassakoṭiyo cattālīsañca
vassasatasahassāni. tusitānaṁ devānaṁ kittakaṁ āyuppamāṇaṁ yāni
mānusakāni cattāri vassasatāni tusitānaṁ devānaṁ eso eko
rattindivo tāya rattiyā tiṁsarattiyo māso tena māsena dvādasamāsiyo
saṁvaccharo tena saṁvaccharena dibbāni cattāri vassasahassāni
tusitānaṁ devānaṁ āyuppamāṇaṁ manussānaṁ gaṇanāya kittakaṁ hoti
sattapaññāsa vassakoṭiyo saṭṭhiñca vassasatasahassāni. nimmānaratīnaṁ
devānaṁ kittakaṁ āyuppamāṇaṁ yāni mānusakāni aṭṭha vassasatāni
nimmānaratīnaṁ devānaṁ eso eko rattindivo tāya rattiyā
tiṁsarattiyo māso tena māsena dvādasamāsiyo saṁvaccharo tena
saṁvaccharena dibbāni aṭṭha vassasahassāni nimmānaratīnaṁ devānaṁ
āyuppamāṇaṁ manussānaṁ gaṇanāya kittakaṁ hoti dve vassakoṭisatāni
tiṁsañca vassakoṭiyo cattālīsañca vassasatasahassāni.
paranimmitavasavattīnaṁ devānaṁ kittakaṁ āyuppamāṇaṁ yāni mānusakāni
soḷasa vassasatāni paranimmitavasavattīnaṁ devānaṁ eso eko rattindivo
tāya rattiyā tiṁsarattiyo māso tena māsena dvādasamāsiyo
saṁvaccharo tena saṁvaccharena dibbāni soḷasa vassasahassāni
paranimmitavasavattīnaṁ devānaṁ āyuppamāṇaṁ manussānaṁ gaṇanāya

page number: 570

kittakaṁ hoti nava ca vassakoṭisatāni ekavīsañca vassakoṭiyo
saṭṭhiñca vassasatasahassānīti.
chappi te kāmāvacarā sabbakāmasamiddhino
sabbesaṁ ekasaṅkhāto āyu bhavati kittako
dvādasakoṭisataṁ tesaṁ aṭṭhavīsañca koṭiyo
paññāsa satasahassāni vassaggena pakāsitāti.

[1107] (pts. vbh, 424) paṭhamaṁ jhānaṁ parittaṁ bhāvetvā kattha upapajjanti
paṭhamaṁ jhānaṁ parittaṁ bhāvetvā brahmapārisajjānaṁ devānaṁ sahabyataṁ
upapajjanti tesaṁ kittakaṁ āyuppamāṇaṁ kappassa tatiyo catuttho
bhāgo. paṭhamaṁ jhānaṁ majjhimaṁ bhāvetvā kattha upapajjanti paṭhamaṁ
jhānaṁ majjhimaṁ bhāvetvā brahmapurohitānaṁ devānaṁ sahabyataṁ upapajjanti
tesaṁ kittakaṁ āyuppamāṇaṁ upaḍḍhakappo. paṭhamaṁ jhānaṁ
paṇītaṁ bhāvetvā kattha upapajjanti paṭhamaṁ jhānaṁ paṇītaṁ bhāvetvā
mahābrahmānaṁ devānaṁ sahabyataṁ upapajjanti tesaṁ kittakaṁ āyuppamāṇaṁ
eko kappo. dutiyaṁ jhānaṁ parittaṁ bhāvetvā kattha
upapajjanti dutiyaṁ jhānaṁ parittaṁ bhāvetvā parittābhānaṁ devānaṁ
sahabyataṁ upapajjanti tesaṁ kittakaṁ āyuppamāṇaṁ dve kappā.
dutiyaṁ jhānaṁ majjhimaṁ bhāvetvā kattha upapajjanti dutiyaṁ jhānaṁ
majjhimaṁ bhāvetvā appamāṇābhānaṁ devānaṁ sahabyataṁ upapajjanti
tesaṁ kittakaṁ āyuppamāṇaṁ cattāro kappā. dutiyaṁ jhānaṁ

page number: 571

paṇītaṁ bhāvetvā kattha upapajjanti dutiyaṁ jhānaṁ paṇītaṁ bhāvetvā
ābhassarānaṁ devānaṁ sahabyataṁ upapajjanti tesaṁ kittakaṁ āyuppamāṇaṁ
aṭṭha kappā. tatiyaṁ jhānaṁ parittaṁ bhāvetvā kattha
upapajjanti tatiyaṁ jhānaṁ parittaṁ bhāvetvā parittasubhānaṁ devānaṁ
sahabyataṁ upapajjanti tesaṁ kittakaṁ āyuppamāṇaṁ soḷasa kappā.
tatiyaṁ jhānaṁ majjhimaṁ bhāvetvā kattha upapajjanti tatiyaṁ jhānaṁ
majjhimaṁ bhāvetvā appamāṇasubhānaṁ devānaṁ sahabyataṁ upapajjanti
tesaṁ kittakaṁ āyuppamāṇaṁ dvattiṁsa kappā. tatiyaṁ jhānaṁ
paṇītaṁ bhāvetvā kattha upapajjanti tatiyaṁ jhānaṁ paṇītaṁ bhāvetvā
subhakiṇhānaṁ devānaṁ sahabyataṁ upapajjanti tesaṁ kittakaṁ āyuppamāṇaṁ
catusaṭṭhī kappā. catutthaṁ jhānaṁ bhāvetvā ārammaṇanānattatā
manasikāranānattatā chandanānattatā paṇidhinānattatā adhimokkhanānattatā
abhinihāranānattatā paññānānattatā appekacce asaññasattānaṁ
devānaṁ sahabyataṁ upapajjanti appekacce vehapphalānaṁ
devānaṁ sahabyataṁ upapajjanti appekacce avihānaṁ devānaṁ sahabyataṁ
upapajjanti appekacce atappānaṁ devānaṁ sahabyataṁ upapajjanti
appekacce sudassānaṁ devānaṁ sahabyataṁ upapajjanti appekacce
sudassīnaṁ devānaṁ sahabyataṁ upapajjanti appekacce akaniṭṭhānaṁ devānaṁ
sahabyataṁ upapajjanti appekacce ākāsānañcāyatanūpagānaṁ devānaṁ
sahabyataṁ upapajjanti appekacce viññāṇañcāyatanūpagānaṁ devānaṁ

page number: 572

sahabyataṁ upapajjanti appekacce ākiñcaññāyatanūpagānaṁ devānaṁ
sahabyataṁ upapajjanti appekacce nevasaññānāsaññāyatanūpagānaṁ
devānaṁ sahabyataṁ upapajjanti. asaññasattānañca vehapphalānañca
devānaṁ kittakaṁ āyuppamāṇaṁ pañca kappasatāni. avihānaṁ
devānaṁ kittakaṁ āyuppamāṇaṁ kappasahassaṁ. atappānaṁ devānaṁ
kittakaṁ āyuppamāṇaṁ dve kappasahassāni. sudassānaṁ devānaṁ
kittakaṁ āyuppamāṇaṁ cattāri kappasahassāni. sudassīnaṁ devānaṁ
kittakaṁ āyuppamāṇaṁ aṭṭha kappasahassāni. akaniṭṭhānaṁ devānaṁ
kittakaṁ āyuppamāṇaṁ soḷasa kappasahassāni. ākāsānañcāyatanūpagānaṁ
devānaṁ kittakaṁ āyuppamāṇaṁ vīsati kappasahassāni.
viññāṇañcāyatanūpagānaṁ devānaṁ kittakaṁ āyuppamāṇaṁ cattālīsa
kappasahassāni. (pts. vbh, 426) ākiñcaññāyatanūpagānaṁ devānaṁ kittakaṁ āyuppamāṇaṁ
saṭṭhī kappasahassāni. nevasaññānāsaññāyatanūpagānaṁ
devānaṁ kittakaṁ āyuppamāṇaṁ caturāsīti kappasahassānīti.
ukkhittā puññatejena kāmarūpagatiṁ gatā
bhavaggaṁ vāpi sampattā puna gacchanti duggatiṁ
tāvadīghāyukā sattā cavanti āyusaṅkhayā
natthi koci bhavo nicco iti vuttaṁ mahesinā
tasmā hi dhīrā nipakā nipuṇā atthacintakā
jarāmaraṇamokkhāya bhāventi maggamuttamaṁ

page number: 573

bhāvayitvā suciṁ maggaṁ nibbānogadhagāminaṁ
sabbāsave pariññāya parinibbanti anāsavāti.
--------------

[1108] pañcannaṁ khandhānaṁ kati abhiññeyyā kati pariññeyyā
kati pahātabbā kati bhāvetabbā kati sacchikātabbā kati na
pahātabbā na bhāvetabbā na sacchikātabbā .pe. sattannaṁ cittānaṁ
kati abhiññeyyā kati pariññeyyā kati pahātabbā kati
bhāvetabbā kati sacchikātabbā kati na pahātabbā na bhāvetabbā na
sacchikātabbā. rūpakkhandho abhiññeyyo pariññeyyo na
pahātabbo na bhāvetabbo na sacchikātabbo cattāro khandhā abhiññeyyā
pariññeyyā siyā pahātabbā siyā bhāvetabbā siyā
sacchikātabbā siyā na pahātabbā na bhāvetabbā na sacchikātabbā.
dasāyatanā abhiññeyyā pariññeyyā na pahātabbā na bhāvetabbā
na sacchikātabbā dve āyatanā abhiññeyyā pariññeyyā siyā
pahātabbā siyā bhāvetabbā siyā sacchikātabbā siyā na
pahātabbā na bhāvetabbā na sacchikātabbā. soḷasa dhātuyo abhiññeyyā
pariññeyyā na pahātabbā na bhāvetabbā na sacchikātabbā
dve dhātuyo abhiññeyyā pariññeyyā siyā pahātabbā siyā
bhāvetabbā siyā sacchikātabbā siyā na pahātabbā na bhāvetabbā
na sacchikātabbā. samudayasaccaṁ abhiññeyyaṁ pariññeyyaṁ pahātabbaṁ

page number: 574

na bhāvetabbaṁ na sacchikātabbaṁ maggasaccaṁ abhiññeyyaṁ pariññeyyaṁ
na pahātabbaṁ bhāvetabbaṁ na (pts. vbh, 427) sacchikātabbaṁ nirodhasaccaṁ abhiññeyyaṁ
pariññeyyaṁ na pahātabbaṁ bhāvetabbaṁ sacchikātabbaṁ dukkhasaccaṁ
abhiññeyyaṁ pariññeyyaṁ siyā pahātabbaṁ na bhāvetabbaṁ na sacchikātabbaṁ
siyā na pahātabbaṁ. navindriyā abhiññeyyā pariññeyyā
na pahātabbā na bhāvetabbā na sacchikātabbā domanassindriyaṁ
abhiññeyyaṁ pariññeyyaṁ pahātabbaṁ na bhāvetabbaṁ na sacchikātabbaṁ
anaññataññassāmītindriyaṁ abhiññeyyaṁ pariññeyyaṁ na pahātabbaṁ
bhāvetabbaṁ na sacchikātabbaṁ aññindriyaṁ abhiññeyyaṁ pariññeyyaṁ
na pahātabbaṁ siyā bhāvetabbaṁ siyā sacchikātabbaṁ aññātāvindriyaṁ
abhiññeyyaṁ pariññeyyaṁ na pahātabbaṁ na bhāvetabbaṁ sacchikātabbaṁ
tīṇindriyā abhiññeyyā pariññeyyā na pahātabbā siyā bhāvetabbā
siyā sacchikātabbā siyā na bhāvetabbā na sacchikātabbā
cha indriyā abhiññeyyā pariññeyyā siyā pahātabbā siyā
bhāvetabbā siyā sacchikātabbā siyā na pahātabbā na bhāvetabbā
na sacchikātabbā. tayo akusalahetū abhiññeyyā pariññeyyā
pahātabbā na bhāvetabbā na sacchikātabbā tayo kusalahetū
abhiññeyyā pariññeyyā na pahātabbā siyā bhāvetabbā na
sacchikātabbā siyā na bhāvetabbā tayo abyākatahetū
abhiññeyyā pariññeyyā na pahātabbā na bhāvetabbā siyā

page number: 575

sacchikātabbā siyā na sacchikātabbā. kabaḷiṁkāro āhāro
abhiññeyyo pariññeyyo na pahātabbo na bhāvetabbo na sacchikātabbo
tayo āhārā abhiññeyyā pariññeyyā siyā pahātabbā siyā
bhāvetabbā siyā sacchikātabbā siyā na pahātabbā na bhāvetabbā
na sacchikātabbā. cha phassā abhiññeyyā pariññeyyā na
pahātabbā na bhāvetabbā na sacchikātabbā manoviññāṇadhātusamphasso
abhiññeyyo pariññeyyo siyā pahātabbo siyā bhāvetabbo
siyā sacchikātabbo siyā na pahātabbo na bhāvetabbo na
sacchikātabbo. cha vedanā cha saññā cha cetanā cha cittā
abhiññeyyā pariññeyyā na pahātabbā na bhāvetabbā na
sacchikātabbā manoviññāṇadhātu abhiññeyyā pariññeyyā siyā
pahātabbā siyā bhāvetabbā siyā sacchikātabbā (pts. vbh, 428) siyā na pahātabbā
na bhāvetabbā na sacchikātabbā.
---------

[1109] pañcannaṁ khandhānaṁ kati sārammaṇā kati anārammaṇā
.pe. sattannaṁ cittānaṁ kati sārammaṇā kati anārammaṇā.
rūpakkhandho anārammaṇo cattāro khandhā sārammaṇā. dasāyatanā
anārammaṇā manāyatanaṁ sārammaṇaṁ dhammāyatanaṁ siyā sārammaṇaṁ
siyā anārammaṇaṁ. dasa dhātuyo anārammaṇā satta dhātuyo
sārammaṇā dhammadhātu siyā sārammaṇā siyā anārammaṇā.

page number: 576

dve saccā sārammaṇā nirodhasaccaṁ anārammaṇaṁ dukkhasaccaṁ
siyā sārammaṇaṁ siyā anārammaṇaṁ. sattindriyā anārammaṇā
cuddasindriyā sārammaṇā jīvitindriyaṁ siyā sārammaṇaṁ siyā
anārammaṇaṁ. nava hetū sārammaṇā. kabaḷiṁkāro āhāro
anārammaṇo tayo āhārā sārammaṇā. satta phassā satta
vedanā satta saññā satta cetanā satta cittā sārammaṇā.

[1110] pañcannaṁ khandhānaṁ kati sārammaṇārammaṇā kati
anārammaṇārammaṇā kati anārammaṇā .pe. sattannaṁ cittānaṁ kati
sārammaṇārammaṇā kati anārammaṇārammaṇā kati anārammaṇā.
rūpakkhandho anārammaṇo cattāro khandhā siyā sārammaṇārammaṇā
siyā anārammaṇārammaṇā. dasāyatanā anārammaṇā manāyatanaṁ
siyā sārammaṇārammaṇaṁ siyā anārammaṇārammaṇaṁ dhammāyatanaṁ siyā
sārammaṇārammaṇaṁ siyā anārammaṇārammaṇaṁ siyā anārammaṇaṁ.
dasa dhātuyo anārammaṇā cha dhātuyo anārammaṇārammaṇā
manoviññāṇadhātu siyā sārammaṇārammaṇā siyā anārammaṇārammaṇā
dhammadhātu siyā sārammaṇārammaṇā siyā anārammaṇārammaṇā
siyā anārammaṇā. nirodhasaccaṁ anārammaṇaṁ maggasaccaṁ
anārammaṇārammaṇaṁ samudayasaccaṁ siyā sārammaṇārammaṇaṁ siyā
anārammaṇārammaṇaṁ (pts. vbh, 429) dukkhasaccaṁ siyā sārammaṇārammaṇaṁ siyā
anārammaṇārammaṇaṁ siyā anārammaṇaṁ. sattindriyā anārammaṇā

page number: 577

pañcindriyā anārammaṇārammaṇā navindriyā siyā sārammaṇārammaṇā
siyā anārammaṇārammaṇā jīvitindriyaṁ siyā sārammaṇārammaṇaṁ
siyā anārammaṇārammaṇaṁ siyā anārammaṇaṁ. nava hetū
siyā sārammaṇārammaṇā siyā anārammaṇārammaṇā. kabaḷiṅkāro
āhāro anārammaṇo tayo āhārā siyā sārammaṇārammaṇā
siyā anārammaṇārammaṇā. cha phassā anārammaṇārammaṇā
manoviññāṇadhātusamphasso siyā sārammaṇārammaṇo siyā
anārammaṇārammaṇo. cha vedanā cha saññā cha cetanā cha
cittā anārammaṇārammaṇā manoviññāṇadhātu siyā sārammaṇārammaṇā
siyā anārammaṇārammaṇā.
----------

[1111] pañcannaṁ khandhānaṁ kati diṭṭhā kati sutā kati mutā kati
viññātā kati na diṭṭhā na sutā na mutā na viññātā .pe.
sattannaṁ cittānaṁ kati diṭṭhā kati sutā kati mutā kati viññātā
kati na diṭṭhā na sutā na mutā na viññātā. rūpakkhandho siyā
diṭṭho siyā suto siyā muto siyā na diṭṭho na suto na
muto viññāto cattāro khandhā na diṭṭhā na sutā na mutā
viññātā. rūpāyatanaṁ diṭṭhaṁ na sutaṁ na mutaṁ viññātaṁ saddāyatanaṁ
na diṭṭhaṁ sutaṁ na mutaṁ viññātaṁ gandhāyatanaṁ rasāyatanaṁ phoṭṭhabbāyatanaṁ
na diṭṭhaṁ na sutaṁ mutaṁ viññātaṁ sattāyatanā na diṭṭhā na sutā

page number: 578

na mutā viññātā. rūpadhātu diṭṭhā na sutā na mutā viññātā
saddadhātu na diṭṭhā sutā na mutā viññātā gandhadhātu rasadhātu
phoṭṭhabbadhātu na diṭṭhā na sutā mutā viññātā terasa dhātuyo
na diṭṭhā na sutā na mutā viññātā. tīṇi saccā na diṭṭhā
na sutā na mutā viññātā dukkhasaccaṁ siyā diṭṭhaṁ siyā sutaṁ siyā
mutaṁ siyā na diṭṭhaṁ na sutaṁ na mutaṁ viññātaṁ. bāvīsatindriyā
na diṭṭhā na sutā na mutā viññātā. nava hetū na diṭṭhā
na sutā na mutā viññātā. cattāro āhārā na diṭṭhā na
sutā na mutā viññātā. (pts. vbh, 430) satta phassā na diṭṭhā na sutā na
mutā viññātā. satta vedanā satta saññā satta cetanā
satta cittā na diṭṭhā na sutā na mutā viññātā.
-----------

[1112] pañcannaṁ khandhānaṁ kati kusalā kati akusalā kati
abyākatā .pe. sattannaṁ cittānaṁ kati kusalā kati akusalā kati
abyākatā. rūpakkhandho abyākato cattāro khandhā siyā kusalā
siyā akusalā siyā abyākatā. dasāyatanā abyākatā dve
āyatanā siyā kusalā siyā akusalā siyā abyākatā. soḷasa
dhātuyo abyākatā dve dhātuyo siyā kusalā siyā akusalā siyā
abyākatā. samudayasaccaṁ akusalaṁ maggasaccaṁ kusalaṁ nirodhasaccaṁ
abyākataṁ dukkhasaccaṁ siyā kusalaṁ siyā akusalaṁ siyā abyākataṁ.

page number: 579

dasindriyā abyākatā domanassindriyaṁ akusalaṁ anaññataññassāmītindriyaṁ
kusalaṁ cattārindriyā siyā kusalā siyā abyākatā
cha indriyā siyā kusalā siyā akusalā siyā abyākatā. tayo
akusalahetū akusalā tayo kusalahetū kusalā tayo abyākatahetū
abyākatā. kabaḷiṅkāro āhāro abyākato tayo āhārā
siyā kusalā siyā akusalā siyā abyākatā. cha phassā abyākatā
manoviññāṇadhātusamphasso siyā kusalo siyā akusalo siyā
abyākato. cha vedanā cha saññā cha cetanā cha cittā
abyākatā manoviññāṇadhātu siyā kusalā siyā akusalā siyā
abyākatā.

[1113] pañcannaṁ khandhānaṁ kati sukhāya vedanāya sampayuttā
kati dukkhāya vedanā sampayuttā kati adukkhamasukhāya vedanāya
sampayuttā .pe. sattannaṁ cittānaṁ kati sukhāya vedanāya sampayuttā
kati dukkhāya vedanāya sampayuttā kati adukkhamasukhāya vedanāya
sampayuttā. dve khandhā na vattabbā sukhāya vedanāya sampayuttātipi
dukkhāya vedanāya sampayuttātipi adukkhamasukhāya vedanāya sampayuttātipi
tayo khandhā siyā sukhāya vedanāya sampayuttā siyā dukkhāya vedanāya
sampayuttā siyā adukkhamasukhāya vedanāya sampayuttā. (pts. vbh, 431) dasāyatanā
na vattabbā sukhāya vedanāya sampayuttātipi dukkhāya vedanāya
sampayuttātipi adukkhamasukhāya vedanāya sampayuttātipi manāyatanaṁ

page number: 580

siyā sukhāya vedanāya sampayuttaṁ siyā dukkhāya vedanāya sampayuttaṁ
siyā adukkhamasukhāya vedanāya sampayuttaṁ dhammāyatanaṁ siyā sukhāya
vedanāya sampayuttaṁ siyā dukkhāya vedanāya sampayuttaṁ siyā
adukkhamasukhāya vedanāya sampayuttaṁ siyā na vattabbaṁ sukhāya vedanāya
sampayuttantipi dukkhāya vedanāya sampayuttantipi adukkhamasukhāya
vedanāya sampayuttantipi. dasa dhātuyo na vattabbā sukhāya vedanāya
sampayuttātipi dukkhāya vedanāya sampayuttātipi adukkhamasukhāya
vedanāya sampayuttātipi pañca dhātuyo adukkhamasukhāya vedanāya
sampayuttā kāyaviññāṇadhātu siyā sukhāya vedanāya sampayuttā
siyā dukkhāya vedanāya sampayuttā manoviññāṇadhātu siyā sukhāya
vedanāya sampayuttā siyā dukkhāya vedanāya sampayuttā siyā
adukkhamasukhāya vedanāya sampayuttā dhammadhātu siyā sukhāya vedanāya
sampayuttā siyā dukkhāya vedanāya sampayuttā siyā adukkhamasukhāya
vedanāya sampayuttā siyā na vattabbā sukhāya vedanāya sampayuttātipi
dukkhāya vedanāya sampayuttātipi adukkhamasukhāya vedanāya sampayuttātipi.
dve saccā siyā sukhāya vedanāya sampayuttā siyā
adukkhamasukhāya vedanāya sampayuttā nirodhasaccaṁ na vattabbaṁ sukhāya
vedanāya sampayuttantipi dukkhāya vedanāya sampayuttantipi adukkhamasukhāya
vedanāya sampayuttantipi dukkhasaccaṁ siyā sukhāya vedanāya
sampayuttaṁ siyā dukkhāya vedanāya sampayuttaṁ siyā adukkhamasukhāya

page number: 581

vedanāya sampayuttaṁ siyā na vattabbaṁ sukhāya vedanāya sampayuttantipi
dukkhāya vedanāya sampayuttantipi adukkhamasukhāya vedanāya sampayuttantipi.
dvādasindriyā na vattabbā sukhāya vedanāya sampayuttātipi
dukkhāya vedanāya sampayuttātipi adukkhamasukhāya vedanāya sampayuttātipi
cha indriyā siyā sukhāya vedanāya sampayuttā siyā adukkhamasukhāya
vedanāya sampayuttā tīṇindriyā siyā sukhāya vedanāya sampayuttā
siyā dukkhāya vedanāya (pts. vbh, 432) sampayuttā siyā adukkhamasukhāya vedanāya
sampayuttā jīvitindriyaṁ siyā sukhāya vedanāya sampayuttaṁ siyā
dukkhāya vedanāya sampayuttaṁ siyā adukkhamasukhāya vedanāya sampayuttaṁ
siyā na vattabbaṁ sukhāya vedanāya sampayuttantipi dukkhāya vedanāya
sampayuttantipi adukkhamasukhāya vedanāya sampayuttantipi. doso
akusalahetu dukkhāya vedanāya sampayutto satta hetū siyā sukhāya
vedanāya sampayuttā siyā adukkhamasukhāya vedanāya samupayuttā
moho akusalahetu siyā sukhāya vedanāya sampayutto siyā dukkhāya
vedanāya sampayutto siyā adukkhamasukhāya vedanāya sampayutto.
kabaḷiṅkāro āhāro na vattabbo sukhāya vedanāya sampayuttotipi
dukkhāya vedanāya sampayuttotipi adukkhamasukhāya vedanāya sampayuttotipi
tayo āhārā siyā sukhāya vedanāya sampayuttā siyā dukkhāya
vedanāya sampayuttā siyā adukkhamasukhāya vedanāya sampayuttā.
pañca phassā adukkhamasukhāya vedanāya sampayuttā kāyasamphasso

page number: 582

siyā sukhāya vedanāya sampayutto siyā dukkhāya vedanāya sampayutto
manoviññāṇadhātusamphasso siyā sukhāya vedanāya sampayutto
siyā dukkhāya vedanāya sampayutto siyā adukkhamasukhāya vedanāya
sampayutto. satta vedanā na vattabbā sukhāya vedanāya sampayuttātipi
dukkhāya vedanāya sampayuttātipi adukkhamasukhāya vedanāya sampayuttātipi.
pañca saññā pañca cetanā pañca cittā adukkhamasukhāya
vedanāya sampayuttā kāyaviññāṇaṁ siyā sukhāya vedanāya sampayuttaṁ
siyā dukkhāya vedanāya sampayuttaṁ manoviññāṇadhātu siyā sukhāya
vedanāya sampayuttā siyā dukkhāya vedanāya sampayuttā siyā
adukkhamasukhāya vedanāya sampayuttā.

[1114] pañcannaṁ khandhānaṁ kati vipākā kati vipākadhammadhammā
kati nevavipākanavipākadhammadhammā .pe. sattannaṁ cittānaṁ kati vipākā
kati vipākadhammadhammā kati nevavipākanavipākadhammadhammā. rūpakkhandho
nevavipākanavipākadhammadhammo cattāro khandhā siyā vipākā siyā
vipākadhammadhammā siyā nevavipākanavipākadhammadhammā. (pts. vbh, 433) dasāyatanā
nevavipākanavipākadhammadhammā dve āyatanā siyā vipākā siyā
vipākadhammadhammā siyā nevavipākanavipākadhammadhammā. dasa dhātuyo
nevavipākanavipākadhammadhammā pañca dhātuyo vipākā manodhātu
siyā vipākā siyā nevavipākanavipākadhammadhammā dve dhātuyo siyā
vipākā siyā vipākadhammadhammā siyā nevavipākanavipākadhammadhammā.

page number: 583

dve saccā vipākadhammadhammā nirodhasaccaṁ nevavipākanavipākadhammadhammaṁ
dukkhasaccaṁ siyā vipākaṁ siyā vipākadhammadhammaṁ siyā nevavipākanavipākadhammadhammaṁ.
sattindriyā nevavipākanavipākadhammadhammā tīṇindriyā
vipākā dvindriyā vipākadhammadhammā aññindriyaṁ siyā vipākaṁ
siyā vipākadhammadhammaṁ navindriyā siyā vipākā siyā vipākadhammadhammā
siyā nevavipākanavipākadhammadhammā. cha hetū vipākadhammadhammā
tayo abyākatahetū siyā vipākā siyā nevavipākanavipākadhammadhammā.
kabaḷiṅkāro āhāro nevavipākanavipākadhammadhammo tayo āhārā siyā
vipākā siyā vipākadhammadhammā siyā nevavipākanavipākadhammadhammā.
pañca phassā vipākā manodhātusamphasso siyā vipāko siyā
nevavipākanavipākadhammadhammo manoviññāṇadhātusamphasso siyā vipāko
siyā vipākadhammadhammo siyā nevavipākanavipākadhammadhammo. pañca
vedanā pañca saññā pañca cetanā pañca cittā vipākā
manodhātu siyā vipākāsiyā nevavipākanavipākadhammadhammā mano
viññāṇadhātu siyā vipākā siyā vipākadhammadhammā siyā
nevavipākanavipākadhammadhammā.

[1115] pañcannaṁ khandhānaṁ kati upādinnupādāniyā kati
anupādinnupādāniyā kati anupādinnānupādāniyā .pe. sattannaṁ cittānaṁ
kati upādinnupādāniyā kati anupādinnupādāniyā kati
anupādinnānupādāniyā. rūpakkhandho siyā upādinnupādāniyo siyā

page number: 584

anupādinnupādāniyo cattāro khandhā siyā upādinnupādāniyā siyā
anupādinnupādāniyā siyā anupādinnānupādāniyā. (pts. vbh, 434) pañcāyatanā
upādinnupādāniyā saddāyatanaṁ anupādinnupādāniyaṁ cattārāyatanā
siyā upādinnupādāniyā siyā anupādinnupādāniyā dve
āyatanā siyā upādinnupādāniyā siyā anupādinnupādāniyā siyā
anupādinnānupādāniyā. dasa dhātuyo upādinnupādāniyā saddadhātu
anupādinnupādāniyā pañca dhātuyo siyā upādinnupādāniyā
siyā anupādinnupādāniyā dve dhātuyo siyā upādinnupādāniyā
siyā anupādinnupādāniyā siyā anupādinnānupādāniyā.
samudayasaccaṁ anupādinnupādāniyaṁ dve saccā
anupādinnānupādāniyā dukkhasaccaṁ siyā upādinnupādāniyaṁ siyā
anupādinnupādāniyaṁ. navindriyā upādinnupādāniyā domanassindriyaṁ
anupādinnupādāniyaṁ tīṇindriyā anupādinnānupādāniyā navindriyā
siyā upādinnupādāniyā siyā anupādinnupādāniyā siyā
anupādinnānupādāniyā. tayo akusalahetū anupādinnupādāniyā
tayo kusalahetū siyā anupādinnupādāniyā siyā anupādinnānupādāniyā
tayo abyākatahetū siyā upādinnupādāniyā siyā anupādinnupādāniyā
siyā anupādinnānupādāniyā. kabaḷiṅkāro āhāro
siyā upādinnupādāniyo siyā anupādinnupādāniyo tayo āhārā
siyā upādinnupādāniyā siyā anupādinnupādāniyā siyā

page number: 585

anupādinnānupādāniyā. pañca phassā upādinnupādāniyā
manodhātusamphasso siyā upādinnupādāniyo siyā anupādinnupādāniyo
manoviññāṇadhātusamphasso siyā upādinnupādāniyo siyā
anupādinnupādāniyo siyā anupādinnānupādāniyo. pañca vedanā
pañca saññā pañca cetanā pañca cittā upādinnupādāniyā
manodhātu siyā upādinnupādāniyā siyā anupādinnupādāniyā
manoviññāṇadhātu siyā upādinnupādāniyā siyā anupādinnupādāniyā
siyā anupādinnānupādāniyā.

[1116] pañcannaṁ khandhānaṁ kati savitakkasavicārā kati
avitakkavicāramattā kati avitakkāvicārā .pe. sattannaṁ cittānaṁ kati
savitakkasavicārā kati avitakkavicāramattā kati avitakkāvicārā.
rūpakkhandho avitakkāvicāro tayo khandhā siyā savitakkasavicārā
siyā avitakkavicāramattā siyā avitakkāvicārā saṅkhārakkhandho
siyā savitakkasavicāro siyā avitakkavicāramatto siyā avitakkāvicāro
siyā na vattabbo (pts. vbh, 435) savitakkasavicārotipi avitakkavicāramattotipi
avitakkāvicārotipi. dasāyatanā avitakkāvicārā manāyatanaṁ siyā
savitakkasavicāraṁ siyā avitakkavicāramattaṁ siyā avitakkāvicāraṁ
dhammāyatanaṁ siyā savitakkasavicāraṁ siyā avitakkavicāramattaṁ siyā avitakkāvicāraṁ
siyā na vattabbaṁ savitakkasavicārantipi avitakkavicāramattantipi
avitakkāvicārantipi. paṇṇarasadhātuyo avitakkāvicārā

page number: 586

manodhātu savitakkasavicārā manoviññāṇadhātu siyā savitakkasavicārā
siyā avitakkavicāramattā siyā avitakkāvicārā dhammadhātu siyā
savitakkasavicārā siyā avitakkavicāramattā siyā avitakkāvicārā
siyā na vattabbā savitakkasavicārātipi avitakkavicāramattātipi
avitakkāvicārātipi. samudayasaccaṁ savitakkasavicāraṁ nirodhasaccaṁ
avitakkāvicāraṁ maggasaccaṁ siyā savitakkasavicāraṁ siyā avitakkavicāramattaṁ
siyā avitakkāvicāraṁ dukkhasaccaṁ siyā savitakkasavicāraṁ
siyā avitakkavicāramattaṁ siyā avitakkāvicāraṁ siyā na vattabbaṁ
savitakkasavicārantipi avitakkavicāramattantipi avitakkāvicārantipi.
navindriyā avitakkāvicārā domanassindriyaṁ savitakkasavicāraṁ
upekkhindriyaṁ siyā savitakkasavicāraṁ siyā avitakkāvicāraṁ ekādasindriyā
siyā savitakkasavicārā siyā avitakkavicāramattā siyā avitakkāvicārā.
tayo akusalahetū savitakkasavicārā cha hetū siyā
savitakkasavicārā siyā avitakkavicāramattā siyā avitakkāvicārā.
kabaḷiṅkāro āhāro avitakkāvicāro tayo āhārā siyā savitakkasavicārā
siyā avitakkavicāramattā siyā avitakkāvicārā. pañca
phassā avitakkāvicārā manodhātusamphasso savitakkasavicāro
manoviññāṇadhātusamphasso siyā savitakkasavicāro siyā avitakkavicāramatto
siyā avitakkāvicāro. pañca vedanā pañca saññā
pañca cetanā pañca cittā avitakkāvicārā manodhātu savitakkasavicārā

page number: 587

manoviññāṇadhātu siyā savitakkasavicārā siyā avitakkavicāramattā
siyā avitakkāvicārā.

[1117] pañcannaṁ khandhānaṁ kati rūpā kati arūpā .pe. sattannaṁ
cittānaṁ kati rūpā kati arūpā. rūpakkhandho rūpaṁ cattāro
khandhā arūpā. (pts. vbh, 436) dasāyatanā rūpā manāyatanaṁ arūpaṁ dhammāyatanaṁ
siyā rūpaṁ siyā arūpaṁ. dasa dhātuyo rūpā satta dhātuyo arūpā
dhammadhātu siyā rūpā siyā arūpā. tīṇi saccā arūpā dukkhasaccaṁ
siyā rūpaṁ siyā arūpaṁ. sattindriyā rūpā cuddasindriyā arūpā
jīvitindriyaṁ siyā rūpaṁ siyā arūpaṁ. nava hetū arūpā. kabaḷiṅkāro
āhāro rūpaṁ tayo āhārā arūpā. satta phassā arūpā.
satta vedanā satta saññā satta cetanā satta cittā arūpā.

[1118] pañcannaṁ khandhānaṁ kati lokiyā kati lokuttarā .pe.
sattannaṁ cittānaṁ kati lokiyā kati lokuttarā. rūpakkhandho
lokiyo cattāro dhandhā siyā lokiyā siyā lokuttarā.
dasāyatanā lokiyā dve āyatanā siyā lokiyā siyā lokuttarā.
soḷasa dhātuyo lokiyā dve dhātuyo siyā lokiyā siyā lokuttarā.
dve saccā lokiyā dve saccā lokuttarā. dasindriyā lokiyā
tīṇindriyā lokuttarā navindriyā siyā lokiyā siyā lokuttarā.
tayo akusalahetū lokiyā cha hetū siyā lokiyā siyā lokuttarā.
kabaḷiṅkāro āhāro lokiyā tayo āhārā siyā lokiyā siyā

page number: 588

lokuttarā. cha phassā lokiyā manoviññāṇadhātusamphasso siyā
lokiyo siyā lokuttaro. cha vedanā cha saññā cha cetanā
cha cittā lokiyā manoviññāṇadhātu siyā lokiyā siyā
lokuttarāti.
abhiññā dve ārammaṇā diṭṭhā kusalavedanā
vipākā ca upādinnā vitakkarūpalokiyāti
dhammahadayavibhaṅgo samatto.
vibhaṅgappakaraṇaṁ niṭṭhitaṁ.

