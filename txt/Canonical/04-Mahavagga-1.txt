
page number: 001

vinayapiṭake mahāvaggassa
paṭhamo bhāgo
----------
namo tassa bhagavato arahato sammāsambuddhassa.
mahākhandhakaṁ

[1] (pts. vin i, 1) tena samayena buddho bhagavā uruvelāyaṁ viharati najjā
nerañjarāya tīre bodhirukkhamūle paṭhamābhisambuddho. athakho bhagavā
bodhirukkhamūle sattāhaṁ ekapallaṅkena nisīdi vimuttisukhapaṭisaṁvedī.
athakho bhagavā rattiyā paṭhamaṁ yāmaṁ paṭiccasamuppādaṁ anulomapaṭilomaṁ
manasākāsi avijjāpaccayā saṅkhārā saṅkhārapaccayā viññāṇaṁ
viññāṇapaccayā nāmarūpaṁ nāmarūpapaccayā saḷāyatanaṁ saḷāyatanapaccayā
phasso phassapaccayā vedanā vedanāpaccayā taṇhā
taṇhāpaccayā upādānaṁ upādānapaccayā bhavo bhavapaccayā
jāti jātipaccayā jarāmaraṇaṁ sokaparidevadukkhadomanassupāyāsā
sambhavanti evametassa kevalassa dukkhakkhandhassa samudayo hoti
avijjāya tveva asesavirāganirodhā saṅkhāranirodho saṅkhāranirodhā
viññāṇanirodho viññāṇanirodhā nāmarūpanirodho nāmarūpanirodhā
saḷāyatananirodho saḷāyatananirodhā phassanirodho phassanirodhā
vedanānirodho vedanānirodhā taṇhānirodho taṇhānirodhā

page number: 002

upādānanirodho upādānanirodhā bhavanirodho bhavanirodhā jātinirodho
jātinirodhā jarāmaraṇaṁ sokaparidevadukkhadomanassupāyāsā
nirujjhanti evametassa kevalassa dukkhakkhandhassa (pts. vin i, 2) nirodho hotīti.
athakho bhagavā etamatthaṁ viditvā tāyaṁ velāyaṁ imaṁ udānaṁ
udānesi
yadā have pātubhavanti dhammā
ātāpino jhāyato brāhmaṇassa
athassa kaṅkhā vapayanti sabbā
yato pajānāti sahetudhammanti.

[2] athakho bhagavā rattiyā majjhimaṁ yāmaṁ paṭiccasamuppādaṁ
anulomapaṭilomaṁ manasākāsi avijjāpaccayā saṅkhārā saṅkhārapaccayā
viññāṇaṁ viññāṇapaccayā nāmarūpaṁ nāmarūpapaccayā
saḷāyatanaṁ saḷāyatanapaccayā phasso phassapaccayā vedanā
vedanāpaccayā taṇhā taṇhāpaccayā upādānaṁ upādānapaccayā
bhavo bhavapaccayā jāti jātipaccayā jarāmaraṇaṁ sokaparidevadukkhadomanassupāyāsā
sambhavanti evametassa kevalassa dukkhakkhandhassa
samudayo hoti avijjāya tveva asesavirāganirodhā
saṅkhāranirodho saṅkhāranirodhā viññāṇanirodho viññāṇanirodhā
nāmarūpanirodho nāmarūpanirodhā saḷāyatananirodho saḷāyatananirodhā
phassanirodho phassanirodhā vedanānirodho vedanānirodhā taṇhānirodho

page number: 003

taṇhānirodhā upādānanirodho upādānanirodhā
bhavanirodho bhavanirodhā jātinirodho jātinirodhā jarāmaraṇaṁ
sokaparidevadukkhadomanassupāyāsā nirujjhanti evametassa kevalassa
dukkhakkhandhassa nirodho hotīti. athakho bhagavā etamatthaṁ viditvā
tāyaṁ velāyaṁ imaṁ udānaṁ udānesi
yadā have pātubhavanti dhammā
ātāpino jhāyato brāhmaṇassa
athassa kaṅkhā vapayanti sabbā
yato khayaṁ paccayānaṁ avedīti.

[3] athakho bhagavā rattiyā pacchimaṁ yāmaṁ paṭiccasamuppādaṁ
anulomapaṭilomaṁ manasākāsi avijjāpaccayā saṅkhārā saṅkhārapaccayā
viññāṇaṁ viññāṇapaccayā nāmarūpaṁ nāmarūpapaccayā
saḷāyatanaṁ saḷāyatanapaccayā phasso phassapaccayā vedanā
vedanāpaccayā taṇhā taṇhāpaccayā upādānaṁ upādānapaccayā
bhavo bhavapaccayā jāti jātipaccayā jarāmaraṇaṁ sokaparidevadukkhadomanassupāyāsā
sambhavanti evametassa kevalassa dukkhakkhandhassa
samudayo hoti avijjāya tveva asesavirāganirodhā saṅkhāranirodho
saṅkhāranirodhā viññāṇanirodho viññāṇanirodhā nāmarūpanirodho
nāmarūpanirodhā saḷāyatananirodho saḷāyatananirodhā phassanirodho
phassanirodhā vedanānirodho vedanānirodhā taṇhānirodho taṇhānirodhā

page number: 004

upādānanirodho upādānanirodhā bhavanirodho bhavanirodhā
jātinirodho jātinirodhā jarāmaraṇaṁ sokaparidevadukkhadomanassupāyāsā
nirujjhanti evametassa kevalassa dukkhakkhandhassa nirodho
hotīti. athakho bhagavā etamatthaṁ viditvā tāyaṁ velāyaṁ imaṁ
udānaṁ udānesi
yadā have pātubhavanti dhammā
ātāpino jhāyato brāhmaṇassa
vidhūpayaṁ tiṭṭhati mārasenaṁ
suriyova 1- obhāsayamantalikkhanti.
bodhikathā niṭṭhitā 2-.

[4] athakho bhagavā sattāhassa accayena tamhā samādhimhā
vuṭṭhahitvā bodhirukkhamūlā yena ajapālanigrodho tenupasaṅkami
upasaṅkamitvā ajapālanigrodharukkhamūle 3- sattāhaṁ ekapallaṅkena nisīdi
vimuttisukhapaṭisaṁvedī.
athakho aññataro huṁhukajātiko 4- brāhmaṇo yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ

footnote: 1 ma. sūriyova. katthaci sūrova itipi dissati. 2 sī. idaṁ pāṭhadvayaṁ na dissati.
footnote: 3 ma. ajapālanigrodhamūle. 4 yu. rā. huṁhukajātiko. huṁhukajātikoti so kira
footnote: diṭṭhamaṅgaliko nāma mānavasena kodhavasena ca huṁhunti karonto vicarati tasmā

huṁhukajātikoti vuccati. huhukkajātikotipi paṭhantīti tabbaṇṇanā.

page number: 005

kathaṁ sārāṇīyaṁ vītisāretvā ekamantaṁ aṭṭhāsi. ekamantaṁ ṭhito
kho so brāhmaṇo bhagavantaṁ (pts. vin i, 3) etadavoca kittāvatā nu kho
bho gotama brāhmaṇo hoti katame ca pana brāhmaṇakaraṇā
dhammāti. athakho bhagavā etamatthaṁ viditvā tāyaṁ velāyaṁ imaṁ
udānaṁ udānesi
yo brāhmaṇo bāhitapāpadhammo
nīhuṁhuko 1- nikkasāvo yatatto
vedantagū vūsitabrahmacariyo
dhammena so 2- brahmavādaṁ vadeyya
yassussadā natthi kuhiñci loketi.
ajapālanigrodhakathā niṭṭhitā 3-.

[5] athakho bhagavā sattāhassa accayena tamhā samādhimhā
vuṭṭhahitvā ajapālanigrodhamūlā yena mucalindo tenupasaṅkami
upasaṅkamitvā mucalindamūle sattāhaṁ ekapallaṅkena nisīdi
vimuttisukhapaṭisaṁvedī.
tena kho pana samayena mahāakālamegho udapādi.
sattāhavaddalikā sītavātaduddinī. athakho mucalindo nāgarājā
sakabhavanā nikkhamitvā bhagavato kāyaṁ sattakkhattuṁ bhogehi parikkhipitvā

footnote: 1 yu. rā. nihuhuṁko. ma. nihuṁhuṁko nikasāvo. 2 yu. rā. so brāhmaṇo.
footnote: 3 sī. idaṁ pāṭhadvayaṁ na dissati.

page number: 006

uparimuddhani mahantaṁ phaṇaṁ karitvā aṭṭhāsi mā bhagavantaṁ sītaṁ
mā bhagavantaṁ uṇhaṁ mā bhagavantaṁ ḍaṁsamakasavātātapasiriṁsapasamphassoti 1-.
athakho mucalindo nāgarājā sattāhassa accayena viddhaṁ vigatabalāhakaṁ
devaṁ viditvā bhagavato kāyā bhoge vinīveṭhetvā sakavaṇṇaṁ
paṭisaṁharitvā māṇavakavaṇṇaṁ abhinimminitvā bhagavato purato aṭṭhāsi
añjaliko bhagavantaṁ namassamāno.
athakho bhagavā etamatthaṁ viditvā tāyaṁ velāyaṁ imaṁ udānaṁ
udānesi
sukho viveko tuṭṭhassa sutadhammassa passato
abyāpajjhaṁ sukhaṁ loke pāṇabhūtesu saññamo
sukhā virāgatā loke kāmānaṁ samatikkamo
asmimānassa yo vinayo etaṁ ve paramaṁ sukhanti.
mucalindakathā niṭṭhitā 2-.

[6] athakho bhagavā sattāhassa accayena tamhā samādhimhā
vuṭṭhahitvā mucalindamūlā yena rājāyatanaṁ tenupasaṅkami
upasaṅkamitvā rājāyatanamūle sattāhaṁ ekapallaṅkena nisīdi
vimuttisukhapaṭisaṁvedī.
tena kho (pts. vin i, 4) pana samayena tapussabhallikā 3- vāṇijā ukkalā taṁ
desaṁ addhānamaggapaṭipannā honti. athakho tapussabhallikānaṁ

footnote: 1 ma. sarīsapa.... 2 sī. idaṁ pāṭhadvayaṁ na dissati. 3 sī. tapassubhallikā.

page number: 007

vāṇijānaṁ ñātisālohitā devatā tapussabhallike vāṇije etadavoca
ayaṁ mārisā bhagavā rājāyatanamūle viharati paṭhamābhisambuddho
gacchatha taṁ bhagavantaṁ manthena ca madhupiṇḍikāya ca paṭimānetha
taṁ vo bhavissati dīgharattaṁ hitāya sukhāyāti. athakho tapussabhallikā
vāṇijā manthañca madhupiṇḍikañca ādāya yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ aṭṭhaṁsu. ekamantaṁ
ṭhitā kho tapussabhallikā vāṇijā bhagavantaṁ etadavocuṁ paṭiggaṇhātu
no bhante bhagavā manthañca madhupiṇḍikañca yaṁ amhākaṁ assa
dīgharattaṁ hitāya sukhāyāti. athakho bhagavato etadahosi na kho
tathāgatā hatthesu paṭiggaṇhanti kimhi nu kho ahaṁ paṭiggaṇheyyaṁ
manthañca madhupiṇḍikañcāti. athakho cattāro mahārājā 1- bhagavato
cetasā cetoparivitakkamaññāya catuddisā cattāro selamaye
patte bhagavato upanāmesuṁ idha bhante bhagavā paṭiggaṇhātu
manthañca madhupiṇḍikañcāti. paṭiggahesi bhagavā paccagghe selamaye
patte manthañca madhupiṇḍikañca paṭiggahetvā ca paribhuñji.
athakho tapussabhallikā vāṇijā 2- bhagavantaṁ etadavocuṁ ete mayaṁ
bhante bhagavantaṁ saraṇaṁ gacchāma dhammañca upāsake no bhagavā

footnote: 1 yebhuyyena mahārājānoti dissati. ma. yu. īdisameva. 2 ma. yu. rā. ito paraṁ
footnote: bhagavantaṁ onītapattapāṇiṁ viditvā bhagavato pādesu sirasā nipatitvāti vacanaṁ dissati.

page number: 008

dhāretu ajjatagge pāṇupete saraṇaṁ gateti. te ca 1- loke
paṭhamaṁ upāsakā ahesuṁ dvevācikā.
rājāyatanakathā niṭṭhitā 2-.

[7] athakho bhagavā sattāhassa accayena tamhā samādhimhā
vuṭṭhahitvā rājāyatanamūlā yena ajapālanigrodho tenupasaṅkami 3-.
tatra sudaṁ bhagavā ajapālanigrodhamūle viharati. athakho bhagavato
rahogatassa paṭisallīnassa evaṁ cetaso parivitakko udapādi
adhigato kho mayāyaṁ dhammo gambhīro duddaso duranubodho santo
paṇīto atakkāvacaro nipuṇo paṇḍitavedanīyo ālayarāmā kho
panāyaṁ pajā ālayaratā ālayasammuditā ālayarāmāya kho pana
pajāya ālayaratāya ālayasammuditāya duddasaṁ idaṁ (pts. vin i, 5) ṭhānaṁ yadidaṁ
idappaccayatāpaṭiccasamuppādo idaṁpi kho ṭhānaṁ sududdasaṁ yadidaṁ
sabbasaṅkhārasamatho sabbūpadhipaṭinissaggo taṇhakkhayo virāgo nirodho
nibbānaṁ ahañceva kho pana dhammaṁ deseyyaṁ pare ca me na
ājāneyyuṁ so mamassa kilamatho sā mamassa vihesāti.
apissu bhagavantaṁ imā anacchariyā gāthāyo paṭibhaṁsu pubbe
assutapubbā

footnote: 1 yu. te va. 2 sī. idaṁ pāṭhadvayaṁ na dissati. 3 ito paraṁ yebhuyyena
footnote: upasaṅkamitvāti pāṭho dissati. so atirekoti daṭṭhabbo.

page number: 009

kicchena me adhigataṁ halandāni pakāsituṁ.
rāgadosaparetehi nāyaṁ dhammo susambudho.
paṭisotagāmiṁ nipuṇaṁ gambhīraṁ duddasaṁ aṇuṁ
rāgarattā na dakkhanti tamokkhandhena āvuṭāti.
itiha bhagavato paṭisañcikkhato appossukkatāya cittaṁ namati no
dhammadesanāya.

[8] athakho brahmuno sahampatissa 1- bhagavato cetasā
cetoparivitakkamaññāya etadahosi nassati vata bho loko
vinassati vata bho loko yatra hi nāma tathāgatassa arahato
sammāsambuddhassa appossukkatāya cittaṁ namati no dhammadesanāyāti.
athakho brahmā sahampati seyyathāpi nāma balavā puriso
sammiñjitaṁ vā bāhaṁ pasāreyya pasāritaṁ vā bāhaṁ sammiñjeyya
evameva 2- brahmaloke antarahito bhagavato purato pāturahosi.
athakho brahmā sahampati ekaṁsaṁ uttarāsaṅgaṁ karitvā dakkhiṇajāṇumaṇḍalaṁ 3-
paṭhaviyaṁ 4- nihantvā yena bhagavā tenañjaliṁ paṇāmetvā
bhagavantaṁ etadavoca desetu bhante bhagavā dhammaṁ desetu sugato
dhammaṁ santi 5- sattā apparajakkhajātikā 6- assavanatā dhammassa

footnote: 1 sahappatītipi tassa nāmaṁ. 2 sī. evamevaṁ. 3 yu. dakkhiṇañjānumaṇḍalaṁ.
footnote: 4 rā. bhūmiyaṁ. sī. puthuviyaṁ. 5 santīdhātipi pāṭho. 6 sī. apparajakkhajātiyā.

page number: 010

parihāyanti bhavissanti dhammassa aññātāroti. idamavoca
brahmā sahampati idaṁ vatvā athāparaṁ etadavoca

pāturahosi magadhesu pubbe
dhammo asuddho samalehi cintito.
apāpuretaṁ amatassa dvāraṁ
suṇantu dhammaṁ vimalenānubuddhaṁ.
sele yathā pabbatamuddhaniṭṭhito
yathāpi passe janataṁ samantato
tathūpamaṁ dhammamayaṁ sumedha
pāsādamāruyha samantacakkhu
sokāvatiṇṇaṁ janataṁ apetasoko
avekkhassu 1- jātijarābhibhūtaṁ.
uṭṭhehi vīra vijitasaṅgāma
satthavāha anaṇa vicara loke.
desassu 2- bhagavā dhammaṁ aññātāro bhavissantīti 3-.

footnote: 1 apekkhassūtipi pāṭho. 2 yebhuyyena desetūti pāṭho dissati. 3 yu. rā.
footnote: tikkhattuṁ ajjhesanā katā. tesu hi evaṁ dissati evaṁ vutte bhagavā brahmānaṁ
footnote: sahampatiṁ etadavoca mayhaṁ kho brahme etadahosi adhigato kho mayāyaṁ dhammo .. sā mamassa

vihesāti apissu maṁ brahme imā anacchariyā gāthāyo paṭibhaṁsu pubbe me
assutapubbā ... āvuṭāti itiha me brahme paṭisañcikkhato appossukkatāya
cittaṁ namati no dhammadesanāyāti. dutiyampikho brahmā sahampati bhagavantaṁ etadavoca
desetu bhante

page number: 011

[9] athakho bhagavā brahmuno ca ajjhesanaṁ viditvā sattesu
ca kāruññataṁ paṭicca buddhacakkhunā lokaṁ volokesi. addasā
kho bhagavā buddhacakkhunā lokaṁ volokento satte apparajakkhe
mahārajakkhe tikkhindriye mudindriye svākāre dvākāre suviññāpaye
duviññāpaye appekacce paralokavajjabhayadassāvino 1- viharante.
seyyathāpi nāma uppaliniyaṁ vā paduminiyaṁ vā puṇḍarīkiniyaṁ vā
appekaccāni uppalāni vā padumāni vā puṇḍarīkāni vā udake jātāni
udake saṁvaḍḍhāni udakānuggatāni antonimuggaposīni appekaccāni
uppalāni vā padumāni vā puṇḍarīkāni vā udake jātāni udake
saṁvaḍḍhāni samodakaṁ ṭhitāni appekaccāni uppalāni vā padumāni
vā puṇḍarīkāni vā udake jātāni udake saṁvaḍḍhāni udakā
accuggamma tiṭṭhanti 2- anupalittāni udakena evameva 3- bhagavā
buddhacakkhunā lokaṁ volokento addasa satte apparajakkhe
mahārajakkhe (pts. vin i, 7) tikkhindriye mudindriye svākāre dvākāre suviññāpaye
duviññāpaye appekacce paralokavajjabhayadassāvino viharante

footnote: bhagavā dhammaṁ ... aññātāro bhavissantīti. dutiyampi kho bhagavā brahmānaṁ sahampatiṁ
footnote: etadavoca mayhaṁ kho brahme etadahosi ... no dhammadesanāyāti. tatiyampi kho
footnote: brahmā sahampati bhagavantaṁ etadavoca desetu bhante bhagavā dhammaṁ ... aññātāro

bhavissantīti.
1 ma. ..ḍassāvine. ito paraṁ īdisameva. 2 ma. ṭhitāni. 3 ma. evamevaṁ.

page number: 012

disvāna brahmānaṁ sahampatiṁ gāthāya ajjhabhāsi
apārutā te 1- amatassa dvārā
ye sotavanto pamuñcantu saddhaṁ.
vihiṁsasaññī paguṇaṁ na bhāsiṁ
dhammaṁ paṇītaṁ manujesu brahmeti.
athakho brahmā sahampati katāvakāso khomhi bhagavatā
dhammadesanāyāti bhagavantaṁ abhivādetvā padakkhiṇaṁ katvā
tatthevantaradhāyi.
brahmayācanakathā niṭṭhitā 2-

[10] athakho bhagavato etadahosi kassa nu kho ahaṁ paṭhamaṁ
dhammaṁ deseyyaṁ ko imaṁ dhammaṁ khippameva ājānissatīti.
athakho bhagavato etadahosi ayaṁ kho āḷāro kālāmo paṇḍito
byatto medhāvī dīgharattaṁ apparajakkhajātiko yannūnāhaṁ āḷārassa
kālāmassa paṭhamaṁ dhammaṁ deseyyaṁ so imaṁ dhammaṁ khippameva
ājānissatīti. athakho devatā 3- antarahitā bhagavato ārocesi
sattāhakālakato bhante āḷāro kālāmoti. bhagavatopi kho
ñāṇaṁ udapādi sattāhakālakato āḷāro kālāmoti. athakho

footnote: 1 ma. yu. tesaṁ. 2 sī. idaṁ pāṭhadvayaṁ na dissati. 3 ma. yu. antarahitā
footnote: devatā. ito paraṁ īdisameva.

page number: 013

bhagavato etadahosi mahājāniyo kho āḷāro kālāmo sace
hi so imaṁ dhammaṁ suṇeyya khippameva ājāneyyāti. athakho
bhagavato etadahosi kassa nu kho ahaṁ paṭhamaṁ dhammaṁ deseyyaṁ
ko imaṁ dhammaṁ khippameva ājānissatīti. athakho bhagavato
etadahosi ayaṁ kho uddako rāmaputto paṇḍito byatto
medhāvī dīgharattaṁ apparajakkhajātiko yannūnāhaṁ uddakassa
rāmaputtassa paṭhamaṁ dhammaṁ deseyyaṁ so imaṁ dhammaṁ khippameva
ājānissatīti. athakho devatā antarahitā bhagavato ārocesi
abhidosakālakato bhante uddako rāmaputtoti. bhagavatopi kho
ñāṇaṁ udapādi abhidosakālakato uddako rāmaputtoti. athakho
bhagavato etadahosi mahājāniyo kho uddako rāmaputto sace
hi so imaṁ dhammaṁ suṇeyya khippameva ājāneyyāti. athakho
bhagavato etadahosi kassa nu kho ahaṁ paṭhamaṁ dhammaṁ deseyyaṁ
ko imaṁ dhammaṁ (pts. vin i, 8) khippameva ājānissatīti. athakho bhagavato etadahosi
bahūpakārā kho me pañcavaggiyā bhikkhū ye maṁ padhānapahitattaṁ
upaṭṭhahiṁsu yannūnāhaṁ pañcavaggiyānaṁ bhikkhūnaṁ paṭhamaṁ dhammaṁ
deseyyanti. athakho bhagavato etadahosi kahaṁ nu kho etarahi
pañcavaggiyā bhikkhū viharantīti. addasā kho bhagavā dibbena
cakkhunā visuddhena atikkantamānusakena pañcavaggiye bhikkhū bārāṇasiyaṁ

page number: 014

viharante isipatane migadāye. athakho bhagavā uruvelāyaṁ yathābhirantaṁ
viharitvā yena bārāṇasī tena cārikaṁ pakkāmi.

[11] addasā kho upako ājīvako bhagavantaṁ antarā ca gayaṁ
antarā ca bodhiṁ addhānamaggapaṭipannaṁ disvāna bhagavantaṁ etadavoca
vippasannāni kho te āvuso indriyāni parisuddho chavivaṇṇo
pariyodāto kaṁsi tvaṁ āvuso uddissa pabbajito ko vā
te satthā kassa vā tvaṁ dhammaṁ rocesīti. evaṁ vutte bhagavā
upakaṁ ājīvakaṁ gāthāhi ajjhabhāsi
sabbābhibhū sabbavidūhamasmi
sabbesu dhammesu anūpalitto
sabbañjaho taṇhakkhaye vimutto
sayaṁ abhiññāya kamuddiseyyaṁ.
na me ācariyo atthi sadiso me na vijjati
sadevakasmiṁ lokasmiṁ natthi me paṭipuggalo.
ahañhi arahā loke ahaṁ satthā anuttaro
ekomhi sammāsambuddho sītibhūtosmi nibbuto.
dhammacakkaṁ pavattetuṁ gacchāmi kāsinaṁ puraṁ
andhabhūtasmiṁ lokasmiṁ ahaññiṁ 1- amatadundubhinti.
yathā kho tvaṁ āvuso paṭijānāsi arahasi anantajinoti.
mādisā ve jinā honti ye pattā āsavakkhayaṁ.

footnote: 1 yu. ahañhi.

page number: 015

jitā me pāpakā dhammā tasmāhamupaka jinoti.
evaṁ vutte upako ājīvako huveyyāvusoti 1- vatvā sīsaṁ
okampetvā ummaggaṁ gahetvā pakkāmi.

[12] athakho bhagavā anupubbena cārikaṁ caramāno yena bārāṇasī
isipatanaṁ migadāyo yena pañcavaggiyā bhikkhū tenupasaṅkami.
addasaṁsu kho pañcavaggiyā bhikkhū bhagavantaṁ dūrato va āgacchantaṁ
disvāna aññamaññaṁ 

[2]- saṇṭhapesuṁ ayaṁ āvuso samaṇo gotamo
āgacchati bāhulliko (pts. vin i, 9) padhānavibbhanto āvatto bāhullāya so
neva abhivādetabbo na paccuṭṭhātabbo nāssa pattacīvaraṁ
paṭiggahetabbaṁ apica kho āsanaṁ ṭhapetabbaṁ sace 

[3]- ākaṅkhissati
nisīdissatīti. yathā yathā kho bhagavā pañcavaggiye bhikkhū upasaṅkamati
tathā tathā te 4- pañcavaggiyā bhikkhū 

[5]- sakāya katikāya 

[6]-
asaṇṭhahantā bhagavantaṁ paccuggantvā eko bhagavato pattacīvaraṁ paṭiggahesi
eko āsanaṁ paññāpesi eko pādodakaṁ 

[7]- pādapīṭhaṁ 

[8]- pādakathalikaṁ
upanikkhipi. nisīdi bhagavā paññatte āsane. nisajja
kho bhagavā pāde pakkhālesi. apissu bhagavantaṁ nāmena ca
āvusovādena ca samudācaranti. evaṁ vutte bhagavā pañcavaggiye
bhikkhū etadavoca mā bhikkhave tathāgataṁ nāmena ca āvusovādena

footnote: 1 sī. huveyya āvusoti. ma. yu. hupeyya āvusoti. rā. hupeyyāvusoti.
footnote: 2 ma. katikaṁ. 3 ma. so. 4 ma. ayaṁ saddo na dissati. 5 po. na
footnote: sakkonti saṇṭhātuṁ. ma. nāsakkhiṁsu. 6 ma. saññātuṁ. 7-8 ma. eko.

page number: 016

ca samudācarittha 1- arahaṁ bhikkhave tathāgato sammāsambuddho
odahatha bhikkhave sotaṁ amatamadhigataṁ ahamanusāsāmi ahaṁ
dhammaṁ desemi yathānusiṭṭhaṁ 2- paṭipajjamānā nacirasseva yassatthāya
kulaputtā sammadeva agārasmā anagāriyaṁ pabbajanti tadanuttaraṁ
brahmacariyapariyosānaṁ diṭṭhe va dhamme sayaṁ abhiññā sacchikatvā
upasampajja viharissathāti. evaṁ vutte pañcavaggiyā bhikkhū
bhagavantaṁ etadavocuṁ tāyapi kho tvaṁ āvuso gotama
cariyāya 3- tāya paṭipadāya tāya dukkarakārikāya nevajjhagā
uttarimanussadhammaṁ alamariyañāṇadassanavisesaṁ kiṁ pana tvaṁ 

[4]- etarahi
bāhulliko padhānavibbhanto āvatto bāhullāya adhigamissasi
uttarimanussadhammaṁ alamariyañāṇadassanavisesanti. evaṁ vutte bhagavā
pañcavaggiye bhikkhū etadavoca na bhikkhave tathāgato bāhulliko
na padhānavibbhanto na āvatto bāhullāya arahaṁ bhikkhave tathāgato
sammāsambuddho odahatha bhikkhave sotaṁ amatamadhigataṁ ahamanusāsāmi
ahaṁ dhammaṁ desemi yathānusiṭṭhaṁ paṭipajjamānā nacirasseva
yassatthāya kulaputtā sammadeva agārasmā anagāriyaṁ pabbajanti

footnote: 1 ma. yu. samudācaratha. 2 ito paraṁ sabbapotthakesu tathāsaddo dissati. so pana
footnote: yasmā yathānusiṭṭhanti padaṁ paṭipajjamānāti pade kiriyāvisesanaṁ hoti tasmā
footnote: atirekoti daṭṭhabbo. tena taṁ vajjetvā sodhitaṁ. 3 sī. ma. iriyāya.

4 po. āvuso.

page number: 017

tadanuttaraṁ brahmacariyapariyosānaṁ diṭṭhe va dhamme sayaṁ abhiññā
sacchikatvā upasampajja viharissathāti. dutiyampi kho pañcavaggiyā
bhikkhū bhagavantaṁ etadavocuṁ .pe. dutiyampi kho bhagavā pañcavaggiye
bhikkhū etadavoca .pe. tatiyampi kho pañcavaggiyā bhikkhū
bhagavantaṁ etadavocuṁ tāyapi (pts. vin i, 10) kho tvaṁ āvuso gotama cariyāya
tāya paṭipadāya tāya dukkarakārikāya nevajjhagā uttarimanussadhammaṁ
alamariyañāṇadassanavisesaṁ kiṁ pana tvaṁ etarahi bāhulliko
padhānavibbhanto āvatto bāhullāya adhigamissasi uttarimanussadhammaṁ
alamariyañāṇadassanavisesanti. evaṁ vutte bhagavā pañcavaggiye
bhikkhū etadavoca abhijānātha me no tumhe bhikkhave ito
pubbe 

[1]- bhāsitametanti 2-. nohetaṁ bhante 3-. arahaṁ bhikkhave
tathāgato sammāsambuddho odahatha bhikkhave sotaṁ amatamadhigataṁ
ahamanusāsāmi ahaṁ dhammaṁ desemi yathānusiṭṭhaṁ paṭijjamānā
nacirasseva yassatthāya kulaputtā sammadeva agārasmā anagāriyaṁ
pabbajanti tadanuttaraṁ brahmacariyapariyosānaṁ diṭṭhe va dhamme
sayaṁ abhiññā sacchikatvā upasampajja viharissathāti. asakkhi
kho bhagavā pañcavaggiye bhikkhū saññāpetuṁ. athakho pañcavaggiyā
bhikkhū bhagavantaṁ sussūsiṁsu sotaṁ odahiṁsu aññāya 4- cittaṁ upaṭṭhāpesuṁ.

[13] athakho bhagavā pañcavaggiye bhikkhū āmantesi dveme

footnote: 1 po. ma. yu. evarūpaṁ. 2 sī. dhammādhigatametanti. rā. abbhācikkhitametanti.
footnote: 3 po. ma. yu. itisaddo dissati. 4 po. ma. yu. aññā.

page number: 018

bhikkhave antā pabbajitena na sevitabbā 1-. yo cāyaṁ kāmesu
kāmasukhallikānuyogo hīno gammo pothujjaniko anariyo anatthasañhito
yo cāyaṁ attakilamathānuyogo dukkho anariyo anatthasañhito
ete te 2- bhikkhave ubho ante anupagamma majjhimā paṭipadā
tathāgatena abhisambuddhā cakkhukaraṇī ñāṇakaraṇī upasamāya abhiññāya
sambodhāya nibbānāya saṁvattati. katamā ca sā bhikkhave majjhimā
paṭipadā tathāgatena abhisambuddhā cakkhukaraṇī ñāṇakaraṇī upasamāya
abhiññāya sambodhāya nibbānāya saṁvattati ayameva ariyo aṭṭhaṅgiko
maggo seyyathīdaṁ sammādiṭṭhi sammāsaṅkappo sammāvācā
sammākammanto sammāājīvo sammāvāyāmo sammāsati
sammāsamādhi. ayaṁ kho sā bhikkhave majjhimā paṭipadā tathāgatena
abhisambuddhā cakkhukaraṇī ñāṇakaraṇī upasamāya abhiññāya sambodhāya
nibbānāya saṁvattati.

[14] idaṁ kho pana bhikkhave dukkhaṁ ariyasaccaṁ jātipi dukkhā
jarāpi dukkhā byādhīpi 3- dukkhā maraṇampi dukkhaṁ appiyehi

footnote: 1 ito paraṁ sīhalapotthakaṁ ṭhapetvā sabbattha katame dveti kathetukāmatāpucchā
footnote: pakkhittā. ayampana sīhalapotthakaṁ anuvattitvā sodhitoti veditabbo.
footnote: 2 sīhalapotthakaṁ ṭhapetvā sabbattha khosaddo dissati. ayampana sīhalapotthakaṁ

anuvattitvā sodhitoti daṭṭhabbo. 3 byādhīpi dukkhāti idaṁ padaṁ vibhaṅge
dukkhasaccaniddesapāliyaṁ na āgataṁ teneva

page number: 019

sampayogo dukkho piyehi vippayogo dukkho yampicchaṁ na
labhati tampi dukkhaṁ saṅkhittena pañcupādānakkhandhā dukkhā. idaṁ
kho pana bhikkhave dukkhasamudayo 1- ariyasaccaṁ yāyaṁ taṇhā ponobbhavikā
nandirāgasahagatā tatra tatrābhinandinī seyyathīdaṁ kāmataṇhā
bhavataṇhā vibhavataṇhā. idaṁ kho pana bhikkhave dukkhanirodho 2-
ariyasaccaṁ yo tassāyeva taṇhāya asesavirāganirodho cāgo
paṭinissaggo mutti anālayo. idaṁ kho pana bhikkhave dukkhanirodhagāminī
paṭipadā ariyasaccaṁ ayameva ariyo aṭṭhaṅgiko
maggo seyyathīdaṁ sammādiṭṭhi .pe. sammāsamādhi.

[15] (pts. vin i, 11) idaṁ dukkhaṁ ariyasaccanti me bhikkhave pubbe ananussutesu
dhammesu cakkhuṁ udapādi ñāṇaṁ udapādi paññā udapādi vijjā

footnote: visuddhimaggepi dukkhasaccaniddese taṁ na uddiṭṭhaṁ.
footnote: dhammacakkappavattanasuttantapāliyaṁyeva pana upalabbhati. tasmā tatthevimassa vacane
footnote: aññattha ca avacane kāraṇaṁ vīmaṁsitabbaṁ. imasmiñca ṭhāne

sokaparidevadukkhadomanassupāyāsāpi dukkhāti vibhaṅge dukkhasaccaniddese āgataṁ idha
pana taṁ natthi. tatthāpi kāraṇaṁ pariyesitabbanti tatiyasāratthadīpanī. 1-2 sabbattha
dukkhasamudayaṁ ariyasaccaṁ dukkhanirodhaṁ ariyasaccanti dissati. tampana
dukkhanirodhagāminī paṭipadā ariyasaccanti pāliyā na sameti. tenāyaṁ amhākaṁ anumatiyā
sodhitoti veditabbo.

page number: 020

udapādi āloko udapādi. taṁ kho panidaṁ dukkhaṁ ariyasaccaṁ
pariññeyyanti me bhikkhave .pe. pariññātanti me bhikkhave
pubbe ananussutesu dhammesu cakkhuṁ udapādi ñāṇaṁ udapādi paññā
udapādi vijjā udapādi āloko udapādi. idaṁ dukkhasamudayo
ariyasaccanti me bhikkhave pubbe ananussutesu dhammesu cakkhuṁ
udapādi ñāṇaṁ udapādi paññā udapādi vijjā udapādi āloko
udapādi. taṁ kho panidaṁ dukkhasamudayo ariyasaccaṁ pahātabbanti me
bhikkhave .pe. pahīnanti me bhikkhave pubbe ananussutesu dhammesu
cakkhuṁ udapādi ñāṇaṁ udapādi paññā udapādi vijjā udapādi
āloko udapādi. idaṁ dukkhanirodho ariyasaccanti me bhikkhave
pubbe ananussutesu dhammesu cakkhuṁ udapādi ñāṇaṁ udapādi
paññā udapādi vijjā udapādi āloko udapādi. taṁ kho
panidaṁ dukkhanirodho ariyasaccaṁ sacchikātabbanti me bhikkhave .pe.
sacchikatanti me bhikkhave pubbe ananussutesu dhammesu cakkhuṁ udapādi
ñāṇaṁ udapādi paññā udapādi vijjā udapādi āloko
udapādi. idaṁ dukkhanirodhagāminī paṭipadā ariyasaccanti me bhikkhave
pubbe ananussutesu dhammesu cakkhuṁ udapādi ñāṇaṁ udapādi
paññā udapādi vijjā udapādi āloko udapādi. taṁ kho
panidaṁ dukkhanirodhagāminī paṭipadā ariyasaccaṁ bhāvetabbanti me
bhikkhave .pe. bhāvitanti me bhikkhave pubbe ananussutesu dhammesu

page number: 021

cakkhuṁ udapādi ñāṇaṁ udapādi paññā udapādi vijjā udapādi
āloko udapādi.

[16] yāvakīvañca me bhikkhave imesu catūsu ariyasaccesu
evantiparivaṭṭaṁ dvādasākāraṁ yathābhūtaṁ ñāṇadassanaṁ na suvisuddhaṁ
ahosi neva tāvāhaṁ bhikkhave sadevake loke samārake sabrahmake
sassamaṇabrāhmaṇiyā pajāya sadevamanussāya anuttaraṁ sammāsambodhiṁ
abhisambuddho 1- paccaññāsiṁ. yato ca kho me bhikkhave imesu
catūsu ariyasaccesu evantiparivaṭṭaṁ dvādasākāraṁ yathābhūtaṁ ñāṇadassanaṁ
suvisuddhaṁ ahosi athāhaṁ bhikkhave sadevake loke samārake sabrahmake
sassamaṇabrāhmaṇiyā pajāya sadevamanussāya anuttaraṁ sammāsambodhiṁ
abhisambuddho paccaññāsiṁ. Ñāṇañca pana me dassanaṁ udapādi
akuppā me vimutti 2- ayamantimā jāti natthidāni punabbhavoti 3-

footnote: 1 ma. yu. rā. abhisambuddhoti. 2 amhākaṁ potthakaṁ ṭhapetvā sabbattha
footnote: cetovimuttīti pāṭho dissati. so na yujjati. kasmā. na kevalaṁ cetovimutti
footnote: idha adhippetā paññāvimuttipi idha gahitā. 3 ito paraṁ idamavoca bhagavā

attamanā pañcavaggiyā bhikkhu bhagavato bhāsitaṁ abhinanduntīti yuropiyapotthake āgataṁ.
aññattha pana na dissati. anattalakkhaṇasuttante pana sabbattha dissati.
tatiyasāratthadīpaniyampi imasmiṁ suttante avaṇṇetvā anattalakkhaṇasuttante
vaṇṇitaṁ. ādittapariyāye pana sabbattha na dissati. imasmiṁ ca ādittapariyāye ca
avacane anattalakkhaṇasuttante ca vacane kāraṇaṁ pariyesitabbaṁ.

page number: 022

imasmiñca pana veyyākaraṇasmiṁ bhaññamāne āyasmato
koṇḍaññassa virajaṁ vītamalaṁ dhammacakkhuṁ udapādi yaṅkiñci
samudayadhammaṁ sabbantaṁ nirodhadhammanti.

[17] pavattite ca 1- bhagavatā dhammacakke bhummā devā
saddamanussāvesuṁ etambhagavatā 2- bārāṇasiyaṁ isipatane (pts. vin i, 12) migadāye anuttaraṁ
dhammacakkaṁ pavattitaṁ appaṭivattiyaṁ samaṇena vā brāhmaṇena
vā devena vā mārena vā brahmunā vā kenaci vā lokasminti.
bhummānaṁ devānaṁ saddaṁ sutvā cātummahārājikā devā saddamanussāvesuṁ.
cātummahārājikānaṁ devānaṁ saddaṁ sutvā tāvatiṁsā devā
saddamanussāvesuṁ .pe. yāmā devā ... tusitā devā ... nimmānaratī
devā ... paranimmitavasavattī devā ... brahmakāyikā devā
saddamanussāvesuṁ. etambhagavatā bārāṇasiyaṁ isipatane migadāye anuttaraṁ
dhammacakkaṁ pavattitaṁ appaṭivattiyaṁ samaṇena vā brāhmaṇena vā
devena vā mārena vā brahmunā vā kenaci vā lokasminti.
itiha tena khaṇena 

[3]- tena muhuttena yāva brahmalokā saddo
abbhuggacchi. ayañca dasasahassī lokadhātu saṅkampi sampakampi

footnote: 1 sī. ma. ca pana. 2 sī. yu. evaṁ bhagavatā. 3 ma. yu. rā. tena layena.

page number: 023

sampavedhi. appamāṇo ca uḷāro obhāso loke pāturahosi
atikkamma 1- devānaṁ devānubhāvaṁ 2-. athakho bhagavā udānaṁ 3- udānesi
aññāsi vata bho koṇḍañño aññāsi vata bho koṇḍaññoti.
itihidaṁ āyasmato koṇḍaññassa aññākoṇḍaññotveva 4-
nāmaṁ ahosi.

[18] athakho āyasmā aññākoṇḍañño 5- diṭṭhadhammo pattadhammo
viditadhammo pariyogāḷhadhammo tiṇṇavicikiccho vigatakathaṁkatho
vesārajjappatto aparappaccayo satthu sāsane bhagavantaṁ etadavoca
labheyyāhaṁ bhante bhagavato santike pabbajjaṁ labheyyaṁ upasampadanti.
ehi bhikkhūti bhagavā avoca svākkhāto dhammo cara brahmacariyaṁ
sammā dukkhassa antakiriyāyāti. sā va tassa āyasmato
upasampadā ahosi.

[19] athakho bhagavā tadavasese bhikkhū dhammiyā kathāya ovadi
anusāsi. athakho āyasmato ca vappassa āyasmato ca bhaddiyassa
bhagavatā dhammiyā kathāya ovadiyamānānaṁ anusāsiyamānānaṁ virajaṁ
vītamalaṁ dhammacakkhuṁ udapādi yaṅkiñci samudayadhammaṁ sabbantaṁ
nirodhadhammanti. te diṭṭhadhammā pattadhammā viditadhammā pariyogāḷhadhammā
tiṇṇavicikicchā vigatakathaṁkathā vesārajjappattā aparappaccayā

footnote: 1 po. atikkammeva. 2 yebhuyyena itisaddo pakkhitto. so samāpanno
footnote: daṭṭhabbo. 3 ma. yu. rā. imaṁ udānaṁ. 4-5 ma. aññāsikoṇḍaññotveva. yu. rā. aññātakoṇḍañño.

page number: 024

satthu sāsane bhagavantaṁ etadavocuṁ labheyyāma mayaṁ bhante bhagavato
santike pabbajjaṁ labheyyāma upasampadanti. etha bhikkhavoti
bhagavā avoca svākkhāto dhammo caratha (pts. vin i, 13) brahmacariyaṁ sammā
dukkhassa antakiriyāyāti. sā va tesaṁ āyasmantānaṁ upasampadā
ahosi. athakho bhagavā tadavasese bhikkhū nīhārabhatto 

[1]- dhammiyā
kathāya ovadi anusāsi. yaṁ tayo bhikkhū piṇḍāya caritvā
āharanti tena chabbaggo yāpeti. athakho āyasmato ca
mahānāmassa āyasmato ca assajissa bhagavatā dhammiyā kathāya
ovadiyamānānaṁ anusāsiyamānānaṁ virajaṁ vītamalaṁ dhammacakkhuṁ udapādi
yaṅkiñci samudayadhammaṁ sabbantaṁ nirodhadhammanti. te diṭṭhadhammā
pattadhammā viditadhammā pariyogāḷhadhammā tiṇṇavicikicchā vigatakathaṁkathā
vesārajjappattā aparappaccayā satthu sāsane bhagavantaṁ
etadavocuṁ labheyyāma mayaṁ bhante bhagavato santike pabbajjaṁ
labheyyāma upasampadanti. etha bhikkhavoti bhagavā avoca svākkhāto
dhammo caratha brahmacariyaṁ sammā dukkhassa antakiriyāyāti.
sā va tesaṁ āyasmantānaṁ upasampadā ahosi.

[20] athakho bhagavā pañcavaggiye bhikkhū āmantesi rūpaṁ
bhikkhave anattā. rūpañca hidaṁ bhikkhave attā abhavissa
nayidaṁ rūpaṁ ābādhāya saṁvatteyya labbhetha ca rūpe evaṁ me

footnote: 1 yu. rā. etantare iminā nīhārenāti pāṭhadvayaṁ atthi.

page number: 025

rūpaṁ hotu evaṁ me rūpaṁ mā ahosīti. yasmā ca kho bhikkhave
rūpaṁ anattā tasmā rūpaṁ ābādhāya saṁvattati na ca labbhati
rūpe evaṁ me rūpaṁ hotu evaṁ me rūpaṁ mā ahosīti.
vedanā anattā. vedanā ca hidaṁ bhikkhave attā abhavissa
nayidaṁ vedanā ābādhāya saṁvatteyya labbhetha ca vedanāya
evaṁ me vedanā hotu evaṁ me vedanā mā ahosīti. yasmā
ca kho bhikkhave vedanā anattā tasmā vedanā ābādhāya
saṁvattati na ca labbhati vedanāya evaṁ me vedanā hotu evaṁ
me vedanā mā ahosīti. saññā anattā. saññā ca hidaṁ
bhikkhave attā abhavissa nayidaṁ saññā ābādhāya saṁvatteyya.
labbhetha ca saññāya evaṁ me saññā hotu evaṁ me saññā
mā ahosīti. yasmā ca kho bhikkhave saññā anattā tasmā
saññā ābādhāya saṁvattati na ca labbhati saññāya evaṁ me
saññā hotu evaṁ me saññā mā ahosīti. saṅkhārā
anattā. saṅkhārā ca hidaṁ bhikkhave attā abhavissaṁsu nayidaṁ
saṅkhārā ābādhāya saṁvatteyyuṁ labbhetha ca saṅkhāresu evaṁ
me saṅkhārā hontu evaṁ me saṅkhārā mā ahesunti. yasmā
ca kho bhikkhave saṅkhārā anattā tasmā saṅkhārā ābādhāya
saṁvattanti na ca labbhati saṅkhāresu evaṁ me saṅkhārā hontu
evaṁ me saṅkhārā mā ahesunti. viññāṇaṁ anattā. viññāṇañca

page number: 026

hidaṁ bhikkhave attā abhavissa nayidaṁ viññāṇaṁ ābādhāya
saṁvatteyya (pts. vin i, 14) labbhetha ca viññāṇe evaṁ me viññāṇaṁ hotu
evaṁ me viññāṇaṁ mā ahosīti. yasmā ca kho bhikkhave
viññāṇaṁ anattā tasmā viññāṇaṁ ābādhāya saṁvattati
na ca labbhati viññāṇe evaṁ me viññāṇaṁ hotu evaṁ me
viññāṇaṁ mā ahosīti.

[21] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ
bhante. yaṁ panāniccaṁ dukkhaṁ vipariṇāmadhammaṁ kallaṁ nu taṁ
samanupassituṁ etaṁ mama esohamasmi eso me attāti. no
hetaṁ bhante. vedanā niccā vā aniccā vāti. aniccā
bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ bhante.
yaṁ panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ
etaṁ mama esohamasmi eso me attāti. no hetaṁ
bhante. saññā niccā vā aniccā vāti. aniccā bhante.
yaṁ panāniccaṁ dukkhaṁ vā taṁ sukhaṁ vāti. dukkhaṁ bhante. yaṁ
panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ etaṁ
mama esohamasmi eso me attāti. no hetaṁ bhante.
saṅkhārā niccā vā aniccā vāti. aniccā bhante. yaṁ
panāniccaṁ dukkhaṁ vā taṁ sukhaṁ vāti. dukkhaṁ bhante. yaṁ panāniccaṁ

page number: 027

dukkhaṁ vipariṇāmadhammaṁ kallaṁ nu taṁ samanupassituṁ etaṁ mama
esohamasmi eso me attāti. no hetaṁ bhante. viññāṇaṁ
niccaṁ vā aniccaṁ vāti. aniccaṁ bhante. yaṁ panāniccaṁ dukkhaṁ
vā taṁ sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ
kallaṁ nu taṁ samanupassituṁ etaṁ mama esohamasmi eso me
attāti. no hetaṁ bhante.

[22] tasmātiha bhikkhave yaṅkiñci rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā
hīnaṁ vā paṇītaṁ vā yaṁ dūre vā 1- santike vā sabbaṁ rūpaṁ
netaṁ mama nesohamasmi na meso attāti evametaṁ yathābhūtaṁ
sammappaññāya daṭṭhabbaṁ. yā kāci vedanā atītānāgatapaccuppannā
ajjhattā vā bahiddhā vā oḷārikā vā sukhumā vā hīnā
vā paṇītā vā yā dūre vā santike vā sabbā vedanā
netaṁ mama nesohamasmi na meso attāti evametaṁ yathābhūtaṁ
sammappaññāya daṭṭhabbaṁ. yā kāci saññā atītānāgatapaccuppannā
ajjhattā vā bahiddhā vā oḷārikā vā sukhumā vā hīnā
vā paṇītā vā yā dūre vā santike vā sabbā saññā
netaṁ mama nesohamasmi na meso attāti evametaṁ yathābhūtaṁ
sammappaññāya daṭṭhabbaṁ. ye keci saṅkhārā atītānāgatapaccuppannā
ajjhattā vā bahiddhā vā oḷārikā vā sukhumā vā

footnote: 1 po. ma. vāsaddo natthi. ito paraṁ īdisameva.

page number: 028

hīnā vā paṇītā vā ye dūre vā santike vā sabbe saṅkhārā
netaṁ mama nesohamasmi na meso attāti evametaṁ yathābhūtaṁ
sammappaññāya daṭṭhabbaṁ. yaṅkiñci viññāṇaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā
hīnaṁ vā paṇītaṁ vā yaṁ dūre vā santike vā sabbaṁ viññāṇaṁ
netaṁ mama nesohamasmi na meso attāti evametaṁ yathābhūtaṁ
sammappaññāya daṭṭhabbaṁ.

[23] evaṁ passaṁ bhikkhave sutavā ariyasāvako rūpasmiṁpi
nibbindati vedanāyapi nibbindati saññāyapi nibbindati saṅkhāresupi
nibbindati viññāṇasmiṁpi nibbindati nibbindaṁ virajjati virāgā
vimuccati vimuttasmiṁ vimuttamiti 1- ñāṇaṁ hoti khīṇā jāti vusitaṁ
brahmacariyaṁ kataṁ karaṇīyaṁ nāparaṁ itthattāyāti pajānātīti.

[24] idamavoca bhagavā. attamanā pañcavaggiyā bhikkhū bhagavato
bhāsitaṁ abhinanduṁ. imasmiṁ ca pana veyyākaraṇasmiṁ bhaññamāne
pañcavaggiyānaṁ bhikkhūnaṁ anupādāya āsavehi cittāni vimucciṁsu.
tena kho pana samayena cha loke arahanto honti.
paṭhamabhāṇavāraṁ

[25] (pts. vin i, 15) tena kho pana samayena bārāṇasiyaṁ yaso nāma kulaputto
seṭṭhiputto sukhumālo hoti. tassa tayo pāsādā honti

footnote: 1 vimuttamhītipi pāṭho.

page number: 029

eko hemantiko eko gimhiko eko vassiko. so
vassike pāsāde cattāro māse 1- nippurisehi turiyehi paricārayamāno 2-
na heṭṭhāpāsādaṁ 3- orohati. athakho yasassa kulaputtassa pañcahi
kāmaguṇehi samappitassa samaṅgibhūtassa paricārayamānassa paṭikacceva 4-
niddā okkami parijanassapi pacchā niddā okkami. sabbarattiyo
ca telappadīpo jhāyati. athakho yaso kulaputto
paṭikacceva pabujjhitvā 5- addasa sakaṁ parijanaṁ supantaṁ aññissā
kacche vīṇaṁ aññissā kaṇṭhe mudiṅgaṁ 6- aññissā ure 7-
ālambaraṁ aññaṁ 8- vikesikaṁ aññaṁ vikheḷikaṁ aññā 9- vippalapantiyo
hatthappattaṁ susānaṁ maññe. disvānassa ādīnavo pāturahosi
nibbidāya cittaṁ saṇṭhāsi. athakho yaso kulaputto udānaṁ
udānesi upaddūtaṁ vata bho upassaṭṭhaṁ vata bhoti.
athakho yaso kulaputto suvaṇṇapādukāyo ārohitvā yena
nivesanadvāraṁ tenupasaṅkami. amanussā dvāraṁ vivariṁsu mā
yasassa kulaputtassa koci antarāyamakāsi agārasmā anagāriyaṁ

footnote: 1 sī. vassike māse. 2 ma. yu. paricāriyamāno. 3 yu. heṭṭhāpāsādā.
footnote: 4 sī. yu. paṭigacceva. 5 yu. rā. paṭibujjhitvā.
footnote: 6 sī. yu. mutiṅgaṁ. so pana mrdaṅgoti sakaṭasaddena na sameti.

7 sī. ma. yu. rā. kacche. 8 po. aññissā vikesikaṁ vā vikheḷikaṁ
vippalapantiyo. 9 sabbattha na dissatāyaṁ pāṭho aññatra
rāmaññapotthakā. ayampana taṁ anuvattitvā sodhitoti veditabbo.

page number: 030

pabbajjāyāti. athakho yaso kulaputto yena nagaradvāraṁ
tenupasaṅkami. amanussā dvāraṁ vivariṁsu mā yasassa kulaputtassa
koci antarāyamakāsi agārasmā anagāriyaṁ pabbajjāyāti. athakho
yaso kulaputto yena isipatanaṁ migadāyo tenupasaṅkami.

[26] tena kho pana samayena bhagavā rattiyā paccūsasamayaṁ
paccuṭṭhāya ajjhokāse caṅkamati 1-. addasā kho bhagavā yasaṁ
kulaputtaṁ dūrato va āgacchantaṁ disvāna caṅkamā orohitvā
paññatte āsane nisīdi. athakho yaso kulaputto bhagavato
avidūre udānaṁ udānesi upaddūtaṁ vata bho upassaṭṭhaṁ vata
bhoti. athakho bhagavā yasaṁ kulaputtaṁ etadavoca idaṁ kho yasa
anupaddūtaṁ idaṁ anupassaṭṭhaṁ ehi yasa nisīda dhammaṁ te
desessāmīti. athakho yaso kulaputto idaṁ kira anupaddūtaṁ
idaṁ anupassaṭṭhanti haṭṭho udaggo suvaṇṇapādukāhi orohitvā
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinnassa kho yasassa kulaputtassa
bhagavā anupubbikathaṁ kathesi seyyathīdaṁ dānakathaṁ sīlakathaṁ
saggakathaṁ kāmānaṁ ādīnavaṁ okāraṁ saṅkilesaṁ nekkhamme ānisaṁsaṁ
pakāsesi. yadā bhagavā (pts. vin i, 16) aññāsi yasaṁ kulaputtaṁ kallacittaṁ
muducittaṁ vinīvaraṇacittaṁ udaggacittaṁ pasannacittaṁ atha yā buddhānaṁ
sāmukkaṁsikā dhammadesanā taṁ pakāsesi dukkhaṁ samudayaṁ nirodhaṁ maggaṁ.

footnote: 1 po. caṅkami.

page number: 031

seyyathāpi nāma suddhaṁ vatthaṁ apagatakāḷakaṁ sammadeva rajanaṁ
paṭiggaṇheyya evameva yasassa kulaputtassa tasmiṁyevāsane virajaṁ
vītamalaṁ dhammacakkhuṁ udapādi yaṅkiñci samudayadhammaṁ sabbantaṁ
nirodhadhammanti.

[27] athakho yasassa kulaputtassa mātā pāsādaṁ abhirūhitvā
yasaṁ kulaputtaṁ apassantī yena seṭṭhī gahapati tenupasaṅkami
upasaṅkamitvā seṭṭhiṁ gahapatiṁ etadavoca putto te gahapati
yaso na dissatīti. athakho seṭṭhī gahapati catuddisā assadūte
uyyojetvā sāmaññeva yena isipatanaṁ migadāyo tenupasaṅkami.
addasā kho seṭṭhī gahapati suvaṇṇapādukānaṁ nikkhepaṁ disvāna
taññeva anugamā 1-. addasā kho bhagavā seṭṭhiṁ gahapatiṁ dūrato va
āgacchantaṁ. disvāna bhagavato etadahosi yannūnāhaṁ tathārūpaṁ
iddhābhisaṅkhāraṁ abhisaṅkhareyyaṁ yathā seṭṭhī gahapati idha nisinno
idha nisinnaṁ yasaṁ kulaputtaṁ na passeyyāti. athakho bhagavā
tathārūpaṁ iddhābhisaṅkhāraṁ abhisaṅkharesi. athakho seṭṭhī gahapati
yena bhagavā tenupasaṅkami upasaṅkamitvā bhagavantaṁ etadavoca
api 2- bhante bhagavā yasaṁ kulaputtaṁ passeyyāti 3-. tenahi gahapati
nisīda appeva nāma tvaṁ idha nisinno idha nisinnaṁ yasaṁ kulaputtaṁ
passeyyāsīti. athakho seṭṭhī gahapati idheva kirāhaṁ nisinno idha

footnote: 1 po. anupagamma. ma. yu. anugamāsi. 2 rā. apin. 3 po. passeyyāsīti.

page number: 032

nisinnaṁ yasaṁ kulaputtaṁ passissāmīti haṭṭho udaggo bhagavantaṁ
abhivādetvā ekamantaṁ nisīdi. ekamantaṁ nisinnassa kho seṭṭhissa
gahapatissa bhagavā anupubbikathaṁ kathesi seyyathīdaṁ dānakathaṁ
sīlakathaṁ saggakathaṁ kāmānaṁ ādīnavaṁ okāraṁ saṅkilesaṁ nekkhamme
ānisaṁsaṁ pakāsesi. yadā bhagavā aññāsi seṭṭhiṁ gahapatiṁ
kallacittaṁ muducittaṁ vinīvaraṇacittaṁ udaggacittaṁ pasannacittaṁ atha
yā buddhānaṁ sāmukkaṁsikā dhammadesanā taṁ pakāsesi dukkhaṁ samudayaṁ
nirodhaṁ maggaṁ. seyyathāpi nāma suddhaṁ vatthaṁ apagatakāḷakaṁ sammadeva
rajanaṁ paṭiggaṇheyya evameva seṭṭhissa gahapatissa tasmiṁyevāsane
virajaṁ vītamalaṁ dhammacakkhuṁ udapādi yaṅkiñci samudayadhammaṁ sabbantaṁ
nirodhadhammanti. athakho seṭṭhī gahapati diṭṭhadhammo pattadhammo
viditadhammo pariyogāḷhadhammo tiṇṇavicikiccho vigatakathaṁkatho
vesārajjappatto aparappaccayo satthu sāsane bhagavantaṁ etadavoca
abhikkantaṁ bhante abhikkantaṁ bhante seyyathāpi bhante nikkujjitaṁ
vā ukkujjeyya paṭicchannaṁ vā vivareyya mūḷhassa vā maggaṁ
ācikkheyya andhakāre vā telappajjotaṁ dhāreyya cakkhumanto
rūpāni dakkhantīti 1- evamevaṁ 2- bhagavatā anekapariyāyena dhammo
pakāsito esāhaṁ bhante bhagavantaṁ saraṇaṁ gacchāmi dhammañca
bhikkhusaṅghañca upāsakaṁ maṁ bhagavā dhāretu ajjatagge pāṇupetaṁ saraṇaṁ

footnote: 1 sī. yu. dakkhintīti. 2 evamevāti sabbattha dissati.

page number: 033

gatanti. so ca loke paṭhamaṁ upāsako ahosi (pts. vin i, 17) tevāciko.

[28] athakho yasassa kulaputtassa pituno dhamme desiyamāne
yathādiṭṭhaṁ yathāviditaṁ bhūmiṁ paccavekkhantassa anupādāya āsavehi
cittaṁ vimucci. athakho bhagavato etadahosi yasassa kho kulaputtassa
pituno dhamme desiyamāne yathādiṭṭhaṁ yathāviditaṁ bhūmiṁ paccavekkhantassa
anupādāya āsavehi cittaṁ vimuttaṁ abhabbo kho yaso kulaputto
hīnāyāvattitvā kāme paribhuñjituṁ seyyathāpi pubbe āgārikabhūto
yannūnāhaṁ taṁ iddhābhisaṅkhāraṁ paṭippassambheyyanti. athakho bhagavā
taṁ iddhābhisaṅkhāraṁ paṭippassambhesi. addasā kho seṭṭhī gahapati
yasaṁ kulaputtaṁ nisinnaṁ disvāna yasaṁ kulaputtaṁ etadavoca mātā
te tāta yasa paridevi sokasamāpannā 1- dehi mātuyā 2- jīvitanti.
athakho yaso kulaputto bhagavantaṁ ullokesi. athakho bhagavā seṭṭhiṁ
gahapatiṁ etadavoca taṁ kiṁ maññasi gahapati yasassa kulaputtassa
sekhena ñāṇena sekhena dassanena dhammo diṭṭho seyyathāpi
tayā tassa yathādiṭṭhaṁ yathāviditaṁ bhūmiṁ paccavekkhantassa anupādāya
āsavehi cittaṁ vimuttaṁ bhabbo nu kho yaso gahapati hīnāyāvattitvā
kāme paribhuñjituṁ seyyathāpi pubbe āgārikabhūtoti. no hetaṁ
bhanteti. yasassa kho gahapati kulaputtassa sekhena ñāṇena sekhena

footnote: 1 sī. ma. yu. paridevasokasampannā. rā. paridevi sokasamuppannā. 2 yu. mātu.

page number: 034

dassanena dhammo diṭṭho 

[1]- seyyathāpi tayā tassa yathādiṭṭhaṁ
yathāviditaṁ bhūmiṁ paccavekkhantassa anupādāya āsavehi cittaṁ vimuttaṁ
abhabbo kho gahapati yaso kulaputto hīnāyāvattitvā kāme
paribhuñjituṁ seyyathāpi pubbe āgārikabhūtoti. lābhā bhante
yasassa kulaputtassa suladdhaṁ bhante yasassa kulaputtassa yathā
yasassa kulaputtassa anupādāya āsavehi cittaṁ vimuttaṁ adhivāsetu
me bhante bhagavā ajjatanāya bhattaṁ yasena kulaputtena
pacchāsamaṇenāti. adhivāsesi bhagavā tuṇhībhāvena. athakho seṭṭhī
gahapati bhagavato adhivāsanaṁ viditvā uṭṭhāyāsanā bhagavantaṁ abhivādetvā
padakkhiṇaṁ katvā pakkāmi. athakho yaso kulaputto acirappakkante
seṭṭhimhi gahapatimhi bhagavantaṁ etadavoca labheyyāhaṁ bhante
bhagavato santike pabbajjaṁ labheyyaṁ upasampadanti. ehi bhikkhūti
bhagavā avoca svākkhāto dhammo cara brahmacariyanti 2-. sā
va tassa āyasmato upasampadā ahosi.
tena kho pana samayena satta loke arahanto honti.
yasassa pabbajjā 3- niṭṭhitā.

footnote: 1 ma. vidito. 2 imasmiṁ ṭhāne katthaci sammā dukkhassa antakiriyāyāti
footnote: pakkhittaṁ. tampana yasmā tenāyasmatā dukkhassanto kato ahosi natthi tassa
footnote: uttariṁ karaṇīyaṁ tasmā atirekanti daṭṭhabbaṁ. 3 yu. yasapabbajjā.

page number: 035

[29] athakho bhagavā pubbaṇhasamayaṁ nivāsetvā pattacīvaramādāya
āyasmatā yasena pacchāsamaṇena yena seṭṭhissa gahapatissa
nivesanaṁ tenupasaṅkami upasaṅkamitvā paññatte āsane nisīdi.
athakho āyasmato yasassa mātā ca purāṇadutiyikā ca yena
bhagavā tenupasaṅkamiṁsu upasaṅkamitvā bhagavantaṁ abhivādetvā
ekamantaṁ nisīdiṁsu. tāsaṁ bhagavā anupubbikathaṁ kathesi seyyathīdaṁ
dānakathaṁ sīlakathaṁ saggakathaṁ kāmānaṁ ādīnavaṁ okāraṁ saṅkilesaṁ
nekkhamme ānisaṁsaṁ pakāsesi. yadā tā bhagavā aññāsi kallacittā
muducittā vinīvaraṇacittā udaggacittā pasannacittā atha yā
buddhānaṁ sāmukkaṁsikā dhammadesanā taṁ pakāsesi dukkhaṁ samudayaṁ
nirodhaṁ maggaṁ. seyyathāpi nāma suddhaṁ vatthaṁ apagatakāḷakaṁ sammadeva
rajanaṁ paṭiggaṇheyya evameva tāsaṁ tasmiṁyevāsane virajaṁ vītamalaṁ
dhammacakkhuṁ udapādi yaṅkiñci samudayadhammaṁ sabbantaṁ nirodhadhammanti.
tā diṭṭhadhammā pattadhammā viditadhammā pariyogāḷhadhammā
tiṇṇavicikicchā vigatakathaṁkathā vesārajjappattā aparappaccayā satthu
sāsane bhagavantaṁ etadavocuṁ abhikkantaṁ bhante abhikkantaṁ bhante
seyyathāpi bhante nikkujjitaṁ vā ukkujjeyya paṭicchannaṁ vā
vivareyya mūḷhassa vā maggaṁ ācikkheyya andhakāre vā
telappajjotaṁ dhāreyya cakkhumanto rūpāni dakkhantīti evamevaṁ
bhagavatā anekapariyāyena dhammo pakāsito etā mayaṁ bhante

page number: 036

bhagavantaṁ saraṇaṁ gacchāma dhammañca bhikkhusaṅghañca upāsikāyo
no bhagavā dhāretu ajjatagge pāṇupetā saraṇaṁ gatāti. tā
ca loke paṭhamaṁ upāsikā ahesuṁ tevācikā. athakho āyasmato
yasassa mātā ca pitā ca purāṇadutiyikā ca bhagavantañca āyasmantañca
yasaṁ paṇītena khādanīyena bhojanīyena sahatthā santappetvā sampavāretvā
bhagavantaṁ bhuttāviṁ onītapattapāṇiṁ ekamantaṁ nisīdiṁsu.
athakho bhagavā āyasmato yasassa mātarañca pitarañca purāṇadutiyikañca
dhammiyā kathāya sandassetvā samādapetvā samuttejetvā sampahaṁsetvā
uṭṭhāyāsanā pakkāmi.

[30] assosuṁ kho āyasmato yasassa cattāro gihisahāyakā
bārāṇasiyaṁ seṭṭhānuseṭṭhīnaṁ kulānaṁ puttā vimalo (pts. vin i, 19) subāhu puṇṇaji
gavampati yaso kira kulaputto kesamassuṁ ohāretvā kāsāyāni
vatthāni acchādetvā agārasmā anagāriyaṁ pabbajitoti. sutvāna
nesaṁ etadahosi na hi nūna 1- so orako dhammavinayo na sā
orakā 2- pabbajjā yattha yaso kulaputto kesamassuṁ ohāretvā
kāsāyāni vatthāni acchādetvā agārasmā anagāriyaṁ pabbajitoti.
te 

[3]- yenāyasmā yaso tenupasaṅkamiṁsu upasaṅkamitvā āyasmantaṁ
yasaṁ abhivādetvā ekamantaṁ aṭṭhaṁsu. athakho āyasmā yaso
te cattāro gihisahāyake ādāya yena bhagavā tenupasaṅkami

footnote: 1 sī. nahanūna. 2 sī. orikā. 3 yu. cattāro janā.

page number: 037

upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinno kho āyasmā yaso etadavoca ime me bhante cattāro
gihisahāyakā bārāṇasiyaṁ seṭṭhānuseṭṭhīnaṁ kulānaṁ puttā vimalo
subāhu puṇṇaji gavampati ime 

[1]- bhagavā ovadatu anusāsatūti.
tesaṁ bhagavā anupubbikathaṁ kathesi seyyathīdaṁ dānakathaṁ sīlakathaṁ
saggakathaṁ kāmānaṁ ādīnavaṁ okāraṁ saṅkilesaṁ nekkhamme ānisaṁsaṁ
pakāsesi. yadā te bhagavā aññāsi kallacitte muducitte
vinīvaraṇacitte udaggacitte pasannacitte atha yā buddhānaṁ
sāmukkaṁsikā dhammadesanā taṁ pakāsesi dukkhaṁ samudayaṁ nirodhaṁ
maggaṁ. seyyathāpi nāma suddhaṁ vatthaṁ apagatakāḷakaṁ sammadeva
rajanaṁ paṭiggaṇheyya evameva tesaṁ tasmiṁyevāsane virajaṁ vītamalaṁ
dhammacakkhuṁ udapādi yaṅkiñci samudayadhammaṁ sabbantaṁ nirodhadhammanti.
te diṭṭhadhammā pattadhammā viditadhammā pariyogāḷhadhammā
tiṇṇavicikicchā vigatakathaṁkathā vesārajjappattā aparappaccayā satthu
sāsane bhagavantaṁ etadavocuṁ labheyyāma mayaṁ bhante bhagavato
santike pabbajjaṁ labheyyāma upasampadanti. etha bhikkhavoti
bhagavā avoca svākkhāto dhammo caratha brahmacariyaṁ sammā dukkhassa
antakiriyāyāti. sā va tesaṁ āyasmantānaṁ upasampadā ahosi.
athakho bhagavā te bhikkhū dhammiyā kathāya ovadi anusāsi. tesaṁ
bhagavatā dhammiyā kathāya ovadiyamānānaṁ anusāsiyamānānaṁ anupādāya

footnote: 1 yu. cattāro.

page number: 038

āsavehi cittāni vimucciṁsu.
tena kho pana samayena ekādasa loke arahanto honti.
catuggihisahāyakappabbajjā niṭṭhitā.

[31] (pts. vin i, 20) assosuṁ kho āyasmato yasassa paññāsamattā gihisahāyakā
jānapadā pubbānupubbakānaṁ kulānaṁ puttā yaso kira kulaputto
kesamassuṁ ohāretvā kāsāyāni vatthāni acchādetvā agārasmā
anagāriyaṁ pabbajitoti. sutvāna nesaṁ etadahosi na hi nūna
so orako dhammavinayo na sā orakā pabbajjā yattha
yaso kulaputto kesamassuṁ ohāretvā kāsāyāni vatthāni acchādetvā
agārasmā anagāriyaṁ pabbajitoti. te yenāyasmā yaso
tenupasaṅkamiṁsu upasaṅkamitvā āyasmantaṁ yasaṁ abhivādetvā ekamantaṁ
aṭṭhaṁsu. athakho āyasmā yaso te paññāsamatte gihisahāyake
ādāya yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi ekamantaṁ nisinno kho āyasmā
yaso bhagavantaṁ etadavoca ime me bhante paññāsamattā
gihisahāyakā jānapadā pubbānupubbakānaṁ kulānaṁ puttā ime bhagavā
ovadatu anusāsatūti. tesaṁ bhagavā anupubbikathaṁ kathesi seyyathīdaṁ
dānakathaṁ sīlakathaṁ saggakathaṁ kāmānaṁ ādīnavaṁ okāraṁ saṅkilesaṁ
nekkhamme ānisaṁsaṁ pakāsesi. yadā te bhagavā aññāsi kallacitte
muducitte vinīvaraṇacitte udaggacitte pasannacitte atha yā buddhānaṁ

page number: 039

sāmukkaṁsikā dhammadesanā taṁ pakāsesi dukkhaṁ samudayaṁ nirodhaṁ
maggaṁ. seyyathāpi nāma suddhaṁ vatthaṁ apagatakāḷakaṁ sammadeva
rajanaṁ paṭiggaṇheyya evameva tesaṁ tasmiṁyevāsane virajaṁ vītamalaṁ
dhammacakkhuṁ udapādi yaṅkiñci samudayadhammaṁ sabbantaṁ nirodhadhammanti.
te diṭṭhadhammā pattadhammā viditadhammā pariyogāḷhadhammā tiṇṇavicikicchā
vigatakathaṁkathā vesārajjappattā aparappaccayā satthu
sāsane bhagavantaṁ etadavocuṁ labheyyāma mayaṁ bhante bhagavato santike
pabbajjaṁ labheyyāma upasampadanti. etha bhikkhavoti bhagavā avoca
svākkhāto dhammo caratha brahmacariyaṁ sammā dukkhassa antakiriyāyāti.
sā va tesaṁ āyasmantānaṁ upasampadā ahosi. athakho
bhagavā te bhikkhū dhammiyā kathāya ovadi anusāsi. tesaṁ bhagavatā
dhammiyā kathāya ovadiyamānānaṁ anusāsiyamānānaṁ anupādāya āsavehi
cittāni vimucciṁsu.
tena kho pana samayena ekasaṭṭhī loke arahanto honti.

[32] athakho bhagavā 

[1]- bhikkhū āmantesi muttāhaṁ bhikkhave
sabbapāsehi ye dibbā ye ca mānusā tumhepi bhikkhave
muttā sabbapāsehi ye dibbā ye ca mānusā caratha bhikkhave
cārikaṁ bahujanahitāya bahujanasukhāya lokānukampāya atthāya hitāya
sukhāya devamanussānaṁ mā ekena dve agamittha desetha
bhikkhave dhammaṁ ādikalyāṇaṁ majjhekalyāṇaṁ pariyosānakalyāṇaṁ

footnote: 1 ma. te.

page number: 040

sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāsetha
santi sattā apparajakkhajātikā assavanatā dhammassa parihāyanti
bhavissanti dhammassa aññātāro ahampi bhikkhave yena uruvelā
senānigamo tenupasaṅkamissāmi dhammadesanāyāti.

[33] athakho māro pāpimā yena bhagavā tenupasaṅkami
upasaṅkamitvā bhagavantaṁ gāthāya ajjhabhāsi
baddhosi sabbapāsehi ye dibbā ye ca mānusā
mahābandhanabaddhosi na me samaṇa mokkhasīti.
muttohaṁ 1- sabbapāsehi ye dibbā ye ca mānusā
mahābandhanamuttomhi nihato tvamasi antakāti.
antalikkhacaro pāso yvāyaṁ 2- carati mānaso
tena taṁ bandhayissāmi 3- na me samaṇa mokkhasīti.
rūpā saddā gandhā rasā phoṭṭhabbā ca manoramā
ettha me vigato chando nihato tvamasi antakāti.
athakho māro pāpimā jānāti maṁ bhagavā jānāti maṁ
sugatoti dukkhī dummano tatthevantaradhāyi 4-.
mārakathā niṭṭhitā

[34] tena kho pana samayena bhikkhū nānādisā nānājanapadā
pabbajjāpekkhe ca upasampadāpekkhe ca ānenti bhagavā ne

footnote: 1 ma. yu. muttāhaṁ. ito paraṁ īdisameva. 2 sī. svāyaṁ. 3 sī. ma. yu. rā.
footnote: bādhayissāmi. 4 ma. yu. -dhāyīti.

page number: 041

pabbājessati upasampādessatīti. tattha bhikkhū ceva kilamanti
pabbajjāpekkhā ca upasampadāpekkhā ca. athakho bhagavato
rahogatassa paṭisallīnassa evaṁ cetaso parivitakko udapādi
etarahi kho bhikkhū nānādisā nānājanapadā pabbajjāpekkhe ca
upasampadāpekkhe ca ānenti bhagavā ne pabbājessati
upasampādessatīti tattha bhikkhū ceva kilamanti pabbajjāpekkhā ca
upasampadāpekkhā ca yannūnāhaṁ bhikkhūnaṁ anujāneyyaṁ tumhevadāni
bhikkhave tāsu tāsu disāsu tesu tesu janapadesu pabbājetha
upasampādethāti. athakho bhagavā sāyaṇhasamayaṁ paṭisallānā
vuṭṭhito etasmiṁ nidāne etasmiṁ pakaraṇe bhikkhusaṅghaṁ 1- sannipātāpetvā 2-
dhammiṁ kathaṁ katvā (pts. vin i, 22) bhikkhū āmantesi idha mayhaṁ bhikkhave
rahogatassa paṭisallīnassa evaṁ cetaso parivitakko udapādi
etarahi kho bhikkhū nānādisā nānājanapadā pabbajjāpekkhe ca
upasampadāpekkhe ca ānenti bhagavā ne pabbājessati
upasampādessatīti tattha bhikkhū ceva kilamanti pabbajjāpekkhā ca
upasampadāpekkhā ca yannūnāhaṁ bhikkhūnaṁ anujāneyyaṁ tumhevadāni
bhikkhave tāsu tāsu disāsu tesu tesu janapadesu pabbājetha
upasampādethāti anujānāmi bhikkhave tumhevadāni tāsu tāsu
disāsu tesu tesu janapadesu pabbājetha upasampādetha. evañca
pana bhikkhave pabbājetabbo upasampādetabbo. paṭhamaṁ kesamassuṁ

footnote: 1-2 ma. ime pāṭhā natthi.

page number: 042

ohārāpetvā 1- kāsāyāni vatthāni acchādāpetvā ekaṁsaṁ
uttarāsaṅgaṁ kārāpetvā bhikkhūnaṁ pāde vandāpetvā ukkuṭikaṁ
nisīdāpetvā añjaliṁ paggaṇhāpetvā evaṁ vadehīti vattabbo
buddhaṁ saraṇaṁ gacchāmi dhammaṁ saraṇaṁ gacchāmi saṅghaṁ saraṇaṁ
gacchāmi dutiyampi buddhaṁ saraṇaṁ gacchāmi dutiyampi dhammaṁ saraṇaṁ
gacchāmi dutiyampi saṅghaṁ saraṇaṁ gacchāmi tatiyampi buddhaṁ saraṇaṁ
gacchāmi tatiyampi dhammaṁ saraṇaṁ gacchāmi tatiyampi saṅghaṁ saraṇaṁ
gacchāmīti. anujānāmi bhikkhave imehi tīhi saraṇagamanehi
pabbajjaṁ upasampadanti.
tīhi saraṇagamanehi upasampadākathā niṭṭhitā.

[35] athakho bhagavā vassaṁ vuttho bhikkhū āmantesi mayhaṁ
kho bhikkhave yoniso manasikārā yoniso sammappadhānā anuttarā
vimutti anuppattā anuttarā vimutti sacchikatā tumhepi bhikkhave
yoniso manasikārā yoniso sammappadhānā anuttaraṁ vimuttiṁ
anupāpuṇātha anuttaraṁ vimuttiṁ sacchikarothāti.
athakho māro pāpimā yena bhagavā tenupasaṅkami
upasaṅkamitvā bhagavantaṁ gāthāya ajjhabhāsi
baddhosi mārapāsehi ye dibbā ye ca mānusā
mārabandhanabaddhosi 2- na me samaṇa mokkhasīti.
muttohaṁ mārapāsehi ye dibbā ye ca mānusā

footnote: 1 ma. ohāretvā. 2 ma. yu. mahābandhanabaddhosi.

page number: 043

mārabandhanamuttomhi 1- nihato tvamasi antakāti.
athakho māro pāpimā jānāti maṁ bhagavā jānāti maṁ
sugatoti dukkhī dummano tatthevantaradhāyi 2-.

[36] (pts. vin i, 23) athakho bhagavā bārāṇasiyaṁ yathābhirantaṁ viharitvā yena
uruvelā tena cārikaṁ pakkāmi. athakho bhagavā maggā okkamma
yena aññataro vanasaṇḍo tenupasaṅkami upasaṅkamitvā taṁ
vanasaṇḍaṁ ajjhogāhetvā aññatarasmiṁ rukkhamūle nisīdi.
tena kho pana samayena tiṁsamattā bhaddavaggiyā sahāyakā
sapajāpatikā tasmiṁ 3- vanasaṇḍe paricārenti. ekassa pajāpati
nāhosi. tassatthāya vesī ānītā ahosi. athakho sā vesī
tesu pamattesu paricārentesu bhaṇḍaṁ ādāya palāyittha. athakho
te sahāyakā sahāyakassa veyyāvaccaṁ karontā taṁ itthiṁ gavesantā
taṁ vanasaṇḍaṁ āhiṇḍantā addasaṁsu bhagavantaṁ aññatarasmiṁ rukkhamūle
nisinnaṁ disvāna yena bhagavā tenupasaṅkamiṁsu upasaṅkamitvā
bhagavantaṁ etadavocuṁ api bhante bhagavā itthiṁ 4- passeyyāti.
kiṁ pana vo kumārā itthiyāti. idha mayaṁ bhante tiṁsamattā
bhaddavaggiyā sahāyakā sapajāpatikā imasmiṁ vanasaṇḍe paricārayimhā 5-
ekassa pajāpati nāhosi tassatthāya vesī ānītā ahosi
athakho sā bhante vesī amhesu pamattesu paricārentesu bhaṇḍaṁ

footnote: 1 ma. yu. mahābandhanamuttomhi. 2 po. -dhāyīti. 3 yu. tasmiṁyeva. 4 ma. yu.
footnote: rā. ekaṁ itthiṁ. 5 po. ma. paricārimhā.

page number: 044

ādāya palāyittha tena 1- mayaṁ bhante sahāyakā sahāyakassa
veyyāvaccaṁ karontā taṁ itthiṁ gavesantā imaṁ vanasaṇḍaṁ
āhiṇḍāmāti. taṁ kiṁ maññatha vo kumārā katamaṁ nu kho
tumhākaṁ varaṁ yaṁ vā tumhe itthiṁ gaveseyyātha yaṁ vā
attānaṁ gaveseyyāthāti. etadeva bhante amhākaṁ varaṁ yaṁ
mayaṁ attānaṁ gaveseyyāmāti. tenahi vo kumārā nisīdatha
dhammaṁ vo desessāmīti. evaṁ bhanteti kho te bhaddavaggiyā
sahāyakā bhagavantaṁ abhivādetvā ekamantaṁ nisīdiṁsu. tesaṁ bhagavā
anupubbikathaṁ kathesi seyyathīdaṁ dānakathaṁ sīlakathaṁ saggakathaṁ
kāmānaṁ ādīnavaṁ okāraṁ saṅkilesaṁ nekkhamme ānisaṁsaṁ pakāsesi.
yadā te bhagavā aññāsi kallacitte muducitte vinīvaraṇacitte
udaggacitte pasannacitte atha yā buddhānaṁ sāmukkaṁsikā
dhammadesanā taṁ pakāsesi dukkhaṁ samudayaṁ nirodhaṁ maggaṁ. seyyathāpi
nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya
evameva tesaṁ tasmiṁyevāsane virajaṁ vītamalaṁ dhammacakkhuṁ udapādi
yaṅkiñci samudayadhammaṁ sabbantaṁ nirodhadhammanti. te diṭṭhadhammā
pattadhammā viditadhammā pariyogāḷhadhammā (pts. vin i, 24) tiṇṇavicikicchā vigatakathaṁkathā
vesārajjappattā aparappaccayā satthu sāsane bhagavantaṁ etadavocuṁ
labheyyāma mayaṁ bhante bhagavato santike pabbajjaṁ labheyyāma
upasampadanti. etha bhikkhavoti bhagavā avoca svākkhāto dhammo

footnote: 1 po. ma. te.

page number: 045

caratha brahmacariyaṁ sammā dukkhassa antakiriyāyāti. sā va
tesaṁ āyasmantānaṁ upasampadā ahosi.
bhaddavaggiyasahāyakānaṁ vatthu niṭṭhitaṁ.
dutiyabhāṇavāraṁ.
-------

[37] athakho bhagavā anupubbena cārikaṁ caramāno yena
uruvelā tadavasari. tena kho pana samayena uruvelāyaṁ tayo
jaṭilā paṭivasanti uruvelakassapo nadīkassapo gayākassapoti.
tesu uruvelakassapo jaṭilo pañcannaṁ jaṭilasatānaṁ nāyako hoti
vināyako aggo pamukho pāmokkho. nadīkassapo jaṭilo tiṇṇaṁ
jaṭilasatānaṁ nāyako hoti vināyako aggo pamukho pāmokkho.
gayākassapo jaṭilo dvinnaṁ jaṭilasatānaṁ nāyako hoti vināyako
aggo pamukho pāmokkho. athakho bhagavā yena uruvelakassapassa
jaṭilassa assamo tenupasaṅkami upasaṅkamitvā uruvelakassapaṁ
jaṭilaṁ etadavoca sace te kassapa agaru vaseyyāma ekarattiṁ 1-
agyāgāreti. na kho me mahāsamaṇa garu apica kho caṇḍettha
nāgarājā iddhimā āsīviso ghoraviso so taṁ mā viheṭhesīti.
dutiyampi kho bhagavā uruvelakassapaṁ jaṭilaṁ etadavoca sace te
kassapa agaru vaseyyāma ekarattiṁ agyāgāreti. na kho me
mahāsamaṇa garu apica kho caṇḍettha nāgarājā iddhimā

footnote: 1 ma. yu. ekarattaṁ. itoparaṁ īdisameva.

page number: 046

āsīviso ghoraviso so taṁ mā viheṭhesīti. tatiyampi kho
bhagavā uruvelakassapaṁ jaṭilaṁ etadavoca sace te kassapa agaru
vaseyyāma ekarattiṁ agyāgāreti. na kho me mahāsamaṇa garu
apica kho caṇḍettha nāgarājā iddhimā āsīviso ghoraviso
so taṁ mā viheṭhesīti. appeva maṁ na viheṭheyya iṅgha tvaṁ
kassapa anujānāhi agyāgāranti. vihara mahāsamaṇa yathāsukhanti.
athakho bhagavā agyāgāraṁ pavisitvā tiṇasantharakaṁ paññāpetvā
nisīdi pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ
upaṭṭhapetvā.

[38] athakho 1- so nāgo addasa bhagavantaṁ paviṭṭhaṁ disvāna
dukkhī 2- dummano padhūpāsi 3-. athakho bhagavato etadahosi yannūnāhaṁ
imassa nāgassa anupahacca (pts. vin i, 25) chaviñca cammañca maṁsañca nhāruñca
aṭṭhiñca aṭṭhimiñjañca tejasā tejaṁ pariyādeyyanti 4-. athakho
bhagavā tathārūpaṁ iddhābhisaṅkhāraṁ abhisaṅkharitvā padhūpāsi. athakho so
nāgo makkhaṁ asahanto pajjali. bhagavāpi tejodhātuṁ samāpajjitvā
pajjali. ubhinnaṁ sañjotibhūtānaṁ 5- agyāgāraṁ ādittaṁ viya hoti
sampajjalitaṁ sañjotibhūtaṁ 6-. athakho te jaṭilā agyāgāraṁ
parivāretvā evamāhaṁsu abhirūpo vata bho mahāsamaṇo nāgena
viheṭhiyatīti 7-. athakho bhagavā tassā rattiyā accayena tassa

footnote: 1 ma. addasā kho so bhagavantaṁ paviṭṭhaṁ. 2 ma. ayaṁ pāṭho na dissati.
footnote: 3 ma. padhūpāyi. ito paraṁ īdisameva. 4 ma. yu. pariyādiyeyyanti.
footnote: 5-6 sajjotibhūtānaṁ sajjotibhūtantipi pāṭhā. 7 yu. viheṭhissatīti.

page number: 047

nāgassa anupahacca chaviñca cammañca maṁsañca nhāruñca aṭṭhiñca
aṭṭhimiñjañca tejasā tejaṁ pariyādayitvā patte pakkhipitvā
uruvelakassapassa jaṭilassa dassesi ayante kassapa nāgo
pariyādinno assa tejasā tejoti. athakho uruvelakassapassa
jaṭilassa etadahosi mahiddhiko kho mahāsamaṇo mahānubhāvo
yatra hi nāma caṇḍassa nāgarājassa iddhimato āsīvisassa
ghoravisassa tejasā tejaṁ pariyādayissati na tveva ca kho arahā
yathā ahanti.

[39] nerañjarāya bhagavā uruvelakassapaṁ jaṭilamavoca
sace te kassapa agaru viharemu ajjuṇho aggisaraṇamhīti.
na kho me mahāsamaṇa garu phāsukāmo ca 1- taṁ nivāremi
caṇḍettha nāgarājā iddhimā āsīviso ghoraviso so
taṁ mā viheṭhesīti.
appeva 2- maṁ na viheṭheyya iṅgha tvaṁ kassapa anujānāhi
agyāgāranti.
dinnanti naṁ viditvā abhīto 3- pāvisi bhayamatīto.
disvā isiṁ paviṭṭhaṁ ahināgo dummano padhūpāsi.
sumanamānaso 4- na vimano 5- manussanāgopi tattha padhūpāsi.

footnote: 1 yu. phāsukāmo va. 2 po. appeva nāma. 3 yu. asambhīto.
footnote: 4 yu. sumānaso. 5 sī. ma. adhimano. yu. avimano.

page number: 048

makkhañca asahamāno ahināgo pāvakova pajjali.
tejodhātukusalo manussanāgopi tattha 1- pajjali.
ubhinnaṁ sañjotibhūtānaṁ agyāgāraṁ 

[2]- udiccare.
jaṭilā abhirūpo vata bho mahāsamaṇo nāgena viheṭhiyatīti
bhaṇanti 3-.
atha 4- rattiyā accayena ahināgassa 5- acciyo na
honti 6-. iddhimato pana ṭhitā 7- anekavaṇṇā acciyo
honti. nīlā atha lohitakā 8- mañjeṭṭhā pītakā
phalikavaṇṇāyo aṅgirasassa kāye anekavaṇṇā acciyo honti.
pattamhi odahitvā ahināgaṁ brāhmaṇassa dassesi ayaṁ te
kassapa nāgo pariyādinno assa tejasā tejoti 9-.
athakho uruvelakassapo jaṭilo bhagavato iminā iddhipāṭihāriyena
abhippasanno bhagavantaṁ etadavoca idheva mahāsamaṇa viharaṁ 10-
ahante dhuvabhattenāti.
paṭhamaṁ pāṭihāriyaṁ

[40] (pts. vin i, 26) athakho bhagavā uruvelakassapassa jaṭilassa assamassa

footnote: 1 rā. tattheva. 2 ma. ādittaṁ hoti sampajjalitaṁ sañjotibhūtaṁ.
footnote: 3 sī. iti bhaṇanti. 4 ma. atha tassā. yu. athakho tassā. 5 sī. yāva nāgassa.
footnote: ma. yu. hatā nāgassa. 6 sī. ma. yu. honti. 7 sī. patthatā.

8 sī. ma. yu. salohitikā. 9 nerañjarāya bhagavātiādigāthāyo
pacchā pakkhittāti tabbaṇṇanāyaṁ vuttaṁ. 10 po. viharatha.

page number: 049

avidūre aññatarasmiṁ vanasaṇḍe vihāsi. athakho cattāro mahārājā
abhikkantāya rattiyā abhikkantavaṇṇā kevalakappaṁ vanasaṇḍaṁ
obhāsetvā yena bhagavā tenupasaṅkamiṁsu upasaṅkamitvā bhagavantaṁ
abhivādetvā catuddisā aṭṭhaṁsu seyyathāpi mahantā aggikkhandhā.
athakho uruvelakassapo jaṭilo tassā rattiyā accayena yena bhagavā
tenupasaṅkami upasaṅkamitvā bhagavantaṁ etadavoca kālo mahāsamaṇa
niṭṭhitaṁ bhattaṁ ke nu kho te mahāsamaṇa abhikkantāya rattiyā
abhikkantavaṇṇā kevalakappaṁ vanasaṇḍaṁ obhāsetvā yena tvaṁ
tenupasaṅkamiṁsu upasaṅkamitvā taṁ abhivādetvā catuddisā aṭṭhaṁsu
seyyathāpi mahantā aggikkhandhāti. ete kho kassapa cattāro
mahārājā yenāhaṁ tenupasaṅkamiṁsu dhammassavanāyāti. athakho
uruvelakassapassa jaṭilassa etadahosi mahiddhiko kho mahāsamaṇo
mahānubhāvo yatra hi nāma cattāropi mahārājā upasaṅkamissanti
dhammassavanāya na tveva ca kho arahā yathā ahanti. athakho
bhagavā uruvelakassapassa jaṭilassa bhattaṁ bhuñjitvā tasmiṁyeva
vanasaṇḍe vihāsi.
dutiyaṁ pāṭihāriyaṁ.

[41] athakho sakko devānamindo abhikkantāya rattiyā
abhikkantavaṇṇo 1- kevalakappaṁ vanasaṇḍaṁ obhāsetvā yena bhagavā

footnote: 1 sabbattha abhikkantavaṇṇāti dissati. tattha kāraṇaṁ pariyesitabbaṁ.

page number: 050

tenupasaṅkami upasaṅkamitvā bhagavantaṁ abhivādetvā ekamantaṁ
aṭṭhāsi seyyathāpi mahāaggikkhandho purimāhi vaṇṇanibhāhi
abhikkantataro ca paṇītataro ca. athakho uruvelakassapo jaṭilo
tassā rattiyā accayena yena bhagavā tenupasaṅkami upasaṅkamitvā
bhagavantaṁ etadavoca kālo 

[1]- mahāsamaṇa niṭṭhitaṁ bhattaṁ
ko nu kho so mahāsamaṇa abhikkantāya rattiyā abhikkantavaṇṇo
kevalakappaṁ vanasaṇḍaṁ obhāsetvā yena tvaṁ tenupasaṅkami
upasaṅkamitvā taṁ abhivādetvā ekamantaṁ aṭṭhāsi seyyathāpi
mahāaggikkhandho purimāhi vaṇṇanibhāhi abhikkantataro ca paṇītataro
cāti. eso kho kassapa sakko devānamindo yenāhaṁ
tenupasaṅkami dhammassavanāyāti. athakho uruvelakassapassa jaṭilassa
etadahosi mahiddhiko kho mahāsamaṇo mahānubhāvo yatra hi
nāma sakko 2- devānamindo upasaṅkamissati dhammassavanāya na tveva
ca kho arahā yathā ahanti. athakho bhagavā uruvelakassapassa
jaṭilassa bhattaṁ bhuñjitvā tasmiṁyeva vanasaṇḍe vihāsi.
tatiyaṁ pāṭihāriyaṁ.

[42] athakho brahmā sahampati abhikkantāya rattiyā abhikkantavaṇṇo
kevalakappaṁ vanasaṇḍaṁ obhāsetvā yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ aṭṭhāsi
seyyathāpi mahāaggikkhandho purimāhi vaṇṇanibhāhi abhikkantataro

footnote: 1 ma. kho. 2 ma. yu. sakkopi.

page number: 051

ca paṇītataro ca. athakho uruvelakassapo jaṭilo tassā rattiyā
accayena yena bhagavā tenupasaṅkami upasaṅkamitvā bhagavantaṁ
etadavoca kālo mahāsamaṇa niṭṭhitaṁ bhattaṁ ko nu kho so
mahāsamaṇa abhikkantāya rattiyā abhikkantavaṇṇo kevalakappaṁ
vanasaṇḍaṁ obhāsetvā yena tvaṁ tenupasaṅkami upasaṅkamitvā
taṁ abhivādetvā ekamantaṁ aṭṭhāsi seyyathāpi mahāaggikkhandho
purimāhi vaṇṇanibhāhi abhikkantataro ca paṇītataro cāti. eso
kho kassapa brahmā sahampati yenāhaṁ tenupasaṅkami dhammassavanāyāti.
athakho uruvelakassapassa jaṭilassa etadahosi mahiddhiko
kho mahāsamaṇo mahānubhāvo yatra hi nāma brahmā 1- sahampati
upasaṅkamissati dhammassavanāya na tveva ca kho arahā yathā
ahanti. athakho bhagavā uruvelakassapassa jaṭilassa bhattaṁ bhuñjitvā
tasmiṁyeva vanasaṇḍe vihāsi.
catutthaṁ pāṭihāriyaṁ.

[43] tena kho pana samayena uruvelakassapassa jaṭilassa
mahāyañño paccupaṭṭhito hoti. kevalakappā ca aṅgamagadhā pahūtaṁ
khādanīyaṁ bhojanīyaṁ ādāya abhikkamitukāmā honti. athakho uruvelakassapassa
jaṭilassa etadahosi etarahi kho me mahāyañño paccupaṭṭhito
kevalakappā ca aṅgamagadhā pahūtaṁ khādanīyaṁ bhojanīyaṁ ādāya
abhikkamissanti sace mahāsamaṇo mahājanakāye iddhipāṭihāriyaṁ

footnote: 1 ma. yu. brahmāpi.

page number: 052

karissati mahāsamaṇassa lābhasakkāro abhivaḍḍhissati mama
lābhasakkāro parihāyissati aho nūna mahāsamaṇo svātanāya
nāgaccheyyāti. athakho bhagavā (pts. vin i, 28) uruvelakassapassa jaṭilassa cetasā
cetoparivitakkamaññāya uttarakuruṁ gantvā tato piṇḍapātaṁ āharitvā
anotattadahe paribhuñjitvā tattheva divāvihāraṁ akāsi. athakho
uruvelakassapo jaṭilo tassā rattiyā accayena yena bhagavā
tenupasaṅkami upasaṅkamitvā bhagavantaṁ etadavoca kālo mahāsamaṇa
niṭṭhitaṁ bhattaṁ kiṁ nu kho mahāsamaṇa hiyyo nāgamāsi apica
mayaṁ taṁ sarāma kiṁ nu kho mahāsamaṇo nāgacchatīti khādanīyassa
ca 1- te paṭiviso 2- ṭhapitoti. nanu te kassapa etadahosi etarahi
kho me mahāyañño paccupaṭṭhito kevalakappā ca aṅgamagadhā
pahūtaṁ khādanīyaṁ bhojanīyaṁ ādāya abhikkamissanti sace mahāsamaṇo
mahājanakāye iddhipāṭihāriyaṁ karissati mahāsamaṇassa lābhasakkāro
abhivaḍḍhissati mama lābhasakkāro parihāyissati aho nūna
mahāsamaṇo svātanāya nāgaccheyyāti so kho ahaṁ kassapa
tava cetasā cetoparivitakkamaññāya uttarakuruṁ gantvā tato
piṇḍapātaṁ āharitvā anotattadahe paribhuñjitvā tattheva divāvihāraṁ
akāsinti. athakho uruvelakassapassa jaṭilassa etadahosi mahiddhiko
kho mahāsamaṇo mahānubhāvo yatra hi nāma cetasāpi cittaṁ

footnote: 1 ma. yu. khādanīyassa ca bhojanīyassa ca. 2 sī. paṭiviṁso.

page number: 053

pajānissati na tveva ca kho arahā yathā ahanti. athakho
bhagavā uruvelakassapassa jaṭilassa bhattaṁ bhuñjitvā 1- tasmiṁyeva
vanasaṇḍe vihāsi.
pañcamaṁ pāṭihāriyaṁ.

[44] tena kho pana samayena bhagavato paṁsukūlaṁ uppannaṁ hoti.
athakho bhagavato etadahosi kattha nu kho ahaṁ paṁsukūlaṁ dhoveyyanti.
athakho sakko devānamindo bhagavato cetasā cetoparivitakkamaññāya
pāṇinā pokkharaṇiṁ khanitvā bhagavantaṁ etadavoca idha bhante
bhagavā paṁsukūlaṁ dhovatūti. athakho bhagavato etadahosi kimhi
nu kho ahaṁ paṁsukūlaṁ parimaddeyyanti. athakho sakko devānamindo
bhagavato cetasā cetoparivitakkamaññāya mahatiṁ silaṁ upanikkhipi
idha bhante bhagavā paṁsukūlaṁ parimaddatūti. athakho bhagavato etadahosi
kimhi nu kho ahaṁ ālambitvā uttareyyanti. athakho kakudhe
adhivatthā devatā bhagavato cetasā cetoparivitakkamaññāya sākhaṁ
onāmesi idha bhante bhagavā (pts. vin i, 29) ālambitvā uttaratūti. athakho
bhagavato etadahosi kimhi nu kho ahaṁ paṁsukūlaṁ vissajjeyyanti.
athakho sakko devānamindo bhagavato cetasā cetoparivitakkamaññāya
mahatiṁ silaṁ upanikkhipi idha bhante bhagavā paṁsukūlaṁ vissajjetūti.
athakho uruvelakassapo jaṭilo tassā rattiyā accayena
yena bhagavā tenupasaṅkami upasaṅkamitvā bhagavantaṁ etadavoca

footnote: 1 ma. yu. paribhuñjitvā.

page number: 054

kālo mahāsamaṇa niṭṭhitaṁ bhattaṁ kiṁ nu kho mahāsamaṇa nāyaṁ
pubbe idha pokkharaṇī sāyaṁ idha pokkharaṇī nayimā silā
pubbe upanikkhittā kenimā silā upanikkhittā nayimassa
kakudhassa pubbe sākhā onatā sāyaṁ sākhā onatāti. idha
me kassapa paṁsukūlaṁ uppannaṁ ahosi tassa mayhaṁ kassapa
etadahosi kattha nu kho ahaṁ paṁsukūlaṁ dhoveyyanti athakho
kassapa sakko devānamindo mama cetasā cetoparivitakkamaññāya
pāṇinā pokkharaṇiṁ khanitvā maṁ etadavoca idha bhante bhagavā
paṁsukūlaṁ dhovatūti sāyaṁ amanussena pāṇinā khanitā pokkharaṇī
tassa mayhaṁ kassapa etadahosi kimhi nu kho ahaṁ paṁsukūlaṁ
parimaddeyyanti athakho kassapa sakko devānamindo mama cetasā
cetoparivitakkamaññāya mahatiṁ silaṁ upanikkhipi idha bhante bhagavā
paṁsukūlaṁ parimaddatūti sāyaṁ amanussena nikkhittā silā tassa
mayhaṁ kassapa etadahosi kimhi nu kho ahaṁ ālambitvā
uttareyyanti athakho kassapa kakudhe adhivatthā devatā mama
cetasā cetoparivitakkamaññāya sākhaṁ onāmesi idha bhante
bhagavā ālambitvā uttaratūti svāyaṁ āharahattho kakudho tassa
mayhaṁ kassapa etadahosi kimhi nu kho ahaṁ paṁsukūlaṁ vissajjeyyanti
athakho kassapa sakko devānamindo mama cetasā cetoparivitakkamaññāya
mahatiṁ silaṁ upanikkhipi idha bhante bhagavā paṁsukūlaṁ

page number: 055

vissajjetūti sāyaṁ amanussena nikkhittā silāti. athakho
uruvelakassapassa jaṭilassa etadahosi mahiddhiko kho mahāsamaṇo
mahānubhāvo yatra hi nāma sakko devānamindo veyyāvaccaṁ
karissati na tveva ca kho arahā yathā ahanti. athakho
bhagavā uruvelakassapassa jaṭilassa bhattaṁ bhuñjitvā tasmiṁyeva
vanasaṇḍe vihāsi.

[45] athakho uruvelakassapo jaṭilo tassā rattiyā accayena
yena bhagavā tenupasaṅkami upasaṅkamitvā bhagavato (pts. vin i, 30) kālaṁ ārocesi
kālo mahāsamaṇa niṭṭhitaṁ bhattanti. gaccha tvaṁ kassapa
āyāmahanti. uruvelakassapaṁ jaṭilaṁ uyyojetvā yāya jambuyā 1-
jambudīpo paññāyati tato phalaṁ gahetvā paṭhamataraṁ āgantvā
agyāgāre nisīdi. addasā kho uruvelakassapo jaṭilo bhagavantaṁ
agyāgāre nisinnaṁ disvāna bhagavantaṁ etadavoca katamena tvaṁ
mahāsamaṇa maggena āgato ahaṁ tayā paṭhamataraṁ pakkanto
so tvaṁ paṭhamataraṁ āgantvā agyāgāre nisinnoti. idhāhaṁ
kassapa taṁ uyyojetvā yāya jambuyā jambudīpo paññāyati
tato phalaṁ gahetvā paṭhamataraṁ āgantvā agyāgāre nisinno
idaṁ kho kassapa jambuphalaṁ vaṇṇasampannaṁ gandhasampannaṁ rasasampannaṁ
sace ākaṅkhasi paribhuñjāti. alaṁ mahāsamaṇa tvaṁyevetaṁ 2-

footnote: 1 yu. jambuyāyaṁ. ito paraṁ īdisameva. 2 ma. tvaṁyeva taṁ.

page number: 056

āharasi tvaṁyevetaṁ paribhuñjāti 1-. athakho uruvelakassapassa
jaṭilassa etadahosi mahiddhiko kho mahāsamaṇo mahānubhāvo
yatra hi nāma maṁ paṭhamataraṁ uyyojetvā yāya jambuyā jambudīpo
paññāyati tato phalaṁ gahetvā paṭhamataraṁ āgantvā agyāgāre
nisīdissati na tveva ca kho arahā yathā ahanti. athakho
bhagavā uruvelakassapassa jaṭilassa bhattaṁ bhuñjitvā tasmiṁyeva
vanasaṇḍe vihāsi. athakho uruvelakassapo jaṭilo tassā rattiyā
accayena yena bhagavā tenupasaṅkami upasaṅkamitvā bhagavato
kālaṁ ārocesi kālo mahāsamaṇa niṭṭhitaṁ bhattanti. gaccha
tvaṁ kassapa āyāmahanti uruvelakassapaṁ jaṭilaṁ uyyojetvā
yāya jambuyā jambudīpo paññāyati tassā avidūre ambo
.pe. tassā avidūre āmalakī .pe. tassā avidūre harītakī
.pe. tāvatiṁsaṁ gantvā pāricchattakapupphaṁ gahetvā paṭhamataraṁ
āgantvā agyāgāre nisīdi. addasā kho uruvelakassapo jaṭilo
bhagavantaṁ agyāgāre nisinnaṁ disvāna bhagavantaṁ etadavoca katamena
tvaṁ mahāsamaṇa maggena āgato ahaṁ tayā paṭhamataraṁ pakkanto
so tvaṁ paṭhamataraṁ āgantvā agyāgāre nisinnoti. idhāhaṁ
kassapa taṁ uyyojetvā tāvatiṁsaṁ gantvā pāricchattakapupphaṁ gahetvā
paṭhamataraṁ āgantvā agyāgāre nisinno idaṁ kho kassapa

footnote: 1 yu. paribhuñjāhīti.

page number: 057

pāricchattakapupphaṁ vaṇṇasampannaṁ gandhasampannanti 1-. (pts. vin i, 31) athakho
uruvelakassapassa jaṭilassa etadahosi mahiddhiko kho mahāsamaṇo
mahānubhāvo yatra hi nāma maṁ paṭhamataraṁ uyyojetvā tāvatiṁsaṁ
gantvā pāricchattakapupphaṁ gahetvā paṭhamataraṁ āgantvā agyāgāre
nisīdissati na tveva ca kho arahā yathā ahanti.

[46] tena kho pana samayena te jaṭilā aggī paricaritukāmā
na sakkonti kaṭṭhāni phāletuṁ. athakho tesaṁ jaṭilānaṁ etadahosi
nissaṁsayaṁ kho mahāsamaṇassa iddhānubhāvo yathā mayaṁ na sakkoma
kaṭṭhāni phāletunti. athakho bhagavā uruvelakassapaṁ jaṭilaṁ etadavoca
phāliyantu kassapa kaṭṭhānīti. phāliyantu mahāsamaṇāti. sakideva
pañca kaṭṭhasatāni phāliyiṁsu. athakho uruvelakassapassa jaṭilassa
etadahosi mahiddhiko kho mahāsamaṇo mahānubhāvo yatra hi
nāma kaṭṭhānipi phāliyissanti na tveva ca kho arahā yathā
ahanti.

[47] tena kho pana samayena te jaṭilā aggī paricaritukāmā
na sakkonti aggī ujjaletuṁ 2-. athakho tesaṁ jaṭilānaṁ etadahosi
nissaṁsayaṁ kho mahāsamaṇassa iddhānubhāvo yathā mayaṁ na sakkoma

footnote: 1 yu. idaṁ kho kassapa pāricchattakapupphaṁ vaṇṇasampannaṁ gandhasampannaṁ sace ākaṅkhasi
footnote: gaṇhāti. alaṁ mahāsamaṇa tvaṁyevetaṁ āharasi tvaṁyevetaṁ gaṇhātīti dissati.
footnote: 2 sī. jāletuṁ.

page number: 058

aggī ujjaletunti 1-. athakho bhagavā uruvelakassapaṁ jaṭilaṁ etadavoca
ujjaliyantu kassapa aggīti. ujjaliyantu mahāsamaṇāti. sakideva
pañca aggisatāni ujjaliṁsu 2-. athakho uruvelakassapassa jaṭilassa
etadahosi mahiddhiko kho mahāsamaṇo mahānubhāvo yatra hi
nāma aggīpi ujjaliyissanti na tveva ca kho arahā yathā ahanti.

[48] tena kho pana samayena te jaṭilā aggī paricaritvā na
sakkonti aggī vijjhāpetuṁ. athakho tesaṁ jaṭilānaṁ etadahosi
nissaṁsayaṁ kho mahāsamaṇassa iddhānubhāvo yathā mayaṁ na sakkoma
aggī vijjhāpetunti. athakho bhagavā uruvelakassapaṁ jaṭilaṁ etadavoca
vijjhāyantu kassapa aggīti. vijjhāyantu mahāsamaṇāti. sakideva
pañca aggisatāni vijjhāyiṁsu. athakho uruvelakassapassa jaṭilassa
etadahosi mahiddhiko kho mahāsamaṇo mahānubhāvo yatra hi
nāma aggīpi vijjhāyissanti na tveva ca kho arahā yathā
ahanti.

[49] tena kho pana samayena te jaṭilā sītāsu hemantikāsu
rattīsu antaraṭṭhakāsu himapātasamaye najjā nerañjarāyaṁ nimujjantipi 3-
ummujjantipi ummujjanimujjampi karonti. athakho bhagavā
pañcamattāni mandāmukhisatāni abhinimmini yattha te jaṭilā
uttaritvā visibbesuṁ. (pts. vin i, 32) athakho tesaṁ jaṭilānaṁ etadahosi nissaṁsayaṁ

footnote: 1 sī. jāletunti. 2 ma. ujjaliyiṁsu. 3 ma. ummujjantipi nimujjantipi
footnote: ummujjananimujjanaṁpi.

page number: 059

kho mahāsamaṇassa iddhānubhāvo yathāyimā 1- mandāmukhiyo nimmitāti.
athakho uruvelakassapassa jaṭilassa etadahosi mahiddhiko kho
mahāsamaṇo mahānubhāvo yatra hi nāma tāvabahū mandāmukhiyopi 2-
abhinimminissati na tveva ca kho arahā yathā ahanti.

[50] tena kho pana samayena mahāakālamegho pāvassi
mahāudakavāhako sañjāyi. yasmiṁ padese bhagavā viharati so padeso
udakena otthato 3- hoti. athakho bhagavato etadahosi yannūnāhaṁ
samantā udakaṁ ussādetvā 4- majjhe reṇuhatāya bhūmiyā caṅkameyyanti.
athakho bhagavā samantā udakaṁ ussādetvā majjhe reṇuhatāya
bhūmiyā caṅkami. athakho uruvelakassapo jaṭilo mā heva
kho mahāsamaṇo udakena vuḷho ahosīti. nāvāya sambahulehi
jaṭilehi saddhiṁ yasmiṁ padese bhagavā viharati taṁ padesaṁ agamāsi.
addasā kho uruvelakassapo jaṭilo bhagavantaṁ samantā udakaṁ
ussādetvā majjhe reṇuhatāya bhūmiyā caṅkamantaṁ disvāna
bhagavantaṁ etadavoca idha nu tvaṁ mahāsamaṇāti. āma ahamasmi 5-
kassapāti bhagavā vehāsaṁ abbhuggantvā nāvāya paccuṭṭhāsi.
athakho uruvelakassapassa jaṭilassa etadahosi mahiddhiko kho
mahāsamaṇo mahānubhāvo yatra hi nāma udakaṁpi nappavāhissati 6-

footnote: 1 ma. yathayimā. yu. yathāhimā. 2 yu. mahāmandāmukhiyo.
footnote: 3 ma. na otthaṭo. yu. anuotthaṭo. 4 ma. yu. ussāretvā.
footnote: 5 sī. ma. yu. ayamahamasmi. 6 sī. nappasahissati. yu. na pavahisusati.

page number: 060

na tveva ca kho arahā yathā ahanti.

[51] athakho bhagavato etadahosi ciraṁpi kho imassa moghapurisassa
evaṁ bhavissati mahiddhiko kho mahāsamaṇo mahānubhāvo
na tveva ca kho arahā yathā ahanti yannūnāhaṁ imaṁ jaṭilaṁ
saṁvejeyyanti. athakho bhagavā uruvelakassapaṁ jaṭilaṁ etadavoca
neva 1- kho tvaṁ kassapa arahā nāpi arahattamaggaṁ samāpanno
sāpi te paṭipadā natthi yāya tvaṁ arahā vā assasi 2- arahattamaggaṁ
vā samāpannoti. athakho uruvelakassapo jaṭilo bhagavato pādesu
sirasā nipatitvā bhagavantaṁ etadavoca labheyyāmahaṁ bhante bhagavato
santike pabbajjaṁ labheyyāmi upasampadanti. tvaṁ khosi kassapa
pañcannaṁ jaṭilasatānaṁ nāyako vināyako aggo pamukho pāmokkho
tepi tāva apalokehi yathā te maññissanti tathā karissantīti.
athakho uruvelakassapo jaṭilo yena te jaṭilā tenupasaṅkami
upasaṅkamitvā te jaṭile etadavoca icchāmahaṁ (pts. vin i, 33) bho mahāsamaṇe
brahmacariyaṁ carituṁ yathā bhavanto maññanti tathā karontūti.
cirapaṭikā mayaṁ bho mahāsamaṇe abhippasannā sace bhavaṁ mahāsamaṇe
brahmacariyaṁ carissati sabbe va mayaṁ mahāsamaṇe brahmacariyaṁ
carissāmāti. athakho te jaṭilā kesamissaṁ jaṭāmissaṁ khārikājamissaṁ
aggihuttamissaṁ udake pavāhetvā yena bhagavā tenupasaṅkamiṁsu
upasaṅkamitvā bhagavato pādesu sirasā nipatitvā bhagavantaṁ etadavocuṁ

footnote: 1 ma. neva ca kho .... 2 yu. assa.

page number: 061

labheyyāma mayaṁ bhante bhagavato santike pabbajjaṁ labheyyāma
upasampadanti. etha bhikkhavoti bhagavā avoca svākkhāto
dhammo caratha brahmacariyaṁ sammā dukkhassa antakiriyāyāti.
sā va tesaṁ āyasmantānaṁ upasampadā ahosi.

[52] addasā kho nadīkassapo jaṭilo kesamissaṁ jaṭāmissaṁ
khārikājamissaṁ aggihuttamissaṁ udake vuyhamāne. disvānassa
etadahosi mā heva me bhātuno upasaggo ahosīti. jaṭile
pāhesi gacchatha me bhātaraṁ jānāthāti sāmañca tīhi jaṭilasatehi
saddhiṁ yenāyasmā uruvelakassapo tenupasaṅkami upasaṅkamitvā
āyasmantaṁ uruvelakassapaṁ etadavoca idaṁ nu kho kassapa seyyoti.
āmāvuso idaṁ seyyoti. athakho te jaṭilā kesamissaṁ jaṭāmissaṁ
khārikājamissaṁ aggihuttamissaṁ udake pavāhetvā yena bhagavā
tenupasaṅkamiṁsu upasaṅkamitvā bhagavato pādesu sirasā nipatitvā
bhagavantaṁ etadavocuṁ labheyyāma mayaṁ bhante bhagavato santike
pabbajjaṁ labheyyāma upasampadanti. etha bhikkhavoti bhagavā
avoca svākkhāto dhammo caratha brahmacariyaṁ sammā dukkhassa
antakiriyāyāti. sā va tesaṁ āyasmantānaṁ upasampadā ahosi.

[53] addasā kho gayākassapo jaṭilo kesamissaṁ jaṭāmissaṁ
khārikājamissaṁ aggihuttamissaṁ udake vuyhamāne. disvānassa
etadahosi mā heva me bhātūnaṁ upasaggo ahosīti. jaṭile

page number: 062

pāhesi gacchatha me bhātaro jānāthāti sāmañca dvīhi
jaṭilasatehi 

[1]- yenāyasmā uruvelakassapo tenupasaṅkami upasaṅkamitvā
āyasmantaṁ uruvelakassapaṁ etadavoca idaṁ nu kho
kassapa seyyoti. āmāvuso idaṁ seyyoti. athakho te jaṭilā
kesamissaṁ jaṭāmissaṁ khārikājamissaṁ aggihuttamissaṁ udake pavāhetvā
yena bhagavā tenupasaṅkamiṁsu upasaṅkamitvā bhagavato (pts. vin i, 34) pādesu
sirasā nipatitvā bhagavantaṁ etadavocuṁ labheyyāma mayaṁ bhante
bhagavato santike pabbajjaṁ labheyyāma upasampadanti. etha bhikkhavoti
bhagavā avoca svākkhāto dhammo caratha brahmacariyaṁ sammā
dukkhassa antakiriyāyāti. sā va tesaṁ āyasmantānaṁ upasampadā
ahosi.

[54] bhagavato adhiṭṭhānena pañca kaṭṭhasatāni na phāliyiṁsu
phāliyiṁsu aggī na ujjaliṁsu ujjaliṁsu na vijjhāyiṁsu vijjhāyiṁsu
pañca mandāmukhisatāni abhinimmini. etena nayena aḍḍhuḍḍhapāṭihāriyasahassāni
honti.

[55] athakho bhagavā uruvelāyaṁ yathābhirantaṁ viharitvā yena
gayāsīsaṁ tena cārikaṁ pakkāmi mahatā bhikkhusaṅghena saddhiṁ bhikkhusahassena
sabbeheva purāṇajaṭilehi. tatra sudaṁ bhagavā gayāyaṁ
viharati gayāsīse saddhiṁ bhikkhusahassena. tatra kho bhagavā bhikkhū
āmantesi sabbaṁ bhikkhave ādittaṁ kiñca bhikkhave sabbaṁ ādittaṁ

footnote: 1 ma. yu. saddhiṁ.

page number: 063

cakkhuṁ 1- bhikkhave ādittaṁ rūpā ādittā cakkhuviññāṇaṁ ādittaṁ
cakkhusamphasso āditto yampidaṁ 2- cakkhusamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi ādittaṁ kena
ādittaṁ ādittaṁ rāgagginā 3- dosagginā mohagginā ādittaṁ
jātiyā jarāmaraṇena sokehi paridevehi dukkhehi domanassehi
upāyāsehi ādittanti vadāmi. sotaṁ ādittaṁ saddā ādittā
.pe. ghānaṁ ādittaṁ gandhā ādittā .pe. jivhā ādittā rasā
ādittā .pe. kāyo āditto phoṭṭhabbā ādittā .pe. mano
āditto dhammā ādittā manoviññāṇaṁ ādittaṁ manosamphasso
āditto yampidaṁ 4- manosamphassapaccayā uppajjati vedayitaṁ sukhaṁ vā
dukkhaṁ vā adukkhamasukhaṁ vā tampi ādittaṁ kena ādittaṁ ādittaṁ
rāgagginā dosagginā mohagginā ādittaṁ jātiyā jarāmaraṇena
sokehi paridevehi dukkhehi domanassehi upāyāsehi ādittanti
vadāmi. evaṁ passaṁ bhikkhave sutavā ariyasāvako cakkhusmiṁpi
nibbindati rūpesupi nibbindati cakkhuviññāṇepi nibbindati cakkhusamphassepi
nibbindati yampidaṁ 5- cakkhusamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tasmiṁpi nibbindati

footnote: 1 ma. cakkhu ādittaṁ. 3 rāgagginā dosagginā mohagginā ādittaṁ jātiyā jarāya
footnote: maraṇena sokehi .pe. ādittanti vadāmīti sabbapotthakesu āgataṁ. ayampana
footnote: sīhalapotthakaṁ anuvattitvā sodhitoti veditabbo. 2-4-5 yu. yidaṁ.

page number: 064

sotasmiṁpi nibbindati saddesupi nibbindati .pe. ghānasmiṁpi nibbindati
gandhesupi nibbindati .pe. jivhāyapi nibbindati rasesupi nibbindati
.pe. kāyasmiṁpi nibbindati phoṭṭhabbesupi nibbindati .pe.
manasmiṁpi nibbindati dhammesupi nibbindati manoviññāṇepi nibbindati
manosamphassepi nibbindati yampidaṁ manosamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tasmiṁpi nibbindati
nibbindaṁ virajjati virāgā vimuccati vimuttasmiṁ vimuttamiti 1-
ñāṇaṁ hoti khīṇā jāti vusitaṁ brahmacariyaṁ kataṁ karaṇīyaṁ
nāparaṁ itthattāyāti pajānātīti. imasmiṁ ca pana veyyākaraṇasmiṁ
bhaññamāne tassa bhikkhusahassassa anupādāya āsavehi cittāni
vimucciṁsu.
ādittapariyāyaṁ niṭṭhitaṁ.
uruvelapāṭihāriyaṁ tatiyabhāṇavāraṁ niṭṭhitaṁ.

[56] athakho bhagavā gayāsīse yathābhirantaṁ viharitvā yena
rājagahaṁ tena cārikaṁ pakkāmi mahatā bhikkhusaṅghena saddhiṁ bhikkhusahassena
sabbeheva purāṇajaṭilehi. athakho bhagavā anupubbena
cārikaṁ caramāno yena rājagahaṁ tadavasari. tatra sudaṁ bhagavā
rājagahe viharati laṭṭhivanuyyāne 2- suppatiṭṭhe cetiye.

[57] assosi kho rājā māgadho seniyo bimbisāro samaṇo

footnote: 1 vimuttamhītipi pāṭho. 2 ma. laṭaṭhivane. ito paraṁ īdisameva.

page number: 065

khalu bho gotamo sakyaputto sakyakulā pabbajito rājagahaṁ anuppatto
rājagahe viharati laṭṭhivanuyyāne suppatiṭṭhe cetiye taṁ kho pana
bhagavantaṁ gotamaṁ evaṁ kalyāṇo kittisaddo abbhuggato itipi
so bhagavā arahaṁ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṁ buddho
bhagavāti 1- so imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ
pajaṁ sadevamanussaṁ sayaṁ abhiññā sacchikatvā pavedeti
so dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ
sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāseti
sādhu kho pana tathārūpānaṁ arahataṁ dassanaṁ hotīti. athakho rājā
māgadho seniyo bimbisāro dvādasanahutehi māgadhikehi brāhmaṇagahapatikehi
parivuto yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi. tepi kho dvādasanahutā
māgadhikā brāhmaṇagahapatikā (pts. vin i, 36) appekacce bhagavantaṁ abhivādetvā
ekamantaṁ nisīdiṁsu appekacce bhagavatā saddhiṁ sammodiṁsu sammodanīyaṁ
kathaṁ sārāṇīyaṁ vītisāretvā ekamantaṁ nisīdiṁsu appekacce yena
bhagavā tenañjaliṁ paṇāmetvā ekamantaṁ nisīdiṁsu appekacce
bhagavato santike nāmagottaṁ sāvetvā ekamantaṁ nisīdiṁsu appekacce
tuṇhībhūtā ekamantaṁ nisīdiṁsu. athakho tesaṁ dvādasanahutānaṁ

footnote: 1 sī. yu. itisaddo na dissati.

page number: 066

māgadhikānaṁ brāhmaṇagahapatikānaṁ etadahosi kiṁ nu kho mahāsamaṇo
uruvelakassape brahmacariyaṁ carati udāhu uruvelakassapo mahāsamaṇe
brahmacariyaṁ caratīti. athakho bhagavā tesaṁ dvādasanahutānaṁ māgadhikānaṁ
brāhmaṇagahapatikānaṁ cetasā cetoparivitakkamaññāya āyasmantaṁ
uruvelakassapaṁ gāthāya ajjhabhāsi
kimeva disvā uruvelavāsi
pahāsi aggiṁ kisakovadāno.
pucchāmi taṁ kassapa etamatthaṁ
kathaṁ pahīnaṁ tava aggihuttaṁ 1-.
rūpe ca sadde ca atho rase ca
kāmitthiyo cābhivadanti yaññā
etaṁ malanti upadhīsu ñatvā
tasmā na yiṭṭhe na hute arañjiṁ 2-.
ettha ca te mano na ramittha kassapāti bhagavā 3-
rūpesu saddesu atho rasesu
atha kocarahi devamanussaloke
rato mano kassapa brūhi metaṁ 4-.

footnote: 1-2-4 yebhuyyena itisaddo pakkhitto. ma. yu. īdisameva. 3 sabbattha bhagavā
footnote: avocāti dissati. ayampana sīhalapotthakaṁ anuvattitvā sodhitoti veditabbo.

page number: 067

disvā padaṁ santamanūpadhīkaṁ
akiñcanaṁ kāmabhave asattaṁ
anaññathābhāvimanaññaneyyaṁ
tasmā na yiṭṭhe na hute arañjinti.

[58] athakho āyasmā uruvelakassapo uṭṭhāyāsanā ekaṁsaṁ
uttarāsaṅgaṁ karitvā bhagavato pādesu sirasā nipatitvā bhagavantaṁ
etadavoca satthā me bhante bhagavā sāvakohamasmi satthā
me bhante bhagavā sāvakohamasmīti. athakho tesaṁ dvādasanahutānaṁ
māgadhikānaṁ brāhmaṇagahapatikānaṁ etadahosi uruvelakassapo mahāsamaṇe
brahmacariyaṁ caratīti. athakho bhagavā tesaṁ dvādasanahutānaṁ
māgadhikānaṁ brāhmaṇagahapatikānaṁ cetasā (pts. vin i, 37) cetoparivitakkamaññāya
anupubbikathaṁ 1- kathesi seyyathīdaṁ dānakathaṁ sīlakathaṁ saggakathaṁ
kāmānaṁ ādīnavaṁ okāraṁ saṅkilesaṁ nekkhamme ānisaṁsaṁ pakāsesi.
yadā te bhagavā aññāsi kallacitte muducitte vinīvaraṇacitte
udaggacitte pasannacitte atha yā buddhānaṁ sāmukkaṁsikā dhammadesanā
taṁ pakāsesi dukkhaṁ samudayaṁ nirodhaṁ maggaṁ. seyyathāpi
nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya
evameva ekādasanahutānaṁ māgadhikānaṁ brāhmaṇagahapatikānaṁ bimbisārappamukhānaṁ
tasmiṁyevāsane virajaṁ vītamalaṁ dhammacakkhuṁ udapādi
yaṅkiñci samudayadhammaṁ sabbantaṁ nirodhadhammanti. ekanahutaṁ

footnote: 1 ma. anupubbiṁ kathaṁ.

page number: 068

upāsakattaṁ paṭivedesi.

[59] athakho rājā māgadho seniyo bimbisāro diṭṭhadhammo
pattadhammo viditadhammo pariyogāḷhadhammo tiṇṇavicikiccho vigatakathaṁkatho
vesārajjappatto aparappaccayo satthu sāsane bhagavantaṁ
etadavoca pubbe me bhante kumārassa sato pañca assāsakā
ahesuṁ te me etarahi samiddhā pubbe me bhante kumārassa
sato etadahosi aho vata maṁ rajje abhisiñceyyunti ayaṁ
kho me bhante paṭhamo assāsako ahosi so me etarahi
samiddho tassa me vijitaṁ arahaṁ sammāsambuddho okkameyyāti
ayaṁ kho me bhante dutiyo assāsako ahosi so me etarahi
samiddho tañcāhaṁ bhagavantaṁ payirupāseyyanti ayaṁ kho me bhante
tatiyo assāsako ahosi so me etarahi samiddho so ca
me bhagavā dhammaṁ deseyyāti ayaṁ kho me bhante catuttho
assāsako ahosi so me etarahi samiddho tassa cāhaṁ
bhagavato dhammaṁ ājāneyyanti ayaṁ kho me bhante pañcamo
assāsako ahosi so me etarahi samiddho pubbe me bhante
kumārassa sato ime pañca assāsakā ahesuṁ te me etarahi
samiddhā abhikkantaṁ bhante abhikkantaṁ bhante seyyathāpi bhante
nikkujjitaṁ vā ukkujjeyya paṭicchannaṁ vā vivareyya mūḷhassa
vā maggaṁ ācikkheyya andhakāre vā telappajjotaṁ dhāreyya

page number: 069

cakkhumanto rūpāni dakkhantīti evamevaṁ bhagavatā anekapariyāyena
dhammo pakāsito esāhaṁ bhante bhagavantaṁ saraṇaṁ gacchāmi dhammañca
bhikkhusaṅghañca upāsakaṁ maṁ bhagavā dhāretu ajjatagge pāṇupetaṁ
saraṇaṁ gataṁ adhivāsetu ca me bhante (pts. vin i, 38) bhagavā svātanāya bhattaṁ
saddhiṁ bhikkhusaṅghenāti. adhivāsesi bhagavā tuṇhībhāvena. athakho
rājā māgadho seniyo bimbisāro bhagavato adhivāsanaṁ viditvā
uṭṭhāyāsanā bhagavantaṁ abhivādetvā padakkhiṇaṁ katvā pakkāmi.

[60] athakho rājā māgadho seniyo bimbisāro tassā rattiyā
accayena paṇītaṁ khādanīyaṁ bhojanīyaṁ paṭiyādāpetvā bhagavato kālaṁ
ārocāpesi kālo bhante niṭṭhitaṁ bhattanti. athakho bhagavā
pubbaṇhasamayaṁ nivāsetvā pattacīvaramādāya rājagahaṁ pāvisi mahatā
bhikkhusaṅghena saddhiṁ bhikkhusahassena sabbeheva purāṇajaṭilehi.

[61] tena kho pana samayena sakko devānamindo māṇavakavaṇṇaṁ
abhinimminitvā buddhappamukhassa bhikkhusaṅghassa 1- purato purato 2- gacchati
imā gāthāyo gāyamāno 3-
danto dantehi saha purāṇajaṭilehi vippamutto 4- vippamuttehi
siṅgīnikkhasuvaṇṇo rājagahaṁ pāvisi bhagavā.

footnote: 1 sī. saṅghassa. 2 sī. āmeṇḍitaṁ akataṁ. 3 yu. gīyamāno.
footnote: 4 sī. ayaṁ pāṭho na hoti. evaṁ sabbattha ṇātabbaṁ.

page number: 070

mutto muttehi saha purāṇajaṭilehi vippamutto vippamuttehi
siṅgīnikkhasuvaṇṇo rājagahaṁ pāvisi bhagavā.
tiṇṇo tiṇṇehi saha purāṇajaṭilehi vippamutto vippamuttehi
siṅgīnikkhasuvaṇṇo rājagahaṁ pāvisi bhagavā.
santo santehi saha purāṇajaṭilehi vippamutto vippamuttehi
siṅgīnikkhasuvaṇṇo rājagahaṁ pāvisi bhagavā 1-.
dasavāso dasabalo dasadhammavidū dasabhi cupeto
so dasasataparivāro rājagahaṁ pāvisi bhagavāti.

[62] manussā sakkaṁ devānamindaṁ passitvā evamāhaṁsu abhirūpo
vatāyaṁ māṇavako dassanīyo vatāyaṁ māṇavako pāsādiko
vatāyaṁ māṇavako kassa nu kho ayaṁ māṇavakoti. evaṁ vutte
sakko devānamindo te manusse gāthāya ajjhabhāsi
yo dhīro sabbadhidanto suddho appaṭipuggalo
arahaṁ sugato loke tassāhaṁ paricārakoti.

[63] athakho bhagavā yena rañño māgadhassa seniyassa
bimbisārassa nivesanaṁ tenupasaṅkami upasaṅkamitvā paññatte

footnote: 1 catutthagāthā sīhalapotthake dutiyā ṭhapitā. yuropiyapotthake pana sā naṭṭhā.
footnote: amhākampana potthake tassā purato samiddho samiddhehītiādigāthā ṭhapitā. sā
footnote: aññattha na dissati tasmā idha vajjitā.

page number: 071

āsane nisīdi saddhiṁ bhikkhusaṅghena. athakho rājā māgadho
seniyo bimbisāro buddhappamukhaṁ bhikkhusaṅghaṁ paṇītena khādanīyena
bhojanīyena sahatthā santappetvā sampavāretvā bhagavantaṁ bhuttāviṁ
onītapattapāṇiṁ ekamantaṁ nisīdi. ekamantaṁ nisinnassa (pts. vin i, 39) kho
rañño māgadhassa seniyassa bimbisārassa etadahosi kattha nu
kho bhagavā vihareyya yaṁ assa gāmato neva atidūre 1- na 2- accāsanne
gamanāgamanasampannaṁ atthikānaṁ 3- manussānaṁ abhikkamanīyaṁ divā appakiṇṇaṁ 4-
rattiṁ appasaddaṁ appanigghosaṁ vijanavātaṁ manussarāhaseyyakaṁ
paṭisallānasāruppanti. athakho rañño māgadhassa seniyassa bimbisārassa
etadahosi idaṁ kho amhākaṁ veḷuvanaṁ uyyānaṁ gāmato
neva atidūre na 5- accāsanne gamanāgamanasampannaṁ atthikānaṁ 6- manussānaṁ
abhikkamanīyaṁ divā appakiṇṇaṁ 7- rattiṁ appasaddaṁ appanigghosaṁ
vijanavātaṁ manussarāhaseyyakaṁ paṭisallānasāruppaṁ yannūnāhaṁ veḷuvanaṁ
uyyānaṁ buddhappamukhassa bhikkhusaṅghassa dadeyyanti. athakho rājā
māgadho seniyo bimbisāro sovaṇṇamayaṁ bhiṅgāraṁ 8- gahetvā
bhagavato oṇojesi etāhaṁ bhante veḷuvanaṁ uyyānaṁ buddhappamukhassa
bhikkhusaṅghassa 9- dammīti. paṭiggahesi bhagavā ārāmaṁ.

footnote: 1 yu. avidūre 2-5 ma. na. ca. 3-6 katthaci idha āmeṇḍitaṁ kataṁ.
footnote: 4-7 ma. yu. appākiṇṇaṁ. 8 sī. ma. yu. bhiṅkāraṁ. so pana bhrṅgāroti sakaṭasaddena na sameti. 9 sī. saṅghassa.

page number: 072

athakho bhagavā rājānaṁ māgadhaṁ seniyaṁ bimbisāraṁ dhammiyā kathāya
sandassetvā samādapetvā samuttejetvā sampahaṁsetvā uṭṭhāyāsanā
pakkāmi. athakho bhagavā etasmiṁ nidāne dhammiṁ kathaṁ
katvā bhikkhū āmantesi anujānāmi bhikkhave ārāmanti.

[64] tena kho pana samayena sañjayo paribbājako rājagahe
paṭivasati mahatiyā paribbājakaparisāya saddhiṁ aḍḍhateyyehi paribbājakasatehi.
tena kho pana samayena sārīputtamoggallānā sañjaye
paribbājake brahmacariyaṁ caranti. tehi katikā katā hoti yo paṭhamaṁ
amataṁ adhigacchati so itarassa 1- ārocetūti. athakho āyasmā
assaji pubbaṇhasamayaṁ nivāsetvā pattacīvaramādāya rājagahaṁ piṇḍāya
pāvisi pāsādikena abhikkantena paṭikkantena ālokitena vilokitena
sammiñjitena pasāritena okkhittacakkhu iriyāpathasampanno.
addasā kho sārīputto paribbājako āyasmantaṁ assajiṁ rājagahe
piṇḍāya carantaṁ pāsādikena abhikkantena paṭikkantena ālokitena
vilokitena sammiñjitena pasāritena okkhittacakkhuṁ iriyāpathasampannaṁ
disvānassa etadahosi ye vata loke arahanto vā arahattamaggaṁ
vā samāpannā ayaṁ tesaṁ bhikkhu 2- aññataro yannūnāhaṁ (pts. vin i, 40) imaṁ
bhikkhuṁ upasaṅkamitvā puccheyyaṁ kaṁsi tvaṁ āvuso uddissa
pabbajito ko vā te satthā kassa vā tvaṁ dhammaṁ rocesīti.

footnote: 1 sī. yu. ayaṁ pāṭho na hoti. 2 yu. bhikkhūnaṁ.

page number: 073

athakho sārīputtassa paribbājakassa etadahosi akālo kho imaṁ
bhikkhuṁ pucchituṁ antaragharaṁ paviṭṭho piṇḍāya carati yannūnāhaṁ
imaṁ bhikkhuṁ piṭṭhito piṭṭhito anubandheyyaṁ atthikehi upaññātaṁ 1-
magganti. athakho āyasmā assaji rājagahe piṇḍāya caritvā
piṇḍapātaṁ ādāya paṭikkami. athakho sārīputto paribbājako
yenāyasmā assaji tenupasaṅkami upasaṅkamitvā āyasmatā
assajinā saddhiṁ sammodi sammodanīyaṁ kathaṁ sārāṇīyaṁ vītisāretvā
ekamantaṁ aṭṭhāsi. ekamantaṁ ṭhito kho sārīputto paribbājako
āyasmantaṁ assajiṁ etadavoca vippasannāni kho te āvuso
indriyāni parisuddho chavivaṇṇo pariyodāto kaṁsi tvaṁ āvuso
uddissa pabbajito ko vā te satthā kassa vā tvaṁ dhammaṁ
rocesīti. atthāvuso mahāsamaṇo sakyaputto sakyakulā pabbajito
tāhaṁ bhagavantaṁ uddissa pabbajito so ca me bhagavā satthā tassa
cāhaṁ bhagavā dhammaṁ rocemīti. kiṁvādī panāyasmato satthā
kimakkhāyīti. ahaṁ kho āvuso navo acirapabbajito adhunāgato
imaṁ dhammavinayaṁ na tāhaṁ sakkomi vitthārena dhammaṁ desetuṁ apica
te saṅkhittena atthaṁ vakkhāmīti 2-.

footnote: 1 ma. upañātaṁ. ito paraṁ īdisameva. 2 ito paraṁ sīhalapotthakaṁ ṭhapetvā sabbattha
footnote: athakho sārīputto paribbājako āyasmantaṁ assajiṁ etadavoca hotu āvuso appaṁ vā
footnote: bahuṁ vā bhāsassu .pe. bahunti dissati. taṁ atirekaṁ khāyati purato athakhohaṁ assajiṁ

bhikkhuṁ etadavocanti sabbattha adissamānattā.

page number: 074

appaṁ vā bahuṁ vā bhāsassu atthaṁyeva me brūhi
attheneva me attho kiṁ kāhasi byañjanaṁ bahunti.

[65] athakho āyasmā assaji sārīputtassa paribbājakassa
imaṁ dhammapariyāyaṁ abhāsi
ye dhammā hetuppabhavā tesaṁ hetuṁ tathāgato (āha)
tesañca yo nirodho evaṁvādī mahāsamaṇoti.

[66] athakho sārīputtassa paribbājakassa imaṁ dhammapariyāyaṁ sutvā
virajaṁ vītamalaṁ dhammacakkhuṁ udapādi yaṅkiñci samudayadhammaṁ sabbantaṁ
nirodhadhammanti.
eseva dhammo yadi tāvadeva paccabyathā 1- padamasokaṁ
adiṭṭhaṁ abbhatītaṁ bahukehi kappanahutehīti.

[67] athakho sārīputto paribbājako yena moggallāno
paribbājako tenupasaṅkami. addasā kho moggallāno paribbājako
sārīputtaṁ paribbājakaṁ dūrato va āgacchantaṁ disvāna
sārīputtaṁ (pts. vin i, 41) paribbājakaṁ etadavoca vippasannāni kho te āvuso
indriyāni parisuddho chavivaṇṇo pariyodāto kacci nu 2- tvaṁ
āvuso amatamadhigatoti. āma āvuso amatamadhigatoti. yathā
kathaṁ pana tvaṁ āvuso amatamadhigatoti. idhāhaṁ āvuso addasaṁ

footnote: 1 ma. paccabyattha. ito paraṁ īdisameva. 2 ma. no.

page number: 075

assajiṁ bhikkhuṁ rājagahe piṇḍāya carantaṁ pāsādikena abhikkantena
paṭikkantena ālokitena vilokitena sammiñjitena pasāritena okkhittacakkhuṁ
iriyāpathasampannaṁ disvāna me etadahosi ye vata loke
arahanto vā arahattamaggaṁ vā samāpannā ayaṁ tesaṁ bhikkhu 1-
aññataro yannūnāhaṁ imaṁ bhikkhuṁ upasaṅkamitvā puccheyyaṁ kaṁsi
tvaṁ āvuso uddissa pabbajito ko vā te satthā kassa
vā tvaṁ dhammaṁ rocesīti tassa mayhaṁ āvuso etadahosi
akālo kho imaṁ bhikkhuṁ pucchituṁ antaragharaṁ paviṭṭho piṇḍāya
carati yannūnāhaṁ imaṁ bhikkhuṁ piṭṭhito piṭṭhito anubandheyyaṁ
atthikehi upaññātaṁ magganti athakho āvuso assaji bhikkhu
rājagahe piṇḍāya caritvā piṇḍapātaṁ ādāya paṭikkami athakhvāhaṁ
āvuso yena assaji bhikkhu tenupasaṅkamiṁ upasaṅkamitvā
assajinā bhikkhunā saddhiṁ sammodiṁ sammodanīyaṁ kathaṁ sārāṇīyaṁ
vītisāretvā ekamantaṁ aṭṭhāsiṁ ekamantaṁ ṭhito kho ahaṁ āvuso
assajiṁ bhikkhuṁ etadavocaṁ vippasannāni kho te āvuso indriyāni
parisuddho chavivaṇṇo pariyodāto kaṁsi tvaṁ āvuso uddissa
pabbajito ko vā te satthā kassa vā tvaṁ dhammaṁ rocesīti
atthāvuso mahāsamaṇo sakyaputto sakyakulā pabbajito tāhaṁ
bhagavantaṁ uddissa pabbajito so ca me bhagavā satthā tassa
cāhaṁ bhagavato dhammaṁ rocemīti kiṁvādī panāyasmato satthā

footnote: 1 yu. bhikkhūnaṁ.

page number: 076

kimakkhāyīti ahaṁ kho āvuso navo acirapabbajito adhunāgato
imaṁ dhammavinayaṁ na tāhaṁ sakkomi vitthārena dhammaṁ desetuṁ
apica te saṅkhittena atthaṁ vakkhāmīti
appaṁ vā bahuṁ vā bhāsassu atthaṁyeva me brūhi
attheneva me attho kiṁ kāhasi byañjanaṁ bahunti.

[68] athakho āvuso assaji bhikkhu imaṁ dhammapariyāyaṁ abhāsi
ye dhammā hetuppabhavā tesaṁ hetuṁ tathāgato (āha)
tesañca yo nirodho evaṁvādī mahāsamaṇoti.

[69] athakho moggallānassa paribbājakassa imaṁ dhammapariyāyaṁ
sutvā virajaṁ vītamalaṁ dhammacakkhuṁ udapādi yaṅkiñci samudayadhammaṁ
sabbantaṁ nirodhadhammanti.
eseva dhammo yadi tāvadeva paccabyathā padamasokaṁ
adiṭṭhaṁ abbhatītaṁ bahukehi kappanahutehīti.

[70] athakho moggallāno paribbājako sārīputtaṁ paribbājakaṁ
etadavoca gacchāma mayaṁ āvuso bhagavato santike so no bhagavā
satthāti. imāni kho āvuso aḍḍhateyyāni paribbājakasatāni amhe
nissāya amhe sampassantā idha viharanti tepi tāva apalokema 1-
yathā te maññissanti tathā 

[2]- karissantīti. athakho sārīputtamoggallānā
yena te paribbājakā tenupasaṅkamiṁsu upasaṅkamitvā

footnote: 1 sī. yu. apalokāma. 2 ma. te.

page number: 077

te paribbājake etadavocuṁ gacchāma mayaṁ āvuso bhagavato
santike so no bhagavā satthāti. mayaṁ āyasmante nissāya
āyasmante sampassantā idha viharāma sace āyasmantā
mahāsamaṇe brahmacariyaṁ carissanti sabbe va mayaṁ mahāsamaṇe
brahmacariyaṁ carissāmāti. athakho sārīputtamoggallānā yena
sañjayo paribbājako tenupasaṅkamiṁsu upasaṅkamitvā sañjayaṁ
paribbājakaṁ etadavocuṁ gacchāma mayaṁ āvuso bhagavato santike
so no bhagavā satthāti. alaṁ āvuso mā gamittha sabbe va
tayo imaṁ gaṇaṁ pariharissāmāti. dutiyampi kho .pe. tatiyampi
kho sārīputtamoggallānā sañjayaṁ paribbājakaṁ etadavocuṁ gacchāma
mayaṁ āvuso bhagavato santike so no bhagavā satthāti. alaṁ
āvuso mā gamittha sabbe va tayo imaṁ gaṇaṁ pariharissāmāti.
athakho sārīputtamoggallānā tāni aḍḍhateyyāni paribbājakasatāni
ādāya yena veḷuvanaṁ tenupasaṅkamiṁsu. sañjayassa pana
paribbājakassa tattheva uṇhaṁ lohitaṁ mukhato uggacchi 1-

[71] addasā kho bhagavā sārīputtamoggallāne dūrato va
āgacchante disvāna bhikkhū āmantesi ete bhikkhave dve
sahāyā āgacchanti kolito upatisso ca etaṁ me sāvakayugaṁ
bhavissati aggaṁ bhaddayuganti.

footnote: 1 uggañchītipi pāṭho.

page number: 078

gambhīre ñāṇavisaye anuttare upadhisaṅkhaye
vimutte appatte veḷuvanaṁ atha ne satthā byākāsi
ete dve sahāyā āgacchanti kolito upatisso ca.
etaṁ me sāvakayugaṁ bhavissati aggaṁ bhaddayuganti.

[72] athakho sārīputtamoggallānā yena bhagavā (pts. vin i, 43) tenupasaṅkamiṁsu
upasaṅkamitvā bhagavato pādesu sirasā nipatitvā bhagavantaṁ
etadavocuṁ labheyyāma mayaṁ bhante bhagavato santike pabbajjaṁ
labheyyāma upasampadanti. etha bhikkhavoti bhagavā avoca svākkhāto
dhammo caratha brahmacariyaṁ sammā dukkhassa antakiriyāyāti.
sā va tesaṁ āyasmantānaṁ upasampadā ahosi.

[73] tena kho pana samayena abhiññātā abhiññātā māgadhikā
kulaputtā bhagavati brahmacariyaṁ caranti. manussā ujjhāyanti
khīyanti vipācenti aputtakatāya paṭipanno samaṇo gotamo
vedhabyāya paṭipanno samaṇo gotamo kulupacchedāya paṭipanno
samaṇo gotamo idāni tena 1- jaṭilasahassaṁ pabbājitaṁ imāni
ca aḍḍhateyyāni paribbājakasatāni sañjayāni pabbājitāni ime
ca abhiññātā abhiññātā māgadhikā kulaputtā samaṇe gotame
brahmacariyaṁ carantīti. apissu bhikkhū disvā imāya gāthāya
codenti

footnote: 1 ma. yu. anena.

page number: 079

āgato kho mahāsamaṇo māgadhānaṁ giribbajaṁ
sabbe sañjaye netvāna kaṁsudāni nayissatīti.

[74] assosuṁ kho bhikkhū tesaṁ manussānaṁ ujjhāyantānaṁ khīyantānaṁ
vipācentānaṁ. athakho te bhikkhū bhagavato etamatthaṁ ārocesuṁ.
na bhikkhave so saddo ciraṁ bhavissati sattāhameva bhavissati
sattāhassa accayena antaradhāyissati tenahi bhikkhave ye tumhe
imāya gāthāya codenti
āgato kho mahāsamaṇo māgadhānaṁ giribbajaṁ
sabbe sañjaye netvāna kaṁsudāni nayissatīti.

[75] te tumhe imāya gāthāya paṭicodetha
nayanti ve mahāvīrā saddhammena tathāgatā
dhammena nīyamānānaṁ 1- kā usuyyā vijānatanti.
tena kho pana samayena manussā bhikkhū disvā imāya gāthāya codenti
āgato kho mahāsamaṇo māgadhānaṁ giribbajaṁ
sabbe sañjaye netvāna kaṁsudāni nayissatīti.
bhikkhū te manusse imāya gāthāya paṭicodenti
nayanti ve mahāvīrā saddhammena tathāgatā
dhammena nīyamānānaṁ 2- kā usuyyā vijānatanti.

[76] (pts. vin i, 44) manussā evamāhaṁsu 3- dhammena kira samaṇā sakyaputtiyā

footnote: 1-2 ma. yu. nayamānānaṁ. 3 sabbatthāyaṁ pāṭho na hoti.

page number: 080

nenti no adhammenāti. sattāhameva so saddo ahosi
sattāhassa accayena antaradhāyi.
sārīputtamoggallānapabbajjā 1- niṭṭhitā.
catutthabhāṇavāraṁ niṭṭhitaṁ.

[77] tena kho pana samayena bhikkhū anupajjhāyakā 

[2]- anovadiyamānā
ananusāsiyamānā dunnivatthā duppārutā anākappasampannā piṇḍāya
caranti manussānaṁ 3- bhuñjamānānaṁ uparibhojanepi uttiṭṭhapattaṁ
upanāmenti uparikhādanīyepi uttiṭṭhapattaṁ upanāmenti uparisāyanīyepi
uttiṭṭhapattaṁ upanāmenti uparipānīyepi uttiṭṭhapattaṁ
upanāmenti sāmaṁ sūpampi odanampi viññāpetvā bhuñjanti
bhattaggepi uccāsaddā mahāsaddā viharanti. manussā ujjhāyanti
khīyanti vipācenti kathaṁ hi nāma samaṇā sakyaputtiyā dunnivatthā
duppārutā anākappasampannā piṇḍāya carissanti manussānaṁ
bhuñjamānānaṁ uparibhojanepi uttiṭṭhapattaṁ upanāmessanti
uparikhādanīyepi uttiṭṭhapattaṁ upanāmessanti uparisāyanīyepi
uttiṭṭhapattaṁ upanāmessanti uparipānīyepi uttiṭṭhapattaṁ upanāmessanti
sāmaṁ sūpampi odanampi viññāpetvā bhuñjissanti
bhattaggepi uccāsaddā mahāsaddā viharissanti seyyathāpi
brāhmaṇā brāhmaṇabhojaneti.

footnote: 1 ma. pabbajākathā. 2 ma. anācariyakā. 3 ito pure ma. yu. tesaddo dissati.

page number: 081

[78] assosuṁ kho bhikkhū tesaṁ manussānaṁ ujjhāyantānaṁ khīyantānaṁ
vipācentānaṁ. ye te bhikkhū appicchā santuṭṭhā lajjino
kukkuccakā sikkhākāmā te ujjhāyanti khīyanti vipācenti
kathaṁ hi nāma bhikkhū dunnivatthā duppārutā anākappasampannā
piṇḍāya carissanti manussānaṁ bhuñjamānānaṁ uparibhojanepi
uttiṭṭhapattaṁ upanāmessanti uparikhādanīyepi uttiṭṭhapattaṁ
upanāmessanti uparisāyanīyepi uttiṭṭhapattaṁ upanāmessanti
uparipānīyepi uttiṭṭhapattaṁ upanāmessanti sāmaṁ sūpampi
odanampi viññāpetvā bhuñjissanti bhattaggepi uccāsaddā
mahāsaddā viharissantīti. athakho te bhikkhū bhagavato etamatthaṁ
ārocesuṁ.

[79] athakho bhagavā etasmiṁ nidāne etasmiṁ pakaraṇe bhikkhusaṅghaṁ
sannipātāpetvā bhikkhū paṭipucchi saccaṁ kira bhikkhave bhikkhū
dunnivatthā duppārutā anākappasampannā piṇḍāya caranti
manussānaṁ bhuñjamānānaṁ (pts. vin i, 45) uparibhojanepi uttiṭṭhapattaṁ upanāmenti
uparikhādanīyepi uttiṭṭhapattaṁ upanāmenti uparisāyanīyepi
uttiṭṭhapattaṁ upanāmenti uparipānīyepi uttiṭṭhapattaṁ upanāmenti
sāmaṁ sūpampi odanampi viññāpetvā bhuñjanti bhattaggepi
uccāsaddā mahāsaddā viharantīti. saccaṁ bhagavāti 1-. vigarahi

footnote: 1 sabbattha itisaddo na paññāyati.

page number: 082

buddho bhagavā ananucchavikaṁ 1- bhikkhave tesaṁ moghapurisānaṁ ananulomikaṁ
appaṭirūpaṁ assāmaṇakaṁ akappiyaṁ akaraṇīyaṁ kathaṁ hi nāma te
bhikkhave moghapurisā dunnivatthā duppārutā anākappasampannā
piṇḍāya carissanti manussānaṁ bhuñjamānānaṁ uparibhojanepi
uttiṭṭhapattaṁ upanāmessanti uparikhādanīyepi uttiṭṭhapattaṁ
upanāmessanti uparisāyanīyepi uttiṭṭhapattaṁ upanāmessanti
uparipānīyepi uttiṭṭhapattaṁ upanāmessanti sāmaṁ sūpampi odanampi
viññāpetvā bhuñjissanti bhattaggepi uccāsaddā mahāsaddā
viharissanti netaṁ bhikkhave appasannānaṁ vā pasādāya pasannānaṁ
vā bhiyyobhāvāya athakhvetaṁ 2- bhikkhave appasannānañceva
appasādāya pasannānañca ekaccānaṁ aññathattāyāti.

[80] athakho bhagavā te bhikkhū anekapariyāyena vigarahitvā
dubbharatāya dupposatāya mahicchatāya asantuṭṭhatāya 3- saṅgaṇikāya
kosajjassa avaṇṇaṁ bhāsitvā anekapariyāyena subharatāya suposatāya
appicchassa santuṭṭhassa dhūtassa sallekhassa pāsādikassa appaccayassa
viriyārambhassa vaṇṇaṁ bhāsitvā bhikkhūnaṁ tadanucchavikaṁ tadanulomikaṁ
dhammiṁ kathaṁ katvā bhikkhū āmantesi anujānāmi bhikkhave
upajjhāyaṁ upajjhāyo bhikkhave saddhivihārikamhi puttacittaṁ

footnote: 1 sī. yu. ananucchaviyaṁ. 2 sī. yu. rā. athakho taṁ. 3 sī. yu. asantuṭṭhiyā.
footnote: ma. asantuṭṭhitāya.

page number: 083

upaṭṭhapessati saddhivihāriko upajjhāyamhi pitucittaṁ upaṭṭhapessati
evante aññamaññaṁ sagāravā sappatissā sabhāgavuttikā 1- viharantā
imasmiṁ dhammavinaye vuḍḍhiṁ virūḷhiṁ vepullaṁ āpajjissanti. evañca
pana bhikkhave upajjhāyo gahetabbo. ekaṁsaṁ uttarāsaṅgaṁ karitvā
pāde vanditvā ukkuṭikaṁ nisīditvā añjaliṁ paggahetvā evamassa
vacanīyo upajjhāyo me bhante hohi upajjhāyo me bhante
hohi upajjhāyo me bhante hohīti. sāhūti vā lahūti vā
opāyikanti vā paṭirūpanti vā pāsādikena sampādehīti vā
kāyena viññāpeti vācāya viññāpeti kāyena vācāya
viññāpeti gahito hoti upajjhāyo na kāyena viññāpeti
na vācāya viññāpeti (pts. vin i, 46) na kāyena vācāya viññāpeti na
gahito hoti upajjhāyo.

[81] saddhivihārikena bhikkhave upajjhāyamhi sammā vattitabbaṁ.
tatrāyaṁ sammāvattanā. kālasseva uṭṭhāya upāhanā omuñcitvā
ekaṁsaṁ uttarāsaṅgaṁ karitvā dantakaṭṭhaṁ dātabbaṁ mukhodakaṁ dātabbaṁ
āsanaṁ paññāpetabbaṁ sace yāgu hoti bhājanaṁ dhovitvā yāgu
upanāmetabbā yāguṁ pītassa udakaṁ datvā bhājanaṁ paṭiggahetvā
nīcaṁ katvā sādhukaṁ aparighaṁsantena dhovitvā paṭisāmetabbaṁ
upajjhāyamhi vuṭṭhite āsanaṁ uddharitabbaṁ sace so deso uklāpo
hoti so deso sammajjitabbo. sace upajjhāyo gāmaṁ

footnote: 1 ma. yu. sabhāgavuttino.

page number: 084

pavisitukāmo hoti nivāsanaṁ dātabbaṁ paṭinivāsanaṁ paṭiggahetabbaṁ
kāyabandhanaṁ dātabbaṁ saguṇaṁ katvā saṅghāṭiyo dātabbā dhovitvā
patto saudako dātabbo sace upajjhāyo pacchāsamaṇaṁ ākaṅkhati
timaṇḍalaṁ paṭicchādentena parimaṇḍalaṁ nivāsetvā kāyabandhanaṁ
bandhitvā saguṇaṁ katvā saṅghāṭiyo pārupitvā gaṇṭhikaṁ paṭimuñcitvā
dhovitvā pattaṁ gahetvā upajjhāyassa pacchāsamaṇena hotabbaṁ
nātidūre gantabbaṁ nāccāsanne gantabbaṁ pattapariyāpannaṁ
paṭiggahetabbaṁ na upajjhāyassa bhaṇamānassa antarantarā kathā
opātetabbā upajjhāyo āpattisāmantā bhaṇamāno nivāretabbo
nivattantena paṭhamataraṁ āgantvā āsanaṁ paññāpetabbaṁ
pādodakaṁ pādapīṭhaṁ pādakathalikaṁ upanikkhipitabbaṁ paccuggantvā
pattacīvaraṁ paṭiggahetabbaṁ paṭinivāsanaṁ dātabbaṁ nivāsanaṁ
paṭiggahetabbaṁ. sace cīvaraṁ sinnaṁ hoti muhuttaṁ uṇhe otāpetabbaṁ
na ca uṇhe cīvaraṁ nidahitabbaṁ cīvaraṁ saṁharitabbaṁ 1- cīvaraṁ
saṁharantena 2- caturaṅgulaṁ kaṇṇaṁ ussādetvā 3- cīvaraṁ saṁharitabbaṁ mā
majjhe bhaṅgo ahosīti obhoge kāyabandhanaṁ kātabbaṁ. sace
piṇḍapāto hoti upajjhāyo ca bhuñjitukāmo hoti udakaṁ
datvā piṇḍapāto upanāmetabbo upajjhāyo pānīyena pucchitabbo

footnote: 1 sī. ma. rā. saṅgharitabbaṁ. 2 sī. rā. saṅgharantena. 3 yu. rā. ussāretvā.

page number: 085

bhuttāvissa udakaṁ datvā pattaṁ paṭiggahetvā nīcaṁ katvā
sādhukaṁ aparighaṁsantena dhovitvā vodakaṁ katvā muhuttaṁ uṇhe
otāpetabbo na ca uṇhe patto nidahitabbo pattacīvaraṁ
nikkhipitabbaṁ pattaṁ nikkhipantena ekena hatthena pattaṁ gahetvā
ekena hatthena heṭṭhāmañcaṁ vā (pts. vin i, 47) heṭṭhāpīṭhaṁ vā parāmasitvā
patto nikkhipitabbo na ca anantarahitāya bhūmiyā patto
nikkhipitabbo cīvaraṁ nikkhipantena ekena hatthena cīvaraṁ gahetvā ekena
hatthena cīvaravaṁsaṁ vā cīvararajjuṁ vā pamajjitvā pārato antaṁ
orato bhogaṁ katvā cīvaraṁ nikkhipitabbaṁ upajjhāyamhi vuṭṭhite
āsanaṁ uddharitabbaṁ pādodakaṁ pādapīṭhaṁ pādakathalikaṁ paṭisāmetabbaṁ
sace so deso uklāpo hoti so deso sammajjitabbo. sace
upajjhāyo nahāyitukāmo hoti nahānaṁ paṭiyādetabbaṁ sace sītena
attho hoti sītaṁ paṭiyādetabbaṁ sace uṇhena attho hoti
uṇhaṁ paṭiyādetabbaṁ. sace upajjhāyo jantāgharaṁ pavisitukāmo hoti
cuṇṇaṁ sannetabbaṁ mattikā temetabbā jantāgharapīṭhaṁ ādāya
upajjhāyassa piṭṭhito gantvā jantāgharapīṭhaṁ datvā cīvaraṁ
paṭiggahetvā ekamantaṁ nikkhipitabbaṁ cuṇṇaṁ dātabbaṁ mattikā
dātabbā sace ussahati jantāgharaṁ pavisitabbaṁ jantāgharaṁ
pavisantena mattikāya sukhaṁ makkhetvā purato ca pacchato ca
paṭicchādetvā jantāgharaṁ pavisitabbaṁ na there bhikkhū anūpakhajja nisīditabbaṁ

page number: 086

na navā bhikkhū āsanena paṭibāhetabbā jantāghare upajjhāyassa
parikammaṁ kātabbaṁ jantāgharā nikkhamantena jantāgharapīṭhaṁ ādāya
purato ca pacchato ca paṭicchādetvā jantāgharā nikkhamitabbaṁ
udakepi upajjhāyassa parikammaṁ kātabbaṁ nahātena paṭhamataraṁ
uttaritvā attano gattaṁ vodakaṁ katvā nivāsetvā upajjhāyassa
gattato udakaṁ pamajjitabbaṁ nivāsanaṁ dātabbaṁ saṅghāṭi dātabbā
jantāgharapīṭhaṁ ādāya paṭhamataraṁ āgantvā āsanaṁ paññāpetabbaṁ
pādodakaṁ pādapīṭhaṁ pādakathalikaṁ upanikkhipitabbaṁ upajjhāyo pānīyena
pucchitabbo. sace uddisāpetukāmo hoti uddisāpetabbo
sace paripucchitukāmo hoti paripucchitabbo. yasmiṁ vihāre
upajjhāyo viharati sace so vihāro uklāpo hoti sace
ussahati sodhetabbo vihāraṁ sodhentena paṭhamaṁ pattacīvaraṁ
nīharitvā ekamantaṁ nikkhipitabbaṁ nisīdanapaccattharaṇaṁ nīharitvā
ekamantaṁ nikkhipitabbaṁ bhisibimbohanaṁ nīharitvā ekamantaṁ nikkhipitabbaṁ
mañco nīcaṁ katvā sādhukaṁ aparighaṁsantena asaṅghaṭṭantena
kavāṭapiṭṭhaṁ nīharitvā ekamantaṁ nikkhipitabbo pīṭhaṁ nīcaṁ katvā
sādhukaṁ (pts. vin i, 48) aparighaṁsantena asaṅghaṭṭantena kavāṭapiṭṭhaṁ nīharitvā ekamantaṁ
nikkhipitabbaṁ mañcapaṭipādakā nīharitvā ekamantaṁ nikkhipitabbā
kheḷamallako nīharitvā ekamantaṁ nikkhipitabbo apassenaphalakaṁ
nīharitvā ekamantaṁ nikkhipitabbaṁ bhummattharaṇaṁ yathāpaññattaṁ

page number: 087

sallakkhetvā nīharitvā ekamantaṁ nikkhipitabbaṁ sace vihāre
santānakaṁ hoti ullokā paṭhamaṁ ohāretabbaṁ ālokasandhikaṇṇabhāgā
pamajjitabbā sace gerukaparikammakatā bhitti
kaṇṇakitā hoti coḷakaṁ temetvā pīḷetvā pamajjitabbā sace
kāḷavaṇṇakatā bhūmi kaṇṇakitā hoti coḷakaṁ temetvā pīḷetvā
pamajjitabbā sace akatā hoti bhūmi udakena paripphosetvā
sammajjitabbā mā vihāro rajena ūhaññīti saṅkāraṁ vicinitvā
ekamantaṁ chaḍḍetabbaṁ bhummattharaṇaṁ otāpetvā sodhetvā
pappoṭetvā 1- atiharitvā yathāpaññattaṁ paññāpetabbaṁ mañcapaṭipādakā
otāpetvā pamajjitvā atiharitvā yathāṭhāne ṭhapetabbā
mañco otāpetvā sodhetvā pappoṭetvā nīcaṁ katvā sādhukaṁ
aparighaṁsantena 2- asaṅghaṭṭantena kavāṭapiṭṭhaṁ atiharitvā yathāpaññattaṁ
paññāpetabbo pīṭhaṁ otāpetvā sodhetvā pappoṭetvā nīcaṁ
katvā sādhukaṁ aparighaṁsantena 3- asaṅghaṭṭantena kavāṭapiṭṭhaṁ atiharitvā
yathāpaññattaṁ paññāpetabbaṁ bhisibimbohanaṁ otāpetvā sodhetvā
pappoṭetvā atiharitvā yathāpaññattaṁ paññāpetabbaṁ nisīdanapaccattharaṇaṁ
otāpetvā sodhetvā pappoṭetvā atiharitvā
yathāpaññattaṁ paññāpetabbaṁ kheḷamallako otāpetvā pamajjitvā
atiharitvā yathāṭhāne ṭhapetabbo apassenaphalakaṁ otāpetvā

footnote: 1 pappoṭhetvātipi pāṭho. 2-3 ma. apaṭighaṁsantena.

page number: 088

pamajjitvā atiharitvā yathāṭhāne ṭhapetabbaṁ pattacīvaraṁ nikkhipitabbaṁ
pattaṁ nikkhipantena ekena hatthena pattaṁ gahetvā ekena
hatthena heṭṭhāmañcaṁ vā heṭṭhāpīṭhaṁ vā parāmasitvā patto
nikkhipitabbo na ca anantarahitāya bhūmiyā patto nikkhipitabbo
cīvaraṁ nikkhipantena ekena hatthena cīvaraṁ gahetvā ekena hatthena
cīvaravaṁsaṁ vā cīvararajjuṁ vā pamajjitvā pārato antaṁ orato
bhogaṁ katvā cīvaraṁ nikkhipitabbaṁ. sace puratthimā sarajā vātā
vāyanti puratthimā vātapānā thaketabbā sace pacchimā sarajā
vātā vāyanti pacchimā vātapānā thaketabbā sace uttarā
sarajā vātā vāyanti uttarā vātapānā thaketabbā sace
dakkhiṇā sarajā vātā vāyanti dakkhiṇā vātapānā (pts. vin i, 49) thaketabbā
sace sītakālo hoti divā vātapānā vivaritabbā rattiṁ thaketabbā
sace uṇhakālo hoti divā vātapānā thaketabbā rattiṁ
vivaritabbā. sace pariveṇaṁ uklāpaṁ hoti pariveṇaṁ sammajjitabbaṁ
sace koṭṭhako uklāpo hoti koṭṭhako sammajjitabbo sace
upaṭṭhānasālā uklāpā hoti upaṭṭhānasālā sammajjitabbā
sace aggisālā uklāpā hoti aggisālā sammajjitabbā sace
vaccakuṭī uklāpā hoti vaccakuṭī sammajjitabbā sace pānīyaṁ
na hoti pānīyaṁ upaṭṭhāpetabbaṁ sace paribhojanīyaṁ na hoti
paribhojanīyaṁ upaṭṭhāpetabbaṁ sace ācamanakumbhiyā udakaṁ na hoti

page number: 089

ācamanakumbhiyā udakaṁ āsiñcitabbaṁ. sace upajjhāyassa anabhirati
uppannā hoti saddhivihārikena vūpakāsetabbo vūpakāsāpetabbo
dhammakathā vāssa kātabbā sace upajjhāyassa kukkuccaṁ uppannaṁ
hoti saddhivihārikena vinodetabbaṁ vinodāpetabbaṁ dhammakathā
vāssa kātabbā sace upajjhāyassa diṭṭhigataṁ uppannaṁ hoti
saddhivihārikena vivecetabbaṁ vivecāpetabbaṁ dhammakathā vāssa
kātabbā. sace upajjhāyo garudhammaṁ ajjhāpanno hoti parivāsāraho
saddhivihārikena ussukkaṁ kātabbaṁ kinti nu kho saṅgho
upajjhāyassa parivāsaṁ dadeyyāti sace upajjhāyo mūlāya
paṭikassanāraho hoti saddhivihārikena ussukkaṁ kātabbaṁ kinti
nu kho saṅgho upajjhāyaṁ mūlāya paṭikasseyyāti sace upajjhāyo
mānattāraho hoti saddhivihārikena ussukkaṁ kātabbaṁ kinti
nu kho saṅgho upajjhāyassa mānattaṁ dadeyyāti sace upajjhāyo
abbhānāraho hoti saddhivihārikena ussukkaṁ kātabbaṁ kinti
nu kho saṅgho upajjhāyaṁ abbheyyāti. sace saṅgho upajjhāyassa
kammaṁ kattukāmo hoti tajjanīyaṁ vā niyassaṁ vā pabbājanīyaṁ
vā paṭisāraṇīyaṁ vā ukkhepanīyaṁ vā saddhivihārikena ussukkaṁ
kātabbaṁ kinti nu kho saṅgho upajjhāyassa kammaṁ na kareyya
lahukāya vā pariṇāmeyyāti kataṁ vā panassa hoti saṅghena
kammaṁ tajjanīyaṁ vā niyassaṁ vā pabbājanīyaṁ vā paṭisāraṇīyaṁ vā

page number: 090

ukkhepanīyaṁ vā saddhivihārikena ussukkaṁ kātabbaṁ kinti nu kho
upajjhāyo sammāvatteyya lomaṁ pāteyya netthāraṁ vatteyya
saṅgho taṁ kammaṁ paṭippassambheyyāti. sace upajjhāyassa cīvaraṁ
dhovitabbaṁ hoti saddhivihārikena dhovitabbaṁ ussukkaṁ vā (pts. vin i, 50) kātabbaṁ
kinti nu kho upajjhāyassa cīvaraṁ dhoviyethāti sace upajjhāyassa
cīvaraṁ kātabbaṁ hoti saddhivihārikena kātabbaṁ ussukkaṁ vā
kātabbaṁ kinti nu kho upajjhāyassa cīvaraṁ kariyethāti sace
upajjhāyassa rajanaṁ pacitabbaṁ 1- hoti saddhivihārikena pacitabbaṁ
ussukkaṁ vā kātabbaṁ kinti nu kho upajjhāyassa rajanaṁ paciyethāti
sace upajjhāyassa cīvaraṁ rajetabbaṁ 1- hoti saddhivihārikena rajetabbaṁ
ussukkaṁ vā kātabbaṁ kinti nu kho upajjhāyassa cīvaraṁ rajiyethāti
cīvaraṁ rajentena 2- sādhukaṁ samparivattakaṁ samparivattakaṁ rajetabbaṁ na
ca acchinne theve pakkamitabbaṁ. na upajjhāyaṁ anāpucchā
ekaccassa patto dātabbo na ekaccassa patto paṭiggahetabbo
na ekaccassa cīvaraṁ dātabbaṁ na ekaccassa cīvaraṁ paṭiggahetabbaṁ
na ekaccassa parikkhāro dātabbo na ekaccassa parikkhāro
paṭiggahetabbo na ekaccassa kesā chedetabbā na ekaccena
kesā chedāpetabbā na ekaccassa parikammaṁ kātabbaṁ na
ekaccena parikammaṁ kārāpetabbaṁ na ekaccassa veyyāvacco

footnote: 1 ma. yu. rā. rajitabbaṁ. 2 ma. yu. rā. rajantena.

page number: 091

kātabbo na ekaccena veyyāvacco kārāpetabbo na
ekaccassa pacchāsamaṇena hotabbaṁ na ekacco pacchāsamaṇo
ādātabbo na ekaccassa piṇḍapāto nīharitabbo na ekaccena
piṇḍapāto nīharāpetabbo. na upajjhāyaṁ anāpucchā gāmo
pavisitabbo na susānaṁ gantabbaṁ na disā pakkamitabbā. sace
upajjhāyo gilāno hoti yāvajīvaṁ upaṭṭhātabbo vuṭṭhānassa
āgametabbanti.
upajjhāyavattaṁ niṭṭhitaṁ.

[82] upajjhāyena bhikkhave saddhivihārikamhi sammāvattitabbaṁ.
tatrāyaṁ sammāvattanā. upajjhāyena bhikkhave saddhivihāriko
saṅgahetabbo anuggahetabbo uddesena paripucchāya ovādena
anusāsaniyā. sace upajjhāyassa patto hoti saddhivihārikassa patto
na hoti upajjhāyena saddhivihārikassa patto dātabbo ussukkaṁ
vā kātabbaṁ kinti nu kho saddhivihārikassa patto uppajjiyethāti
sace upajjhāyassa cīvaraṁ hoti saddhivihārikassa cīvaraṁ na hoti
upajjhāyena saddhivihārikassa cīvaraṁ dātabbaṁ ussukkaṁ vā kātabbaṁ
kinti nu kho saddhivihārikassa cīvaraṁ uppajjiyethāti sace
upajjhāyassa parikkhāro hoti saddhivihārikassa parikkhāro na hoti
upajjhāyena saddhivihārikassa (pts. vin i, 51) parikkhāro dātabbo ussukkaṁ vā
kātabbaṁ kinti nu kho saddhivihārikassa parikkhāro uppajjiyethāti.

page number: 092

sace saddhivihāriko gilāno hoti kālasseva uṭṭhāya dantakaṭṭhaṁ
dātabbaṁ mukhodakaṁ dātabbaṁ āsanaṁ paññāpetabbaṁ sace yāgu
hoti bhājanaṁ dhovitvā yāgu upanāmetabbā yāguṁ pītassa
udakaṁ datvā bhājanaṁ paṭiggahetvā nīcaṁ katvā sādhukaṁ aparighaṁsantena
dhovitvā paṭisāmetabbaṁ saddhivihārikamhi vuṭṭhite āsanaṁ uddharitabbaṁ
sace so deso uklāpo hoti so deso sammajjitabbo.
sace saddhivihāriko gāmaṁ pavisitukāmo hoti nivāsanaṁ dātabbaṁ
paṭinivāsanaṁ paṭiggahetabbaṁ kāyabandhanaṁ dātabbaṁ saguṇaṁ katvā
saṅghāṭiyo dātabbā dhovitvā patto saudako dātabbo ettāvatā
nivattissatīti āsanaṁ paññāpetabbaṁ pādodakaṁ pādapīṭhaṁ pādakathalikaṁ
upanikkhipitabbaṁ paccuggantvā pattacīvaraṁ paṭiggahetabbaṁ paṭinivāsanaṁ
dātabbaṁ nivāsanaṁ paṭiggahetabbaṁ. sace cīvaraṁ sinnaṁ hoti
muhuttaṁ uṇhe otāpetabbaṁ na ca uṇhe cīvaraṁ nidahitabbaṁ
cīvaraṁ saṁharitabbaṁ cīvaraṁ saṁharantena caturaṅgulaṁ kaṇṇaṁ ussādetvā
cīvaraṁ saṁharitabbaṁ mā majjhe bhaṅgo ahosīti obhoge kāyabandhanaṁ
kātabbaṁ. sace piṇḍapāto hoti saddhivihāriko ca bhuñjitukāmo
hoti udakaṁ datvā piṇḍapāto upanāmetabbo saddhivihāriko
pānīyena pucchitabbo bhuttāvissa udakaṁ datvā pattaṁ paṭiggahetvā
nīcaṁ katvā sādhukaṁ aparighaṁsantena dhovitvā vodakaṁ katvā muhuttaṁ
uṇhe otāpetabbo na ca uṇhe patto nidahitabbo

page number: 093

pattacīvaraṁ nikkhipitabbaṁ pattaṁ nikkhipantena ekena hatthena pattaṁ
gahetvā ekena hatthena heṭṭhāmañcaṁ vā heṭṭhāpīṭhaṁ vā parāmasitvā
patto nikkhipitabbo na ca anantarahitāya bhūmiyā patto nikkhipitabbo
cīvaraṁ nikkhipantena ekena hatthena cīvaraṁ gahetvā ekena
hatthena cīvaravaṁsaṁ vā cīvararajjuṁ vā pamajjitvā pārato antaṁ
orato bhogaṁ katvā cīvaraṁ nikkhipitabbaṁ saddhivihārikamhi vuṭṭhite
āsanaṁ uddharitabbaṁ pādodakaṁ pādapīṭhaṁ pādakathalikaṁ paṭisāmetabbaṁ
sace so deso uklāpo hoti so deso sammajjitabbo.
sace saddhivihāriko nahāyitukāmo hoti nahānaṁ paṭiyādetabbaṁ
sace sītena attho hoti sītaṁ paṭiyādetabbaṁ sace uṇhena
attho hoti uṇhaṁ (pts. vin i, 52) paṭiyādetabbaṁ. sace saddhivihāriko jantāgharaṁ
pavisitukāmo hoti cuṇṇaṁ sannetabbaṁ mattikā temetabbā
jantāgharapīṭhaṁ ādāya gantvā jantāgharapīṭhaṁ datvā cīvaraṁ paṭiggahetvā
ekamantaṁ nikkhipitabbaṁ cuṇṇaṁ dātabbaṁ mattikā dātabbā
sace ussahati jantāgharaṁ pavisitabbaṁ jantāgharaṁ pavisantena mattikāya
mukhaṁ makkhetvā purato ca pacchato ca paṭicchādetvā jantāgharaṁ
pavisitabbaṁ na there bhikkhū anūpakhajja nisīditabbaṁ na navā bhikkhū
āsanena paṭibāhetabbā jantāghare saddhivihārikassa parikammaṁ
kātabbaṁ jantāgharā nikkhamantena jantāgharapīṭhaṁ ādāya purato ca
pacchato ca paṭicchādetvā jantāgharā nikkhamitabbaṁ udakepi

page number: 094

saddhivihārikassa parikammaṁ kātabbaṁ nahātena paṭhamataraṁ uttaritvā
attano gattaṁ vodakaṁ katvā nivāsetvā saddhivihārikassa gattato
udakaṁ pamajjitabbaṁ nivāsanaṁ dātabbaṁ saṅghāṭi dātabbā
jantāgharapīṭhaṁ ādāya paṭhamataraṁ āgantvā āsanaṁ paññāpetabbaṁ
pādodakaṁ pādapīṭhaṁ pādakathalikaṁ upanikkhipitabbaṁ saddhivihāriko
pānīyena pucchitabbo. yasmiṁ vihāre saddhivihāriko viharati
sace so vihāro uklāpo hoti sace ussahati sodhetabbo
vihāraṁ sodhentena paṭhamaṁ pattacīvaraṁ nīharitvā ekamantaṁ nikkhipitabbaṁ
nisīdanapaccattharaṇaṁ nīharitvā ekamantaṁ nikkhipitabbaṁ bhisibimbohanaṁ
nīharitvā ekamantaṁ nikkhipitabbaṁ mañco nīcaṁ katvā sādhukaṁ
aparighaṁsantena asaṅghaṭṭantena kavāṭapiṭṭhaṁ nīharitvā ekamantaṁ
nikkhipitabbo pīṭhaṁ nīcaṁ katvā sādhukaṁ aparighaṁsantena asaṅghaṭṭantena
kavāṭapiṭṭhaṁ nīharitvā ekamantaṁ nikkhipitabbaṁ mañcapaṭipādakā
nīharitvā ekamantaṁ nikkhipitabbā kheḷamallako nīharitvā ekamantaṁ
nikkhipitabbo apassenaphalakaṁ nīharitvā ekamantaṁ nikkhipitabbaṁ
bhummattharaṇaṁ yathāpaññattaṁ sallakkhetvā nīharitvā ekamantaṁ
nikkhipitabbaṁ sace vihāre santānakaṁ hoti ullokā paṭhamaṁ
ohāretabbaṁ ālokasandhikaṇṇabhāgā pamajjitabbā sace
gerukaparikammakatā bhitti kaṇṇakitā hoti coḷakaṁ temetvā pīḷetvā
pamajjitabbā sace kāḷavaṇṇakatā bhūmi kaṇṇakitā hoti coḷakaṁ

page number: 095

temetvā pīḷetvā pamajjitabbā sace akatā hoti bhūmi udakena
paripphosetvā sammajjitabbā mā vihāro rajena ūhaññīti
saṅkāraṁ vicinitvā ekamantaṁ chaḍḍetabbaṁ bhummattharaṇaṁ otāpetvā
sodhetvā pappoṭetvā atiharitvā yathāpaññattaṁ paññāpetabbaṁ
mañcapaṭipādakā otāpetvā pamajjitvā atiharitvā yathāṭhāne
ṭhapetabbā mañco otāpetvā sodhetvā pappoṭetvā nīcaṁ
katvā sādhukaṁ aparighaṁsantena asaṅghaṭṭantena kavāṭapiṭṭhaṁ atiharitvā
yathāpaññattaṁ paññāpetabbo pīṭhaṁ otāpetvā sodhetvā
pappoṭetvā nīcaṁ katvā sādhukaṁ aparighaṁsantena asaṅghaṭṭantena
kavāṭapiṭṭhaṁ atiharitvā yathāpaññattaṁ paññāpetabbaṁ bhisibimbohanaṁ
otāpetvā sodhetvā pappoṭetvā atiharitvā yathāpaññattaṁ
paññāpetabbaṁ nisīdanapaccattharaṇaṁ otāpetvā sodhetvā
pappoṭetvā atiharitvā yathāpaññattaṁ paññāpetabbaṁ kheḷamallako
otāpetvā pamajjitvā atiharitvā yathāṭhāne ṭhapetabbo
apassenaphalakaṁ otāpetvā pamajjitvā atiharitvā yathāṭhāne ṭhapetabbaṁ
pattacīvaraṁ nikkhipitabbaṁ pattaṁ nikkhipantena ekena hatthena pattaṁ
gahetvā ekena hatthena heṭṭhāmañcaṁ vā heṭṭhāpīṭhaṁ vā
parāmasitvā patto nikkhipitabbo na ca anantarahitāya bhūmiyā
patto nikkhipitabbo cīvaraṁ nikkhipantena ekena hatthena cīvaraṁ
gahetvā ekena hatthena cīvaravaṁsaṁ vā cīvararajjuṁ vā pamajjitvā

page number: 096

pārato antaṁ orato bhogaṁ katvā cīvaraṁ nikkhipitabbaṁ. sace
puratthimā sarajā vāyanti puratthimā vātapānā thaketabbā
sace pacchimā sarajā vātā vāyanti pacchimā vātapānā thaketabbā
sace uttarā sarajā vātā vāyanti uttarā vātapānā thaketabbā
sace dakkhiṇā sarajā vātā vāyanti dakkhiṇā vātapānā thaketabbā
sace sītakālo hoti divā vātapānā vivaritabbā rattiṁ thaketabbā
sace uṇhakālo hoti divā vātapānā thaketabbā rattiṁ
vivaritabbā. sace pariveṇaṁ uklāpaṁ hoti pariveṇaṁ sammajjitabbaṁ
sace koṭṭhako uklāpo hoti koṭṭhako sammajjitabbo
sace upaṭṭhānasālā uklāpā hoti upaṭṭhānasālā sammajjitabbā
sace aggisālā uklāpā hoti aggisālā sammajjitabbā
sace vaccakuṭī uklāpā hoti vaccakuṭī sammajjitabbā sace
pānīyaṁ na hoti pānīyaṁ upaṭṭhāpetabbaṁ sace paribhojanīyaṁ na
hoti paribhojanīyaṁ upaṭṭhāpetabbaṁ sace ācamanakumbhiyā udakaṁ na
hoti ācamanakumbhiyā udakaṁ āsiñcitabbaṁ. sace saddhivihārikassa
anabhirati uppannā hoti upajjhāyena vūpakāsetabbo 1- vūpakāsāpetabbo
dhammakathā vāssa kātabbā sace saddhivihārikassa
kukkuccaṁ uppannaṁ hoti upajjhāyena vinodetabbaṁ vinodāpetabbaṁ
dhammakathā vāssa kātabbā sace saddhivihārikassa diṭṭhigataṁ uppannaṁ
hoti upajjhāyena vivecetabbaṁ vivecāpetabbaṁ dhammakathā vāssa

footnote: 1 yu. vūpakāsetabbā vūpakāsāpetabbā.

page number: 097

kātabbā. sace saddhivihāriko garudhammaṁ ajjhāpanno hoti
parivāsāraho upajjhāyena ussukkaṁ kātabbaṁ kinti nu kho
saṅgho saddhivihārikassa parivāsaṁ dadeyyāti sace saddhivihāriko
mūlāya paṭikassanāraho hoti upajjhāyena ussukkaṁ kātabbaṁ
kinti nu kho saṅgho saddhivihārikaṁ mūlāya paṭikasseyyāti sace
saddhivihāriko mānattāraho hoti upajjhāyena ussukkaṁ kātabbaṁ
kinti nu kho saṅgho saddhivihārikassa mānattaṁ dadeyyāti sace
saddhivihāriko (pts. vin i, 53) abbhānāraho hoti upajjhāyena ussukkaṁ kātabbaṁ
kinti nu kho saṅgho saddhivihārikaṁ abbheyyāti. sace saṅgho
saddhivihārikassa kammaṁ kattukāmo hoti tajjanīyaṁ vā niyassaṁ vā
pabbājanīyaṁ vā paṭisāraṇīyaṁ vā ukkhepanīyaṁ vā upajjhāyena
ussukkaṁ kātabbaṁ kinti nu kho saṅgho saddhivihārikassa kammaṁ
na kareyya lahukāya vā pariṇāmeyyāti kataṁ vā panassa
hoti saṅghena kammaṁ tajjanīyaṁ vā niyassaṁ vā pabbājanīyaṁ vā
paṭisāraṇīyaṁ vā ukkhepanīyaṁ vā upajjhāyena ussukkaṁ kātabbaṁ
kinti nu kho saddhivihāriko sammāvatteyya lomaṁ pāteyya
netthāraṁ vatteyya saṅgho taṁ kammaṁ paṭippassambheyyāti. sace
saddhivihārikassa cīvaraṁ dhovitabbaṁ hoti upajjhāyena ācikkhitabbaṁ
evaṁ dhoveyyāsīti ussukkaṁ vā kātabbaṁ kinti nu kho
saddhivihārikassa cīvaraṁ dhoviyethāti sace saddhivihārikassa cīvaraṁ

page number: 098

kātabbaṁ hoti upajjhāyena ācikkhitabbaṁ evaṁ kareyyāsīti
ussukkaṁ vā kātabbaṁ kinti nu kho saddhivihārikassa cīvaraṁ
kariyethāti sace saddhivihārikassa rajanaṁ pacitabbaṁ hoti upajjhāyena
ācikkhitabbaṁ evaṁ paceyyāsīti ussukkaṁ vā kātabbaṁ kinti
nukho saddhivihārikassa rajanaṁ paciyethāti sace saddhivihārikassa
cīvaraṁ rajetabbaṁ 1- hoti upajjhāyena ācikkhitabbaṁ evaṁ rajeyyāsīti
ussukkaṁ vā kātabbaṁ kinti nu kho saddhivihārikassa cīvaraṁ
rajiyethāti cīvaraṁ rajentena sādhukaṁ samparivattakaṁ samparivattakaṁ
rajetabbaṁ na ca acchinne theve pakkamitabbaṁ. sace saddhivihāriko
gilāno hoti yāvajīvaṁ upaṭṭhātabbo vuṭṭhānassa āgametabbanti.
saddhivihārikavattaṁ niṭṭhitaṁ.

[83] tena kho pana samayena saddhivihārikā upajjhāyesu na
sammāvattanti. ye te bhikkhū appicchā .pe. te ujjhāyanti
khīyanti vipācenti kathaṁ hi nāma saddhivihārikā upajjhāyesu na
sammāvattissantīti. athakho te bhikkhū bhagavato etamatthaṁ ārocesuṁ
saccaṁ kira bhikkhave saddhivihārikā upajjhāyesu na sammāvattantīti.
saccaṁ bhagavāti. vigarahi buddho bhagavā kathaṁ hi nāma bhikkhave
saddhivihārikā upajjhāyesu na sammāvattissantīti. vigarahitvā
dhammiṁ kathaṁ katvā bhikkhū āmantesi na bhikkhave (pts. vin i, 54) saddhivihārikena
upajjhāyamhi na sammāvattitabbaṁ yo na sammāvatteyya āpatti

footnote: 1 ma. yu. sabbattha rajitabbaṁ.

page number: 099

dukkaṭassāti. neva sammāvattanti. bhagavato etamatthaṁ ārocesuṁ
anujānāmi bhikkhave asammāvattantaṁ paṇāmetuṁ. evañca pana
bhikkhave paṇāmetabbo paṇāmemi tanti vā māyidha paṭikkamīti
vā nīhara te pattacīvaranti vā nāhaṁ tayā upaṭṭhātabboti
vā kāyena viññāpeti vācāya viññāpeti kāyena vācāya
viññāpeti paṇāmito hoti saddhivihāriko na kāyena viññāpeti
na vācāya viññāpeti na kāyena vācāya viññāpeti
na paṇāmito hoti saddhivihārikoti. tena kho pana samayena
saddhivihārikā paṇāmitā na khamāpenti. bhagavato etamatthaṁ
ārocesuṁ. anujānāmi bhikkhave khamāpetunti. neva khamāpenti.
bhagavato etamatthaṁ ārocesuṁ. na bhikkhave paṇāmitena na khamāpetabbo
yo na khamāpeyya āpatti dukkaṭassāti. tena
kho pana samayena upajjhāyā khamāpiyamānā na khamanti. bhagavato
etamatthaṁ ārocesuṁ. anujānāmi bhikkhave khamitunti. neva
khamanti. saddhivihārikā pakkamantipi vibbhamantipi titthiyesupi
saṅkamanti. bhagavato etamatthaṁ ārocesuṁ. na bhikkhave
khamāpiyamānena na khamitabbaṁ yo na khameyya āpatti dukkaṭassāti.

[84] tena kho pana samayena upajjhāyā sammāvattantaṁ
paṇāmenti asammāvattantaṁ na paṇāmenti. bhagavato etamatthaṁ
ārocesuṁ. na bhikkhave sammāvattanto paṇāmetabbo yo

page number: 100

paṇāmeyya āpatti dukkaṭassa na ca bhikkhave asammāvattanto
na paṇāmetabbo yo na paṇāmeyya āpatti dukkaṭassa 1-.
pañcahi bhikkhave aṅgehi samannāgato saddhivihāriko paṇāmetabbo
upajjhāyamhi nādhimattaṁ pemaṁ hoti nādhimatto pasādo hoti
nādhimattā hirī hoti nādhimatto gāravo hoti nādhimattā
bhāvanā hoti imehi kho bhikkhave pañcahaṅgehi samannāgato
saddhivihāriko paṇāmetabbo. pañcahi bhikkhave aṅgehi samannāgato
saddhivihāriko na paṇāmetabbo upajjhāyamhi adhimattaṁ pemaṁ
hoti adhimatto pasādo hoti adhimattā hirī hoti adhimatto
gāravo hoti adhimattā bhāvanā hoti imehi kho bhikkhave
pañcahaṅgehi samannāgato saddhivihāriko na paṇāmetabbo.
pañcahi bhikkhave aṅgehi samannāgato saddhivihāriko alaṁ paṇāmetuṁ
upajjhāyamhi (pts. vin i, 55) nādhimattaṁ pemaṁ hoti nādhimatto pasādo hoti
nādhimattā hirī hoti nādhimatto gāravo hoti nādhimattā
bhāvanā hoti imehi kho bhikkhave pañcahaṅgehi samannāgato
saddhivihāriko alaṁ paṇāmetuṁ. pañcahi bhikkhave aṅgehi samannāgato
saddhivihāriko nālaṁ paṇāmetuṁ upajjhāyamhi adhimattaṁ
pemaṁ hoti adhimatto pasādo hoti adhimattā hirī hoti
adhimatto gāravo hoti adhimattā bhāvanā hoti imehi kho
bhikkhave pañcahaṅgehi samannāgato saddhivihāriko nālaṁ paṇāmetuṁ.

footnote: 1 ma. itisaddo dissati.

page number: 101

pañcahi bhikkhave aṅgehi samannāgataṁ saddhivihārikaṁ appaṇāmento
upajjhāyo sātisāro hoti paṇāmento anatisāro hoti
upajjhāyamhi nādhimattaṁ pemaṁ hoti nādhimatto pasādo hoti
nādhimattā hirī hoti nādhimatto gāravo hoti nādhimattā
bhāvanā hoti imehi kho bhikkhave pañcahaṅgehi samannāgataṁ
saddhivihārikaṁ appaṇāmento upajjhāyo sātisāro hoti paṇāmento
anatisāro hoti. pañcahi bhikkhave aṅgehi samannāgataṁ
saddhivihārikaṁ paṇāmento upajjhāyo sātisāro hoti appaṇāmento
anatisāro hoti upajjhāyamhi adhimattaṁ pemaṁ hoti
adhimatto pasādo hoti adhimattā hirī hoti adhimatto
gāravo hoti adhimattā bhāvanā hoti imehi kho bhikkhave
pañcahaṅgehi samannāgataṁ saddhivihārikaṁ paṇāmento upajjhāyo
sātisāro hoti appaṇāmento anatisāro hotīti.

[85] tena kho pana samayena aññataro brāhmaṇo 1- bhikkhū
upasaṅkamitvā pabbajjaṁ yāci. taṁ bhikkhū na icchiṁsu pabbājetuṁ.
so bhikkhūsu pabbajjaṁ alabhamāno kiso ahosi lūkho dubbaṇṇo

footnote: 1 aññataro rādho nāma brāhmaṇoti amhākaṁ potthake dissati. aññataro
footnote: brāhmaṇo rādho nāmāti sīhalapotthake. tabbaṇṇanāṭīkāyampi taṁ nāmaṁ pākaṭaṁ
footnote: hoti. yasmā pana aññatarasaddena aniyame kate nāmaṁ vattabbaṁ na hoti nāme vā

page number: 102

uppaṇḍuppaṇḍukajāto dhamanisanthatagatto. addasā kho bhagavā
taṁ brāhmaṇaṁ kisaṁ lūkhaṁ dubbaṇṇaṁ uppaṇḍuppaṇḍukajātaṁ
dhamanisanthatagattaṁ disvāna bhikkhū āmantesi kinnu kho so bhikkhave
brāhmaṇo kiso lūkho dubbaṇṇo uppaṇḍuppaṇḍukajāto
dhamanisanthatagatto. eso bhante brāhmaṇo bhikkhū upasaṅkamitvā
pabbajjaṁ yāci taṁ bhikkhū na icchiṁsu pabbājetuṁ so bhikkhūsu
pabbajjaṁ alabhamāno kiso lūkho dubbaṇṇo uppaṇḍuppaṇḍukajāto
dhamanisanthatagattoti. athakho bhagavā bhikkhū āmantesi ko nu kho
bhikkhave tassa brāhmaṇassa adhikāraṁ saratīti. evaṁ vutte
āyasmā sārīputto bhagavantaṁ etadavoca ahaṁ kho bhante tassa
brāhmaṇassa adhikāraṁ sarāmīti. kiṁ pana tvaṁ sārīputta tassa
brāhmaṇassa adhikāraṁ sarasīti. idha me bhante so brāhmaṇo
rājagahe piṇḍāya carantassa ekaṁ kaṭacchubhikkhaṁ dāpesi idaṁ kho
ahaṁ bhante tassa brāhmaṇassa (pts. vin i, 56) adhikāraṁ sarāmīti. sādhu sādhu
sārīputta kataññuno hi sārīputta sappurisā katavedino tenahi
tvaṁ sārīputta taṁ brāhmaṇaṁ pabbājehi upasampādehīti. kathāhaṁ

footnote: vutte aniyamo kattabbo na hoti tasmā rādho nāmāti pāṭhadvayaṁ atirekanti
footnote: daṭṭhabbaṁ. itarathā aññatarasaddo na bhaveyya addasā kho bhagavā rādhaṁ brāhmaṇanti
footnote: ca vattabbaṁ bhaveyya ayampana yu. rā. potthake anuvattitvā sodhitoti veditabbo.

page number: 103

bhante taṁ brāhmaṇaṁ pabbājemi upasampādemīti. athakho bhagavā
etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi
yā sā bhikkhave mayā tīhi saraṇagamanehi upasampadā anuññātā
tāhaṁ 1- ajjatagge paṭikkhipāmi anujānāmi bhikkhave ñatticatutthena
kammena upasampadaṁ 2- evañca pana bhikkhave upasampādetabbo
byattena bhikkhunā paṭibalena saṅgho ñāpetabbo suṇātu me
bhante saṅgho ayaṁ itthannāmo itthannāmassa āyasmato
upasampadāpekkho 3-. yadi saṅghassa pattakallaṁ saṅgho itthannāmaṁ
upasampādeyya itthannāmena upajjhāyena. esā ñatti.
suṇātu me bhante saṅgho ayaṁ itthannāmo itthannāmassa
āyasmato upasampadāpekkho saṅgho itthannāmaṁ upasampādeti
itthannāmena upajjhāyena yassāyasmato khamati itthannāmassa
upasampadā itthannāmena upajjhāyena so tuṇhassa yassa
nakkhamati so bhāseyya. dutiyampi etamatthaṁ vadāmi. suṇātu
me bhante saṅgho ayaṁ itthannāmo itthannāmassa āyasmato
upasampadāpekkho. saṅgho itthannāmaṁ upasampādeti itthannāmena
upajjhāyena. yassāyasmato khamati itthannāmassa upasampadā
itthannāmena upajjhāyena so tuṇhassa yassa nakkhamati so

footnote: 1 ma. taṁ. 2 ma. yu. upasampādetuṁ. rā. upasampadaṁ dātuṁ.
footnote: 3 upasampadāpekhotipi pāṭho.

page number: 104

bhāseyya. tatiyampi etamatthaṁ vadāmi. suṇātu me bhante
saṅgho ayaṁ itthannāmo itthannāmassa āyasmato upasampadāpekkho.
saṅgho itthannāmaṁ upasampādeti itthannāmena
upajjhāyena. yassāyasmato khamati itthannāmassa upasampadā
itthannāmena upajjhāyena so tuṇhassa yassa nakkhamati so bhāseyya.
upasampanno saṅghena itthannāmo itthannāmena upajjhāyena.
khamati saṅghassa tasmā tuṇhī. evametaṁ dhārayāmīti.

[86] tena kho pana samayena aññataro bhikkhu upasampannasamanantarā
anācāraṁ ācarati. bhikkhū evamāhaṁsu mā āvuso
evarūpaṁ akāsi netaṁ kappatīti. so evamāha nevāhaṁ
āyasmante yāciṁ upasampādetha manti kissa maṁ tumhe ayācitā
upasampāditthāti. bhagavato etamatthaṁ (pts. vin i, 57) ārocesuṁ. na bhikkhave
ayācitena upasampādetabbo yo upasampādeyya āpatti
dukkaṭassa. anujānāmi bhikkhave yācitena upasampādetuṁ.
evañca pana bhikkhave yācitabbo tena upasampadāpekkhena saṅghaṁ
upasaṅkamitvā ekaṁsaṁ uttarāsaṅgaṁ karitvā bhikkhūnaṁ pāde vanditvā
ukkuṭikaṁ nisīdatvā añjaliṁ paggahetvā evamassa vacanīyo saṅghaṁ
bhante upasampadaṁ yācāmi ullumpatu maṁ bhante saṅgho anukampaṁ
upādāyāti. dutiyampi yācitabbo tatiyampi yācitabbo.
byattena bhikkhunā paṭibalena saṅgho ñāpetabbo. suṇātu me

page number: 105

bhante saṅgho ayaṁ itthannāmo itthannāmassa āyasmato
upasampadāpekkho. itthannāmo saṅghaṁ upasampadaṁ yācati itthannāmena
upajjhāyena. yadi saṅghassa pattakallaṁ saṅgho itthannāmaṁ
upasampādeyya itthannāmena upajjhāyena. esā ñatti.
suṇātu me bhante saṅgho ayaṁ itthannāmo itthannāmassa
āyasmato upasampadāpekkho itthannāmo saṅghaṁ upasampadaṁ yācati
itthannāmena upajjhāyena. saṅgho itthannāmaṁ upasampādeti
itthannāmena upajjhāyena. yassāyasmato khamati itthannāmassa
upasampadā itthannāmena upajjhāyena so tuṇhassa yassa
nakkhamati so bhāseyya. dutiyampi etamatthaṁ vadāmi .pe.
tatiyampi etamatthaṁ vadāmi .pe. upasampanno saṅghena itthannāmo
itthannāmena upajjhāyena. khamati saṅghassa tasmā tuṇhī.
evametaṁ dhārayāmīti.

[87] tena kho pana samayena rājagahe paṇītānaṁ bhattānaṁ
bhattapaṭipāṭi aṭṭhitā 1- hoti. athakho aññatarassa brāhmaṇassa
etadahosi ime kho samaṇā sakyaputtiyā sukhasīlā sukhasamācārā
subhojanāni bhuñjitvā nīvātesu sayanesu sayanti yannūnāhaṁ samaṇesu
sakyaputtiyesu pabbajeyyanti. athakho so brāhmaṇo bhikkhū
upasaṅkamitvā pabbajjaṁ yāci. taṁ bhikkhū pabbājesuṁ upasampādesuṁ.

footnote: 1 yu. adhiṭṭhitā.

page number: 106

tasmiṁ pabbajite bhattapaṭipāṭi khīyittha. bhikkhū evamāhaṁsu ehidāni
āvuso piṇḍāya carissāmāti. so evamāha nāhaṁ āvuso
etaṁkāraṇā pabbajito piṇḍāya carissāmīti sace me dassatha
bhuñjissāmi no ce me dassatha vibbhamissāmīti. kiṁ pana
tvaṁ āvuso udarassa kāraṇā (pts. vin i, 58) pabbajitoti. evamāvusoti.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma bhikkhu evaṁ svākkhāte dhammavinaye udarassa kāraṇā
pabbajissatīti. bhagavato etamatthaṁ ārocesuṁ. saccaṁ kira tvaṁ
bhikkhu udarassa kāraṇā pabbajitoti. saccaṁ bhagavāti. vigarahi
buddho bhagavā kathaṁ hi nāma tvaṁ moghapurisa evaṁ svākkhāte
dhammavinaye udarassa kāraṇā pabbajissasi netaṁ moghapurisa
appasannānaṁ vā pasādāya pasannānaṁ vā bhiyyobhāvāya .pe.
vigarahitvā dhammiṁ kathaṁ katvā bhikkhū āmantesi anujānāmi
bhikkhave upasampādentena cattāro nissaye ācikkhituṁ piṇḍiyālopabhojanaṁ
nissāya pabbajjā tattha te yāvajīvaṁ ussāho
karaṇīyo atirekalābho saṅghabhattaṁ uddesabhattaṁ nimantanaṁ salākabhattaṁ
pakkhikaṁ uposathikaṁ pāṭipadikaṁ. paṁsukūlacīvaraṁ nissāya pabbajjā
tattha te yāvajīvaṁ ussāho karaṇīyo atirekalābho khomaṁ
kappāsikaṁ koseyyaṁ kambalaṁ sāṇaṁ bhaṅgaṁ. rukkhamūlasenāsanaṁ nissāya
pabbajjā tattha te yāvajīvaṁ ussāho karaṇīyo atirekalābho

page number: 107

vihāro aḍḍhayogo pāsādo hammiyaṁ guhā. pūtimuttabhesajjaṁ
nissāya pabbajjā tattha te yāvajīvaṁ ussāho karaṇīyo
atirekalābho sappi navanītaṁ telaṁ madhu phāṇitanti.
upajjhāyavattabhāṇavāraṁ niṭṭhitaṁ.

[88] tena kho pana samayena aññataro māṇavako bhikkhū
upasaṅkamitvā pabbajjaṁ yāci. tassa bhikkhū paṭikacceva 1- nissaye
ācikkhiṁsu. so evamāha sace me bhante pabbajite nissaye
ācikkheyyātha abhirameyyāmahaṁ 2- nadānāhaṁ bhante pabbajissāmi
jegucchā me nissayā paṭikūlāti. 

[3]- bhagavato etamatthaṁ ārocesuṁ.
na bhikkhave paṭikacceva nissayā ācikkhitabbā yo ācikkheyya
āpatti dukkaṭassa. anujānāmi bhikkhave upasampannasamanantarā
nissaye ācikkhitunti.

[89] tena kho pana samayena bhikkhū duvaggenapi tivaggenapi
catuvaggenapi 4- gaṇena upasampādenti. bhagavato etamatthaṁ
ārocesuṁ. na bhikkhave ūnadasavaggena gaṇena upasampādetabbo yo
upasampādeyya āpatti dukkaṭassa. anujānāmi bhikkhave dasavaggena
vā atirekadasavaggena vā gaṇena upasampādetunti.

footnote: 1 sī. yu. paṭigacceva. 2 yu. abhirameyyaṁ svāhaṁ. sī. abhirameyyaṁ vāhaṁ.
footnote: rā. abhirameyyaṁ. 3 ma. yu. bhikkhū. ito paraṁ īdisameva. 4 yu. rā. ayaṁ pāṭho
footnote: na dissati.

page number: 108

[90] (pts. vin i, 59) tena kho pana samayena bhikkhū ekavassāpi duvassāpi
saddhivihārikaṁ upasampādenti. āyasmāpi upaseno vaṅgantaputto
ekavasso saddhivihārikaṁ upasampādesi 1-. so vassaṁ vuttho duvasso
ekavassaṁ saddhivihārikaṁ ādāya yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. āciṇṇaṁ
kho panetaṁ buddhānaṁ bhagavantānaṁ āgantukehi bhikkhūhi saddhiṁ
paṭisammodituṁ. athakho bhagavā āyasmantaṁ upasenaṁ vaṅgantaputtaṁ
etadavoca kacci bhikkhave 2- khamanīyaṁ kacci yāpanīyaṁ kaccittha 3-
appakilamathena addhānaṁ āgatāti. khamanīyaṁ bhagavā yāpanīyaṁ
bhagavā appakilamathena ca mayaṁ bhante addhānaṁ āgatāti.
jānantāpi tathāgatā pucchanti jānantāpi na pucchanti kālaṁ
viditvā pucchanti kālaṁ viditvā na pucchanti atthasañhitaṁ
tathāgatā pucchanti no anatthasañhitaṁ anatthasañhite setughāto
tathāgatānaṁ. dvīhi ākārehi buddhā bhagavanto bhikkhū paṭipucchanti
dhammaṁ vā desessāma sāvakānaṁ vā sikkhāpadaṁ paññāpessāmāti.
athakho bhagavā āyasmantaṁ upasenaṁ vaṅgantaputtaṁ etadavoca kativassosi
tvaṁ bhikkhūti. duvasso ahaṁ bhagavāti. ayaṁ pana bhikkhu
kativassoti. ekavasso bhagavāti. kintāyaṁ bhikkhu hotīti.
saddhivihāriko me bhagavāti. vigarahi buddho bhagavā ananucchavikaṁ
moghapurisa ananulomikaṁ appaṭirūpaṁ assāmaṇakaṁ akappiyaṁ akaraṇīyaṁ

footnote: 1 ma. upasampādeti. 2 ma. bhikkhu. 3 ma. kicci tavaṁ ... āgatoti.
footnote: 4 ma. yu. casaddo natthi.

page number: 109

kathaṁ hi nāma tvaṁ moghapurisa aññehi ovadiyo anusāsiyo
aññaṁ ovadituṁ anusāsituṁ maññissasi atilahuṁ kho 1- tvaṁ moghapurisa
bāhullāya āvatto yadidaṁ gaṇabandhikaṁ netaṁ moghapurisa appasannānaṁ
vā pasādāya pasannānaṁ vā bhiyyobhāvāya 2- .pe. vigarahitvā
dhammiṁ kathaṁ katvā bhikkhū āmantesi na bhikkhave ūnadasavassena
upasampādetabbo yo upasampādeyya āpatti dukkaṭassa.
anujānāmi bhikkhave dasavassena vā atirekadasavassena vā
upasampādetunti.

[91] tena kho pana samayena bhikkhū dasavassamha 3- dasavassamhāti
bālā abyattā upasampādenti. dissanti upajjhāyā bālā
saddhivihārikā paṇḍitā dissanti upajjhāyā abyattā saddhivihārikā
byattā dissanti upajjhāyā appassutā saddhivihārikā
bahussutā dissanti upajjhāyā duppaññā saddhivihārikā
paññavanto. aññataropi aññatitthiyapubbo upajjhāyena
sahadhammikaṁ vuccamāno upajjhāyassa vādaṁ āropetvā taṁyeva
titthāyatanaṁ saṅkami. ye te bhikkhū appicchā .pe. te
ujjhāyanti khīyanti vipācenti kathaṁ hi nāma bhikkhū dasavassamha 4-
dasavassamhāti bālā abyattā upasampādenti dissanti
upajjhāyā bālā saddhivihārikā paṇḍitā dissanti upajjhāyā

footnote: 1 sī. atilahuko. 2 yu. bhiññobhāvāyāti. 3-4 ma. yu. dasavassamuhā. ito
footnote: paraṁ īdisameva.

page number: 110

abyattā saddhivihārikā byattā dissanti upajjhāyā appassutā
saddhivihārikā bahussutā dissanti upajjhāyā duppaññā
saddhivihārikā paññavantoti. athakho te bhikkhū bhagavato etamatthaṁ
ārocesuṁ. saccaṁ kira bhikkhave bhikkhū dasavassamha dasavassamhāti
bālā abyattā upasampādenti dissanti upajjhāyā bālā
saddhivihārikā paṇḍitā dissanti upajjhāyā abyattā saddhivihārikā
byattā dissanti upajjhāyā appassutā saddhivihārikā
bahussutā dissanti upajjhāyā duppaññā saddhivihārikā
paññavantoti. saccaṁ bhagavāti. vigarahi buddho bhagavā kathaṁ
hi nāma te bhikkhave moghapurisā dasavassamha dasavassamhāti
bālā abyattā upasampādessanti dissanti upajjhāyā bālā
saddhivihārikā paṇḍitā dissanti upajjhāyā abyattā saddhivihārikā
byattā dissanti upajjhāyā appassutā saddhivihārikā
bahussutā dissanti upajjhāyā duppaññā saddhivihārikā
paññavanto netaṁ bhikkhave appasannānaṁ vā pasādāya .pe.
vigarahitvā dhammiṁ kathaṁ katvā bhikkhū āmantesi na bhikkhave bālena
abyattena upasampādetabbo yo upasampādeyya āpatti
dukkaṭassa anujānāmi bhikkhave byattena bhikkhunā paṭibalena
dasavassena vā atirekadasavassena vā upasampādetunti.

[92] tena kho pana samayena bhikkhū upajjhāyesu pakkamantesupi

page number: 111

vibbhamantesupi kālakatesupi pakkhasaṅkantesupi anācariyakā anovadiyamānā
ananusāsiyamānā dunnivatthā duppārutā anākappasampannā
piṇḍāya caranti. manussānaṁ 1- bhuñjamānānaṁ uparibhojanepi
uttiṭṭhapattaṁ upanāmenti uparikhādanīyepi ... uparisāyanīyepi ...
uparipānīyepi uttiṭṭhapattaṁ upanāmenti sāmaṁ sūpampi odanampi
viññāpetvā bhuñjanti bhattaggepi uccāsaddā mahāsaddā
viharanti. manussā ujjhāyanti khīyanti vipācenti kathaṁ hi nāma
samaṇā sakyaputtiyā dunnivatthā duppārutā anākappasampannā
piṇḍāya carissanti manussānaṁ bhuñjamānānaṁ uparibhojanepi
uttiṭṭhapattaṁ upanāmessanti uparikhādanīyepi ... uparisāyanīyepi ...
uparipānīyepi uttiṭṭhapattaṁ upanāmessanti sāmaṁ sūpampi odanampi
viññāpetvā bhuñjissanti bhattaggepi uccāsaddā mahāsaddā
viharissanti seyyathāpi brāhmaṇā brāhmaṇabhojaneti. assosuṁ
kho bhikkhū tesaṁ manussānaṁ ujjhāyantānaṁ khīyantānaṁ vipācentānaṁ.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma bhikkhū dunnivatthā duppārutā anākappasampannā ...
viharissantīti. athakho te bhikkhū bhagavato etamatthaṁ ārocesuṁ .pe.
saccaṁ kira bhikkhave bhikkhū dunnivatthā duppārutā anākappasampannā ...
viharantīti. saccaṁ bhagavāti. vigarahi buddho bhagavā .pe.

footnote: 1 ito pure yu. rā. tesaddo dissati.

page number: 112

vigarahitvā dhammiṁ kathaṁ katvā bhikkhū āmantesi anujānāmi
bhikkhave ācariyaṁ. ācariyo bhikkhave antevāsikamhi puttacittaṁ
upaṭṭhāpessati antevāsiko ācariyamhi pitucittaṁ upaṭṭhāpessati
evante aññamaññaṁ sagāravā sappatissā sabhāgavuttikā 1- viharantā
imasmiṁ dhammavinaye vuḍḍhiṁ virūḷhiṁ vepullaṁ āpajjissanti.
anujānāmi bhikkhave dasavassaṁ 2- nissāya vatthuṁ dasavassena nissayaṁ
dātuṁ. evañca pana bhikkhave ācariyo gahetabbo. ekaṁsaṁ
uttarāsaṅgaṁ karitvā pāde vanditvā ukkuṭikaṁ nisīditvā añjaliṁ
paggahetvā evamassa vacanīyo ācariyo me bhante hohi
āyasmato nissāya vacchāmi ācariyo me bhante hohi āyasmato
nissāya vacchāmi ācariyo me bhante hohi āyasmato nissāya
vacchāmīti. sāhūti vā lahūti vā opāyikanti vā paṭirūpanti
vā pāsādikena samapādehīti vā kāyena viññāpeti vācāya
viññāpeti kāyena vācāya viññāpeti gahito hoti ācariyo
na kāyena viññāpeti na vācāya viññāpeti na kāyena
vācāya viññāpeti na gahito hoti ācariyo.

[93] antevāsikena bhikkhave ācariyamhi sammāvattitabbaṁ.
tatrāyaṁ sammāvattanā. kālasseva uṭṭhāya upāhanā 3- omuñcitvā
ekaṁsaṁ uttarāsaṅgaṁ karitvā dantakaṭṭhaṁ dātabbaṁ mukhodakaṁ dātabbaṁ
āsanaṁ paññāpetabbaṁ sace yāgu hoti bhājanaṁ dhovitvā yāgu

footnote: 1 ma. yu. sabhāgavuttino. 2 yu. dasavassāni. 3 ma. upāhanaṁ.

page number: 113

upanāmetabbā yāguṁ pītassa udakaṁ datvā bhājanaṁ paṭiggahetvā nīcaṁ
katvā sādhukaṁ aparighaṁsantena dhovitvā paṭisāmetabbaṁ ācariyamhi
vuṭṭhite āsanaṁ uddharitabbaṁ sace so deso uklāpo hoti
so deso sammajjitabbo. sace ācariyo gāmaṁ pavisitukāmo
hoti nivāsanaṁ dātabbaṁ paṭinivāsanaṁ paṭiggahetabbaṁ kāyabandhanaṁ
dātabbaṁ saguṇaṁ katvā saṅghāṭiyo dātabbā dhovitvā patto
saudako dātabbo sace ācariyo pacchāsamaṇaṁ ākaṅkhati
timaṇḍalaṁ paṭicchādentena parimaṇḍalaṁ nivāsetvā kāyabandhanaṁ
bandhitvā saguṇaṁ katvā saṅghāṭiyo pārupitvā gaṇṭhikaṁ paṭimuñcitvā
dhovitvā pattaṁ gahetvā ācariyassa pacchāsamaṇena hotabbaṁ
nātidūre gantabbaṁ nāccāsanne gantabbaṁ pattapariyāpannaṁ
paṭiggahetabbaṁ na ācariyassa bhaṇamānassa antarantarā kathā
opātetabbā ācariyo āpattisāmantā bhaṇamāno nivāretabbo
nivattantena paṭhamataraṁ āgantvā āsanaṁ paññāpetabbaṁ pādodakaṁ
pādapīṭhaṁ pādakathalikaṁ upanikkhipitabbaṁ paccuggantvā pattacīvaraṁ
paṭiggahetabbaṁ paṭinivāsanaṁ dātabbaṁ nivāsanaṁ paṭiggahetabbaṁ.
sace cīvaraṁ sinnaṁ hoti muhuttaṁ uṇhe otāpetabbaṁ na ca
uṇhe cīvaraṁ nidahitabbaṁ cīvaraṁ saṁharitabbaṁ cīvaraṁ saṁharantena
caturaṅgulaṁ kaṇṇaṁ ussādetvā cīvaraṁ saṁharitabbaṁ mā majjhe
bhaṅgo ahosīti obhoge kāyabandhanaṁ kātabbaṁ. sace piṇḍapāto

page number: 114

hoti ācariyo ca bhuñjitukāmo hoti udakaṁ datvā piṇḍapāto
upanāmetabbo ācariyo pānīyena pucchitabbo bhuttāvissa
udakaṁ datvā pattaṁ paṭiggahetvā nīcaṁ katvā sādhukaṁ aparighaṁsantena
dhovitvā vodakaṁ katvā muhuttaṁ uṇhe otāpetabbo na ca
uṇhe patto nidahitabbo pattacīvaraṁ nikkhipitabbaṁ pattaṁ nikkhipantena
ekena hatthena pattaṁ gahetvā ekena hatthena heṭṭhāmañcaṁ
vā heṭṭhāpīṭhaṁ vā parāmasitvā patto nikkhipitabbo na ca
anantarahitāya bhūmiyā patto nikkhipitabbo cīvaraṁ nikkhipantena
ekena hatthena cīvaraṁ gahetvā ekena hatthena cīvaravaṁsaṁ vā
cīvararajjuṁ vā pamajjitvā pārato antaṁ orato bhogaṁ katvā
cīvaraṁ nikkhipitabbaṁ ācariyamhi vuṭṭhite āsanaṁ uddharitabbaṁ pādodakaṁ
pādapīṭhaṁ pādakathalikaṁ paṭisāmetabbaṁ sace so deso
uklāpo hoti so deso sammajjitabbo. sace ācariyo
nahāyitukāmo hoti nahānaṁ paṭiyādetabbaṁ sace sītena attho
hoti sītaṁ paṭiyādetabbaṁ sace uṇhena attho hoti uṇhaṁ
paṭiyādetabbaṁ. sace ācariyo jantāgharaṁ pavisitukāmo hoti
cuṇṇaṁ sannetabbaṁ mattikā temetabbā jantāgharapīṭhaṁ ādāya
ācariyassa piṭṭhito piṭṭhito gantvā jantāgharapīṭhaṁ datvā cīvaraṁ
paṭiggahetvā ekamantaṁ nikkhipitabbaṁ cuṇṇaṁ dātabbaṁ mattikā
dātabbā sace ussahati jantāgharaṁ pavisitabbaṁ jantāgharaṁ

page number: 115

pavisantena mattikāya mukhaṁ makkhetvā purato ca pacchato ca
paṭicchādetvā jantāgharaṁ pavisitabbaṁ na there bhikkhū anūpakhajja
nisīditabbaṁ na navā bhikkhū āsanena paṭibāhetabbā 1- jantāghare
ācariyassa parikammaṁ kātabbaṁ jantāgharā nikkhamantena jantāgharapīṭhaṁ
ādāya purato ca pacchato ca paṭicchādetvā jantāgharā nikkhamitabbaṁ
udakepi ācariyassa parikammaṁ kātabbaṁ nahātena paṭhamataraṁ uttaritvā
attano gattaṁ vodakaṁ katvā nivāsetvā ācariyassa gattato
udakaṁ pamajjitabbaṁ nivāsanaṁ dātabbaṁ saṅghāṭi dātabbā jantāgharapīṭhaṁ
ādāya paṭhamataraṁ āgantvā āsanaṁ paññāpetabbaṁ pādodakaṁ
pādapīṭhaṁ pādakathalikaṁ upanikkhipitabbaṁ ācariyo pānīyena pucchitabbo.
sace uddisāpetukāmo hoti uddisāpetabbo sace paripucchitukāmo
hoti paripucchitabbo. yasmiṁ vihāre ācariyo viharati
sace so vihāro uklāpo hoti sace ussahati sodhetabbo
vihāraṁ sodhentena paṭhamaṁ pattacīvaraṁ nīharitvā ekamantaṁ nikkhipitabbaṁ
nisīdanapaccattharaṇaṁ nīharitvā ekamantaṁ nikkhipitabbaṁ bhisibimbohanaṁ
nīharitvā ekamantaṁ nikkhipitabbaṁ mañco nīcaṁ katvā sādhukaṁ
aparighaṁsantena asaṅghaṭṭantena kavāṭapiṭṭhaṁ nīharitvā ekamantaṁ nikkhipitabbo
pīṭhaṁ nīcaṁ katvā sādhukaṁ aparighaṁsantena asaṅghaṭṭantena
kavāṭapiṭṭhaṁ nīharitvā ekamantaṁ nikkhipitabbaṁ mañcapaṭipādakā
nīharitvā ekamantaṁ nikkhipitabbā kheḷamallako nīharitvā ekamantaṁ

footnote: 1 ma. paṭibāhitabbā.

page number: 116

nikkhipitabbo apassenaphalakaṁ nīharitvā ekamantaṁ nikkhipitabbaṁ
bhummattharaṇaṁ yathāpaññattaṁ sallakkhetvā nīharitvā ekamantaṁ nikkhipitabbaṁ.
sace vihāre santānakaṁ hoti ullokā paṭhamaṁ
ohāratabbaṁ ālokasandhikaṇṇabhāgā pamajjitabbā sace gerukaparikammakatā
bhitti kaṇṇakitā hoti coḷakaṁ temetvā pīḷetvā
pamajjitabbā sace kāḷavaṇṇakatā bhūmi kaṇṇakitā hoti coḷakaṁ
temetvā pīḷetvā pamajjitabbā sace akatā hoti bhūmi udakena
paripphosetvā sammajjitabbā mā vihāro rajena ūhaññīti
saṅkāraṁ vicinitvā ekamantaṁ chaḍḍetabbaṁ bhummattharaṇaṁ otāpetvā
sodhetvā pappoṭetvā atiharitvā yathāpaññattaṁ paññāpetabbaṁ
mañcapaṭipādakā otāpetvā pamajjitvā atiharitvā yathāṭhāne
ṭhapetabbā mañco otāpetvā sodhetvā pappoṭetvā nīcaṁ
katvā sādhukaṁ aparighaṁsantena asaṅghaṭṭantena kavāṭapiṭṭhaṁ atiharitvā
yathāpaññattaṁ paññāpetabbo pīṭhaṁ otāpetvā sodhetvā
pappoṭetvā nīcaṁ katvā sādhukaṁ aparighaṁsantena asaṅghaṭṭantena
kavāṭapiṭṭhaṁ atiharitvā yathāpaññattaṁ paññāpetabbaṁ bhisibimbohanaṁ
otāpetvā sodhetvā pappoṭetvā atiharitvā yathāpaññattaṁ
paññāpetabbaṁ nisīdanapaccattharaṇaṁ otāpetvā sodhetvā
pappoṭetvā atiharitvā yathāpaññattaṁ paññāpetabbaṁ
kheḷamallako otāpetvā pamajjitvā atiharitvā yathāṭhāne

page number: 117

ßēhapetabbo apassenaphalakaṁ otāpetvā pamajjitvā atiharitvā
yathāṭhāne ṭhapetabbaṁ pattacīvaraṁ nikkhipitabbaṁ pattaṁ nikkhipantena
ekena hatthena pattaṁ gahetvā ekena hatthena heṭṭhāmañcaṁ
vā heṭṭhāpīṭhaṁ vā parāmasitvā patto nikkhipitabbo na ca
anantarahitāya bhūmiyā patto nikkhipitabbo cīvaraṁ nikkhipantena
ekena hatthena cīvaraṁ gahetvā ekena hatthena cīvaravaṁsaṁ vā
cīvararajjuṁ vā pamajjitvā pārato antaṁ orato bhogaṁ katvā
cīvaraṁ nikkhipitabbaṁ. sace puratthimā sarajā vāyanti puratthimā
vātapānā thaketabbā sace pacchimā sarajā vātā vāyanti
pacchimā vātapānā thaketabbā sace uttarā sarajā vātā
vāyanti uttarā vātapānā thaketabbā sace dakkhiṇā sarajā
vātā vāyanti dakkhiṇā vātapānā thaketabbā sace sītakālo
hoti divā vātapānā vivaritabbā rattiṁ thaketabbā sace
uṇhakālo hoti divā vātapānā thaketabbā rattiṁ vivaritabbā.
sace pariveṇaṁ uklāpaṁ hoti pariveṇaṁ sammajjitabbaṁ sace
koṭṭhako uklāpo hoti koṭṭhako sammajjitabbo sace
upaṭṭhānasālā uklāpā hoti upaṭṭhānasālā sammajjitabbā
sace aggisālā uklāpā hoti aggisālā sammajjitabbā sace
vaccakuṭī uklāpā hoti vaccakuṭī sammajjitabbā sace pānīyaṁ na
hoti pānīyaṁ upaṭṭhāpetabbaṁ sace paribhojanīyaṁ na hoti paribhojanīyaṁ

page number: 118

upaṭṭhāpetabbaṁ sace ācamanakumbhiyā udakaṁ na hoti ācamanakumbhiyā
udakaṁ āsiñcitabbaṁ. sace ācariyassa anabhirati uppannā
hoti antevāsikena vūpakāsetabbo vūpakāsāpetabbo dhammakathā
vāssa kātabbā sace ācariyassa kukkuccaṁ uppannaṁ hoti
antevāsikena vinodetabbaṁ vinodāpetabbaṁ dhammakathā vāssa
kātabbā sace ācariyassa diṭṭhigataṁ uppannaṁ hoti antevāsikena
vivecetabbaṁ vivecāpetabbaṁ dhammakathā vāssa kātabbā.
sace ācariyo garudhammaṁ ajjhāpanno hoti parivāsāraho antevāsikena
ussukkaṁ kātabbaṁ kinti nu kho saṅgho ācariyassa parivāsaṁ
dadeyyāti sace ācariyo mūlāya paṭikassanāraho hoti antevāsikena
ussukkaṁ kātabbaṁ kinti nu kho saṅgho ācariyaṁ mūlāya
paṭikasseyyāti sace ācariyo mānattāraho hoti antevāsikena
ussukkaṁ kātabbaṁ kinti nu kho saṅgho ācariyassa mānattaṁ
dadeyyāti sace ācariyo abbhānāraho hoti antevāsikena
ussukkaṁ kātabbaṁ kinti nu kho saṅgho ācariyaṁ abbheyyāti.
sace saṅgho ācariyassa kammaṁ kattukāmo hoti tajjanīyaṁ vā
niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā
antevāsikena ussukkaṁ kātabbaṁ kinti nu kho saṅgho ācariyassa
kammaṁ na kareyya lahukāya vā pariṇāmeyyāti kataṁ vā panassa
hoti saṅghena kammaṁ tajjanīyaṁ vā niyassaṁ vā pabbājanīyaṁ vā

page number: 119

paṭisāraṇīyaṁ vā ukkhepanīyaṁ vā antevāsikena ussukkaṁ kātabbaṁ
kinti nu kho ācariyo sammāvatteyya lomaṁ pāteyya netthāraṁ
vatteyya saṅgho taṁ kammaṁ paṭippassambheyyāti. sace ācariyassa
cīvaraṁ dhovitabbaṁ hoti antevāsikena dhovitabbaṁ ussukkaṁ vā
kātabbaṁ kinti nu kho ācariyassa cīvaraṁ dhoviyethāti sace
ācariyassa cīvaraṁ kātabbaṁ hoti antevāsikena kātabbaṁ ussukkaṁ
vā kātabbaṁ kinti nu kho ācariyassa cīvaraṁ kariyethāti sace
ācariyassa rajanaṁ pacitabbaṁ hoti antevāsikena pacitabbaṁ ussukkaṁ
vā kātabbaṁ kinti nu kho ācariyassa rajanaṁ paciyethāti sace
ācariyassa cīvaraṁ rajetabbaṁ hoti antevāsikena rajetabbaṁ
ussukkaṁ vā kātabbaṁ kinti nu kho ācariyassa cīvaraṁ rajiyethāti
cīvaraṁ rajentena sādhukaṁ samparivattakaṁ samparivattakaṁ rajetabbaṁ na
ca acchinne theve pakkamitabbaṁ. na ācariyaṁ anāpucchā
ekaccassa patto dātabbo na ekaccassa patto paṭiggahetabbo
na ekaccassa cīvaraṁ dātabbaṁ na ekaccassa cīvaraṁ paṭiggahetabbaṁ
na ekaccassa parikkhāro dātabbo na ekaccassa parikkhāro
paṭiggahetabbo na ekaccassa kesā chedetabbā na ekaccena
kesā chedāpetabbā na ekaccassa parikammaṁ kātabbaṁ na
ekaccena parikammaṁ kārāpetabbaṁ na ekaccassa veyyāvacco
kātabbo na ekaccena veyyāvacco kārāpetabbo na ekaccassa

page number: 120

pacchāsamaṇena hotabbaṁ na ekacco pacchāsamaṇo ādātabbo
na ekaccassa piṇḍapāto nīharitabbo na ekaccena piṇḍapāto
nīharāpetabbo. na ācariyaṁ anāpucchā gāmo pavisitabbo na
susānaṁ gantabbaṁ na disā pakkamitabbā. sace ācariyo gilāno
hoti yāvajīvaṁ upaṭṭhātabbo vuṭṭhānassa āgametabbanti.
ācariyavattaṁ niṭṭhitaṁ.

[94] ācariyena bhikkhave antevāsikamhi sammāvattitabbaṁ.
tatrāyaṁ sammāvattanā. ācariyena bhikkhave antevāsiko saṅgahetabbo
anuggahetabbo uddasena paripucchāya ovādena anusāsaniyā.
sace ācariyassa patto hoti antevāsikassa patto
na hoti ācariyena antevāsikassa patto dātabbo ussukkaṁ
vā kātabbaṁ kinti nu kho antevāsikassa patto uppajjiyethāti
sace ācariyassa cīvaraṁ hoti antevāsikassa cīvaraṁ na hoti ācariyena
antevāsikassa cīvaraṁ dātabbaṁ ussukkaṁ vā kātabbaṁ kinti
nu kho antevāsikassa cīvaraṁ uppajjiyethāti sace ācariyassa
parikkhāro hoti antevāsikassa parikkhāro na hoti ācariyena
antevāsikassa parikkhāro dātabbo ussukkaṁ vā kātabbaṁ
kinti nu kho antevāsikassa parikkhāro uppajjiyethāti. sace
antevāsiko gilāno hoti kālasseva uṭṭhāya dantakaṭṭhaṁ dātabbaṁ
mukhodakaṁ dātabbaṁ āsanaṁ paññāpetabbaṁ sace yāgu hoti

page number: 121

bhājanaṁ dhovitvā yāgu upanāmetabbā yāguṁ pītassa udakaṁ datvā
bhājanaṁ paṭiggahetvā nīcaṁ katvā sādhukaṁ aparighaṁsantena dhovitvā
paṭisāmetabbaṁ antevāsikamhi vuṭṭhite āsanaṁ uddharitabbaṁ sace
so deso uklāpo hoti so deso sammajjitabbo. sace
antevāsiko gāmaṁ pavisitukāmo hoti nivāsanaṁ dātabbaṁ paṭinivāsanaṁ
paṭiggahetabbaṁ kāyabandhanaṁ dātabbaṁ saguṇaṁ katvā saṅghāṭiyo
dātabbā dhovitvā patto saudako dātabbo ettāvatā
nivattissatīti āsanaṁ paññāpetabbaṁ pādodakaṁ pādapīṭhaṁ pādakathalikaṁ
upanikkhitabbaṁ paccuggantvā pattacīvaraṁ paṭiggahetabbaṁ paṭinivāsanaṁ
dātabbaṁ nivāsanaṁ paṭiggahetabbaṁ. sace cīvaraṁ sinnaṁ hoti
muhuttaṁ uṇhe otāpetabbaṁ na ca uṇhe cīvaraṁ nidahitabbaṁ
cīvaraṁ saṁharitabbaṁ cīvaraṁ saṁharantena caturaṅgulaṁ kaṇṇaṁ ussādetvā
cīvaraṁ saṁharitabbaṁ mā majjhe bhaṅgo ahosīti obhoge kāyabandhanaṁ
kātabbaṁ. sace piṇḍapāto hoti antevāsiko ca bhuñjitukāmo
hoti udakaṁ datvā piṇḍapāto upanāmetabbo antevāsiko
pānīyena pucchitabbo bhuttāvissa udakaṁ datvā pattaṁ paṭiggahetvā
nīcaṁ katvā sādhukaṁ aparighaṁsantena dhovitvā vodakaṁ katvā muhuttaṁ
uṇhe otāpetabbo na ca uṇhe patto nidahitabbo
pattacīvaraṁ nikkhipitabbaṁ pattaṁ nikkhipantena ekena hatthena pattaṁ
gahetvā ekena hatthena heṭṭhāmañcaṁ vā heṭṭhāpīṭhaṁ vā

page number: 122

parāmasitvā patto nikkhipitabbo na ca anantarahitāya bhūmiyā
patto nikkhipitabbo cīvaraṁ nikkhipantena ekena hatthena cīvaraṁ
gahetvā ekena hatthena cīvaravaṁsaṁ vā cīvararajjuṁ vā pamajjitvā
pārato antaṁ orato bhogaṁ katvā cīvaraṁ nikkhipitabbaṁ antevāsikamhi
vuṭṭhite āsanaṁ uddharitabbaṁ pādodakaṁ pādapīṭhaṁ pādakathalikaṁ
paṭisāmetabbaṁ sace so deso uklāpo hoti so deso sammajjitabbo.
sace antevāsiko nahāyitukāmo hoti nahānaṁ
paṭiyādetabbaṁ sace sītena attho hoti sītaṁ paṭiyādetabbaṁ
sace uṇhena attho hoti uṇhaṁ paṭiyādetabbaṁ. sace
antevāsiko jantāgharaṁ pavisitukāmo hoti cuṇṇaṁ sannetabbaṁ
mattikā temetabbā jantāgharapīṭhaṁ ādāya gantvā jantāgharapīṭhaṁ
datvā cīvaraṁ paṭiggahetvā ekamantaṁ nikkhipitabbaṁ cuṇṇaṁ dātabbaṁ
mattikā dātabbā sace ussahati jantāgharaṁ pavisitabbaṁ jantāgharaṁ
pavisantena mattikāya mukhaṁ makkhetvā purato ca pacchato ca
paṭicchādetvā jantāgharaṁ pavisitabbaṁ na there bhikkhū anūpakhajja
nisīditabbaṁ na navā bhikkhū āsanena paṭibāhetabbā jantāghare
antevāsikassa parikammaṁ kātabbaṁ jantāgharā nikkhamantena jantāgharapīṭhaṁ
ādāya purato ca pacchato ca paṭicchādetvā jantāgharā
nikkhamitabbaṁ udakepi antevāsikassa parikammaṁ kātabbaṁ nahātena
paṭhamataraṁ uttaritvā attano gattaṁ vodakaṁ katvā nivāsetvā

page number: 123

antevāsikassa gattato udakaṁ pamajjitabbaṁ nivāsanaṁ dātabbaṁ
saṅghāṭi dātabbā jantāgharapīṭhaṁ ādāya paṭhamataraṁ āgantvā
āsanaṁ paññāpetabbaṁ pādodakaṁ pādapīṭhaṁ pādakathalikaṁ upanikkhipitabbaṁ
antevāsiko pānīyena pucchitabbo. yasmiṁ vihāre
antevāsiko viharati sace so vihāro uklāpo hoti sace
ussahati sodhetabbo vihāraṁ sodhentena paṭhamaṁ pattacīvaraṁ
nīharitvā ekamantaṁ nikkhipitabbaṁ nisīdanapaccattharaṇaṁ nīharitvā
ekamantaṁ nikkhipitabbaṁ bhisibimbohanaṁ nīharitvā ekamantaṁ nikkhipitabbaṁ
mañco nīcaṁ katvā sādhukaṁ aparighaṁsantena asaṅghaṭṭantena kavāṭapiṭṭhaṁ
nīharitvā ekamantaṁ nikkhipitabbo pīṭhaṁ nīcaṁ katvā sādhukaṁ aparighaṁsantena
asaṅghaṭṭantena kavāṭapiṭṭhaṁ nīharitvā ekamantaṁ nikkhipitabbaṁ
mañcapaṭipādakā nīharitvā ekamantaṁ nikkhipitabbā kheḷamallako
nīharitvā ekamantaṁ nikkhipitabbo apassenaphalakaṁ nīharitvā ekamantaṁ
nikkhipitabbaṁ bhummattharaṇaṁ yathāpaññattaṁ sallakkhetvā nīharitvā
ekamantaṁ nikkhipitabbaṁ. sace vihāre santānakaṁ ullokā
paṭhamaṁ ohāretabbaṁ ālokasandhikaṇṇabhāgā pamajjitabbā sace
gerukaparikammakatā bhitti kaṇṇakitā hoti coḷakaṁ temetvā
pīḷetvā pamajjitabbā sace kāḷavaṇṇakatā bhūmi kaṇṇakitā
hoti coḷakaṁ temetvā pīḷetvā pamajjitabbā sace akatā
hoti bhūmi udakena paripphosetvā sammajjitabbā mā vihāro

page number: 124

rajena ūhaññīti saṅkāraṁ vicinitvā ekamantaṁ chaḍḍetabbaṁ
bhummattharaṇaṁ otāpetvā sodhetvā pappoṭetvā atiharitvā
yathāpaññattaṁ paññāpetabbaṁ mañcapaṭipādakā otāpetvā pamajjitvā
atiharitvā yathāṭhāne ṭhapetabbā mañco otāpetvā
sodhetvā pappoṭetvā nīcaṁ katvā sādhukaṁ aparighaṁsantena asaṅghaṭṭantena
kavāṭapiṭṭhaṁ atiharitvā yathāpaññattaṁ paññāpetabbo
pīṭhaṁ otāpetvā sodhetvā pappoṭetvā nīcaṁ katvā sādhukaṁ
aparighaṁsantena asaṅghaṭṭantena kavāṭapiṭṭhaṁ atiharitvā yathāpaññattaṁ
paññāpetabbaṁ bhisibimbohanaṁ otāpetvā sodhetvā pappoṭetvā
atiharitvā yathāpaññattaṁ paññāpetabbaṁ nisīdanapaccattharaṇaṁ
otāpetvā sodhetvā pappoṭetvā atiharitvā yathāpaññattaṁ
paññāpetabbaṁ kheḷamallako otāpetvā pamajjitvā atiharitvā
yathāṭhāne ṭhapetabbo apassenaphalakaṁ otāpetvā pamajjitvā
atiharitvā yathāṭhāne ṭhapetabbaṁ pattacīvaraṁ nikkhipitabbaṁ pattaṁ
nikkhipantena ekena hatthena pattaṁ gahetvā ekena hatthena
heṭṭhāmañcaṁ vā heṭṭhāpīṭhaṁ vā parāmasitvā patto nikkhipitabbo
na ca anantarahitāya bhūmiyā patto nikkhipitabbo cīvaraṁ nikkhipantena
ekena hatthena cīvaraṁ gahetvā ekena hatthena cīvaravaṁsaṁ vā cīvararajjuṁ
vā pamajjitvā pārato antaṁ orato bhogaṁ katvā cīvaraṁ nikkhipitabbaṁ.
sace puratthimā sarajā vātā vāyanti puratthimā

page number: 125

vātapānā thaketabbā sace pacchimā sarajā vātā vāyanti
pacchimā vātapānā thaketabbā sace uttarā sarajā vātā
vāyanti uttarā vātapānā thaketabbā sace dakkhiṇā sarajā
vātā vāyanti dakkhiṇā vātapānā thaketabbā sace sītakālo
hoti divā vātapānā vivaritabbā rattiṁ thaketabbā sace
uṇhakālo hoti divā vātapānā thaketabbā rattiṁ vivaritabbā.
sace pariveṇaṁ uklāpaṁ hoti pariveṇaṁ sammajjitabbaṁ sace koṭṭhako
uklāpo hoti koṭṭhako sammajjitabbo sace upaṭṭhānasālā
uklāpā hoti upaṭṭhānasālā sammajjitabbā sace aggisālā
uklāpā hoti aggisālā sammajjitabbā sace vaccakuṭī
uklāpā hoti vaccakuṭī sammajjitabbā sace pānīyaṁ na hoti
pānīyaṁ upaṭṭhāpetabbaṁ sace paribhojanīyaṁ na hoti paribhojanīyaṁ
upaṭṭhāpetabbaṁ sace ācamanakumbhiyā udakaṁ na hoti ācamanakumbhiyā
udakaṁ āsiñcitabbaṁ. sace antevāsikassa anabhirati
uppannā hoti ācariyena vūpakāsetabbā vūpakāsāpetabbā
dhammakathā vāssa kātabbā sace antevāsikassa kukkuccaṁ uppannaṁ
hoti ācariyena vinodetabbaṁ vinodāpetabbaṁ dhammakathā vāssa
kātabbā sace antevāsikassa diṭṭhigataṁ uppannaṁ hoti ācariyena
vivecetabbaṁ vivecāpetabbaṁ dhammakathā vāssa kātabbā. sace
antevāsiko garudhammaṁ ajjhāpanno hoti parivāsāraho ācariyena

page number: 126

ussukkaṁ kātabbaṁ kinti nu kho saṅgho antevāsikassa parivāsaṁ
dadeyyāti sace antevāsiko mūlāya paṭikassanāraho hoti
ācariyena ussukkaṁ kātabbaṁ kinti nu kho saṅgho antevāsikaṁ
mūlāya paṭikasseyyāti sace antevāsiko mānattāraho hoti
ācariyena ussukkaṁ kātabbaṁ kinti nu kho saṅgho antevāsikassa
mānattaṁ dadeyyāti sace antevāsiko abbhānāraho hoti
ācariyena ussukkaṁ kātabbaṁ kinti nu kho saṅgho antevāsikaṁ
abbheyyāti. sace saṅgho antevāsikassa kammaṁ kattukāmo
hoti tajjanīyaṁ vā niyassaṁ vā pabbājanīyaṁ vā paṭisāraṇīyaṁ vā
ukkhepanīyaṁ vā ācariyena ussukkaṁ kātabbaṁ kinti nukho
saṅgho antevāsikassa kammaṁ na kareyya lahukāya vā pariṇāmeyyāti
kataṁ vā panassa hoti saṅghena kammaṁ tajjanīyaṁ vā niyassaṁ
vā pabbājanīyaṁ vā paṭisāraṇīyaṁ vā ukkhepanīyaṁ vā ācariyena
ussukkaṁ kātabbaṁ kinti nu kho antevāsiko sammāvatteyya
lomaṁ pāteyya netthāraṁ vatteyya saṅgho taṁ kammaṁ paṭippassambheyyāti.
sace antevāsikassa cīvaraṁ dhovitabbaṁ hoti ācariyena
ācikkhitabbaṁ evaṁ dhoveyyāsīti ussukkaṁ vā kātabbaṁ kinti
nu kho antevāsikassa cīvaraṁ dhoviyethāti sace antevāsikassa
cīvaraṁ kātabbaṁ hoti ācariyena ācikkhitabbaṁ evaṁ kareyyāsīti
ussukkaṁ vā kātabbaṁ kinti nu kho antevāsikassa cīvaraṁ kariyethāti

page number: 127

sace antevāsikassa rajanaṁ pacitabbaṁ hoti ācariyena ācikkhitabbaṁ
evaṁ paceyyāsīti ussukkaṁ vā kātabbaṁ kinti nu kho antevāsikassa
rajanaṁ paciyethāti sace antevāsikassa cīvaraṁ rajetabbaṁ
hoti ācariyena ācikkhitabbaṁ evaṁ rajeyyāsīti ussukkaṁ
vā kātabbaṁ kinti nu kho antevāsikassa cīvaraṁ rajiyethāti
cīvaraṁ rajentena sādhukaṁ samparivattakaṁ samparivattakaṁ rajetabbaṁ na
ca acchinne theve pakkamitabbaṁ. sace antevāsiko gilāno
hoti yāvajīvaṁ upaṭṭhātabbo vuṭṭhānassa āgametabbanti.
antevāsikavattaṁ niṭṭhitaṁ.

[95] tena kho pana samayena antevāsikā ācariyesu na
sammāvattanti. bhagavato etamatthaṁ ārocesuṁ. na bhikkhave
antevāsikena ācariyamhi na sammāvattitabbaṁ yo na sammāvatteyya
āpatti dukkaṭassāti. neva sammā vattanti. bhagavato etamatthaṁ
ārocesuṁ. anujānāmi bhikkhave asammāvattantaṁ paṇāmetuṁ.
evañca pana bhikkhave paṇāmetabbo. paṇāmemi tanti vā
māyidha paṭikkamīti vā nīhara te pattacīvaranti vā nāhaṁ tayā
upaṭṭhātabboti vā kāyena viññāpeti vācāya viññāpeti
kāyena vācāya viññāpeti paṇāmito hoti antevāsiko na
kāyena viññāpeti na vācāya viññāpeti na kāyena vācāya
viññāpeti na paṇāmito hoti antevāsikoti. tena kho pana

page number: 128

samayena antevāsikā paṇāmitā na khamāpenti. bhagavato etamatthaṁ
ārocesuṁ. anujānāmi bhikkhave khamāpetunti. neva khamāpenti.
bhagavato etamatthaṁ ārocesuṁ. na bhikkhave paṇāmitena na khamāpetabbo
yo na khamāpeyya āpatti dukkaṭassāti. tena kho pana
samayena ācariyā khamāpiyamānā na khamanti. bhagavato etamatthaṁ
ārocesuṁ. anujānāmi bhikkhave khamitunti. neva khamanti.
antevāsikā pakkamantipi vibbhamantipi titthiyesupi saṅkamanti.
bhagavato etamatthaṁ ārocesuṁ. na bhikkhave khamāpiyamānena na
khamitabbaṁ yo na khameyya āpatti dukkaṭassāti. tena kho
pana samayena ācariyā sammāvattantaṁ paṇāmenti asammāvattantaṁ
na paṇāmenti. bhagavato etamatthaṁ ārocesuṁ. na bhikkhave sammāvattanto
paṇāmetabbo yo paṇāmeyya āpatti dukkaṭassa
na ca bhikkhave asammāvattanto na paṇāmetabbo yo na
paṇāmeyya āpatti dukkaṭassa. pañcahi bhikkhave aṅgehi
samannāgato antevāsiko paṇāmetabbo ācariyamhi nādhimattaṁ
pemaṁ hoti nādhimatto pasādo hoti nādhimattā hirī hoti
nādhimatto gāravo hoti nādhimattā bhāvanā hoti imehi kho
bhikkhave pañcahaṅgehi samannāgato antevāsiko paṇāmetabbo.
pañcahi bhikkhave aṅgehi samannāgato antevāsiko na paṇāmetabbo
ācariyamhi adhimattaṁ pemaṁ hoti adhimatto pasādo hoti

page number: 129

adhimattā hirī hoti adhimatto gāravo hoti adhimattā bhāvanā
hoti imehi kho bhikkhave pañcahaṅgehi samannāgato antevāsiko
na paṇāmetabbo. pañcahi bhikkhave aṅgehi samannāgato antevāsiko
alaṁ paṇāmetuṁ ācariyamhi nādhimattaṁ pemaṁ hoti nādhimatto
pasādo hoti nādhimattā hirī hoti nādhimatto gāravo hoti
nādhimattā bhāvanā hoti imehi kho bhikkhave pañcahaṅgehi
samannāgato antevāsiko alaṁ paṇāmetuṁ. pañcahi bhikkhave
aṅgehi samannāgato antevāsiko nālaṁ paṇāmetuṁ ācariyamhi
adhimattaṁ pemaṁ hoti adhimatto pasādo hoti adhimattā hirī
hoti adhimatto gāravo hoti adhimattā bhāvanā hoti imehi
kho bhikkhave pañcahaṅgehi samannāgato antevāsiko nālaṁ paṇāmetuṁ.
pañcahi bhikkhave aṅgehi samannāgataṁ antevāsikaṁ appaṇāmento
ācariyo sātisāro hoti paṇāmento anatisāro hoti ācariyamhi
nādhimattaṁ pemaṁ hoti nādhimatto pasādo hoti nādhimattā
hirī hoti nādhimatto gāravo hoti nādhimattā bhāvanā hoti
imehi kho bhikkhave pañcahaṅgehi samannāgataṁ antevāsikaṁ appaṇāmento
ācariyo sātisāro hoti paṇāmento anatisāro hoti.
pañcahi bhikkhave aṅgehi samannāgataṁ antevāsikaṁ paṇāmento
ācariyo sātisāro hoti appaṇāmento anatisāro hoti
ācariyamhi adhimattaṁ pemaṁ hoti adhimatto pasādo hoti

page number: 130

adhimattā hirī hoti adhimatto gāravo hoti adhimattā bhāvanā
hoti imehi kho bhikkhave pañcahaṅgehi samannāgataṁ antevāsikaṁ
paṇāmento ācariyo sātisāro hoti appaṇāmento anatisāro
hotīti.

[96] tena kho pana samayena bhikkhū dasavassamha dasavassamhāti
bālā abyattā nissayaṁ denti. dissanti ācariyā bālā
antevāsikā paṇḍitā dissanti ācariyā abyattā antevāsikā
byattā dissanti ācariyā appassutā antevāsikā bahussutā
dissanti ācariyā duppaññā antevāsikā paññavanto. ye
te bhikkhū appicchā .pe. (pts. vin i, 62) te ujjhāyanti khīyanti vipācenti
kathaṁ hi nāma bhikkhū dasavassamha dasavassamhāti bālā abyattā
nissayaṁ dassanti dissanti ācariyā bālā antevāsikā paṇḍitā
dissanti ācariyā abyattā antevāsikā byattā dissanti
ācariyā appassutā antevāsikā bahussutā dissanti ācariyā
duppaññā antevāsikā paññavantoti. athakho te bhikkhū
bhagavato etamatthaṁ ārocesuṁ. saccaṁ kira bhikkhave bhikkhū dasavassamha
dasavassamhāti bālā abyattā nissayaṁ denti dissanti ācariyā
bālā ... antevāsikā paññavantoti. saccaṁ bhagavāti. vigarahi
buddho bhagavā ... vigarahitvā dhammiṁ kathaṁ katvā bhikkhū āmantesi
na bhikkhave bālena abyattena nissayo dātabbo yo dadeyya

page number: 131

āpatti dukkaṭassa. anujānāmi bhikkhave byattena bhikkhunā
paṭibalena dasavassena vā atirekadasavassena vā nissayaṁ dātunti.

[97] tena kho pana samayena bhikkhū ācariyupajjhāyesu pakkantesupi
vibbhantesupi kālakatesupi pakkhasaṅkantesupi nissayapaṭippassaddhiyo
na jānanti. bhagavato etamatthaṁ ārocesuṁ. pañcimā
bhikkhave nissayapaṭippassaddhiyo upajjhāyamhā upajjhāyo pakkanto
vā hoti vibbhanto vā kālakato vā pakkhasaṅkanto
vā āṇattiyeva pañcamī imā kho bhikkhave pañca nissayapaṭippassaddhiyo
upajjhāyamhā. chayimā bhikkhave nissayapaṭippassaddhiyo
ācariyamhā ācariyo pakkanto vā hoti vibbhanto
vā kālakato vā pakkhasaṅkanto vā āṇattiyeva pañcamī
upajjhāyena vā samodhānagato 1- hoti imā kho bhikkhave cha
nissayapaṭippassaddhiyo ācariyamhā.

[98] pañcahi bhikkhave aṅgehi samannātatena bhikkhunā na
upasampādetabbaṁ na nissayo dātabbo na sāmaṇero upaṭṭhāpetabbo
na asekhena 2- sīlakkhandhena samannāgato hoti na asekhena samādhikkhandhena
samannāgato hoti na asekhena paññākkhandhena samannāgato hoti
na asekhena vimuttikkhandhena samannāgato hoti na asekhena
vimuttiñāṇadassanakkhandhena samannāgato hoti imehi kho bhikkhave pañcahaṅgehi

footnote: 1 yu. rā. samodhānaṁ gato. 2 ma. asekukhena. sabbattha evameva.

page number: 132

samannāgatena bhikkhunā na upasampādetabbaṁ na nissayo dātabbo
na sāmaṇero upaṭṭhāpetabbo. pañcahi bhikkhave aṅgehi samannāgatena
bhikkhunā upasampādetabbaṁ nissayo dātabbo sāmaṇero
upaṭṭhāpetabbo asekhena sīlakkhandhena samannāgato hoti asekhena
samādhikkhandhena samannāgato hoti asekhena paññākkhandhena
samannāgato hoti asekhena vimuttikkhandhena samannāgato hoti
asekhena vimuttiñāṇadassanakkhandhena samannāgato hoti imehi kho
bhikkhave pañcahaṅgehi samannāgatena (pts. vin i, 63) bhikkhunā upasampādetabbaṁ
nissayo dātabbo sāmaṇero upaṭṭhāpetabbo. aparehipi
bhikkhave pañcahaṅgehi samannāgatena bhikkhunā na upasampādetabbaṁ
na nissayo dātabbo na sāmaṇero upaṭṭhāpetabbo attanā
na asekhena sīlakkhandhena samannāgato hoti na paraṁ asekhe
sīlakkhandhe samādapetā attanā na asekhena samādhikkhandhena
samannāgato hoti na paraṁ asekhe samādhikkhandhe samādapetā
attanā na asekhena paññākkhandhena samannāgato hoti na paraṁ
asekhe paññākkhandhe samādapetā attanā na asekhena vimuttikkhandhena
samannāgato hoti na paraṁ asekhe vimuttikkhandhe samādapetā
attanā na asekhena vimuttiñāṇadassanakkhandhena samannāgato hoti
na paraṁ asekhe vimuttiñāṇadassanakkhandhe samādapetā imehi kho
bhikkhave pañcahaṅgehi samannāgatena bhikkhunā na upasampādetabbaṁ

page number: 133

na nissayo dātabbo na sāmaṇero upaṭṭhāpetabbo. pañcahi
bhikkhave aṅgehi samannāgatena bhikkhunā upasampādetabbaṁ nissayo
dātabbo sāmaṇero upaṭṭhāpetabbo attanā asekhena sīlakkhandhena
samannāgato hoti paraṁ asekhe sīlakkhandhe samādapetā
attanā asekhena samādhikkhandhena samannāgato hoti paraṁ asekhe
samādhikkhandhe samādapetā attanā asekhena paññākkhandhena
samannāgato hoti paraṁ asekhe paññākkhandhe samādapetā
attanā asekhena vimuttikkhandhena samannāgato hoti paraṁ asekhe
vimuttikkhandhe samādapetā attanā asekhena vimuttiñāṇadassanakkhandhena
samannāgato hoti paraṁ asekhe vimuttiñāṇadassanakkhandhe
samādapetā imehi kho bhikkhave pañcahaṅgehi samannāgatena
bhikkhunā upasampādetabbaṁ nissayo dātabbo sāmaṇero upaṭṭhāpetabbo.
aparehipi bhikkhave pañcahaṅgehi samannāgatena bhikkhunā
na upasampādetabbaṁ na nissayo dātabbo na sāmaṇero
upaṭṭhāpetabbo assaddho hoti ahiriko hoti anottāpī 1-
hoti kusīto hoti muṭṭhassati hoti imehi kho bhikkhave
pañcahaṅgehi samannāgatena bhikkhunā na upasampādetabbaṁ na
nissayo dātabbo na sāmaṇero upaṭṭhāpetabbo. pañcahi
bhikkhave aṅgehi samannāgatena bhikkhunā upasampādetabbaṁ nissayo

footnote: 1 yu. rā. anottappī.

page number: 134

dātabbo sāmaṇero upaṭṭhāpetabbo saddho hoti hirimā
hoti ottāpī 1- hoti āraddhaviriyo hoti upaṭṭhitassati
hoti imehi kho bhikkhave pañcahaṅgehi samannāgatena bhikkhunā
upasampādetabbaṁ nissayo dātabbo sāmaṇero upaṭṭhāpetabbo.
aparehipi bhikkhave pañcahaṅgehi samannāgatena bhikkhunā na upasampādetabbaṁ
na nissayo dātabbo na sāmaṇero upaṭṭhāpetabbo
adhisīle sīlavipanno hoti ajjhācāre ācāravipanno hoti
atidiṭṭhiyā diṭṭhivipanno hoti appassuto hoti duppañño
hoti imehi kho bhikkhave pañcahaṅgehi samannāgatena bhikkhunā
na upasampādetabbaṁ na nissayo dātabbo na sāmaṇero
upaṭṭhāpetabbo. pañcahi bhikkhave aṅgehi samannāgatena bhikkhunā
upasampādetabbaṁ (pts. vin i, 64) nissayo dātabbo sāmaṇero upaṭṭhāpetabbo
na adhisīle sīlavipanno hoti na ajjhācāre ācāravipanno
hoti na atidiṭṭhiyā diṭṭhivipanno hoti bahussuto hoti
paññavā hoti imehi kho bhikkhave pañcahaṅgehi samannāgatena
bhikkhunā upasampādetabbaṁ nissayo dātabbo sāmaṇero upaṭṭhāpetabbo.
aparehipi bhikkhave pañcahaṅgehi samannāgatena
bhikkhunā na upasampādetabbaṁ na nissayo dātabbo na sāmaṇero
upaṭṭhāpetabbo na paṭibalo hoti antevāsiṁ vā saddhivihāriṁ

footnote: 1 yu. rā. ottappī.

page number: 135

vā gilānaṁ upaṭṭhātuṁ vā upaṭṭhāpetuṁ vā anabhiratiṁ 1- vūpakāsetuṁ
vā vūpakāsāpetuṁ vā uppannaṁ kukkuccaṁ dhammato vinodetuṁ vā 2-
vinodāpetuṁ 3- vā 4- āpattiṁ na jānāti āpattiyā vuṭṭhānaṁ na
jānāti imehi kho bhikkhave pañcahaṅgehi samannāgatena bhikkhunā
na upasampādetabbaṁ na nissayo dātabbo na sāmaṇero
upaṭṭhāpetabbo. pañcahi bhikkhave aṅgehi samannāgatena bhikkhunā
upasampādetabbaṁ nissayo dātabbo sāmaṇero upaṭṭhāpetabbo
paṭibalo hoti antevāsiṁ vā saddhivihāriṁ vā gilānaṁ
upaṭṭhātuṁ vā upaṭṭhāpetuṁ vā anabhiratiṁ vūpakāsetuṁ vā vūpakāsāpetuṁ
vā uppannaṁ kukkuccaṁ dhammato vinodetuṁ vā vinodāpetuṁ
vā āpattiṁ jānāti āpattiyā vuṭṭhānaṁ jānāti imehi
kho bhikkhave pañcahaṅgehi samannāgatena bhikkhunā upasampādetabbaṁ
nissayo dātabbo sāmaṇero upaṭṭhāpetabbo. aparehipi
bhikkhave pañcahaṅgehi samannāgatena bhikkhunā na upasampādetabbaṁ
na nissayo dātabbo na sāmaṇero upaṭṭhāpetabbo na paṭibalo
hoti antevāsiṁ vā saddhivihāriṁ vā abhisamācārikāya sikkhāya
sikkhāpetuṁ ādibrahmacariyakāya sikkhāya vinetuṁ abhidhamme vinetuṁ
abhivinaye vinetuṁ uppannaṁ diṭṭhigataṁ dhammato vivecetuṁ imehi
kho bhikkhave pañcahaṅgehi samannāgatena bhikkhunā na upasampādetabbaṁ

footnote: 1 yu. rā. uppannaṁ anabhiratiṁ. ma. anabhirataṁ. 2-4 ma. vāsaddo natthi.
footnote: 3 ma. ayaṁ pāṭho natthi. ito paraṁ īdisameva.

page number: 136

na nissayo dātabbo na sāmaṇero upaṭṭhāpetabbo. pañcahi
bhikkhave aṅgehi samannāgatena bhikkhunā upasampādetabbaṁ nissayo
dātabbo sāmaṇero upaṭṭhāpetabbo paṭibalo hoti antevāsiṁ
vā saddhivihāriṁ vā abhisamācārikāya sikkhāya sikkhāpetuṁ ādibrahmacariyakāya
sikkhāya vinetuṁ abhidhamme vinetuṁ abhivinaye vinetuṁ
uppannaṁ diṭṭhigataṁ dhammato (pts. vin i, 65) vivecetuṁ imehi kho bhikkhave pañcahaṅgehi
samannāgatena bhikkhunā upasampādetabbaṁ nissayo dātabbo
sāmaṇero upaṭṭhāpetabbo. aparehipi bhikkhave pañcahaṅgehi
samannāgatena bhikkhunā na upasampādetabbaṁ na nissayo dātabbo
na sāmaṇero upaṭṭhāpetabbo āpattiṁ na jānāti anāpattiṁ
na jānāti lahukaṁ āpattiṁ na jānāti garukaṁ āpattiṁ na jānāti
ubhayāni kho panassa pātimokkhāni vitthārena na svāgatāni honti
na suvibhattāni na suppavattīni na suvinicchitāni suttaso 1- anubyañjanaso
imehi kho bhikkhave pañcahaṅgehi samannāgatena bhikkhunā na upasampādetabbaṁ
na nissayo dātabbo na sāmaṇero upaṭṭhāpetabbo.
pañcahi bhikkhave aṅgehi samannāgatena bhikkhunā
upasampādetabbaṁ nissayo dātabbo sāmaṇero upaṭṭhāpetabbo
āpattiṁ jānāti anāpattiṁ jānāti lahukaṁ āpattiṁ jānāti
garukaṁ āpattiṁ jānāti ubhayāni kho panassa pātimokkhāni vitthārena
svāgatāni honti suvibhattāni suppavattīni suvinicchitāni suttaso

footnote: 1 yu. suttato. ito paraṁ īdisameva.

page number: 137

anubyañjanaso imehi kho bhikkhave pañcahaṅgehi samannāgatena
bhikkhunā upasampādetabbaṁ nissayo dātabbo sāmaṇero upaṭṭhāpetabbo.
aparehipi bhikkhave pañcahaṅgehi samannāgatena bhikkhunā
na upasampādetabbaṁ na nissayo dātabbo na sāmaṇero
upaṭṭhāpetabbo āpattiṁ na jānāti anāpattiṁ na jānāti
lahukaṁ āpattiṁ na jānāti garukaṁ āpattiṁ na jānāti ūnadasavasso
hoti imehi kho bhikkhave pañcahaṅgehi samannāgatena bhikkhunā
na upasampādetabbaṁ na nissayo dātabbo na sāmaṇero
upaṭṭhāpetabbo. pañcahi bhikkhave aṅgehi samannāgatena bhikkhunā
upasampādetabbaṁ nissayo dātabbo sāmaṇero upaṭṭhāpetabbo
āpattiṁ jānāti anāpattiṁ jānāti lahukaṁ āpattiṁ jānāti
garukaṁ āpattiṁ jānāti dasavasso vā hoti atirekadasavasso vā
imehi kho bhikkhave pañcahaṅgehi samannāgatena bhikkhunā upasampādetabbaṁ
nissayo dātabbo sāmaṇero upaṭṭhāpetabboti.
upasampādetabbapañcakasoḷasavāraṁ niṭṭhitaṁ.

[99] chahi bhikkhave aṅgehi sanannāgatena bhikkhunā na upasampādetabbaṁ
na nissayo dātabbo na sāmaṇero upaṭṭhāpetabbo
na asekhena sīlakkhandhena samannāgato hoti na asekhena samādhikkhandhena
samannāgato hoti na asekhena paññākkhandhena samannāgato
hoti na asekhena vimuttikkhandhena samannāgato hoti na asekhena

page number: 138

vimuttiñāṇadassanakkhandhena samannāgato hoti ūnadasavasso 1- hoti
imehi kho bhikkhave chahaṅgehi samannāgatena bhikkhunā na upasampādetabbaṁ
na nissayo dātabbo na sāmaṇero upaṭṭhāpetabbo.
chahi bhikkhave aṅgehi samannāgatena bhikkhunā upasampādetabbaṁ
nissayo dātabbo sāmaṇero upaṭṭhāpetabbo asekhena sīlakkhandhena
samannāgato hoti asekhena samādhikkhandhena samānnāgato hoti
asekhena paññākkhandhena samannāgato hoti asekhena vimuttikkhandhena
samannāgato hoti asekhena vimuttiñāṇadassanakkhandhena samannāgato
hoti dasavasso vā hoti atirekadasavasso vā imehi kho bhikkhave
chahaṅgehi samannāgatena bhikkhunā upasampādetabbaṁ nissayo dātabbo
sāmaṇero upaṭṭhāpetabbo. aparehipi bhikkhave chahaṅgehi samannāgatena
bhikkhunā na upasampādetabbaṁ na nissayo dātabbo na sāmaṇero
upaṭṭhāpetabbo attanā na asekhena sīlakkhandhena samannāgato
hoti na paraṁ asekhe sīlakkhandhe samādapetā attanā na
asekhena samādhikkhandhena samannāgato hoti na paraṁ asekhe
samādhikkhandhe samādapetā attanā na asekhena paññākkhandhena
samannāgato hoti na paraṁ asekhe paññākkhandhe samādapetā
attanā na asekhena vimuttikkhandhena samannāgato hoti na paraṁ
asekhe vimuttikkhandhe samādapetā attanā na asekhena
vimuttiñāṇadassanakkhandhena samannāgato hoti na paraṁ asekhe

footnote: 1 po. onadasavasso. ito paraṁ īdisameva.

page number: 139

vimuttiñāṇadassanakkhandhe samādapetā ūnadasavasso hoti imehi kho
bhikkhave chahaṅgehi samannāgatena bhikkhunā na upasampādetabbaṁ na
nissayo dātabbo na sāmaṇero upaṭṭhāpetabbo. chahi
bhikkhave aṅgehi samannāgatena bhikkhunā upasampādetabbaṁ nissayo
dātabbo sāmaṇero upaṭṭhāpetabbo attanā asekhena sīlakkhandhena
samannāgato hoti paraṁ asekhe sīlakkhandhe samādapetā
attanā asekhena samādhikkhandhena samannāgato hoti paraṁ asekhe
samādhikkhandhe samādapetā attanā asekhena paññākkhandhena
samannāgato hoti paraṁ asekhe paññākkhandhe samādapetā attanā
asekhena vimuttikkhandhena samannāgato hoti paraṁ asekhe vimuttikkhandhe
samādapetā attanā asekhena vimuttiñāṇadassanakkhandhena
samannāgato hoti paraṁ asekhe vimuttiñāṇadassanakkhandhe samādapetā
dasavasso vā hoti atirekadasavasso vā imehi kho
bhikkhave chahaṅgehi samannāgatena bhikkhunā upasampādetabbaṁ nissayo
dātabbo sāmaṇero upaṭṭhāpetabbo. aparehipi bhikkhave
chahaṅgehi samannāgatena bhikkhunā na upasampādetabbaṁ na nissayo
dātabbo na sāmaṇero upaṭṭhāpetabbo assaddho hoti
ahiriko hoti anottāpī hoti kusīto hoti muṭṭhassati
hoti ūnadasavasso hoti imehi kho bhikkhave chahaṅgehi samannāgatena
bhikkhunā na upasampādetabbaṁ na nissayo dātabbo na

page number: 140

sāmaṇero upaṭṭhāpetabbo. chahi bhikkhave aṅgehi samannagātena
bhikkhunā (pts. vin i, 67) upasampādetabbaṁ nissayo dātabbo sāmaṇero
upaṭṭhāpetabbo saddho hoti hirimā hoti ottāpī hoti
āraddhaviriyo hoti upaṭṭhitassati hoti dasavasso vā hoti
atirekadasavasso vā imehi kho bhikkhave chahaṅgehi samannāgatena
bhikkhunā upasampādetabbaṁ nissayo dātabbo sāmaṇero
upaṭṭhāpetabbo. aparehipi bhikkhave chahaṅgehi samannāgatena bhikkhunā
na upasampādetabbaṁ na nissayo dātabbo na sāmaṇero
upaṭṭhāpetabbo adhisīle sīlavipanno hoti ajjhācāre ācāravipanno
hoti atidiṭṭhiyā diṭṭhivipanno hoti appassuto
hoti duppañño hoti ūnadasavasso hoti imehi kho
bhikkhave chahaṅgehi samannāgatena bhikkhunā na upasampādetabbaṁ
na nissayo dātabbo na sāmaṇero upaṭṭhāpetabbo. chahi
bhikkhave aṅgehi samannāgatena bhikkhunā upasampādetabbaṁ nissayo
dātabbo sāmaṇero upaṭṭhāpetabbo na adhisīle sīlavipanno
hoti na ajjhācāre ācāravipanno hoti na atidiṭṭhiyā
diṭṭhivipanno hoti bahussuto hoti paññavā hoti dasavasso
vā hoti atirekadasavasso vā imehi kho bhikkhave chahaṅgehi
samannāgatena bhikkhunā upasampādetabbaṁ nissayo dātabbo
sāmaṇero upaṭṭhāpetabbo. aparehipi bhikkhave chahaṅgehi

page number: 141

samannāgatena bhikkhunā na upasampādetabbaṁ na nissayo dātabbo
na sāmaṇero upaṭṭhāpetabbo na paṭibalo hoti antevāsiṁ
vā saddhivihāriṁ vā gilānaṁ upaṭṭhātuṁ vā upaṭṭhāpetuṁ vā
anabhiratiṁ vūpakāsetuṁ vā vūpakāsāpetuṁ vā uppannaṁ kukkuccaṁ
dhammato vinodetuṁ vā vinodāpetuṁ vā āpattiṁ na jānāti
āpattiyā vuṭṭhānaṁ na jānāti ūnadasavasso hoti imehi kho
bhikkhave chahaṅgehi samannāgatena bhikkhunā na upasampādetabbaṁ na
nissayo dātabbo na sāmaṇero upaṭṭhāpetabbo. chahi
bhikkhave aṅgehi samannāgatena bhikkhunā upasampādetabbaṁ nissayo
dātabbo sāmaṇero upaṭṭhāpetabbo paṭibalo hoti antevāsiṁ
vā saddhivihāriṁ vā gilānaṁ upaṭṭhātuṁ vā upaṭṭhāpetuṁ vā anabhiratiṁ
vūpakāsetuṁ vā vūpakāsāpetuṁ vā uppannaṁ kukkuccaṁ dhammato
vinodetuṁ vā vinodāpetuṁ vā āpattiṁ jānāti āpattiyā
vuṭṭhānaṁ jānāti dasavasso vā hoti atirekadasavasso vā
imehi kho bhikkhave chahaṅgehi samannāgatena bhikkhunā upasampādetabbaṁ
nissayo dātabbo sāmaṇero upaṭṭhāpetabbo.
aparehipi bhikkhave chahaṅgehi samannāgatena bhikkhunā na upasampādetabbaṁ
na nissayo dātabbo na sāmaṇero upaṭṭhāpetabbo na
paṭibalo hoti antevāsiṁ vā saddhivihāriṁ vā abhisamācārikāya
sikkhāya sikkhāpetuṁ ādibrahmacariyakāya sikkhāya vinetuṁ abhidhamme

page number: 142

vinetuṁ avivinaye vinetuṁ uppannaṁ diṭṭhigataṁ dhammato vivecetuṁ
ūnadasavasso hoti imehi kho bhikkhave chahaṅgehi samannāgatena
bhikkhunā na upasampādetabbaṁ na nissayo dātabbo na
sāmaṇero upaṭṭhāpetabbo. chahi bhikkhave aṅgehi samannāgatena
bhikkhunā upasampādetabbaṁ nissayo dātabbo sāmaṇero
upaṭṭhāpetabbo paṭibalo hoti antevāsiṁ vā saddhivihāriṁ vā
abhisamācārikāya sikkhāya sikkhāpetuṁ ādibrahmacariyakāya sikkhāya
vinetuṁ abhidhamme vinetuṁ abhivinaye vinetuṁ uppannaṁ diṭṭhigataṁ
dhammato vivecetuṁ dasavasso vā hoti atirekadasavasso vā
imehi kho bhikkhave chahaṅgehi samannāgatena bhikkhunā upasampādetabbaṁ
nissayo dātabbo sāmaṇero upaṭṭhāpetabbo.
aparehipi bhikkhave chahaṅgehi samannāgatena bhikkhunā na upasampādetabbaṁ
na nissayo dātabbo na sāmaṇero upaṭṭhāpetabbo āpattiṁ
na jānāti anāpattiṁ na jānāti lahukaṁ āpattiṁ na jānāti
garukaṁ āpattiṁ na jānāti ubhayāni kho panassa pātimokkhāni
vitthārena na svāgatāni honti na suvibhattāni na suppavattīni na
suvinicchitāni suttaso anubbayañjanaso ūnadasavasso hoti imehi
kho bhikkhave chahaṅgehi samannāgatena bhikkhunā na upasampādetabbaṁ
na nissayo dātabbo na sāmaṇero upaṭṭhāpetabbo. chahi
bhikkhave aṅgehi samannāgatena bhikkhunā upasampādetabbaṁ nissayo

page number: 143

dātabbo sāmaṇero upaṭṭhāpetabbo āpattiṁ jānāti
anāpattiṁ jānāti lahukaṁ āpattiṁ jānāti garukaṁ āpattiṁ
jānāti ubhayāni kho panassa pātimokkhāni vitthārena svāgatāni
honti suvibhattāni suppavattīni suvinicchitāni suttaso anubyañjanaso
dasavasso vā hoti atirekadasavasso vā imehi kho bhikkhave
chahaṅgehi samannāgatena bhikkhunā upasampādetabbaṁ nissayo dātabbo
sāmaṇero upaṭṭhāpetabboti.
(upasampādetabbachakkasoḷasavāraṁ niṭṭhitaṁ .)

[100] (pts. vin i, 69) tena kho pana samayena yo so aññatitthiyapubbo
upajjhāyena sahadhammikaṁ vuccamāno upajjhāyassa vādaṁ āropetvā
taṁyeva titthāyatanaṁ saṅkami. so puna 1- paccāgantvā bhikkhū upasampadaṁ
yāci. bhagavato etamatthaṁ ārocesuṁ. yo so bhikkhave aññatitthiyapubbo
upajjhāyena sahadhammikaṁ vuccamāno upajjhāyassa vādaṁ
āropetvā taṁyeva titthāyatanaṁ saṅkanto so āgato na
upasampādetabbo. yo 

[2]- bhikkhave aññopi aññatitthiyapubbo
imasmiṁ dhammavinaye ākaṅkhati pabbajjaṁ ākaṅkhati upasampadaṁ tassa
cattāro māse parivāso dātabbo. evañca pana bhikkhave
dātabbo. paṭhamaṁ kesamassuṁ ohārāpetvā kāsāyāni vatthāni
acchādāpetvā ekaṁsaṁ uttarāsaṅgaṁ kārāpetvā bhikkhūnaṁ pāde

footnote: 1 sī. ayaṁ pāṭho na hoti. 2 po. ma. so.

page number: 144

vandāpetvā ukkuṭikaṁ nisīdāpetvā añjaliṁ paggaṇhāpetvā evaṁ
vadehīti vattabbo buddhaṁ saraṇaṁ gacchāmi dhammaṁ saraṇaṁ gacchāmi
saṅghaṁ saraṇaṁ gacchāmi dutiyampi buddhaṁ saraṇaṁ gacchāmi dutiyampi
dhammaṁ saraṇaṁ gacchāmi dutiyampi saṅghaṁ saraṇaṁ gacchāmi tatiyampi
buddhaṁ saraṇaṁ gacchāmi tatiyampi dhammaṁ saraṇaṁ gacchāmi tatiyampi
saṅghaṁ saraṇaṁ gacchāmīti. tena 

[1]- bhikkhave aññatitthiyapubbena saṅghaṁ
upasaṅkamitvā ekaṁsaṁ uttarāsaṅgaṁ karitvā bhikkhūnaṁ pāde vanditvā
ukkuṭikaṁ nisīditvā añjaliṁ paggahetvā evamassa vacanīyo ahaṁ
bhante itthannāmo aññatitthiyapubbo imasmiṁ dhammavinaye ākaṅkhāmi
upasampadaṁ sohaṁ bhante saṅghaṁ cattāro māse parivāsaṁ yācāmīti.
dutiyampi yācitabbo tatiyampi yācitabbo. byattena bhikkhunā
paṭibalena saṅgho ñāpetabbo suṇātu me bhante saṅgho ayaṁ
itthannāmo aññatitthiyapubbo imasmiṁ dhammavinaye ākaṅkhati
upasampadaṁ so saṅghaṁ cattāro māse parivāsaṁ yācati. yadi
saṅghassa pattakallaṁ saṅgho itthannāmassa aññatitthiyapubbassa
cattāro māse parivāsaṁ dadeyya. esā ñatti. suṇātu me
bhante saṅgho ayaṁ itthannāmo aññatitthiyapubbo imasmiṁ
dhammavinaye ākaṅkhati upasampadaṁ. so saṅghaṁ cattāro māse
parivāsaṁ yācati. saṅgho itthannāmassa aññatitthiyapubbassa
cattāro māse parivāsaṁ deti. yassāyasmato khamati itthannāmassa

footnote: 1 yu. kho.

page number: 145

aññatitthiyapubbassa cattāro māse parivāsassa dānaṁ so tuṇhassa
yassa nakkhamati so bhāseyya. dinno saṅghena itthannāmassa
aññatitthiyapubbassa cattāro māse parivāso. (pts. vin i, 70) khamati saṅghassa
tasmā tuṇhī. evametaṁ dhārayāmīti. evaṁ kho bhikkhave
aññatitthiyapubbo ārādhako hoti. evaṁ anārādhako. kathañca
bhikkhave aññatitthiyapubbo anārādhako hoti. idha bhikkhave aññatitthiyapubbo
atikālena gāmaṁ pavisati atidivā paṭikkamati. evaṁpi
bhikkhave aññatitthiyapubbo anārādhako hoti. puna caparaṁ bhikkhave
aññatitthiyapubbo vesiyagocaro vā hoti vidhavagocaro vā hoti
thullakumārikagocaro vā hoti paṇḍakagocaro vā hoti bhikkhunīgocaro
vā hoti. evaṁpi bhikkhave aññatitthiyapubbo anārādhako
hoti. puna caparaṁ bhikkhave aññatitthiyapubbo yāni tāni
sabrahmacārīnaṁ uccāvacāni kiṁkaraṇīyāni 1- tattha na dakkho hoti
na analaso na tatrupāyāya vīmaṁsāya samannāgato na alaṁ kātuṁ
na alaṁ saṁvidhātuṁ. evaṁ bhikkhave aññatitthiyapubbo anārādhako
hoti. puna caparaṁ bhikkhave aññatitthiyapubbo na tibbacchando
hoti uddese paripucchāya adhisīle adhicitte adhipaññāya.
evaṁpi bhikkhave aññatitthiyapubbo anārādhako hoti. puna caparaṁ
bhikkhave aññatitthiyapubbo yassa titthāyatanā saṅkanto hoti
tassa satthuno tassa diṭṭhiyā tassa khantiyā tassa ruciyā tassa

footnote: 1 ma. yu. karaṇīyāni. ito paraṁ īdisameva.

page number: 146

ādāyassa avaṇṇe bhaññamāne kupito hoti anattamano anabhiraddho
buddhassa vā dhammassa vā saṅghassa vā avaṇṇe bhaññamāne
attamano hoti udaggo abhiraddho yassa vā pana titthāyatanā
saṅkanto hoti tassa satthuno tassa diṭṭhiyā tassa khantiyā
tassa ruciyā tassa ādāyassa vaṇṇe bhaññamāne attamano hoti
udaggo abhiraddho buddhassa vā dhammassa vā saṅghassa vā
vaṇṇe bhaññamāne kupito hoti anattamano anabhiraddho. idaṁ
bhikkhave saṅghātanikaṁ aññatitthiyapubbassa anārādhanīyasmiṁ. evaṁ
kho bhikkhave aññatitthiyapubbo anārādhako hoti. evaṁ anārādhako
kho bhikkhave aññatitthiyapubbo āgato na upasampādetabbo.
kathañca bhikkhave aññatitthiyapubbo ārādhako hoti. idha bhikkhave
aññatitthiyapubbo nātikālena gāmaṁ pavisati nātidivā paṭikkamati.
evaṁpi bhikkhave aññatitthiyapubbo ārādhako hoti. puna caparaṁ
bhikkhave aññatitthiyapubbo na vesiyagocaro hoti na vidhavagocaro
hoti na thullakumārikagocaro hoti na paṇḍakagocaro hoti
na bhikkhunīgocaro hoti. evaṁpi bhikkhave aññatitthiyapubbo
ārādhako hoti. puna caparaṁ bhikkhave aññatitthiyapubbo yāni
tāni sabrahmacārīnaṁ uccāvacāni kiṁkaraṇīyāni tattha dakkho hoti
analaso tatrupāyāya vīmaṁsāya samannāgato alaṁ kātuṁ alaṁ saṁvidhātuṁ.
evaṁpi bhikkhave aññatitthiyapubbo ārādhako hoti. puna caparaṁ

page number: 147

bhikkhave aññatitthiyapubbo tibbacchando hoti uddese paripucchāya
adhisīle adhicitte adhipaññāya. evaṁpi bhikkhave aññatitthiyapubbo
ārādhako hoti. puna caparaṁ bhikkhave aññatitthiyapubbo yassa
titthāyatanā saṅkanto hoti tassa satthuno tassa diṭṭhiyā
tassa khantiyā tassa ruciyā tassa ādāyassa avaṇṇe bhaññamāne
attamano hoti udaggo abhiraddho buddhassa vā dhammassa vā
saṅghassa vā avaṇṇe bhaññamāne kupito hoti anattamano
anabhiraddho yassa vā pana titthāyatanā saṅkanto hoti tassa
satthuno tassa diṭṭhiyā tassa khantiyā tassa ruciyā tassa ādāyassa
vaṇṇe bhaññamāne kupito hoti anattamano anabhiraddho buddhassa
vā dhammassa vā saṅghassa vā vaṇṇe bhaññamāne attamano
hoti udaggo abhiraddho. idaṁ bhikkhave saṅghātanikaṁ aññatitthiyapubbassa
ārādhanīyasmiṁ. evaṁ kho bhikkhave aññatitthiyapubbo
ārādhako hoti. evaṁ ārādhako kho bhikkhave aññatitthiyapubbo
āgato upasampādetabbo. sace bhikkhave aññatitthiyapubbo
naggo āgacchati upajjhāyamūlakaṁ cīvaraṁ pariyesitabbaṁ sace acchinnakeso
āgacchati saṅgho apaloketabbo bhaṇḍukammāya. ye te
bhikkhave aggikā jaṭilakā te āgatā upasampādetabbā na tesaṁ
parivāso dātabbo. taṁ kissa hetu. kammavādino ete bhikkhave
kiriyavādino. sace bhikkhave jātiyā sākiyo aññatitthiyapubbako 1-

footnote: 1 ma. yu. -pubbo.

page number: 148

āgacchati so āgato upasampādetabbo na tassa parivāso
dātabbo. imāhaṁ bhikkhave ñātīnaṁ āveṇikaṁ parihāraṁ dammīti.
aññatitthiyapubbakathā.
sattamaṁ bhāṇavāraṁ.

[101] tena kho pana samayena magadhesu pañca ābādhā ussannā
honti kuṭṭhaṁ gaṇḍo kilāso soso apamāro. manussā
pañcahi ābādhehi phuṭṭhā jīvakaṁ komārabhaccaṁ upasaṅkamitvā evaṁ
vadenti 1- sādhu no ācariya tikicchāhīti. ahaṁ khvayyā 2- bahukicco
bahukaraṇīyo rājā ca me māgadho (pts. vin i, 72) seniyo bimbisāro
upaṭṭhātabbo itthāgārañca buddhappamukho ca saṅgho 3- nāhaṁ sakkomi
tikicchitunti. sabbaṁ sāpateyyañca te ācariya hotu mayañca
te dāsā sādhu no ācariya tikicchāhīti. ahaṁ khvayyā 4-
bahukicco bahukaraṇīyo rājā ca me māgadho seniyo bimbisāro
upaṭṭhātabbo itthāgārañca buddhappamukho ca saṅgho 5- nāhaṁ sakkomi
tikicchitunti. athakho tesaṁ manussānaṁ etadahosi ime kho samaṇā
sakyaputtiyā sukhasīlā sukhasamācārā subhojanāni bhuñjitvā nīvātesu
sayanesu sayanti yannūna mayaṁ samaṇesu sakyaputtiyesu pabbajeyyāma
tattha bhikkhū ceva upaṭṭhahissanti jīvako ca komārabhacco

footnote: 1 ma. yu. vadanti. 2-4 sī. ahamayyo. ma. khvayyo. yu. ahaṁ khoyyo.
footnote: rā. ahaṁ ayyo. ito paraṁ īdisameva.
footnote: 3-5 ma. yu. rā. bhikkhusaṅgho. ito paraṁ īdisameva.

page number: 149

tikicchissatīti. athakho te manussā bhikkhū upasaṅkamitvā pabbajjaṁ
yāciṁsu. te bhikkhū pabbājesuṁ upasampādesuṁ. te bhikkhū ceva
upaṭṭhahiṁsu jīvako ca komārabhacco tikicchi. tena kho pana
samayena bhikkhū bahū gilāne bhikkhū upaṭṭhahantā yācanabahulā
viññattibahulā viharanti gilānabhattaṁ detha gilānupaṭṭhākabhattaṁ detha
gilānabhesajjaṁ dethāti. jīvakopi komārabhacco bahū gilāne bhikkhū
tikicchanto aññataraṁ rājakiccaṁ parihāpesi. aññataropi puriso
pañcahi ābādhehi phuṭṭho jīvakaṁ komārabhaccaṁ upasaṅkamitvā
etadavoca sādhu maṁ ācariya tikicchāhīti. ahaṁ khvayya bahukicco
bahukaraṇīyo rājā ca me māgadho seniyo bimbisāro
upaṭṭhātabbo itthāgārañca buddhappamukho ca saṅgho nāhaṁ sakkomi
tikicchitunti. sabbaṁ sāpateyyañca te ācariya hotu ahañca
te dāso sādhu maṁ ācariya tikicchāhīti. ahaṁ khvayya bahukicco
bahukaraṇīyo rājā ca me māgadho seniyo bimbisāro
upaṭṭhātabbo itthāgārañca buddhappamukho ca saṅgho nāhaṁ sakkomi
tikicchitunti. athakho tassa purisassa etadahosi ime kho
samaṇā sakyaputtiyā sukhasīlā sukhasamācārā subhojanāni bhuñjitvā
nīvātesu sayanesu sayanti yannūnāhaṁ samaṇesu sakyaputtiyesu
pabbajeyyaṁ tattha bhikkhū ceva upaṭṭhahissanti jīvako ca
komārabhacco tikicchissati sohaṁ 1- arogo vibbhamissāmīti. athakho

footnote: 1 ma. somhi.

page number: 150

so puriso bhikkhū upasaṅkamitvā pabbajjaṁ yāci. taṁ bhikkhū
pabbājesuṁ upasampādesuṁ. taṁ bhikkhū ceva upaṭṭhahiṁsu jīvako
ca komārabhacco tikicchi. so arogo vibbhami. addasā kho
jīvako komārabhacco taṁ purisaṁ vibbhantaṁ disvāna taṁ purisaṁ
etadavoca nanu tvaṁ ayya 1- bhikkhūsu pabbajito ahosīti. evaṁ
ācariyāti. kissa pana tvaṁ ayya 2- evarūpaṁ akāsīti. athakho
so puriso jīvakassa komārabhaccassa etamatthaṁ ārocesi. jīvako
komārabhacco ujjhāyati khīyati vipāceti kathaṁ hi nāma bhadantā
pañcahi ābādhehi phuṭṭhaṁ pabbājessantīti. athakho jīvako
komārabhacco yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi ekamantaṁ nisinno kho jīvako
komārabhacco bhagavantaṁ etadavoca sādhu bhante ayyā pañcahi ābādhehi
phuṭṭhaṁ na pabbājeyyunti. athakho bhagavā jīvakaṁ komārabhaccaṁ
dhammiyā kathāya sandassesi samādapesi samuttejesi sampahaṁsesi.
athakho jīvako komārabhacco bhagavatā dhammiyā kathāya sandassito
samādapito samuttejito sampahaṁsito uṭṭhāyāsanā bhagavantaṁ
abhivādetvā padakkhiṇaṁ katvā pakkāmi. athakho bhagavā etasmiṁ nidāne
etasmiṁ pakaraṇe dhammiṁ kathaṁ katvā bhikkhū āmantesi na bhikkhave
pañcahi ābādhehi phuṭṭho pabbājetabbo yo pabbājeyya

footnote: 1-2 sabbattha ayyoti dissati.

page number: 151

āpatti dukkaṭassāti.

[102] tena kho pana samayena rañño māgadhassa seniyassa
bimbisārassa paccanto kupito hoti. athakho rājā māgadho
seniyo bimbisāro senānāyake mahāmatte āṇāpesi gacchatha
bhaṇe paccantaṁ uccinathāti. evaṁ devāti kho senānāyakā
mahāmattā rañño māgadhassa seniyassa bimbisārassa paccassosuṁ.
athakho abhiññātānaṁ abhiññātānaṁ yodhānaṁ etadahosi mayaṁ
kho yuddhābhinandino gacchantā pāpañca kammaṁ 1- karoma bahuñca
apuññaṁ pasavāma kena nu kho mayaṁ upāyena pāpā ca virameyyāma
kalyāṇañca kareyyāmāti. athakho tesaṁ yodhānaṁ etadahosi
ime kho samaṇā sakyaputtiyā dhammacārino samacārino brahmacārino
saccavādino sīlavanto kalyāṇadhammā sace kho mayaṁ samaṇesu
sakyaputtiyesu pabbajeyyāma evaṁ mayaṁ pāpā ca virameyyāma
kalyāṇañca kareyyāmāti. athakho te yodhā bhikkhū upasaṅkamitvā
pabbajjaṁ yāciṁsu. te bhikkhū pabbājesuṁ upasampādesuṁ.
senānāyakā mahāmattā rājabhaṭe pucchiṁsu kinnu (pts. vin i, 74) kho bhaṇe itthannāmo
ca itthannāmo ca yodhā na dissantīti. itthannāmo ca
itthannāmo ca sāmi yodhā bhikkhūsu pabbajitāti. senānāyakā
mahāmattā ujjhāyanti khīyanti vipācenti kathaṁ hi nāma samaṇā
sakyaputtiyā rājabhaṭaṁ pabbājessantīti. senānāyakā mahāmattā

footnote: 1 ma. yu. ayaṁ pāṭho natthi.

page number: 152

rañño māgadhassa seniyassa bimbisārassa etamatthaṁ ārocesuṁ.
athakho rājā māgadho seniyo bimbisāro vohārike mahāmatte
pucchi yo bhaṇe rājabhaṭaṁ pabbājeti kiṁ so pasavatīti.
upajjhāyassa deva sīsaṁ chedetabbaṁ anussāvakassa 1- jivhā uddharitabbā
gaṇassa upaḍḍhaphāsukā bhañjitabbāti. athakho rājā māgadho
seniyo bimbisāro yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi ekamantaṁ nisinno kho
rājā māgadho seniyo bimbisāro bhagavantaṁ etadavoca santi
bhante rājāno assaddhā appasannā te appamattakenapi bhikkhū
viheṭheyyuṁ sādhu bhante ayyā rājabhaṭaṁ na pabbājeyyunti.
athakho bhagavā rājānaṁ māgadhaṁ seniyaṁ bimbisāraṁ dhammiyā kathāya
sandassesi samādapesi samuttejesi sampahaṁsesi. athakho rājā
māgadho seniyo bimbisāro bhagavatā dhammiyā kathāya sandassito
samādapito samuttejito sampahaṁsito uṭṭhāyāsanā bhagavantaṁ
abhivādetvā padakkhiṇaṁ katvā pakkāmi. athakho bhagavā etasmiṁ nidāne
etasmiṁ pakaraṇe dhammiṁ kathaṁ katvā bhikkhū āmantesi na bhikkhave
rājabhaṭo pabbājetabbo yo pabbājeyya āpatti dukkaṭassāti.

[103] tena kho pana samayena coro aṅgulimālo bhikkhūsu
pabbajito hoti. manussā passitvā ubbijjantipi uttasantipi

footnote: 1 sī. anusāsakassa.

page number: 153

palāyantipi aññenapi gacchanti aññenapi mukhaṁ karonti dvāraṁpi
thakenti. manussā ujjhāyanti khīyanti vipācenti kathaṁ hi
nāma samaṇā sakyaputtiyā dhajabaddhaṁ 1- coraṁ pabbājessantīti.
assosuṁ kho bhikkhū tesaṁ manussānaṁ ujjhāyantānaṁ khīyantānaṁ
vipācentānaṁ. athakho te bhikkhū bhagavato etamatthaṁ ārocesuṁ.
na bhikkhave dhajabaddho coro pabbājetabbo yo pabbājeyya
āpatti dukkaṭassāti.

[104] tena kho pana samayena raññā māgadhena seniyena
bimbisārena anuññātaṁ hoti ye samaṇesu sakyaputtiyesu pabbajanti
na te labbhā kiñci kātuṁ svākkhāto dhammo carantu
brahmacariyaṁ sammā dukkhassa antakiriyāyāti. tena kho pana samayena
aññataro puriso corikaṁ katvā kārāya baddho hoti. so
kāraṁ bhinditvā palāyitvā bhikkhūsu pabbajito hoti. manussā
passitvā evamāhaṁsu ayaṁ so kārabhedako coro handa naṁ
nemāti. ekacce evamāhaṁsu māyyā 3- evaṁ avacuttha anuññātaṁ
raññā māgadhena seniyena bimbisārena ye samaṇesu sakyaputtiyesu
pabbajanti na te labbhā kiñci kātuṁ svākkhāto dhammo
carantu brahmacariyaṁ sammā dukkhassa antakiriyāyāti. manussā
ujjhāyanti khīyanti vipācenti abhayūvarā ime samaṇā sakyaputtiyā

footnote: 1 ma. dhajabandhaṁ. 2 sabbattha māyyoti dissati.

page number: 154

nayime labbhā kiñci kātuṁ kathaṁ hi nāma kārabhedakaṁ coraṁ
pabbājessantīti. bhagavato etamatthaṁ ārocesuṁ. na bhikkhave
kārabhedako coro pabbājetabbo yo pabbājeyya āpatti
dukkaṭassāti.

[105] tena kho pana samayena aññataro puriso corikaṁ katvā
palāyitvā bhikkhūsu pabbajito hoti. so ca rañño antepure
likhito hoti yattha passitabbo tattha hantabboti. manussā
passitvā evamāhaṁsu ayaṁ so likhitako coro handa naṁ hanāmāti.
ekacce evamāhaṁsu māyyā evaṁ avacuttha anuññātaṁ raññā
māgadhena seniyena bimbisārena ye samaṇesu sakyaputtiyesu
pabbajanti na te labbhā kiñci kātuṁ svākkhāto dhammo carantu
brahmacariyaṁ sammā dukkhassa antakiriyāyāti. manussā ujjhāyanti
khīyanti vipācenti abhayūvarā ime samaṇā sakyaputtiyā
nayime labbhā kiñci kātuṁ kathaṁ hi nāma 

[1]- likhitakaṁ coraṁ
pabbājessantīti. bhagavato etamatthaṁ ārocesuṁ. na bhikkhave likhitako
coro pabbājetabbo yo pabbājeyya āpatti dukkaṭassāti.

[106] tena kho pana samayena aññataro puriso kasāhato
katadaṇḍakammo bhikkhūsu pabbajito hoti. manussā ujjhāyanti
khīyanti vipācenti kathaṁ hi nāma samaṇā sakyaputtiyā kasāhataṁ
katadaṇḍakammaṁ pabbājessantīti. bhagavato etamatthaṁ ārocesuṁ.

footnote: 1 ma. samaṇā sakyaputtiyā. ito paraṁ īdisaṭṭhāne evaṁ ñātabbaṁ.

page number: 155

na bhikkhave kasāhato katadaṇḍakammo pabbājetabbo yo
pabbājeyya āpatti dukkaṭassāti.

[107] (pts. vin i, 76) tena kho pana samayena aññataro puriso lakkhaṇāhato
katadaṇḍakammo bhikkhūsu pabbajito hoti. manussā ujjhāyanti
khīyanti vipācenti kathaṁ hi nāma samaṇā sakyaputtiyā lakkhaṇāhataṁ
katadaṇḍakammaṁ pabbājessantīti. bhagavato etamatthaṁ ārocesuṁ.
na bhikkhave lakkhaṇāhato katadaṇḍakammo pabbājetabbo yo
pabbājeyya āpatti dukkaṭassāti.

[108] tena kho pana samayena aññataro 

[1]- iṇāyiko palāyitvā
bhikkhūsu pabbajito hoti. dhaniyā passitvā evamāhaṁsu ayaṁ
so amhākaṁ iṇāyiko handa naṁ nemāti. ekacce evamāhaṁsu
māyyā evaṁ avacuttha anuññātaṁ raññā māgadhena seniyena
bimbisārena ye samaṇesu sakyaputtiyesu pabbajanti na te
labbhā kiñci kātuṁ svākkhāto dhammo carantu brahmacariyaṁ
sammā dukkhassa antakiriyāyāti. manussā ujjhāyanti khīyanti
vipācenti abhayūvarā ime samaṇā sakyaputtiyā nayime labbhā
kiñci kātuṁ kathaṁ hi nāma iṇāyikaṁ pabbājessantīti. bhagavato
etamatthaṁ ārocesuṁ. na bhikkhave iṇāyiko pabbājetabbo
yo pabbājeyya āpatti dukkaṭassāti.

[109] tena kho pana samayena aññataro dāso palāyitvā

footnote: 1 ma. yu. puriso.

page number: 156

bhikkhūsu pabbajito hoti. ayyikā 1- passitvā evamāhaṁsu ayaṁ
so amhākaṁ dāso handa naṁ nemāti. ekacce evamāhaṁsu
māyyā evaṁ avacuttha anuññātaṁ raññā māgadhena seniyena
bimbisārena ye samaṇesu sakyaputtiyesu pabbajanti na te labbhā
kiñci kātuṁ svākkhāto dhammo carantu brahmacariyaṁ sammā
dukkhassa antakiriyāyāti. manussā ujjhāyanti khīyanti vipācenti
abhayūvarā ime samaṇā sakyaputtiyā nayime labbhā kiñci
kātuṁ kathaṁ hi nāma dāsaṁ pabbājessantīti. bhagavato etamatthaṁ
ārocesuṁ. na bhikkhave dāso pabbājetabbo yo pabbājeyya
āpatti dukkaṭassāti.

[110] tena kho pana samayena aññataro kammārabhaṇḍu
mātāpitūhi saddhiṁ bhaṇḍitvā ārāmaṁ gantvā bhikkhūsu pabbajito
hoti. athakho tassa kammārabhaṇḍussa mātāpitaro taṁ kammārabhaṇḍuṁ
vicinantā ārāmaṁ gantvā bhikkhū pucchiṁsu api bhante evarūpaṁ
dārakaṁ passeyyāthāti. bhikkhū ajānantāyeva āhaṁsu na jānāmāti
apassantāyeva āhaṁsu na passāmāti. athakho tassa kammārabhaṇḍussa
mātāpitaro taṁ kammārabhaṇḍuṁ vicinantā (pts. vin i, 77) bhikkhūsu pabbajitaṁ
disvā ujjhāyanti khīyanti vipācenti alajjino ime samaṇā
sakyaputtiyā dussīlā musāvādino jānantāyeva āhaṁsu na
jānāmāti passantāyeva āhaṁsu na passāmāti ayaṁ dārako

footnote: 1 ma. ayyakā.

page number: 157

bhikkhūsu pabbajitoti. assosuṁ kho bhikkhū tassa kammārabhaṇḍussa
mātāpitūnaṁ ujjhāyantānaṁ khīyantānaṁ vipācentānaṁ. athakho te
bhikkhū bhagavato etamatthaṁ ārocesuṁ. anujānāmi bhikkhave saṅghaṁ
apaloketuṁ bhaṇḍukammāyāti.

[111] tena kho pana samayena rājagahe sattarasavaggiyā dārakā
sahāyakā honti upāli dārako tesaṁ pāmokkho hoti.
athakho upālissa mātāpitūnaṁ etadahosi kena nu kho upāyena
upāli amhākaṁ accayena sukhañca jīveyya na ca kilameyyāti.
athakho upālissa mātāpitūnaṁ etadahosi sace kho upāli lekhaṁ
sikkheyya evaṁ kho upāli amhākaṁ accayena sukhañca jīveyya
na ca kilameyyāti. athakho upālissa mātāpitūnaṁ etadahosi
sace kho upāli lekhaṁ sikkhissati aṅguliyo dukkhā bhavissanti
sace kho upāli gaṇanaṁ sikkheyya evaṁ kho upāli amhākaṁ
accayena sukhañca jīveyya na ca kilameyyāti. athakho upālissa
mātāpitūnaṁ etadahosi sace kho upāli gaṇanaṁ sikkhissati
urassa dukkho bhavissati sace kho upāli rūpaṁ sikkheyya evaṁ
kho upāli amhākaṁ accayena sukhañca jīveyya na ca kilameyyāti.
athakho upālissa mātāpitūnaṁ etadahosi sace kho upāli rūpaṁ
sikkhissati akkhīni dukkhāni bhavissanti ime kho samaṇā sakyaputtiyā
sukhasīlā sukhasamācārā subhojanāni bhuñjitvā nīvātesu sayanesu

page number: 158

sayanti sace kho upāli samaṇesu sakyaputtiyesu pabbajeyya evaṁ
kho upāli amhākaṁ accayena sukhañca jīveyya na ca kilameyyāti.
assosi kho upāli dārako mātāpitūnaṁ imaṁ kathāsallāpaṁ.
athakho upāli dārako yena te dārakā tenupasaṅkami
upasaṅkamitvā te dārake etadavoca etha mayaṁ ayyā 1- samaṇesu
sakyaputtiyesu pabbajissāmāti. sace kho tvaṁ ayya 2- pabbajissasi
evaṁ mayampi pabbajissāmāti. athakho te dārakā ekamekassa
mātāpitaro upasaṅkamitvā etadavocuṁ anujānātha maṁ agārasmā
anagāriyaṁ pabbajjāyāti. athakho tesaṁ dārakānaṁ (pts. vin i, 78) mātāpitaro
sabbepime dārakā samānacchandā kalyāṇādhippāyāti anujāniṁsu.
te bhikkhū upasaṅkamitvā pabbajjaṁ yāciṁsu. te bhikkhū pabbājesuṁ
upasampādesuṁ. te rattiyā paccūsasamayaṁ paccuṭṭhāya rodanti
yāguṁ detha bhattaṁ detha khādanīyaṁ dethāti. bhikkhū evamāhaṁsu
āgametha āvuso yāva 

[3]- vibhāyati sace yāgu bhavissati pivissatha
sace bhattaṁ bhavissati bhuñjissatha sace khādanīyaṁ bhavissati
khādissatha no ce bhavissati yāgu vā bhattaṁ vā khādanīyaṁ vā
piṇḍāya caritvā bhuñjissathāti. evampi kho te bhikkhū bhikkhūhi
vuccamānā rodanteva 4- yāguṁ detha bhattaṁ detha khādanīyaṁ dethāti
senāsanaṁ ūhadantipi ummihantipi. assosi kho bhagavā rattiyā

footnote: 1-2 sabbattha ayyoti dissati. 3 ma. ratti. 4 ma. rodantiyeva.

page number: 159

paccūsasamayaṁ paccuṭṭhāya dārakasaddaṁ sutvāna āyasmantaṁ ānandaṁ
āmantesi kinnu kho so ānanda dārakasaddoti. athakho āyasmā
ānando bhagavato etamatthaṁ ārocesi. saccaṁ kira bhikkhave bhikkhū
jānaṁ ūnavīsativassaṁ puggalaṁ upasampādentīti. saccaṁ bhagavāti. vigarahi
buddho bhagavā kathaṁ hi nāma te bhikkhave moghapurisā jānaṁ
ūnavīsativassaṁ puggalaṁ upasampādessanti ūnavīsativasso bhikkhave
puggalo akkhamo hoti sītassa uṇhassa jighacchāya pipāsāya
ḍaṁsamakasavātātapasiriṁsapasamphassānaṁ duruttānaṁ durāgatānaṁ vacanapathānaṁ
uppannānaṁ sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ
asātānaṁ amanāpānaṁ pāṇaharānaṁ anadhivāsakajātiko hoti vīsativasso
ca kho bhikkhave puggalo khamo hoti sītassa uṇhassa jighacchāya
pipāsāya ḍaṁsamakasavātātapasiriṁsapasamphassānaṁ duruttānaṁ durāgatānaṁ
vacanapathānaṁ uppannānaṁ sārīrikānaṁ vedanānaṁ dukkhānaṁ tibbānaṁ
kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko
hoti netaṁ bhikkhave appasannānaṁ vā pasādāya pasannānaṁ vā
bhiyyobhāvāya .pe. vigarahitvā dhammiṁ kathaṁ katvā bhikkhū āmantesi
na bhikkhave jānaṁ ūnavīsativasso puggalo upasampādetabbo yo
upasampādeyya yathādhammo kāretabboti.

[112] tena kho pana samayena aññataraṁ kulaṁ ahivātakarogena
kālakataṁ hoti. tassa pitāputtakā sesā honti. te bhikkhūsu

footnote: 1 po. onavīsativassaṁ.

page number: 160

pabbajitvā ekato va piṇḍāya caranti. athakho so dārako
pituno bhikkhāya dinnāya upadhāvitvā etadavoca mayhampi tāta
dehi mayhampi tāta dehīti. manussā (pts. vin i, 79) ujjhāyanti khīyanti
vipācenti abrahmacārino ime samaṇā sakyaputtiyā ayaṁ
dārako bhikkhuniyā jātoti. assosuṁ kho bhikkhū tesaṁ manussānaṁ
ujjhāyantānaṁ khīyantānaṁ vipācentānaṁ. athakho te bhikkhū bhagavato
etamatthaṁ ārocesuṁ. na bhikkhave ūnapaṇṇarasavasso dārako
pabbājetabbo yo pabbājeyya āpatti dukkaṭassāti.

[113] tena kho pana samayena āyasmato ānandassa upaṭṭhākakulaṁ
saddhaṁ pasannaṁ ahivātakarogena kālakataṁ hoti. dve ca dārakā
sesā honti. te porāṇakena āciṇṇakappena bhikkhū
passitvā upadhāvanti. bhikkhū apasādenti. te bhikkhūhi
apasādiyamānā rodanti. athakho āyasmato ānandassa etadahosi
bhagavatā paññattaṁ na ūnapaṇṇarasavasso dārako pabbājetabboti
ime ca dārakā ūnapaṇṇarasavassā kena nu kho upāyena ime
dārakā na vinasseyyunti. athakho āyasmā ānando bhagavato
etamatthaṁ ārocesi. ussahanti pana te ānanda dārakā kāke
uḍḍepetunti 1-. ussahanti bhagavāti. athakho bhagavā etasmiṁ nidāne
etasmiṁ pakaraṇe dhammiṁ kathaṁ katvā bhikkhū āmantesi anujānāmi
bhikkhave ūnapaṇṇarasavassaṁ dārakaṁ kākuḍḍepakaṁ 2- pabbājetunti.

footnote: 1 ma. uḍḍāpetunti. yu. uṭṭepetunti. 2 yu. kākuṭṭepakaṁ.

page number: 161

[114] tena kho pana samayena āyasmato upanandassa sakyaputtassa
dve sāmaṇerā honti kaṇṭako ca mahako ca. te aññamaññaṁ
dūsesuṁ. bhikkhū ujjhāyanti khīyanti vipācenti kathaṁ hi nāma
sāmaṇerā evarūpaṁ anācāraṁ ācarissantīti. bhagavato etamatthaṁ
ārocesuṁ. na bhikkhave ekena dve sāmaṇerā upaṭṭhāpetabbā
yo upaṭṭhāpeyya āpatti dukkaṭassāti.

[115] tena kho pana samayena bhagavā tattheva rājagahe vassaṁ
vasi tattha hemantaṁ tattha gimhaṁ. manussā ujjhāyanti khīyanti
vipācenti āhundarikā samaṇānaṁ sakyaputtiyānaṁ disā andhakārā
na imesaṁ disā pakkhāyantīti. assosuṁ kho bhikkhū tesaṁ manussānaṁ
ujjhāyantānaṁ khīyantānaṁ vipācentānaṁ. athakho te bhikkhū bhagavato
etamatthaṁ ārocesuṁ. athakho bhagavā āyasmantaṁ ānandaṁ āmantesi
gacchānanda avāpuraṇaṁ 1- ādāya (pts. vin i, 80) anupariveṇiyaṁ bhikkhūnaṁ ārocehi
icchātāvuso bhagavā dakkhiṇāgiriṁ cārikaṁ pakkamituṁ yassāyasmato
attho so āgacchatūti. evaṁ bhanteti kho āyasmā ānando
bhagavato paṭissutvā 2- avāpuraṇaṁ 3- ādāya anupariveṇiyaṁ bhikkhūnaṁ
ārocesi icchatāvuso bhagavā dakkhiṇāgiriṁ cārikaṁ pakkamituṁ
yassāyasmato attho so āgacchatūti. bhikkhū evamāhaṁsu
bhagavatā āvuso ānanda paññattaṁ dasa vassāni nissāya vatthuṁ

footnote: 1-3 apāpuraṇantipi pāṭho. 2 ma. paṭissuṇitvā.

page number: 162

dasavassena nissayaṁ dātuṁ tattha ca no gantabbaṁ bhavissati nissayo
ca gahetabbo bhavissati ittaro ca vāso bhavissati puna ca
paccāgantabbaṁ bhavissati puna ca nissayo gahetabbo bhavissati
sace amhākaṁ ācariyupajjhāyā gamissanti mayampi gamissāma no
ce amhākaṁ ācariyupajjhāyā gamissanti mayampi na gamissāma
lahucittakatā no āvuso ānanda paññāyissatīti. athakho bhagavā
ogaṇena bhikkhusaṅghena dakkhiṇāgiriṁ cārikaṁ pakkāmi. athakho
bhagavā dakkhiṇāgirismiṁ yathābhirantaṁ viharitvā punadeva rājagahaṁ
paccāgacchi. athakho bhagavā āyasmantaṁ ānandaṁ āmantesi
kinnu kho ānanda tathāgato ogaṇena bhikkhusaṅghena dakkhiṇāgiriṁ
cārikaṁ pakkantoti. athakho āyasmā ānando bhagavato etamatthaṁ
ārocesi. athakho bhagavā etasmiṁ nidāne etasmiṁ pakaraṇe
dhammiṁ kathaṁ katvā bhikkhū āmantesi anujānāmi bhikkhave byattena
bhikkhunā paṭibalena pañca vassāni nissāya vatthuṁ abyattena
yāvajīvaṁ.

[116] pañcahi bhikkhave aṅgehi samannāgatena bhikkhunā na
anissitena vatthabbaṁ 1- na asekhena sīlakkhandhena samannāgato hoti
na asekhena samādhikkhandhena samannāgato hoti na asekhena
paññākkhandhena samannāgato hoti na asekhena vimuttikkhandhena
samannāgato hoti na asekhena vimuttiñāṇadassanakkhandhena

footnote: 1 po. sabbattha vaṭṭhabbaṁ.

page number: 163

samannāgato hoti imehi kho bhikkhave pañcahaṅgehi samannāgatena
bhikkhunā na anissitena vatthabbaṁ. pañcahi bhikkhave aṅgehi
samannāgatena bhikkhunā anissitena vatthabbaṁ asekhena sīlakkhandhena
samannāgato hoti asekhena samādhikkhandhena samannāgato hoti
asekhena paññākkhandhena samannāgato hoti asekhena vimuttikkhandhena
samannāgato hoti asekhena vimuttiñāṇadassanakkhandhena
samannāgato hoti imehi kho bhikkhave pañcahaṅgehi samannāgatena
bhikkhunā anissitena vatthabbaṁ. aparehipi bhikkhave pañcahaṅgehi
samannāgatena bhikkhunā na anissitena vatthabbaṁ assaddho hoti
ahiriko hoti anottāpī hoti kusīto hoti muṭṭhassati hoti
imehi kho bhikkhave pañcahaṅgehi samannāgatena bhikkhunā na anissitena
vatthabbaṁ. pañcahi bhikkhave aṅgehi samannāgatena bhikkhunā anissitena
vatthabbaṁ saddho (pts. vin i, 81) hoti hirimā hoti ottāpī hoti āraddhaviriyo
hoti upaṭṭhitassati hoti imehi kho bhikkhave pañcahaṅgehi
samannāgatena bhikkhunā anissitena vatthabbaṁ. aparehipi bhikkhave
pañcahaṅgehi samannāgatena bhikkhunā na anissitena vatthabbaṁ
adhisīle sīlavipanno hoti ajjhācāre ācāravipanno hoti
atidiṭṭhiyā diṭṭhivipanno hoti appassuto hoti duppañño
hoti imehi kho bhikkhave pañcahaṅgehi samannāgatena bhikkhunā
na anissitena vatthabbaṁ. pañcahi bhikkhave aṅgehi samannāgatena

page number: 164

bhikkhunā anissitena vatthabbaṁ na adhisīle sīlavipanno hoti na
ajjhācāre ācāravipanno hoti na atidiṭṭhiyā diṭṭhivipanno
hoti bahussuto hoti paññavā hoti imehi kho bhikkhave
pañcahaṅgehi samannāgatena bhikkhunā anissitena vatthabbaṁ. aparehipi
bhikkhave pañcahaṅgehi samannāgatena bhikkhunā na anissitena vatthabbaṁ
āpattiṁ na jānāti anāpattiṁ na jānāti lahukaṁ āpattiṁ na
jānāti garukaṁ āpattiṁ na jānāti ubhayāni kho panassa
pātimokkhāni vitthārena na svāgatāni honti na suvibhattāni na
suppavattīni na suvinicchitāni suttaso anubyañjanaso imehi kho
bhikkhave pañcahaṅgehi samannāgatena bhikkhunā na anissitena vatthabbaṁ.
pañcahi bhikkhave aṅgehi samannāgatena bhikkhunā anissitena vatthabbaṁ
āpattiṁ jānāti anāpattiṁ jānāti lahukaṁ āpattiṁ jānāti
garukaṁ āpattiṁ jānāti ubhayāni kho panassa pātimokkhāni
vitthārena svāgatāni honti suvibhattāni suppavattīni suvinicchitāni
suttaso anubyañjanaso imehi kho bhikkhave pañcahaṅgehi samannāgatena
bhikkhunā anissitena vatthabbaṁ. aparehipi bhikkhave
pañcahaṅgehi samannāgatena bhikkhunā na anissitena vatthabbaṁ āpattiṁ
na jānāti anāpattiṁ na jānāti lahukaṁ āpattiṁ na jānāti
garukaṁ āpattiṁ na jānāti ūnapañcavasso hoti imehi kho
bhikkhave pañcahaṅgehi samannāgatena bhikkhunā na anissitena vatthabbaṁ.

page number: 165

pañcahi bhikkhave aṅgehi samannāgatena bhikkhunā anissitena vatthabbaṁ
āpattiṁ jānāti anāpattiṁ jānāti lahukaṁ āpattiṁ jānāti
garukaṁ āpattiṁ jānāti pañcavasso vā hoti atirekapañcavasso
vā imehi kho bhikkhave pañcahaṅgehi samannāgatena bhikkhunā
anissitena vatthabbaṁ.

[117] chahi bhikkhave aṅgehi samannāgatena bhikkhunā na anissitena
vatthabbaṁ na asekhena sīlakkhandhena samannāgato na asekhena
samādhikkhandhena samannāgato hoti na asekhena paññākkhandhena
samannāgato hoti na asekhena vimuttikkhandhena samannāgato
hoti na asekhena vimuttiñāṇadassanakkhandhena samannāgato hoti
ūnapañcavasso hoti imehi kho bhikkhave chahaṅgehi samannāgatena
bhikkhunā na anissitena vatthabbaṁ. chahi bhikkhave aṅgehi samannāgatena
bhikkhunā anissitena vatthabbaṁ asekhena sīlakkhandhena samannāgato
hoti asekhena samādhikkhandhena samannāgato hoti asekhena
paññākkhandhena samannāgato hoti asekhena vimuttikkhandhena
samannāgato hoti asekhena vimuttiñāṇadassanakkhandhena samannāgato
hoti pañcavasso vā hoti atirekapañcavasso vā imehi
kho bhikkhave chahaṅgehi samannāgatena bhikkhunā anissitena vatthabbaṁ.
aparehipi bhikkhave chahaṅgehi samannāgatena bhikkhunā na anissitena
vatthabbaṁ assaddho hoti ahiriko hoti anottāpī hoti

page number: 166

kusīto hoti muṭṭhassati hoti ūnapañcavasso hoti imehi
kho bhikkhave chahaṅgehi samannāgatena bhikkhunā na anissitena vatthabbaṁ.
chahi bhikkhave aṅgehi samannāgatena bhikkhunā anissitena vatthabbaṁ.
saddho hoti hirimā hoti ottāpī hoti āraddhaviriyo
hoti upaṭṭhitassati hoti pañcavasso vā hoti atirekapañcavasso
vā imehi kho bhikkhave chahaṅgehi samannāgatena
bhikkhunā anissitena vatthabbaṁ. aparehipi bhikkhave chahaṅgehi
samannāgatena bhikkhunā na anissitena vatthabbaṁ adhisīle sīlavipanno
hoti ajjhācāre ācāravipanno hoti atidiṭṭhiyā diṭṭhivipanno
hoti appassuto hoti duppañño hoti ūnapañcavasso
hoti imehi kho bhikkhave chahaṅgehi samannāgatena bhikkhunā na
anissitena vatthabbaṁ. chahi bhikkhave aṅgehi samannāgatena bhikkhunā
anissitena vatthabbaṁ na adhisīle sīlavipanno hoti na ajjhācāre
ācāravipanno hoti na atidiṭṭhiyā diṭṭhivipanno hoti bahussuto
hoti paññavā hoti pañcavasso vā hoti atirekapañcavasso
vā imehi kho bhikkhave chahaṅgehi samannāgatena
bhikkhunā anissitena vatthabbaṁ. aparehipi bhikkhave chahaṅgehi
samannāgatena bhikkhunā na anissitena vatthabbaṁ āpattiṁ na jānāti
anāpattiṁ na jānāti lahukaṁ āpattiṁ na jānāti garukaṁ āpattiṁ
na jānāti ubhayāni kho panassa pātimokkhāni vitthārena na

page number: 167

svāgatāni honti na suvibhattāni na suppavattīni na suvinicchitāni
suttaso anubyañjanaso ūnapañcavasso hoti imehi kho
bhikkhave chahaṅgehi samannāgatena bhikkhunā na anissitena vatthabbaṁ.
chahi bhikkhave aṅgehi samannāgatena bhikkhunā anissitena vatthabbaṁ
āpattiṁ jānāti anāpattiṁ jānāti lahukaṁ āpattiṁ jānāti
garukaṁ āpattiṁ jānāti ubhayāni kho panassa pātimokkhāni
vitthārena svāgatāni honti suvibhattāni suppavattīni suvinicchitāni
suttaso anubyañjanaso pañcavasso vā hoti atirekapañcavasso
vā imehi kho bhikkhave chahaṅgehi samannāgatena bhikkhunā anissitena
vatthabbanti.
abhayūvarabhāṇavāraṁ niṭṭhitaṁ.

[118] (pts. vin i, 82) athakho bhagavā rājagahe yathābhirantaṁ viharitvā yena
kapilavatthu tena cārikaṁ pakkāmi anupubbena cārikaṁ caramāno
yena kapilavatthu tadavasari. tatra sudaṁ bhagavā sakkesu viharati
kapilavatthusmiṁ nigrodhārāme. athakho bhagavā pubbaṇhasamayaṁ
nivāsetvā pattacīvaramādāya yena suddhodanassa sakkassa nivesanaṁ
tenupasaṅkami upasaṅkamitvā paññatte āsane nisīdi. athakho
rāhulamātā devī rāhulaṁ kumāraṁ 1- etadavoca eso te rāhula
pitā gacchassa 2- dāyajjaṁ yācāhīti. athakho rāhulo kumāro

footnote: 1 sabbattha rāhulakumāranti dissati. 2 gaccha assāti.

page number: 168

yena bhagavā tenupasaṅkami upasaṅkamitvā bhagavato purato aṭṭhāsi
sukhā te samaṇa chāyāti. athakho bhagavā uṭṭhāyāsanā pakkāmi.
athakho rāhulo kumāro bhagavantaṁ piṭṭhito piṭṭhito anubandhi
dāyajjaṁ me samaṇa dehi dāyajjaṁ me samaṇa dehīti. athakho
bhagavā āyasmantaṁ sārīputtaṁ āmantesi tenahi tvaṁ sārīputta
rāhulaṁ kumāraṁ pabbājehīti. kathāhaṁ bhante rāhulaṁ kumāraṁ pabbājemīti.
athakho bhagavā etasmiṁ nidāne etasmiṁ pakaraṇe dhammiṁ
kathaṁ katvā bhikkhū āmantesi anujānāmi bhikkhave tīhi saraṇagamanehi
sāmaṇerapabbajjaṁ evañca pana bhikkhave pabbājetabbo paṭhamaṁ
kesamassuṁ ohārāpetvā kāsāyāni vatthāni acchādāpetvā ekaṁsaṁ
uttarāsaṅgaṁ kārāpetvā bhikkhūnaṁ pāde vandāpetvā ukkuṭikaṁ
nisīdāpetvā añjaliṁ paggaṇhāpetvā evaṁ vadehīti vattabbo
buddhaṁ saraṇaṁ gacchāmi dhammaṁ saraṇaṁ gacchāmi saṅghaṁ saraṇaṁ gacchāmi
dutiyampi buddhaṁ saraṇaṁ gacchāmi dutiyampi dhammaṁ saraṇaṁ gacchāmi
dutiyampi saṅghaṁ saraṇaṁ gacchāmi tatiyampi buddhaṁ saraṇaṁ gacchāmi
tatiyampi dhammaṁ saraṇaṁ gacchāmi tatiyampi saṅghaṁ saraṇaṁ gacchāmīti
anujānāmi bhikkhave imehi tīhi saraṇagamanehi sāmaṇerapabbajjanti.
athakho āyasmā sārīputto rāhulaṁ kumāraṁ pabbājesi. athakho
suddhodano sakko yena bhagavā tenupasaṅkami upasaṅkamitvā

footnote: 1 padacchedo yebhuyyena pana gacchassūti dissati.

page number: 169

bhagavantaṁ abhivādetvā ekamantaṁ nisīdi ekamantaṁ nisinno kho
suddhodano sakko bhagavantaṁ etadavoca ekāhaṁ bhante bhagavantaṁ
varaṁ yācāmīti. atikkantavarā kho gotama tathāgatāti. yañca
bhante kappati yañca anavajjanti. taṁ vadehi gotamāti. bhagavati
me bhante pabbajite anappakaṁ dukkhaṁ ahosi tathā nande
adhimattaṁ rāhule puttapemaṁ (pts. vin i, 83) bhante chaviṁ chindati chaviṁ chetvā cammaṁ
chindati cammaṁ chetvā maṁsaṁ chindati maṁsaṁ chetvā nhāruṁ chindati
nhāruṁ chetvā aṭṭhiṁ chindati aṭṭhiṁ chetvā aṭṭhimiñjaṁ āhacca
tiṭṭhati sādhu bhante ayyā ananuññātaṁ mātāpitūhi puttaṁ na
pabbājeyyunti. athakho bhagavā suddhodanaṁ sakkaṁ dhammiyā kathāya
sandassesi samādapesi samuttejesi sampahaṁsesi. athakho suddhodano
sakko bhagavatā dhammiyā kathāya sandassito samādapito samuttejito
sampahaṁsito uṭṭhāyāsanā bhagavantaṁ abhivādetvā padakkhiṇaṁ katvā
pakkāmi. athakho bhagavā etasmiṁ nidāne etasmiṁ pakaraṇe dhammiṁ
kathaṁ katvā bhikkhū āmantesi na bhikkhave ananuññāto mātāpitūhi
putto pabbājetabbo yo pabbājeyya āpatti dukkaṭassāti.
athakho bhagavā kapilavatthusmiṁ yathābhirantaṁ viharitvā yena sāvatthī
tena cārikaṁ pakkāmi anupubbena cārikaṁ carimāno yena sāvatthī
tadavasari. tatra sudaṁ bhagavā sāvatthiyaṁ viharati jetavane anāthapiṇḍikassa
ārāme.

page number: 170

[119] tena kho pana samayena āyasmato sārīputtassa upaṭṭhākakulaṁ
āyasmato sārīputtassa santike dārakaṁ pāhesi imaṁ
dārakaṁ thero pabbājetūti. athakho āyasmato sārīputtassa etadahosi
bhagavatā paññattaṁ na ekena dve sāmaṇerā upaṭṭhāpetabbāti
ayañca me rāhulo sāmaṇero kathaṁ nu kho mayā paṭipajjitabbanti.
bhagavato etamatthaṁ ārocesi. anujānāmi bhikkhave
byattena bhikkhunā paṭibalena ekena dve sāmaṇere upaṭṭhāpetuṁ
yāvatake vā pana ussahati ovadituṁ anusāsituṁ tāvatake upaṭṭhāpetunti.

[120] athakho sāmaṇerānaṁ etadahosi kati nu kho amhākaṁ
sikkhāpadāni kattha ca amhehi sikkhitabbanti. bhagavato etamatthaṁ
ārocesuṁ. anujānāmi bhikkhave sāmaṇerānaṁ dasa sikkhāpadāni
tesu ca sāmaṇerehi sikkhituṁ pāṇātipātā veramaṇī adinnādānā
veramaṇī abrahmacariyā veramaṇī musāvādā veramaṇī
surāmerayamajjapamādaṭṭhānā veramaṇī vikālabhojanā veramaṇī
naccagītavāditavisūkadassanā veramaṇī mālāgandhavilepanadhāraṇamaṇḍanavibhūsanaṭṭhānā
veramaṇī uccāsayanamahāsayanā veramaṇī jātarūparajatapaṭiggahaṇā
veramaṇī anujānāmi bhikkhave sāmaṇerānaṁ imāni
dasa sikkhāpadāni imesu ca sāmaṇerehi sikkhitunti.

[121] tena kho pana samayena sāmaṇerā bhikkhūsu agāravā

page number: 171

appatissā asabhāgavuttikā 1- viharanti. bhikkhū ujjhāyanti khīyanti
vipācenti kathaṁ hi nāma sāmaṇerā bhikkhūsu agāravā appatissā
asabhāgavuttikā viharissantīti. bhagavato etamatthaṁ ārocesuṁ.
anujānāmi bhikkhave pañcahaṅgehi samannāgatassa sāmaṇerassa
daṇḍakammaṁ kātuṁ bhikkhūnaṁ alābhāya parisakkati bhikkhūnaṁ anatthāya
parisakkati bhikkhūnaṁ anāvāsāya 2- parisakkati bhikkhū akkosati
paribhāsati bhikkhū bhikkhūhi bhedeti anujānāmi bhikkhave imehi
pañcahaṅgehi samannāgatassa sāmaṇerassa daṇḍakammaṁ kātunti.
athakho bhikkhūnaṁ etadahosi kiṁ nu kho daṇḍakammaṁ kātabbanti.
bhagavato etamatthaṁ ārocesuṁ anujānāmi bhikkhave āvaraṇaṁ kātunti.
tena kho pana samayena bhikkhū sāmaṇerānaṁ sabbaṁ saṅghārāmaṁ āvaraṇaṁ
karonti. sāmaṇerā ārāmaṁ pavisituṁ alabhamānā pakkamantipi
vibbhamantipi titthiyesupi saṅkamanti. bhagavato etamatthaṁ ārocesuṁ.
na bhikkhave sabbo saṅghārāmo āvaraṇaṁ kātabbo yo kareyya
āpatti dukkaṭassa anujānāmi bhikkhave yattha vā vasati yattha
vā paṭikkamati tattha āvaraṇaṁ kātunti. tena kho pana samayena
bhikkhū sāmaṇerānaṁ mukhadvārikaṁ āhāraṁ āvaraṇaṁ karonti. manussā
yāgupānampi saṅghabhattaṁpi karontā sāmaṇere evaṁ vadenti 3- etha
bhante yāguṁ pivatha etha bhante bhattaṁ bhuñjathāti. sāmaṇerā

footnote: 1 yu. rā. asabhāgavuttino. 2 ma. yu. avāsāya. 3 yu. vadanti.

page number: 172

evaṁ vadenti nāvuso labbhā bhikkhūhi āvaraṇaṁ katanti. manussā
ujjhāyanti khīyanti vipācenti kathaṁ hi nāma bhadantā sāmaṇerānaṁ
mukhadvārikaṁ āhāraṁ āvaraṇaṁ karissantīti. bhagavato etamatthaṁ
ārocesuṁ. na bhikkhave mukhadvāriko āhāro āvaraṇaṁ kātabbo
yo kareyya āpatti dukkaṭassāti.
daṇḍakammavatthu niṭṭhitaṁ.

[122] tena kho pana samayena chabbaggiyā bhikkhū upajjhāye
anāpucchā sāmaṇerānaṁ āvaraṇaṁ karonti. upajjhāyā gavesanti
kathaṁ nu kho amhākaṁ sāmaṇerā na dissantīti. bhikkhū evamāhaṁsu
chabbaggiyehi āvuso bhikkhūhi āvaraṇaṁ katanti. upajjhāyā
ujjhāyanti khīyanti vipācenti kathaṁ hi nāma chabbaggiyā bhikkhū
amhe anāpucchā amhākaṁ sāmaṇerānaṁ āvaraṇaṁ karissantīti.
bhagavato etamatthaṁ ārocesuṁ. na bhikkhave upajjhāye anāpucchā
āvaraṇaṁ kātabbaṁ yo kareyya āpatti dukkaṭassāti.

[123] tena kho pana samayena chabbaggiyā bhikkhū therānaṁ bhikkhūnaṁ
sāmaṇere apalāḷenti therā sāmaṁ dantakaṭṭhampi mukhodakampi
gaṇhantā kilamanti. bhagavato etamatthaṁ ārocesuṁ. na bhikkhave
aññassa parisā apalāḷetabbā yo apalāḷeyya āpatti
dukkaṭassāti.

[124] tena kho pana samayena āyasmato upanandassa sakyaputtassa

page number: 173

kaṇṭako nāma sāmaṇero kaṇṭakiṁ nāma bhikkhuniṁ dūsesi. bhikkhū
ujjhāyanti khīyanti vipācenti kathaṁ hi nāma sāmaṇero evarūpaṁ
anācāraṁ ācarissatīti. bhagavato etamatthaṁ ārocesuṁ. anujānāmi
bhikkhave dasahaṅgehi samannāgataṁ sāmaṇeraṁ nāsetuṁ pāṇātipātī
hoti adinnādāyī hoti abrahmacārī hoti musāvādī hoti
majjapāyī hoti buddhassa avaṇṇaṁ bhāsati dhammassa avaṇṇaṁ
bhāsati saṅghassa avaṇṇaṁ bhāsati micchādiṭṭhiko hoti bhikkhunīdūsako
hoti anujānāmi bhikkhave imehi dasahaṅgehi samannāgataṁ
sāmaṇeraṁ nāsetunti.

[125] tena kho pana samayena aññataro paṇḍako bhikkhūsu
pabbajito hoti. so dahare dahare bhikkhū upasaṅkamitvā evaṁ
vadeti etha maṁ āyasmanto dūsethāti. bhikkhū apasādenti
nassa paṇḍaka vinassa paṇḍaka ko tayā atthoti. so
bhikkhūhi apasādito mahante mahante moligalle sāmaṇere upasaṅkamitvā
evaṁ vadeti etha maṁ āyasmanto 1- dūsethāti. sāmaṇerā
apasādenti nassa paṇḍaka vinassa paṇḍaka ko tayā
atthoti. so sāmaṇerehi apasādito hatthibhaṇḍe assabhaṇḍe
upasaṅkamitvā evaṁ vadeti etha maṁ (pts. vin i, 86) āvuso dūsethāti. hatthibhaṇḍā
assabhaṇḍā dūsesuṁ. te ujjhāyanti khīyanti vipācenti

footnote: 1 ma. yu. āvuso.

page number: 174

paṇḍakā ime samaṇā sakyaputtiyā yepi imesaṁ na paṇḍakā
tepi 

[1]- paṇḍake dūsenti evaṁ ime sabbe va abrahmacārinoti.
assosuṁ kho bhikkhū 

[2]- hatthibhaṇḍānaṁ assabhaṇḍānaṁ ujjhāyantānaṁ
khīyantānaṁ vipācentānaṁ. athakho te bhikkhū bhagavato etamatthaṁ
ārocesuṁ. paṇḍako bhikkhave anupasampanano na upasampādetabbo
upasampanno nāsetabboti.

[126] tena kho pana samayena aññataro purāṇakulaputto
khīṇakolañño sukhumālo hoti. athakho tassa purāṇakulaputtassa
khīṇakolaññassa etadahosi ahaṁ kho sukhumālo na paṭibalo
anadhigataṁ vā bhogaṁ adhigantuṁ adhigataṁ vā bhogaṁ dhātiṁ kātuṁ kena
nu kho ahaṁ upāyena sukhaṁ 3- jīveyyaṁ na ca kilameyyanti. athakho
tassa purāṇakulaputtassa khīṇakolaññassa etadahosi ime kho
samaṇā sakyaputtiyā sukhasīlā sukhasamācārā subhojanāni bhuñjitvā
nīvātesu sayanesu sayanti yannūnāhaṁ sāmaṁ pattacīvaraṁ paṭiyādetvā
kesamassuṁ ohāretvā kāsāyāni vatthāni acchādetvā ārāmaṁ
gantvā bhikkhūhi saddhiṁ saṁvaseyyanti. athakho so purāṇakulaputto
khīṇakolañño sāmaṁ pattacīvaraṁ paṭiyādetvā kesamassuṁ ohāretvā
kāsāyāni vatthāni acchādetvā ārāmaṁ gantvā bhikkhū abhivādeti.
bhikkhū evamāhaṁsu kativassosi tvaṁ āvusoti. kiṁ etaṁ āvuso
kativasso nāmāti. ko pana te āvuso upajjhāyoti. kiṁ

footnote: 1 ma. ime. ma. tesaṁ. 3 ma. yu. sukhañca.

page number: 175

etaṁ āvuso upajjhāyo nāmāti. bhikkhū āyasmantaṁ upāliṁ
etadavocuṁ iṅghāvuso upāli imaṁ pabbajitaṁ anuyuñjāhīti.
athakho so purāṇakulaputto khīṇakolañño āyasmatā upālinā
anuyuñjiyamāno etamatthaṁ ārocesi. āyasmā upāli bhikkhūnaṁ
etamatthaṁ ārocesi. bhikkhū bhagavato etamatthaṁ ārocesuṁ.
theyyasaṁvāsako bhikkhave anupasampanno na upasampādetabbo
upasampanno nāsetabbo 1-. titthiyapakkantako bhikkhave anupasampanno
na upasampādetabbo upasampanno nāsetabboti.

[127] tena kho pana samayena aññataro nāgo nāgayoniyā
aṭṭiyati (pts. vin i, 87) harāyati jigucchati. athakho tassa nāgassa etadahosi
kena nu kho ahaṁ upāyena nāgayoniyā ca parimucceyyaṁ khippañca
manussattaṁ paṭilabheyyanti. athakho tassa nāgassa etadahosi
ime kho samaṇā sakyaputtiyā dhammacārino samacārino brahmacārino
saccavādino sīlavanto kalyāṇadhammā sace kho ahaṁ samaṇesu
sakyaputtiyesu pabbajeyyaṁ evāhaṁ nāgayoniyā ca parimucceyyaṁ
khippañca manussattaṁ paṭilabheyyanti. athakho so nāgo māṇavakavaṇṇena
bhikkhū upasaṅkamitvā pabbajjaṁ yāci. taṁ bhikkhū pabbājesuṁ
upasampādesuṁ. tena kho pana samayena so nāgo aññatarena
bhikkhunā saddhiṁ paccantime vihāre paṭivasati. athakho so bhikkhu
rattiyā paccūsasamayaṁ paccuṭṭhāya ajjhokāse caṅkamati. athakho

footnote: 1 ma. itisaddo dissati.

page number: 176

so nāgo tassa bhikkhuno nikkhante vissaṭṭho niddaṁ okkami.
sabbo vihāro ahinā puṇṇo. vātapānehi bhogā nikkhantā
honti. athakho so bhikkhu vihāraṁ pavisissāmīti kavāṭaṁ paṇāmento
addasa sabbaṁ vihāraṁ ahinā puṇṇaṁ vātapānehi bhoge
nikkhante disvāna bhīto vissaramakāsi. bhikkhū upadhāvitvā taṁ
bhikkhuṁ etadavocuṁ kissa tvaṁ āvuso vissaramakāsīti. ayaṁ
āvuso sabbo vihāro ahinā puṇṇo vātapānehi bhogā
nikkhantāti. athakho so nāgo tena saddena paṭibujjhitvā
sake āsane nisīdi. bhikkhū evamāhaṁsu kosi tvaṁ āvusoti.
ahaṁ bhante nāgoti. kissa pana tvaṁ āvuso evarūpamakāsīti.
athakho so nāgo bhikkhūnaṁ etamatthaṁ ārocesi. bhikkhū bhagavato
etamatthaṁ ārocesuṁ. athakho bhagavā etasmiṁ nidāne etasmiṁ
pakaraṇe bhikkhusaṅghaṁ sannipātāpetvā taṁ nāgaṁ etadavoca tumhe
khvattha 1- nāgā aviruḷhidhammā imasmiṁ dhammavinaye gaccha tvaṁ nāga
tattheva cātuddase paṇṇarase aṭṭhamiyā ca pakkhassa uposathaṁ
upavasa evaṁ tvaṁ nāgayoniyā ca parimuccissasi khippañca manussattaṁ
paṭilabhissasīti. athakho so nāgo aviruḷhidhammo kirāhaṁ imasmiṁ
dhammavinayeti dukkhī dummano assūni pavattayamāno vissaraṁ karitvā
pakkāmi. athakho bhagavā bhikkhū āmantesi dveme bhikkhave
paccayā nāgassa sabhāvapātukammāya yadā ca sajātiyā methunaṁ

footnote: 1 ma. khottha.

page number: 177

dhammaṁ paṭisevati yadā ca vissaṭṭho niddaṁ okkamati ime kho
bhikkhave dve paccayā nāgassa (pts. vin i, 88) sabhāvapātukammāya. tiracchānagato
bhikkhave anupasampanno na upasampādetabbo upasampanno
nāsetabboti.

[128] tena kho pana samayena aññataro māṇavako mātaraṁ
jīvitā voropesi. so tena pāpakena kammena aṭṭiyati harāyati
jigucchati. athakho tassa māṇavakassa etadahosi kena nu kho
ahaṁ upāyena imassa pāpakassa kammassa nikkhantiṁ kareyyanti.
athakho tassa māṇavakassa etadahosi ime kho samaṇā sakyaputtiyā
dhammacārino samacārino brahmacārino saccavādino sīlavanto
kalyāṇadhammā sace kho ahaṁ samaṇesu sakyaputtiyesu pabbajeyyaṁ
evāhaṁ imassa pāpakassa kammassa nikkhantiṁ kareyyanti. athakho
so māṇavako bhikkhū upasaṅkamitvā pabbajjaṁ yāci. bhikkhū
āyasmantaṁ upāliṁ etadavocuṁ pubbepi kho āvuso upāli
nāgo māṇavakavaṇṇena bhikkhūsu pabbajito iṅghāvuso upāli
imaṁ māṇavakaṁ anuyuñjāhīti. athakho so māṇavako āyasmatā
upālinā anuyuñjiyamāno etamatthaṁ ārocesi. āyasmā upāli
bhikkhūnaṁ etamatthaṁ ārocesi. bhikkhū bhagavato etamatthaṁ ārocesuṁ.
mātughātako bhikkhave anupasampanno na upasampādetabbo upasampanno
nāsetabboti.

page number: 178

[129] tena kho pana samayena aññataro māṇavako pitaraṁ
jīvitā voropesi. so tena pāpakena kammena aṭṭiyati harāyati
jigucchati. athakho tassa māṇavakassa etadahosi kena nu kho
ahaṁ upāyena imassa pāpakassa kammassa nikkhantiṁ kareyyanti.
athakho tassa māṇavakassa etadahosi ime kho samaṇā sakyaputtiyā
dhammacārino samacārino brahmacārino saccavādino sīlavanto
kalyāṇadhammā sace kho ahaṁ samaṇesu sakyaputtiyesu pabbajeyyaṁ
evāhaṁ imassa pāpakassa kammassa nikkhantiṁ kareyyanti. athakho
so māṇavako bhikkhū upasaṅkamitvā pabbajjaṁ yāci. bhikkhū
āyasmantaṁ upāliṁ etadavocuṁ pubbepi kho āvuso upāli nāgo
māṇavakavaṇṇena bhikkhūsu pabbajito iṅghāvuso upāli imaṁ
māṇavakaṁ anuyuñjāhīti. athakho so māṇavako āyasmatā
upālinā anuyuñjiyamāno etamatthaṁ ārocesi. āyasmā upāli
bhikkhūnaṁ etamatthaṁ ārocesi. bhikkhū bhagavato etamatthaṁ ārocesuṁ.
pitughātako bhikkhave anupasampanno na anupasampādetabbo upasampanno
nāsetabboti.

[130] tena kho pana samayena sambahulā bhikkhū sāketā
sāvatthiṁ addhānamaggapaṭipannā honti. antarāmagge corā
nikkhamitvā ekacce bhikkhū acchindiṁsu ekacce bhikkhū haniṁsu.
sāvatthiyā rājabhaṭā nikkhamitvā ekacce core aggahesuṁ.

page number: 179

ekacce corā palāyiṁsu. ye te palāyiṁsu te bhikkhūsu
pabbajiṁsu. ye te gahitā te vadhāya onīyanti. addasaṁsu
kho te pabbajitā te core vadhāya onīyamāne disvāna
evamāhaṁsu sādhu kho mayaṁ palāyimhā sacajja 1- mayaṁ gayheyyāma
mayampi evameva haññeyyāmāti. (pts. vin i, 89) bhikkhū evamāhaṁsu kiṁ pana
tumhe āvuso akatthāti. athakho te pabbajitā bhikkhūnaṁ etamatthaṁ
ārocesuṁ. bhikkhū bhagavato etamatthaṁ ārocesuṁ. arahanto
ete bhikkhave bhikkhū arahantaghātako bhikkhave anupasampanno
na upasampādetabbo upasampanno nāsetabboti.

[131] tena kho pana samayena sambahulā bhikkhuniyo sāketā
sāvatthiṁ addhānamaggapaṭipannā honti. antarāmagge corā
nikkhamitvā ekaccā bhikkhuniyo acchindiṁsu ekaccā bhikkhuniyo
dūsesuṁ. sāvatthiyā rājabhaṭā nikkhamitvā ekacce core aggahesuṁ.
ekacce corā palāyiṁsu. ye te palāyiṁsu te bhikkhūsu
pabbajiṁsu. ye te gahitā te vadhāya onīyanti. addasaṁsu
kho te 

[2]- pabbajitā te core vadhāya onīyamāne disvāna
evamāhaṁsu sādhu kho mayaṁ palāyimhā sacajja mayaṁ gayheyyāma
mayampi evameva haññeyyāmāti. bhikkhū evamāhaṁsu kiṁ pana
tumhe āvuso akatthāti. athakho te pabbajitā bhikkhūnaṁ etamatthaṁ
ārocesuṁ. bhikkhū bhagavato etamatthaṁ ārocesuṁ. bhikkhunīdūsako

footnote: 1 ma. yu. sacā ca. ito paraṁ īdisameva. 2 ma. palāyitvā.

page number: 180

bhikkhave anupasampanno na upasampādetabbo upasampanno
nāsetabbo. saṅghabhedako bhikkhave anupasampanno na upasampādetabbo
upasampanno nāsetabbo. lohituppādako bhikkhave
anupasampanno na upasampādetabbo upasampanno nāsetabboti.

[132] tena kho pana samayena aññataro ubhatobyañjanako
bhikkhūsu pabbajito hoti. so karotipi kārāpetipi. bhagavato
etamatthaṁ ārocesuṁ. ubhatobyañjanako bhikkhave anupasampanno
na upasampādetabbo upasampanno nāsetabboti.

[133] tena kho pana samayena bhikkhū anupajjhāyakaṁ upasampādenti.
bhagavato etamatthaṁ ārocesuṁ. na bhikkhave anupajjhāyako
upasampādetabbo yo upasampādeyya āpatti
dukkaṭassāti. tena kho pana samayena bhikkhū saṅghena upajjhāyena
upasampādenti. bhagavato etamatthaṁ ārocesuṁ. na bhikkhave
saṅghena upajjhāyena upasampādetabbo yo upasampādeyya
āpatti dukkaṭassāti. tena kho pana samayena bhikkhū gaṇena
upajjhāyena upasampādenti. bhagavato etamatthaṁ ārocesuṁ.
na bhikkhave gaṇena upajjhāyena upasampādetabbo yo upasampādeyya
āpatti dukkaṭassāti. tena kho pana samayena
bhikkhū paṇḍakupajjhāyena upasampādenti .pe. theyyasaṁvāsakupajjhāyena
upasampādenti. titthiyapakkantakupajjhāyena upasampādenti.

page number: 181

tiracchānagatupajjhāyena upasampādenti. mātughātakupajjhāyena
upasampādenti. pitughātakupajjhāyena upasampādenti.
arahantaghātakupajjhāyena upasampādenti. bhikkhunīdūsakupajjhāyena
upasampādenti. saṅghabhedakupajjhāyena upasampādenti.
lohituppādakupajjhāyena upasampādenti. ubhatobyañjanakupajjhāyena
upasampādenti. bhagavato etamatthaṁ ārocesuṁ. na bhikkhave
paṇḍakupajjhāyena upasampādetabbo na theyyasaṁvāsakupajjhāyena
upasampādetabbo na titthiyapakkantakupajjhāyena upasampādetabbo
na tiracchānagatupajjhāyena (pts. vin i, 90) upasampādetabbo na mātughātakupajjhāyena
upasampādetabbo na pitughātakupajjhāyena upasampādetabbo
na arahantaghātakupajjhāyena upasampādetabbo na
bhikkhunīdūsakupajjhāyena upasampādetabbo na saṅghabhedakupajjhāyena
upasampādetabbo na lohituppādakupajjhayena upasampādetabbo
na ubhatobyañjanakupajjhāyena upasampādetabbo yo upasampādeyya
āpatti dukkaṭassāti.

[134] tena kho pana samayena bhikkhū apattakaṁ upasampādenti
hatthesu piṇḍāya caranti. manussā ujjhāyanti khīyanti vipācenti
seyyathāpi titthiyāti. bhagavato etamatthaṁ ārocesuṁ.
na bhikkhave apattako upasampādetabbo yo upasampādeyya
āpatti dukkaṭassāti. tena kho pana samayena bhikkhū acīvarakaṁ

page number: 182

upasampādenti. naggā piṇḍāya caranti. manussā ujjhāyanti
khīyanti vipācenti seyyathāpi titthiyāti. bhagavato etamatthaṁ
ārocesuṁ. na bhikkhave acīvarako upasampādetabbo yo
upasampādeyya āpatti dukkaṭassāti. tena kho pana samayena
bhikkhū apattacīvarakaṁ upasampādenti. naggā hatthesu piṇḍāya
caranti. manussā ujjhāyanti khīyanti vipācenti seyyathāpi
titthiyāti. bhagavato etamatthaṁ ārocesuṁ. na bhikkhave apattacīvarako
upasampādetabbo yo upasampādeyya āpatti
dukkaṭassāti. tena kho pana samayena bhikkhū yācitakena pattena
upasampādenti. upasampanne pattaṁ paṭiharanti. hatthesu
piṇḍāya caranti. manussā ujjhāyanti khīyanti vipācenti seyyathāpi
titthiyāti. bhagavato etamatthaṁ ārocesuṁ. na bhikkhave yācitakena
pattena upasampādetabbo yo upasampādeyya āpatti
dukkaṭassāti. tena kho pana samayena bhikkhū yācitakena cīvarena
upasampādenti. upasampanne cīvaraṁ paṭiharanti. naggā piṇḍāya
caranti. manussā ujjhāyanti khīyanti vipācenti seyyathāpi
titthiyāti. bhagavato etamatthaṁ ārocesuṁ. na bhikkhave yācitakena
cīvarena upasampādetabbo yo upasampādeyya āpatti
dukkaṭassāti. tena kho pana samayena bhikkhū yācitakena pattacīvarena
upasampādenti. upasampanne pattacīvaraṁ (pts. vin i, 91) paṭiharanti. naggā

page number: 183

hatthesu piṇḍāya caranti. manussā ujjhāyanti khīyanti vipācenti
seyyathāpi titthiyāti. bhagavato etamatthaṁ ārocesuṁ. na bhikkhave
yācitakena pattacīvarena upasampādetabbo yo upasampādeyya
āpatti dukkaṭassāti.
naupasampādetabbakavīsativāraṁ niṭṭhitaṁ.

[135] tena kho pana samayena bhikkhū hatthacchinnaṁ pabbājenti
.pe. pādacchinnaṁ pabbājenti. hatthapādacchinnaṁ pabbājenti.
kaṇṇacchinnaṁ pabbājenti. nāsacchinnaṁ pabbājenti. kaṇṇanāsacchinnaṁ
pabbājenti. aṅgulicchinnaṁ pabbājenti. aḷacchinnaṁ
pabbājenti. kaṇḍaracchinnaṁ pabbājenti. phaṇahatthakaṁ pabbājenti.
khujjaṁ pabbājenti. vāmanaṁ pabbājenti. galagaṇḍikaṁ 1-
pabbājenti. lakkhaṇāhataṁ pabbājenti. kasāhataṁ pabbājenti.
likhitakaṁ pabbājenti. sīpadiṁ pabbājenti. pāparogiṁ pabbājenti.
parisadūsakaṁ 2- pabbājenti. kāṇaṁ pabbājenti. kuṇiṁ pabbājenti.
khañjaṁ pabbājenti. pakkhahataṁ pabbājenti. chinniriyāpathaṁ
pabbājenti. jarādubbalaṁ pabbājenti. andhaṁ pabbājenti.
mūgaṁ pabbājenti. badhiraṁ pabbājenti. andhamūgaṁ pabbājenti.
andhabadhiraṁ pabbājenti. mūgabadhiraṁ pabbājenti. andhamūgabadhiraṁ
pabbājenti. bhagavato etamatthaṁ ārocesuṁ. na bhikkhave hatthacchinno

footnote: 1 sī. ma. yu. galagaṇḍiṁ. 2 aṭṭhakathā. parisadūsanaṁ.

page number: 184

pabbājetabbo na pādacchinno pabbājetabbo na
hatthapādacchinno pabbājetabbo na kaṇṇacchinno pabbājetabbo
na nāsacchinno pabbājetabbo na kaṇṇanāsacchinno pabbājetabbo
na aṅgulicchinno pabbājetabbo na aḷacchinno
pabbājetabbo na kaṇḍaracchinno pabbājetabbo na phaṇahatthako
pabbājetabbo na khujjo pabbājetabbo na vāmano pabbājetabbo
na galagaṇḍiko pabbājetabbo na lakkhaṇāhato
pabbājetabbo na kasāhato pabbājetabbo na likhitako
pabbājetabbo na sīpadī pabbājetabbo na pāparogī
pabbājetabbo na parisadūsako pabbājetabbo na kāṇo
pabbājetabbo na kuṇī pabbājetabbo na khañjo pabbājetabbo
na pakkhahato pabbājetabbo na chinniriyāpatho pabbājetabbo
na jarādubbalo pabbājetabbo na andho pabbājetabbo na
mūgo pabbājetabbo na badhiro pabbājetabbo na andhamūgo
pabbājetabbo na andhabadhiro pabbājetabbo na mūgabadhiro
pabbājetabbo na andhamūgabadhiro pabbājetabbo yo
pabbājeyya āpatti dukkaṭassāti.
napabbājetabbadvattiṁsavāraṁ niṭṭhitaṁ.
dāyajjabhāṇavāraṁ niṭṭhitaṁ navamaṁ.

[136] tena kho pana samayena chabbaggiyā bhikkhū alajjīnaṁ

page number: 185

nissayaṁ denti. bhagavato etamatthaṁ ārocesuṁ. na bhikkhave
alajjīnaṁ nissayo dātabbo yo dadeyya āpatti dukkaṭassāti.
tena kho pana samayena bhikkhū alajjīnaṁ nissāya vasanti. tepi
nacirasseva alajjino honti pāpabhikkhū. bhagavato etamatthaṁ
ārocesuṁ. na bhikkhave alajjīnaṁ nissāya vatthabbaṁ yo vaseyya
āpatti dukkaṭassāti. athakho bhikkhūnaṁ etadahosi bhagavatā
paññattaṁ na alajjīnaṁ nissayo dātabbo na alajjīnaṁ nissāya
vatthabbanti kathaṁ nu kho mayaṁ jāneyyāma lajjiṁ vā alajjiṁ
vāti. bhagavato etamatthaṁ ārocesuṁ. anujānāmi bhikkhave
catūhapañcāhaṁ āgametuṁ yāva bhikkhusabhāgataṁ jānāmīti.

[137] (pts. vin i, 92) tena kho pana samayena aññataro bhikkhu kosalesu
janapadesu addhānamaggapaṭipanno hoti. athakho tassa bhikkhuno
etadahosi bhagavatā paññattaṁ na anissitena vatthabbanti
ahañcamhi nissayakaraṇīyo addhānamaggapaṭipanno kathaṁ nu kho mayā
paṭipajjitabbanti. bhagavato etamatthaṁ ārocesuṁ. anujānāmi
bhikkhave addhānamaggapaṭipannena bhikkhunā nissayaṁ alabhamānena
anissitena vatthunti.

[138] tena kho pana samayena dve bhikkhū kosalesu janapadesu
addhānamaggapaṭipannā honti. te aññataraṁ āvāsaṁ upagacchiṁsu.
tattha eko bhikkhu gilāno hoti. athakho tassa gilānassa bhikkhuno

footnote: 1 ma. pāpakā bhikkhū.

page number: 186

etadahosi bhagavatā paññattaṁ na anissitena vatthabbanti
ahañcamhi nissayakaraṇīyo gilāno kathaṁ nu kho mayā paṭipajjitabbanti.
bhagavato etamatthaṁ ārocesuṁ. anujānāmi bhikkhave
gilānena bhikkhunā nissayaṁ alabhamānena anissitena vatthunti.
athakho tassa gilānupaṭṭhākassa bhikkhuno etadahosi bhagavatā
paññattaṁ na anissitena vatthabbanti ahañcamhi nissayakaraṇīyo
ayañca bhikkhu gilāno kathaṁ nu kho mayā paṭipajjitabbanti.
bhagavato etamatthaṁ ārocesuṁ. anujānāmi bhikkhave gilānupaṭṭhākena
bhikkhunā nissayaṁ alabhamānena yāciyamānena anissitena vatthunti.
tena kho pana samayena aññataro bhikkhu araññe viharati. tassa
ca tasmiṁ senāsane phāsu hoti. athakho tassa bhikkhuno etadahosi
bhagavatā paññattaṁ na anissitena vatthabbanti ahañcamhi nissayakaraṇīyo
araññe viharāmi mayhañca imasmiṁ senāsane phāsu
hoti kathaṁ nu kho mayā paṭipajjitabbanti. bhagavato etamatthaṁ
ārocesuṁ. anujānāmi bhikkhave āraññakena bhikkhunā phāsuvihāraṁ
sallakkhentena nissayaṁ alabhamānena anissitena vatthuṁ yadā paṭirūpo
nissayadāyako āgacchissati tassa nissāya vasissāmīti.

[139] tena kho pana samayena āyasmato mahākassapassa
upasampadāpekkho hoti. athakho āyasmā mahākassapo āyasmato
ānandassa santike dūtaṁ pāhesi āgacchatu ānando imaṁ

page number: 187

anussāvessatīti 1-. āyasmā ānando evamāha nāhaṁ ussahāmi
therassa nāmaṁ gahetuṁ garu me theroti. (pts. vin i, 93) bhagavato etamatthaṁ
ārocesuṁ. anujānāmi bhikkhave gottenapi anussāvetunti.

[140] tena kho pana samayena āyasmato mahākassapassa dve
upasampadāpekkhā honti. te vivadanti ahaṁ paṭhamaṁ upasampajjissāmi
ahaṁ paṭhamaṁ upasampajjissāmīti. bhagavato etamatthaṁ
ārocesuṁ. anujānāmi bhikkhave dve ekānussāvane kātunti.
tena kho pana samayena sambahulānaṁ therānaṁ upasampadāpekkhā
honti. te vivadanti ahaṁ paṭhamaṁ upasampajjissāmi ahaṁ
paṭhamaṁ upasampajjissāmīti. therā evamāhaṁsu handa mayaṁ āvuso
sabbe va ekānussāvane karomāti. bhagavato etamatthaṁ ārocesuṁ.
anujānāmi bhikkhave dve tayo ekānussāvane kātuṁ tañca kho
ekena upajjhāyena na tveva nānupajjhāyenāti.

[141] tena kho pana samayena āyasmā kumārakassapo gabbhavīso
upasampanno hoti. athakho āyasmato kumārakassapassa etadahosi
bhagavatā paññattaṁ na ūnavīsativasso puggalo upasampādetabboti
ahañcamhi gabbhavīso upasampanno upasampanno nu khomhi
na nu kho upasampannoti. bhagavato etamatthaṁ ārocesuṁ.
yaṁ bhikkhave mātu kucchismiṁ paṭhamaṁ cittaṁ uppannaṁ paṭhamaṁ viññāṇaṁ

footnote: 1 sī. ma. anusāvessatūti.

page number: 188

pātubhūtaṁ tadupādāya sāvassa jāti anujānāmi bhikkhave gabbhavīsaṁ
upasampādetunti.

[142] tena kho pana samayena 

[1]- upasampannā dissanti kuṭṭhikāpi
gaṇḍikāpi kilāsikāpi sosikāpi apamārikāpi. bhagavato etamatthaṁ
ārocesuṁ. anujānāmi bhikkhave upasampādentena terasa 2-
antarāyike dhamme pucchituṁ. evañca pana bhikkhave pucchitabbo
santi te evarūpā ābādhā kuṭṭhaṁ gaṇḍo kilāso soso
apamāro manussosi purisosi bhujissosi anaṇosi nasi
rājabhaṭo anuññātosi mātāpitūhi paripuṇṇavīsativassosi
paripuṇṇante pattacīvaraṁ kinnāmosi 3- konāmo 4- te upajjhāyoti.
tena kho pana samayena bhikkhū ananusiṭṭhe upasampadāpekkhe
antarāyike dhamme pucchanti. upasampadāpekkhā vitthāyanti maṅkū
honti na sakkonti vissajjetuṁ. bhagavato etamatthaṁ ārocesuṁ.
anujānāmi bhikkhave paṭhamaṁ anusāsitvā pacchā antarāyike (pts. vin i, 94) dhamme
pucchitunti. tattheva saṅghamajjhe anusāsanti. upasampadāpekkhā
tatheva vitthāyanti maṅkū honti na sakkonti vissajjetuṁ. bhagavato
etamatthaṁ ārocesuṁ. anujānāmi bhikkhave ekamantaṁ anusāsitvā
saṅghamajjhe antarāyike dhamme pucchituṁ. evañca pana bhikkhave
anusāsitabbo. paṭhamaṁ upajjhaṁ gāhāpetabbo. upajjhaṁ

footnote: 1 po. bhikkhū. 2 yu. tassa. 3 ma. yu. kiṁnāmo so. 4 ko nāmāti amhākaṁ ruci.

page number: 189

gāhāpetvā pattacīvaraṁ ācikkhitabbaṁ ayante patto ayaṁ saṅghāṭi
ayaṁ uttarāsaṅgo ayaṁ antaravāsako gaccha amumhi okāse
tiṭṭhāhīti. bālā abyattā anusāsanti duranusiṭṭhā upasampadāpekkhā
vitthāyanti maṅkū honti na sakkonti vissajjetuṁ.
bhagavato etamatthaṁ ārocesuṁ. na bhikkhave bālena abyattena
anusāsitabbo yo anusāseyya āpatti dukkaṭassa. anujānāmi
bhikkhave byattena bhikkhunā paṭibalena anusāsitunti. asammatā
anusāsanti. bhagavato etamatthaṁ ārocesuṁ. na bhikkhave asammatena
anusāsitabbo yo anusāseyya āpatti dukkaṭassa.
anujānāmi bhikkhave sammatena anusāsituṁ. evañca pana bhikkhave
sammannitabbo. attanā va attānaṁ sammannitabbaṁ parena vā
paro sammannitabbo. kathañca attanā va attānaṁ sammannitabbaṁ.
byattena bhikkhunā paṭibalena saṅgho ñāpetabbo suṇātu me bhante
saṅgho itthannāmo itthannāmassa āyasmato upasampadāpekkho.
yadi saṅghassa pattakallaṁ ahaṁ itthannāmaṁ anusāseyyanti. evaṁ
attanā va attānaṁ sammannitabbaṁ. kathañca parena paro sammannitabbo.
byattena bhikkhunā paṭibalena saṅgho ñāpetabbo suṇātu me
bhante saṅgho itthannāmo itthannāmassa āyasmato upasampadāpekkho 1-
yadi saṅghassa pattakallaṁ itthannāmo itthannāmaṁ anusāseyyāti.

footnote: 1 upasampadāpekhoti vā pāṭho.

page number: 190

evaṁ parena paro sammannitabbo. tena sammatena
bhikkhunā upasampadāpekkho upasaṅkamitvā evamassa vacanīyo suṇasi
itthannāma ayante saccakālo bhūtakālo yaṁ jātaṁ taṁ
saṅghamajjhe pucchante santaṁ atthīti vattabbaṁ asantaṁ natthīti
vattabbaṁ mā kho vitthāsi mā kho maṅku ahosi evantaṁ
pucchissanti santi te evarūpā ābādhā kuṭṭhaṁ gaṇḍo
kilāso soso apamāro manussosi purisosi bhujissosi
anaṇosi nasi rājabhaṭo anuññātosi mātāpitūhi paripuṇṇavīsativassosi
paripuṇṇante pattacīvaraṁ kinnāmosi konāmo te
upajjhāyoti. ekato āgacchanti 1-. na 

[2]- ekato āgantabbaṁ.
anusāsakena paṭhamataraṁ āgantvā saṅgho ñāpetabbo suṇātu me
bhante saṅgho itthannāmo itthannāmassa āyasmato upasampadāpekkho.
anusiṭṭho so mayā. yadi saṅghassa pattakallaṁ itthannāmo
āgaccheyyāti. āgacchāhīti vattabbo. ekaṁsaṁ uttarāsaṅgaṁ
kārāpetvā bhikkhūnaṁ pāde vandāpetvā ukkuṭikaṁ nisīdāpetvā añjaliṁ
paggaṇhāpetvā upasampadaṁ yācāpetabbo saṅghambhante upasampadaṁ
yācāmi ullumpatu maṁ bhante saṅgho anukampaṁ upādāya. dutiyampi
bhante saṅghaṁ upasampadaṁ yācāmi ullumpatu maṁ bhante saṅgho anukampaṁ
upādāya. tatiyampi bhante saṅghaṁ upasampadaṁ yācāmi ullumpatu

footnote: 1 idaṁ pāṭhadvayaṁ antarā pakkhittaṁ viya khāyati. 2 ma. bhikkhave.

page number: 191

maṁ bhante saṅgho anukampaṁ upādāyāti. byattena bhikkhunā
paṭibalena saṅgho ñāpetabbo suṇātu me bhante saṅgho ayaṁ
itthannāmo itthannāmassa āyasmato upasampadāpekkho. yadi
saṅghassa pattakallaṁ ahaṁ itthannāmaṁ antarāyike dhamme puccheyyanti.
suṇasi itthannāma ayante saccakālo bhūtakālo yaṁ jātaṁ taṁ
pucchāmi santaṁ atthīti vattabbaṁ asantaṁ natthīti vattabbaṁ
santi te evarūpā ābādhā kuṭṭhaṁ gaṇḍo kilāso soso
apamāro manussosi purisosi bhujissosi anaṇosi nasi
rājabhaṭo anuññātosi mātāpitūhi paripuṇṇavīsativassosi
paripuṇṇante pattacīvaraṁ kinnāmosi konāmo te upajjhāyoti.
byattena bhikkhunā paṭibalena saṅgho ñāpetabbo suṇātu me
bhante saṅgho ayaṁ itthannāmo itthannāmassa āyasmato
upasampadāpekkho parisuddho antarāyikehi dhammehi. paripuṇṇassa
pattacīvaraṁ. itthannāmo saṅghaṁ upasampadaṁ yācati itthannāmena
upajjhāyena. yadi saṅghassa pattakallaṁ saṅgho itthannāmaṁ upasampādeyya
itthannāmena upajjhāyena. esā ñatti. suṇātu
me bhante saṅgho ayaṁ itthannāmo itthannāmassa āyasmato
upasampadāpekkho parisuddho antarāyikehi dhammehi. paripuṇṇassa
pattacīvaraṁ. itthannāmo saṅghaṁ upasampadaṁ yācati itthannāmena
upajjhāyena. saṅgho itthannāmaṁ upasampādeti itthannāmena

page number: 192

upajjhāyena. yassāyasmato khamati itthannāmassa upasampadā
itthannāmena upajjhāyena so tuṇhassa yassa nakkhamati so
bhāseyya. dutiyampi etamatthaṁ vadāmi. suṇātu me bhante saṅgho
ayaṁ itthannāmo itthannāmassa āyasmato upasampadāpekkho
parisuddho antarāyikehi dhammehi. paripuṇṇassa pattacīvaraṁ.
itthannāmo saṅghaṁ upasampadaṁ yācati itthannāmena upajjhāyena.
saṅgho itthannāmaṁ upasampādeti itthannāmena upajjhāyena.
yassāyasmato khamati itthannāmassa upasampadā itthannāmena
upajjhāyena so tuṇhassa yassa nakkhamati so bhāseyya.
tatiyampi etamatthaṁ vadāmi. suṇātu me bhante saṅgho ayaṁ
itthannāmo itthannāmassa āyasmato upasampadāpekkho parisuddho
antarāyikehi dhammehi. paripuṇṇassa pattacīvaraṁ. itthannāmo
saṅghaṁ upasampadaṁ yācati itthannāmena upajjhāyena. saṅgho itthannāmaṁ
upasampādeti itthannāmena upajjhāyena. yassāyasmato
khamati itthannāmassa upasampadā itthannāmena upajjhāyena so
tuṇhassa yassa nakkhamati so bhāseyya. upasampanno saṅghena
itthannāmo itthannāmena upajjhāyena. khamati saṅghassa tasmā
tuṇhī. evametaṁ dhārayāmīti.
upasampadākammaṁ niṭṭhitaṁ.

[143] tāvadeva chāyā metabbā utuppamāṇaṁ ācikkhitabbaṁ

page number: 193

divasabhāgo ācikkhitabbo saṅgīti ācikkhitabbā (pts. vin i, 96) cattāro nissayā
ācikkhitabbā piṇḍiyālopabhojanaṁ nissāya pabbajjā tattha
te yāvajīvaṁ ussāho karaṇīyo. atirekalābho saṅghabhattaṁ
uddesabhattaṁ nimantanaṁ salākabhattaṁ pakkhikaṁ uposathikaṁ pāṭipadikaṁ.
paṁsukūlacīvaraṁ nissāya pabbajjā tattha te yāvajīvaṁ ussāho
karaṇīyo. atirekalābho khomaṁ kappāsikaṁ koseyyaṁ kambalaṁ
sāṇaṁ bhaṅgaṁ. rukkhamūlasenāsanaṁ nissāya pabbajjā tattha te
yāvajīvaṁ ussāho karaṇīyo. atirekalābho vihāro aḍḍhayogo
pāsādo hammiyaṁ guhā. pūtimuttabhesajjaṁ nissāya pabbajjā
tattha te yāvajīvaṁ ussāho karaṇīyo. atirekalābho sappi
navanītaṁ telaṁ madhu phāṇitanti.
cattāro nissayā niṭṭhitā.

[144] tena kho pana samayena bhikkhū aññataraṁ bhikkhuṁ
upasampādetvā ekakaṁ ohāya pakkamiṁsu. so pacchā ekako va
āgacchanto antarāmagge purāṇadutiyikāya samāgacchi. sā evamāha
kindāni pabbajitosīti. āma pabbajitomhīti. dullabho kho
pabbajitānaṁ methuno dhammo ehi methunaṁ dhammaṁ paṭisevāti.
so tassā methunaṁ dhammaṁ paṭisevitvā pacchā 1- cirena agamāsi.
bhikkhū evamāhaṁsu kissa tvaṁ āvuso evaṁ ciraṁ akāsīti. athakho
so 

[2]- bhikkhūnaṁ etamatthaṁ ārocesi. bhikkhū bhagavato etamatthaṁ

footnote: 1 ma. yu. ayaṁ pāṭho natthi. 2 ma. yu. bhikkhu.

page number: 194

ārocesuṁ. athakho bhagavā etasmiṁ nidāne etasmiṁ pakaraṇe
dhammiṁ kathaṁ katvā bhikkhū āmantesi anujānāmi bhikkhave
upasampādetvā dutiyaṁ dātuṁ cattāri ca akaraṇīyāni ācikkhituṁ
upasampannena bhikkhunā methuno dhammo na paṭisevitabbo antamaso
tiracchānagatāyapi. yo bhikkhu methunaṁ dhammaṁ paṭisevati assamaṇo
hoti asakyaputtiyo. seyyathāpi nāma puriso sīsacchinno abhabbo
tena sarīrabandhanena jīvituṁ evameva bhikkhu methunaṁ dhammaṁ paṭisevitvā
assamaṇo hoti asakyaputtiyo. tante yāvajīvaṁ akaraṇīyaṁ.
upasampannena bhikkhunā adinnaṁ theyyasaṅkhātaṁ na ādātabbaṁ antamaso
tiṇasalākaṁ upādāya. yo bhikkhu pādaṁ vā pādārahaṁ vā atirekapādaṁ
vā adinnaṁ theyyasaṅkhātaṁ ādiyati assamaṇo hoti asakyaputtiyo.
seyyathāpi nāma paṇḍupalāso bandhanā pamutto abhabbo haritattāya
evameva bhikkhu pādaṁ vā pādārahaṁ vā atirekapādaṁ vā adinnaṁ
theyyasaṅkhātaṁ ādiyitvā assamaṇo hoti asakyaputtiyo. tante
yāvajīvaṁ akaraṇīyaṁ. upasampannena bhikkhunā sañcicca pāṇo
jīvitā na 1- voropetabbo antamaso kunthakipillikaṁ upādāya. yo
bhikkhu sañcicca manussaviggahaṁ jīvitā voropeti antamaso gabbhapātanaṁ
upādāya assamaṇo hoti asakyaputtiyo. seyyathāpi nāma
puthusilā dvedhā bhinnā appaṭisandhikā hoti evameva bhikkhu
sañcicca manussaviggahaṁ jīvitā voropetvā assamaṇo hoti

footnote: 1 yu. no.

page number: 195

asakyaputtiyo. tante yāvajīvaṁ akaraṇīyaṁ. upasampannena bhikkhunā
uttarimanussadhammo na ullapitabbo antamaso suññāgāre abhiramāmīti.
yo bhikkhu pāpiccho icchāpakato asantaṁ abhūtaṁ uttarimanussadhammaṁ
ullapati jhānaṁ vā vimokkhaṁ vā samādhiṁ vā samāpattiṁ vā
maggaṁ vā phalaṁ vā assamaṇo hoti asakyaputtiyo. seyyathāpi
nāma tālo matthakacchinno abhabbo puna viruḷhiyā evameva
bhikkhu pāpiccho icchāpakato asantaṁ abhūtaṁ uttarimanussadhammaṁ
ullapitvā assamaṇo hoti asakyaputtiyo. tante yāvajīvaṁ
akaraṇīyanti.
cattāri akaraṇīyāni niṭṭhitāni.

[145] tena kho pana samayena aññataro bhikkhu āpattiyā
adassane ukkhittako vibbhami. so puna paccāgantvā bhikkhū
upasampadaṁ yāci. bhagavato etamatthaṁ ārocesuṁ. idha pana
bhikkhave bhikkhu āpattiyā adassane ukkhittako vibbhamati. so
puna paccāgantvā bhikkhū upasampadaṁ yācati. so evamassa vacanīyo
passissasi taṁ āpattinti. sacāhaṁ passissāmīti pabbājetabbo
sacāhaṁ na passissāmīti na pabbājetabbo. pabbājetvā
vattabbo passissasi taṁ āpattinti. sacāhaṁ passissāmīti
upasampādetabbo sacāhaṁ na passissāmīti na upasampādetabbo.
upasampādetvā vattabbo passissasi taṁ āpattinti. sacāhaṁ

page number: 196

passissāmīti osāretabbo sacāhaṁ na passissāmīti na
osāretabbo. osāretvā vattabbo passasi taṁ 1- āpattinti.
sace passati iccetaṁ kusalaṁ no ce passati labbhamānāya
sāmaggiyā puna ukkhipitabbo alabbhamānāya sāmaggiyā anāpatti
sambhoge saṁvāse. idha pana bhikkhave bhikkhu āpattiyā appaṭikamme
ukkhittako vibbhamati. so puna paccāgantvā bhikkhū upasampadaṁ
yācati. so evamassa vacanīyo paṭikarissasi taṁ āpattinti.
sacāhaṁ paṭikarissāmīti pabbājetabbo (pts. vin i, 98) sacāhaṁ na paṭikarissāmīti
na pabbājetabbo. pabbājetvā vattabbo paṭikarissasi taṁ
āpattinti. sacāhaṁ paṭikarissāmīti upasampādetabbo sacāhaṁ
na paṭikarissāmīti na upasampādetabbo. upasampādetvā
vattabbo paṭikarissasi taṁ āpattinti. sacāhaṁ paṭikarissāmīti
osāretabbo sacāhaṁ na paṭikarissāmīti na osāretabbo.
osāretvā vattabbo paṭikarohi taṁ āpattinti. sace paṭikaroti
iccetaṁ kusalaṁ no ce paṭikaroti labbhamānāya sāmaggiyā puna
ukkhipitabbo alabbhamānāya sāmaggiyā anāpatti sambhoge
saṁvāse. idha pana bhikkhave bhikkhu pāpikāya diṭṭhiyā appaṭinissagge
ukkhittako vibbhamati. so puna paccāgantvā bhikkhū
upasampadaṁ yācati. so evamassa vacanīyo paṭinissajjissasi

footnote: 1 sī. passetaṁ.

page number: 197

taṁ pāpikaṁ diṭṭhinti. sacāhaṁ paṭinissajjissāmīti pabbājetabbo
sacāhaṁ na paṭinissajjissāmīti na pabbājetabbo. pabbājetvā
vattabbo paṭinissajjissasi taṁ pāpikaṁ diṭṭhinti. sacāhaṁ
paṭinissajjissāmīti upasampādetabbo sacāhaṁ na paṭinissajjissāmīti
na upasampādetabbo. upasampādetvā vattabbo paṭinissajjissasi
taṁ pāpikaṁ diṭṭhinti. sacāhaṁ paṭinissajjissāmīti osāretabbo
sacāhaṁ na paṭinissajjissāmīti na osāretabbo. osāretvā
vattabbo paṭinissajjāhi taṁ 1- pāpikaṁ diṭṭhinti. sace
paṭinissajjati iccetaṁ kusalaṁ no ce paṭinissajjati labbhamānāya
sāmaggiyā puna ukkhipitabbo alabbhamānāya sāmaggiyā anāpatti
sambhoge saṁvāseti.
mahākhandhako paṭhamo.

[146] vinayamhi mahatthesu pesalānaṁ sukhāvahe
niggahānañca 2- pāpicche lajjīnaṁ paggahesu ca
sāsanādhāraṇe ceva sabbaññujinagocare
anaññavisaye kheme supaññatte asaṁsaye
khandhake vinaye ceva parivāre ca mātike
yathātthakārī 3- kusalo paṭipajjati yoniso.
yo gavaṁ na vijānāti na so rakkhati gogaṇaṁ

footnote: 1 sī. paṭinissajetaṁ. 2 niggahānanti niggahakaraṇesūti vimativinodanī.
footnote: yu. niggahe ca pāpicchānaṁ. 3 yu. yathatthakārī.

page number: 198

evaṁ sīlaṁ ajānanto kiṁ so rakkheyya saṁvaraṁ.
pamuṭṭhamhi ca suttante abhidhamme ca tāvade
vinaye avinaṭṭhamhi puna tiṭṭhati sāsanaṁ.
tasmā saṅgāhanāhetu 1- uddānaṁ anupubbaso
pavakkhāmi yathāñāṇaṁ 2- suṇātha 3- mama bhāsato.
vatthu nidānaṁ āpatti 4- nayā peyyālameva ca
dukkarantaṁ asesetuṁ nayato taṁ 5- vijānathāti.
bodhi rājāyatanañca 6- ajapālo sahampati
brahmāḷāro uddako ca 7- bhikkhu ca upako isi.
koṇḍañño bhaddiyo vappo 8- mahānāmo ca assaji
yaso cattāri paññāla 9- sabbe pesesi so disā
vatthu 10- mārehi tiṁsā ca uruvelantayo jaṭī
agyāgāraṁ mahārājā sakko brahmā ca kevalā 11-
paṁsukūlaṁ pokkharaṇī silā ca kakudho silā

footnote: 1 ma. ..ßñetuṁ. 2 sī. ma. yathāñāyaṁ. 3 sī. suṇotha.
footnote: 4 sī. vatthuṁ nidānaṁ āpattiṁ. 5 sī. naṁ. 6 sī. bodhi rājāyatanaṁ.
footnote: yu. bodhi ca rājāyatanaṁ. 7 sī. brahmā āḷāro

uddo ca. yu. brahmā āḷāro uddako. 8 ma. yu. rā. koṇḍañño
vappo bhaddiyo. 9 sī. yaso cattārapaññāsa. ma. yu. yaso cattāro
paññāsaṁ. 10 ma. yu. rā. vatthuṁ. 11 sī. ma. rā. kevalo.

page number: 199

jambu ambo ca āmaṇḍo 1- pāripupphañca 2- āhari
phāliyantu ujjalantu vijjhāyantu ca kassapa
nimujjanti mukhī megho gayā laṭṭhī ca māgadho
upatisso kolito ca abhiññātā ca pabbajuṁ 3-
dunnivatthā paṇāmanā kiso lūkho ca brāhmaṇo
anācāraṁ ācarati udaraṁ māṇavo gaṇo
vassaṁ bālehi pakkanto dasa vassāni nissayo
na vattanti paṇāmetuṁ bālā passiddhi pañca cha
yo so añño ca naggo ca acchinnaṁ jaṭi sākiyo
magadhesu pañca ābādhā bhaṭo coro aṅguli 4-
māgadho ca anuññāsi kārā likhi kasāhato
lakkhaṇā iṇadāso 5- ca bhaṇḍuko upali 6- ahi
saddhaṁ kulaṁ kaṇṭako ca āhundrikameva ca
vatthusmiṁ dārako sikkhā viharanti ca kinnukho
sabbaṁ mukhaṁ upajjhāye apalāḷanakaṇṭako.
paṇḍako theyyapakkanto ahi ca mātari pitā
arahantabhikkhunībhedā ruhirena ca byañjanaṁ
anupajjhāyasaṅghena gaṇapaṇḍakapattako

footnote: 1 ma. āmalo. yu. āmalako. 2 yu. pārichattapupphaṁ. 3 ma. yu. rā. pabbajjaṁ.
footnote: 4 sī. eko rājā aṅguli. ma. eko rājā ca aṅguli. yu. rā. eko coro
footnote: ca aṅguli. 5 ma. iṇā dāso ca. 6 yu. upāli.

page number: 200

acīvaraṁ tadubhayaṁ yācitenapi ye tayo
hatthā pādā hatthapādā kaṇṇā nāsā tadūbhayaṁ
aṅguli aḷakaṇḍaraṁ phaṇaṁ khujjañca vāmanaṁ
galagaṇḍī 1- lakkhaṇā ca 2- kasā likhitasīpadī
pāpaparisadūsī ca 3- kāṇakuṇī 4- tatheva ca
khañjapakkhahatañceva 5- sañchinnairiyāpathaṁ 6-
jarāndhamūgabadhiraṁ andhamūgañca yaṁ tahiṁ
andhabadhiraṁ yaṁ vuttaṁ mūgabadhirameva ca
andhamūgabadhirañca alajjīnañca nissayaṁ
vatthabbañca tathāddhānaṁ 7- yācamānena pekkhanā
āgacchatu 8- vivādenti ekupajjhena 9- kassapo
dissanti upasampannā ābādhehi ca pīḷitā
ananusiṭṭhā vitthanti tattheva anusāsanā
saṅghepica atho bālo 10- asammato 11- ca ekato
ullumpatupasampadā nissayo ekato tayoti
imasmiṁ khandhake vatthu ekasataṁ dvāsattati.
mahākhandhake uddānaṁ niṭṭhitaṁ.

footnote: 1 yu. galagaṇḍi. 2 ma. ceva. 3 yu. rā. pāpaparisadūsañca.
footnote: 4 yu. kāṇakuṇiṁ. 5 sī. khañjaṁ pakkhahataṁ yaṁ hi. 6 ma. yu. sacchinna....
footnote: 7 sī. kathāddhānaṁ. yu. kataddhānaṁ. 8 ma. yu. āgacchantaṁ.

9 ma. yu. ekupajjhāyena. 10 ma. bālā. 11 ma. asammatā.

page number: 201

uposathakkhandhakaṁ

[147] (pts. vin i, 101) tena kho pana samayena buddho bhagavā rājagahe viharati
gijjhakūṭe pabbate. tena kho pana samayena aññatitthiyā
paribbājakā cātuddase paṇṇarase aṭṭhamiyā ca pakkhassa sannipatitvā
dhammaṁ bhāsanti. te manussā upasaṅkamanti dhammassavanāya.
te labhanti aññatitthiyesu paribbājakesu pemaṁ labhanti pasādaṁ
labhanti aññatitthiyā paribbājakā pakkhaṁ. athakho rañño māgadhassa
seniyassa bimbisārassa rahogatassa paṭisallīnassa evaṁ cetaso
parivitakko udapādi etarahi kho aññatitthiyā paribbājakā
cātuddase paṇṇarase aṭṭhamiyā ca pakkhassa sannipatitvā dhammaṁ
bhāsanti te manussā upasaṅkamanti dhammassavanāya te labhanti
aññatitthiyesu paribbājakesu pemaṁ labhanti pasādaṁ labhanti
aññatitthiyā paribbājakā pakkhaṁ yannūna ayyāpi cātuddase
paṇṇarase aṭṭhamiyā ca pakkhassa sannipateyyunti. athakho rājā
māgadho seniyo bimbisāro yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi. ekamantaṁ nisinno
kho rājā māgadho seniyo bimbisāro bhagavantaṁ etadavoca idha
mayhaṁ bhante rahogatassa paṭisallīnassa evaṁ cetaso parivitakko
udapādi etarahi kho aññatitthiyā paribbājakā cātuddase
paṇṇarase aṭṭhamiyā ca pakkhassa sannipatitvā dhammaṁ bhāsanti te

page number: 202

manussā upasaṅkamanti dhammassavanāya te labhanti aññatitthiyesu
paribbājakesu pemaṁ labhanti pasādaṁ labhanti aññatitthiyā
paribbājakā pakkhaṁ yannūna ayyāpi cātuddase paṇṇarase aṭṭhamiyā
ca pakkhassa sannipateyyunti sādhu bhante ayyāpi cātuddase
paṇṇarase aṭṭhamiyā ca pakkhassa sannipateyyunti. athakho bhagavā
rājānaṁ māgadhaṁ seniyaṁ bimbisāraṁ dhammiyā kathāya sandassesi samādapesi
samuttejesi sampahaṁsesi. athakho rājā māgadho seniyo bimbisāro
bhagavatā dhammiyā kathāya sandassito samādapito samuttejito
sampahaṁsito uṭṭhāyāsanā bhagavantaṁ (pts. vin i, 102) abhivādetvā padakkhiṇaṁ katvā
pakkāmi. athakho bhagavā etasmiṁ nidāne etasmiṁ pakaraṇe dhammiṁ
kathaṁ katvā bhikkhū āmantesi anujānāmi bhikkhave cātuddase
paṇṇarase aṭṭhamiyā ca pakkhassa sannipatitunti.

[148] tena kho pana samayena bhikkhū bhagavatā anuññātaṁ 1-
cātuddase paṇṇarase aṭṭhamiyā ca pakkhassa sannipatitunti. te
cātuddase paṇṇarase aṭṭhamiyā ca pakkhassa sannipatitvā tuṇhī
nisīdanti. te manussā upasaṅkamanti dhammassavanāya. te
ujjhāyanti khīyanti vipācenti kathaṁ hi nāma samaṇā sakyaputtiyā
cātuddase paṇṇarase aṭṭhamiyā ca pakkhassa sannipatitvā tuṇhī
nisīdissanti seyyathāpi mūgasūkarā nanu nāma sannipatitehi dhammo
bhāsitabboti. assosuṁ kho bhikkhū tesaṁ manussānaṁ ujjhāyantānaṁ

footnote: 1 ma. anuññātā.

page number: 203

khīyantānaṁ vipācentānaṁ. athakho te bhikkhū bhagavato etamatthaṁ
ārocesuṁ. athakho bhagavā etasmiṁ nidāne etasmiṁ pakaraṇe
dhammiṁ kathaṁ katvā bhikkhū āmantesi anujānāmi bhikkhave cātuddase
paṇṇarase aṭṭhamiyā ca pakkhassa sannipatitvā dhammaṁ bhāsitunti.

[149] athakho bhagavato rahogatassa paṭisallīnassa evaṁ cetaso
parivitakko udapādi yannūnāhaṁ yāni mayā bhikkhūnaṁ paññattāni
sikkhāpadāni tāni nesaṁ pātimokkhuddesaṁ anujāneyyaṁ so nesaṁ
bhavissati uposathakammanti. athakho bhagavā sāyaṇhasamayaṁ paṭisallānā
vuṭṭhito etasmiṁ nidāne etasmiṁ pakaraṇe dhammiṁ kathaṁ katvā
bhikkhū āmantesi idha mayhaṁ bhikkhave rahogatassa paṭisallīnassa
evaṁ cetaso parivitakko udapādi yannūnāhaṁ yāni mayā bhikkhūnaṁ
paññattāni sikkhāpadāni tāni nesaṁ pātimokkhuddesaṁ anujāneyyaṁ
so nesaṁ bhavissati uposathakammanti anujānāmi bhikkhave pātimokkhaṁ
uddisituṁ. evañca pana bhikkhave uddisitabbaṁ. byattena bhikkhunā
paṭibalena saṅgho ñāpetabbo suṇātu me bhante saṅgho 1- yadi

footnote: 1 ito paraṁ sīhalapotthakaṁ ṭhapetvā sabbapotthakesu ajjuposatho paṇṇarasoti
footnote: pāli paññāyati. sā pana yasmā idha divaso na tāva anuññāto hoti tathā hi
footnote: vakkhati tena kho pana samayena bhikkhū bhagavatā pātimokkhuddeso anuññātoti devasikaṁ

pātimokkhaṁ uddisantītiādiṁ sace idha divasaṁ anujāneyya te bhikkhū devasikaṁ na
uddiseyyuṁ tasmā idha na yujjati divasassa pana anuññātakālato paṭṭhāya vaṭṭati.
ayampana sīhalapotthakaṁ anuvattitvā sodhitoti veditabbo.

page number: 204

saṅghassa pattakallaṁ saṅgho uposathaṁ kareyya pātimokkhaṁ uddiseyya.
kiṁ saṅghassa pubbakiccaṁ. pārisuddhiṁ āyasmanto (pts. vin i, 103) ārocetha.
pātimokkhaṁ uddisissāmi. taṁ sabbe va santā sādhukaṁ suṇoma
manasikaroma. yassa siyā āpatti so āvikareyya asantiyā
āpattiyā tuṇhībhavitabbaṁ. tuṇhībhāvena kho panāyasmante
parisuddhāti vedissāmi. yathā kho pana paccekapuṭṭhassa veyyākaraṇaṁ
hoti evamevaṁ 1- evarūpāya parisāya yāvatatiyaṁ anussāvitaṁ hoti.
yo pana bhikkhu yāvatatiyaṁ anussāviyamāne saramāno santiṁ āpattiṁ
nāvikareyya sampajānamusāvādassa hoti. sampajānamusāvādo
kho panāyasmanto antarāyiko dhammo vutto bhagavatā tasmā
saramānena bhikkhunā āpannena visuddhāpekkhena santī āpatti
āvikātabbā. āvikatā hissa phāsu hotīti.

[150] pātimokkhanti ādimetaṁ mukhametaṁ pamukhametaṁ kusalānaṁ dhammānaṁ
tena vuccati pātimokkhanti. āyasmantoti piyavacanametaṁ garuvacanametaṁ
sagāravasappatissādhivacanametaṁ āyasmantoti. uddisissāmīti
ācikkhissāmi desessāmi paññāpessāmi paṭṭhapessāmi vivarissāmi

footnote: 1 ma. yu. evameva.

page number: 205

vibhajissāmi uttānīkarissāmi pakāsessāmi. tanti pātimokkhaṁ
vuccati. sabbe va santāti yāvatikā tassā parisāya therā ca navā
ca majjhimā ca ete vuccanti sabbe va santāti. sādhukaṁ
suṇomāti aṭṭhikatvā manasikatvā sabbaṁ cetasā samannāharāma.
manasikaromāti ekaggacittā avikkhittacittā avisāhaṭacittā
nisāmema. yassa siyā āpattīti therassa vā navassa vā majjhimassa
vā pañcannaṁ vā āpattikkhandhānaṁ aññatarā āpatti sattannaṁ
vā āpattikkhandhānaṁ aññatarā āpatti. so āvikareyyāti
so deseyya so vivareyya so uttānīkareyya so pakāseyya
saṅghamajjhe vā gaṇamajjhe vā ekapuggale vā. asantī nāma
āpatti anajjhāpanno 1- vā hoti āpajjitvā vā vuṭṭhito 2-.
tuṇhībhavitabbanti adhivāsetabbaṁ na byāharitabbaṁ 3-. parisuddhāti
vedissāmīti jānissāmi dhāressāmi. yathā kho pana paccekapuṭṭhassa
veyyākaraṇaṁ hotīti yathā ekena eko puṭṭho byākareyya
evamevaṁ tassā parisāya jānitabbaṁ maṁ pucchatīti. evarūpā nāma

footnote: 1 ma. yu. anajjhāpannā. 2 avuṭṭhitā. tabbaṇṇanāyaṁ pana anajṇāpanno vā
footnote: hoti āpajjitvā vā vuṭṭhitoti ettha yaṁ āpattiṁ bhikkhu na ajṇāpanno vā hoti
footnote: āpajjitvā vā vuṭṭhito ayaṁ asantī nāma āpattīti evamattho veditabboti

vuttaṁ. 3 yu. na vyāhātabbaṁ.

page number: 206

parisā bhikkhuparisā vuccati. yāvatatiyaṁ anussāvitaṁ hotīti
sakiṁpi anussāvitaṁ hoti dutiyampi anussāvitaṁ hoti tatiyampi
anussāvitaṁ hoti. saramānoti jānamāno sañjānamāno. santī nāma
āpatti ajjhāpanno 1- vā hoti āpajjitvā vā avuṭṭhito 2-.
nāvikareyyāti na deseyya na vivareyya na uttānīkareyya na
pakāseyya (pts. vin i, 104) saṅghamajjhe vā gaṇamajjhe vā ekapuggale vā.
sampajānamusāvādassa hotīti sampajānamusāvādo 3- kiṁ hoti. dukkaṭaṁ
hoti. antarāyiko dhammo vutto bhagavatāti kissa antarāyiko.
paṭhamassa jhānassa adhigamāya antarāyiko dutiyassa jhānassa
adhigamāya antarāyiko tatiyassa jhānassa adhigamāya antarāyiko
catutthassa jhānassa adhigamāya antarāyiko jhānānaṁ vimokkhānaṁ
samādhīnaṁ samāpattīnaṁ nekkhammānaṁ nissaraṇānaṁ pavivekānaṁ kusalānaṁ
dhammānaṁ adhigamāya antarāyiko. tasmāti taṁkāraṇā.
saramānenāti jānamānena sañjānamānena. visuddhāpekkhenāti
vuṭṭhātukāmena visujjhitukāmena. santī nāma āpatti ajjhāpanno
vā hoti āpajjitvā vā avuṭṭhito. āvikātabbāti āvikātabbā
saṅghamajjhe vā gaṇamajjhe vā ekapuggale vā. āvikatā
hissa phāsu hotīti kissa phāsu hoti. paṭhamassa jhānassa adhigamāya
phāsu hoti dutiyassa jhānassa adhigamāya phāsu hoti tatiyassa

footnote: 1 ma. yu. ajjhāpannā. 2 avuṭṭhitā. 3 ma. sampajānamsāvāde.

page number: 207

jhānassa adhigamāya phāsu hoti catutthassa jhānassa adhigamāya
phāsu hoti jhānānaṁ vimokkhānaṁ samādhīnaṁ samāpattīnaṁ nekkhammānaṁ
nissaraṇānaṁ pavivekānaṁ kusalānaṁ dhammānaṁ adhigamāya phāsu hotīti.

[151] tena kho pana samayena bhikkhū bhagavatā pātimokkhuddeso
anuññātoti devasikaṁ pātimokkhaṁ uddisanti. bhagavato etamatthaṁ
ārocesuṁ. na bhikkhave devasikaṁ pātimokkhaṁ uddisitabbaṁ yo
uddiseyya āpatti dukkaṭassa. anujānāmi bhikkhave uposathe
pātimokkhaṁ uddisitunti. tena kho pana samayena bhikkhū bhagavatā
uposathe pātimokkhuddeso anuññātoti pakkhassa tikkhattuṁ
pātimokkhaṁ uddisanti cātuddase paṇṇarase aṭṭhamiyā ca
pakkhassa. bhagavato etamatthaṁ ārocesuṁ. na bhikkhave pakkhassa
tikkhattuṁ pātimokkhaṁ uddisitabbaṁ yo uddiseyya āpatti
dukkaṭassa. anujānāmi bhikkhave sakiṁ pakkhassa cātuddase vā
paṇṇarase vā pātimokkhaṁ uddisitunti.

[152] tena kho pana samayena chabbaggiyā bhikkhū yathāparisāya
pātimokkhaṁ uddisanti sakāya sakāya parisāya. bhagavato etamatthaṁ
ārocesuṁ. na bhikkhave yathāparisāya (pts. vin i, 105) pātimokkhaṁ uddisitabbaṁ
sakāya sakāya parisāya yo uddiseyya āpatti dukkaṭassa.
anujānāmi bhikkhave samaggānaṁ uposathakammanti. athakho bhikkhūnaṁ
etadahosi bhagavatā paññattaṁ samaggānaṁ uposathakammanti

page number: 208

kittāvatā nu kho sāmaggī hoti yāvatā ekāvāso udāhu
sabbā paṭhavīti 1-. bhagavato etamatthaṁ ārocesuṁ. anujānāmi
bhikkhave ettāvatā sāmaggī yāvatā ekāvāsoti.

[153] tena kho pana samayena āyasmā mahākappino rājagahe
viharati maddakucchismiṁ migadāye. athakho āyasmato mahākappinassa
rahogatassa paṭisallīnassa evaṁ cetaso parivitakko udapādi
gaccheyyaṁ vāhaṁ uposathaṁ na vā gaccheyyaṁ gaccheyyaṁ vā saṅghakammaṁ na
vā gaccheyyaṁ athakhvāhaṁ visuddho paramāya visuddhiyāti. athakho
bhagavā āyasmato mahākappinassa cetasā cetoparivitakkamaññāya
seyyathāpi nāma balavā puriso sammiñjitaṁ vā bāhaṁ pasāreyya
pasāritaṁ vā bāhaṁ sammiñjeyya evameva gijjhakūṭe pabbate
antarahito maddakucchismiṁ migadāye āyasmato mahākappinassa pamukhe
pāturahosi. nisīdi bhagavā paññatte āsane. āyasmāpi
kho mahākappino bhagavantaṁ abhivādetvā ekamantaṁ nisīdi. ekamantaṁ
nisinnaṁ kho āyasmantaṁ mahākappinaṁ bhagavā etadavoca nanu
te kappina rahogatassa paṭisallīnassa evaṁ cetaso parivitakko
udapādi gaccheyyaṁ vāhaṁ uposathaṁ na vā gaccheyyaṁ gaccheyyaṁ vā
saṅghakammaṁ na vā gaccheyyaṁ athakhvāhaṁ visuddho paramāya visuddhiyāti.
evaṁ bhante. tumhe ce brāhmaṇā uposathaṁ na sakkarissatha

footnote: 1 sī. puthuvīti.

page number: 209

na garukarissatha na mānessatha na pūjessatha atha ko carahi
uposathaṁ sakkarissati garukarissati mānessati pūjessati gaccha
tvaṁ brāhmaṇa uposathaṁ mā no agamāsi gacchevaṁ 1- saṅghakammaṁ
mā no agamāsīti. evaṁ bhanteti kho āyasmā mahākappino
bhagavato paccassosi. athakho bhagavā āyasmantaṁ mahākappinaṁ
dhammiyā kathāya sandassetvā samādapetvā samuttejetvā
sampahaṁsetvā seyyathāpi nāma balavā puriso sammiñjitaṁ vā bāhaṁ
pasāreyya pasāritaṁ vā bāhaṁ sammiñjeyya evameva maddakucchismiṁ
migadāye āyasmato mahākappinassa pamukhe antarahito gijjhakūṭe
pabbate pāturahosi.

[154] (pts. vin i, 106) athakho bhikkhūnaṁ etadahosi bhagavatā paññattaṁ ettāvatā
sāmaggī yāvatā ekāvāsoti. kittāvatā nu kho ekāvāso
hotīti. bhagavato etamatthaṁ ārocesuṁ. anujānāmi bhikkhave sīmaṁ
sammannituṁ. evañca pana bhikkhave sammannitabbā. paṭhamaṁ
nimittā kittetabbā pabbatanimittaṁ pāsāṇanimittaṁ vananimittaṁ
rukkhanimittaṁ magganimittaṁ vammikanimittaṁ nadīnimittaṁ udakanimittaṁ nimitte
kittetvā byattena bhikkhunā paṭibalena saṅgho ñāpetabbo suṇātu
me bhante saṅgho yāvatā samantā nimittā kittitā yadi
saṅghassa pattakallaṁ saṅgho etehi nimittehi sīmaṁ sammanneyya
samānasaṁvāsaṁ ekuposathaṁ. esā ñatti. suṇātu me bhante

footnote: 1 ma gaccha tavaṁ.

page number: 210

saṅgho yāvatā samantā nimittā kittitā saṅgho etehi
nimittehi sīmaṁ sammannati samānasaṁvāsaṁ ekuposathaṁ. yassāyasmato
khamati etehi nimittehi sīmāya sammati 1- samānasaṁvāsāya ekuposathāya
so tuṇhassa yassa nakkhamati so bhāseyya. sammatā 

[2]- sīmā
saṅghena 3- etehi nimittehi samānasaṁvāsā ekuposathā. khamati saṅghassa
tasmā tuṇhī. evametaṁ dhārayāmīti.

[155] tena kho pana samayena chabbaggiyā bhikkhū bhagavatā
sīmāsammati anuññātāti atimahatiyo sīmāyo sammannanti
catuyojanikāpi pañcayojanikāpi chayojanikāpi. bhikkhū uposathaṁ
āgacchantā uddissamānepi pātimokkhe āgacchanti uddiṭṭhamattepi
āgacchanti antarāpi parivasanti. bhagavato etamatthaṁ ārocesuṁ.
na bhikkhave atimahatī sīmā sammannitabbā catuyojanikā vā
pañcayojanikā vā chayojanikā vā yo sammanneyya āpatti dukkaṭassa.
anujānāmi bhikkhave tiyojanaparamaṁ sīmaṁ sammannitunti.

[156] tena kho pana samayena chabbaggiyā bhikkhū nadīpārasīmaṁ 4-
sammannanti. uposathaṁ āgacchantā bhikkhūpi vuyhanti pattāpi

footnote: 1 sabbattha sammutīti dissati. 2 po. sā. 3 sammatā saṅghena sīmāti
footnote: pāṭho yuttataro bhaveyya padato kattu niccaṁ ṭhapitattā upasampanno saṅghena
footnote: itthannāmoti ca sammato saṅghena itthannāmo vihāro uposathāgāranti ca

nidassanaṁ. 4 sī. yu. nadīpāraṁ siṁmaṁ.

page number: 211

vuyhanti cīvarānipi vuyhanti. bhagavato etamatthaṁ ārocesuṁ.
na bhikkhave nadīpārasīmā sammannitabbā yo sammanneyya āpatti
dukkaṭassa. anujānāmi bhikkhave yatthassa dhuvanāvā vā dhuvasetu
vā evarūpaṁ nadīpārasīmaṁ sammannitunti.

[157] tena kho pana samayena bhikkhū anupariveṇiyaṁ pātimokkhaṁ
uddisanti asaṅketena. āgantukā bhikkhū na jānanti kattha
vā 1- ajja uposatho kariyissatīti. bhagavato etamatthaṁ ārocesuṁ.
na bhikkhave anupariveṇiyaṁ pātimokkhaṁ uddisitabbaṁ asaṅketena yo
uddiseyya āpatti dukkaṭassa. anujānāmi bhikkhave uposathāgāraṁ
sammannitvā uposathaṁ kātuṁ yaṁ saṅgho ākaṅkhati vihāraṁ vā
aḍḍhayogaṁ vā pāsādaṁ vā hammiyaṁ vā guhaṁ vā. evañca pana
bhikkhave sammannitabbaṁ. byattena bhikkhunā paṭibalena saṅgho
ñāpetabbo suṇātu me bhante saṅgho yadi saṅghassa pattakallaṁ
saṅgho itthannāmaṁ vihāraṁ uposathāgāraṁ sammanneyya. esā
ñatti. suṇātu me bhante saṅgho saṅgho itthannāmaṁ vihāraṁ
uposathāgāraṁ sammannati. yassāyasmato khamati itthannāmassa
vihārassa uposathāgārassa sammati so tuṇhassa yassa nakkhamati
so bhāseyya. sammato saṅghena itthannāmo vihāro uposathāgāraṁ.
khamati saṅghassa tasmā tuṇhī. evametaṁ dhārayāmīti.

footnote: 1 ayaṁ saddo atireko viya khāyati.

page number: 212

[158] tena kho pana samayena aññatarasmiṁ āvāse dve
uposathāgārāni sammatāni honti. bhikkhū ubhayattha sannipatanti
idha uposatho kariyissati idha uposatho kariyissatīti. bhagavato
etamatthaṁ ārocesuṁ. na bhikkhave ekasmiṁ āvāse dve
uposathāgārāni sammannitabbāni yo sammanneyya āpatti dukkaṭassa.
anujānāmi bhikkhave ekaṁ samūhanitvā ekattha uposathaṁ kātuṁ.
evañca pana bhikkhave samūhantabbaṁ. byattena bhikkhunā paṭibalena
saṅgho ñāpetabbo suṇātu me bhante saṅgho yadi saṅghassa
pattakallaṁ saṅgho itthannāmaṁ uposathāgāraṁ samūhaneyya. esā
ñatti. suṇātu me bhante saṅgho saṅgho itthannāmaṁ
uposathāgāraṁ samūhanati. yassāyasmato khamati itthannāmassa
uposathāgārassa samugghāto so tuṇhassa yassa nakkhamati
so bhāseyya. samūhataṁ saṅghena itthannāmaṁ uposathāgāraṁ. khamati
saṅghassa tasmā tuṇhī. evametaṁ dhārayāmīti.

[159] tena kho pana samayena aññatarasmiṁ āvāse atikhuddakaṁ
uposathāgāraṁ sammataṁ hoti. tadahuposathe mahābhikkhusaṅgho sannipatito
hoti. bhikkhū asammatāya bhūmiyā nisinnā pātimokkhaṁ assosuṁ.
athakho tesaṁ bhikkhūnaṁ etadahosi bhagavatā paññattaṁ uposathāgāraṁ
sammannitvā uposatho kātabboti mayañcamha asammatāya bhūmiyā
nisinnā pātimokkhaṁ assumhā 1- kato nu kho amhākaṁ uposatho

footnote: 1 yu. assosumhā.

page number: 213

akato nu khoti. bhagavato etamatthaṁ ārocesuṁ. sammatāya
vā bhikkhave bhūmiyā nisinno 1- asammatāya vā yato pātimokkhaṁ
suṇāti kato vassa uposatho tenahi bhikkhave saṅgho yāvamahantaṁ
uposathamukhaṁ 2- ākaṅkhati tāvamahantaṁ uposathamukhaṁ sammannatu.
evañca pana bhikkhave sammannitabbaṁ. paṭhamaṁ nimittā kittetabbā
nimitte kittetvā byattena bhikkhunā paṭibalena saṅgho ñāpetabbo
suṇātu me bhante saṅgho yāvatā samantā nimittā kittitā
yadi saṅghassa pattakallaṁ saṅgho etehi nimittehi uposathamukhaṁ
sammanneyya. esā ñatti. suṇātu me bhante saṅgho yāvatā
samantā nimittā kittitā saṅgho etehi nimittehi uposathamukhaṁ
sammannati. yassāyasmato khamati etehi nimittehi uposathamukhassa
sammati so tuṇhassa yassa nakkhamati so bhāseyya. sammataṁ
saṅghena etehi nimittehi uposathamukhaṁ. khamati saṅghassa tasmā
tuṇhī. evametaṁ dhārayāmīti.

[160] tena kho pana samayena aññatarasmiṁ āvāse tadahuposathe
navakā bhikkhū paṭhamataraṁ sannipatitvā na tāva therā āgacchantīti
pakkamiṁsu. uposatho vikālo 3- ahosi. bhagavato etamatthaṁ
ārocesuṁ. anujānāmi bhikkhave tadahuposathe therehi bhikkhūhi
paṭhamataraṁ sannipatitunti

footnote: 1 ma. yu. nisinnā. 2 sabbattha pamukhaṁ. 3 ma. yu. vikāle.

page number: 214

[161] tena kho pana samayena rājagahe sambahulā āvāsā
samānasīmā honti. tattha bhikkhū vivadanti amhākaṁ āvāse
uposatho kariyatu 1- amhākaṁ āvāse uposatho kariyatūti. bhagavato
etamatthaṁ ārocesuṁ. idha pana bhikkhave sambahulā āvāsā
samānasīmā honti tattha bhikkhū vivadanti amhākaṁ āvāse
uposatho kariyatu amhākaṁ āvāse uposatho kariyatūti tehi
bhikkhave bhikkhūhi sabbeheva ekajjhaṁ sannipatitvā uposatho kātabbo
yattha vā pana thero bhikkhu viharati tattha sannipatitvā uposatho
kātabbo na tveva vaggena saṅghena uposatho kātabbo yo
kareyya āpatti dukkaṭassāti.

[162] (pts. vin i, 109) tena kho pana samayena āyasmā mahākassapo andhakavindā
rājagahaṁ uposathaṁ āgacchanto antarāmagge nadiṁ taranto manaṁ
vuḷho ahosi cīvarānissa allāni. bhikkhū āyasmantaṁ mahākassapaṁ
etadavocuṁ kissa te āvuso cīvarāni allānīti.
idhāhaṁ āvuso andhakavindā rājagahaṁ uposathaṁ āgacchanto antarāmagge
nadiṁ taranto manamhi 2- vuḷho tena me cīvarāni allānīti.
bhagavato etamatthaṁ ārocesuṁ. yā sā bhikkhave saṅghena sīmā
sammatā samānasaṁvāsā ekuposathā saṅgho taṁ sīmaṁ ticīvarena
avippavāsaṁ sammannatu. evañca pana bhikkhave sammannitabbā.

footnote: 1 yu. kariyatūti. 2 manaṁ amhīti padacchedo.

page number: 215

byattena bhikkhunā paṭibalena saṅgho ñāpetabbo suṇātu me
bhante saṅgho yā sā saṅghena sīmā sammatā samānasaṁvāsā
ekuposathā yadi saṅghassa pattakallaṁ saṅgho taṁ sīmaṁ ticīvarena
avippavāsaṁ sammanneyya. esā ñatti. suṇātu me bhante
saṅgho yā sā saṅghena sīmā sammatā samānasaṁvāsā ekuposathā
saṅgho taṁ sīmaṁ ticīvarena avippavāsaṁ sammannati. yassāyasmato
khamati etissā sīmāya ticīvarena avippavāsassa 1- sammati so
tuṇhassa yassa nakkhamati so bhāseyya. sammatā sā sīmā
saṅghena ticīvarena avippavāso 2- khamati saṅghassa tasmā tuṇhī.
evametaṁ dhārayāmīti. tena kho pana samayena bhikkhū bhagavatā
ticīvarena avippavāsasammati anuññātāti antaraghare cīvarāni 3-
nikkhipanti. tāni cīvarāni nassantipi dayhantipi undurehipi khajjanti.
bhikkhū duccolā honti lūkhacīvarā. bhikkhū evamāhaṁsu kissa
tumhe āvuso duccolā lūkhacīvarāti. idha mayaṁ āvuso bhagavatā
ticīvarena avippavāsasammati anuññātāti antaraghare cīvarāni

footnote: 1 sabbattha ticīvarena avippavāsāyāti dissati. 2 sabbattha ticīvarena avippavāsāti
footnote: dissati. vikatikammametaṁ na visesanaṁ tasmā ticīvarena avippavāsassāti ca ticīvarena
footnote: avippavāsoti ca yuttataraṁ sammato saṅghena itthannāmo vihāro uposathāgāranti hettha

nidassanaṁ. 3 ticīvarānītipi pāṭho.

page number: 216

nikkhipimhā tāni cīvarāni naṭṭhānipi daḍḍhānipi undurehipi khāyitāni
tena mayaṁ duccolā lūkhacīvarāti. bhagavato etamatthaṁ ārocesuṁ.
yā sā bhikkhave saṅghena sīmā sammatā samānasaṁvāsā ekuposathā
saṅgho taṁ sīmaṁ ticīvarena avippavāsaṁ sammannatu ṭhapetvā (pts. vin i, 110) gāmañca
gāmūpacārañca. evañca pana bhikkhave sammannitabbā. byattena
bhikkhunā paṭibalena saṅgho ñāpetabbo suṇātu me bhante saṅgho
yā sā saṅghena sīmā sammatā samānasaṁvāsā ekuposathā yadi
saṅghassa pattakallaṁ saṅgho taṁ sīmaṁ ticīvarena avippavāsaṁ sammanneyya
ṭhapetvā gāmañca gāmūpacārañca. esā ñatti. suṇātu me
bhante saṅgho yā sā saṅghena sīmā sammatā samānasaṁvāsā
ekuposathā saṅgho taṁ sīmaṁ ticīvarena avippavāsaṁ sammannati
ṭhapetvā gāmañca gāmūpacārañca. yassāyasmato khamati etissā
sīmāya ticīvarena avippavāsassa sammati ṭhapetvā gāmañca gāmūpacārañca
so tuṇhassa yassa nakkhamati so bhāseyya.
sammatā sā sīmā saṅghena 1- ticīvarena avippavāso ṭhapetvā
gāmañca gāmūpacārañca. khamati saṅghassa tasmā tuṇhī.
evametaṁ dhārayāmīti.

[163] sīmaṁ bhikkhave sammannantena paṭhamaṁ samānasaṁvāsā sīmā 2-

footnote: 1 sammatā sā saṅghena sīmā ticīvarena avippavāso. 2 samānasaṁvāsasīmātipi pāṭho.
footnote: paṭhamaṁ sīmā sammannitabbā.

page number: 217

sammannitabbā pacchā ticīvarena avippavāso sammannitabbo.
sīmaṁ bhikkhave samūhanantena paṭhamaṁ ticīvarena avippavāso samūhantabbo
pacchā samānasaṁvāsā sīmā 1- samūhantabbā. evañca pana bhikkhave
ticīvarena avippavāso samūhantabbo. byattena bhikkhunā paṭibalena
saṅgho ñāpetabbo suṇātu me bhante saṅgho yo so saṅghena
ticīvarena avippavāso sammato yadi saṅghassa pattakallaṁ saṅgho
taṁ ticīvarena avippavāsaṁ samūhaneyya. esā ñatti. suṇātu
me bhante saṅgho yo so saṅghena ticīvarena avippavāso
sammato saṅgho taṁ ticīvarena avippavāsaṁ samūhanati 2-. yassāyasmato
khamati etassa ticīvarena avippavāsassa samugghāto so
tuṇhassa yassa nakkhamati so bhāseyya. samūhato so
saṅghena ticīvarena avippavāso. khamati saṅghassa tasmā tuṇhī.
evametaṁ dhārayāmīti. evañca pana bhikkhave samānasaṁvāsā 3- sīmā
samūhantabbā. byattena bhikkhunā paṭibalena saṅgho ñāpetabbo
suṇātu me bhante saṅgho yā sā saṅghena sīmā sammatā
samānasaṁvāsā ekuposathā yadi saṅghassa pattakallaṁ saṅgho taṁ
sīmaṁ samūhaneyya 

[4]-. esā ñatti. suṇātu me bhante
saṅgho yā sā saṅghena sīmā sammatā samānasaṁvāsā ekuposathā saṅgho

footnote: 1 pacchā sīmā samūhantabbā. 2 sī samūhanti. 3 yu. rā. ayaṁ pāṭho na dissati.
footnote: 4 ma. samānasaṁvāsaṁ ekuposathaṁ.

page number: 218

taṁ sīmaṁ samūhanati 

[1]-. yassāyasmato khamati etissā sīmāya samānasaṁvāsāya
ekuposathāya samugghāto so tuṇhassa yassa nakkhamati
so bhāseyya. samūhatā sā sīmā saṅghena samānasaṁvāsā
ekuposathā. khamati saṅghassa tasmā tuṇhī. evametaṁ dhārayāmīti 2-.

[164] asammatāya bhikkhave sīmāya aṭṭhapitāya yaṁ gāmaṁ vā
nigamaṁ vā upanissāya viharati yā tassa gāmassa vā gāmasīmā

footnote: 1 ma. samānasaṁvāsaṁ ekuposathaṁ. 2 sabbapotthakesu īdisāyevāyaṁ kammavācā āgatā.
footnote: sā pana ūnā vā atirekā vā khāyati. tattha hi samānasaṁvāsā ekuposathāti padadvayaṁ
footnote: sace sīmāti padassa visesanaṁ saṅgho taṁ sīmaṁ samūhaneyyāti ca saṅgho taṁ sīmaṁ

samūhanatīti ca vacanesu ūnaṁ siyā yadi pana sammatāti pade vikatikammaṁ yassāyasmato ...
samugghātoti ca samūhatā sā ... ekuposathāti ca vacanesu atirekaṁ siyā. vicāretvā
gahetabbaṁ. amhākampanāyaṁ khanti suṇātu me bhante saṅgho yā sā saṅghena sīmā
sammatā samānasaṁvāsā ekuposathā. yadi saṅghassa pattakallaṁ saṅgho taṁ sīmaṁ
samūhaneyya. esā ñatti. suṇātu me bhante saṅgho yā sā saṅghena sīmā
sammatā samānasaṁvāsā ekuposathā saṅgho taṁ sīmaṁ samūhanati. yassāyasmato khamati
etissā sīmāya samugghāto so tuṇhassa yassa nakkhamati so bhāseyya. samūhatā
sā saṅghena sīmā. khamati saṅghassa tasmā tuṇhī. evametaṁ dhārayāmīti.

page number: 219

nigamassa vā nigamasīmā ayaṁ tattha (pts. vin i, 111) samānasaṁvāsā ekuposathā.
agāmake ce bhikkhave araññe samantā sattabbhantarā ayaṁ tattha
samānasaṁvāsā ekuposathā. sabbā bhikkhave nadī asīmā sabbo
samuddo asīmo sabbo jātassaro asīmo. nadiyā vā bhikkhave
samudde vā jātassare vā yaṁ majjhimassa purisassa samantā
udakukkhepā ayaṁ tattha samānasaṁvāsā ekuposathāti.

[165] tena kho pana samayena chabbaggiyā bhikkhū sīmāya sīmaṁ
sambhindanti. bhagavato etamatthaṁ ārocesuṁ. yesaṁ bhikkhave
sīmā paṭhamaṁ sammatā tesaṁ taṁ kammaṁ dhammikaṁ akuppaṁ ṭhānārahaṁ
yesaṁ bhikkhave sīmā pacchā sammatā tesaṁ taṁ kammaṁ adhammikaṁ
kuppaṁ aṭṭhānārahaṁ na bhikkhave sīmāya sīmā sambhinditabbā yo
sambhindeyya āpatti dukkaṭassāti. tena kho pana samayena
chabbaggiyā bhikkhū sīmāya sīmaṁ ajjhottharanti. bhagavato etamatthaṁ
ārocesuṁ. yesaṁ bhikkhave sīmā paṭhamaṁ sammatā tesaṁ taṁ kammaṁ
dhammikaṁ akuppaṁ ṭhānārahaṁ yesaṁ bhikkhave pacchā sīmā sammatā
tesaṁ taṁ kammaṁ adhammikaṁ kuppaṁ aṭṭhānārahaṁ na bhikkhave sīmāya
sīmā ajjhottharitabbā yo ajjhotthareyya āpatti dukkaṭassa
anujānāmi bhikkhave sīmaṁ sammannantena sīmantarikaṁ ṭhapetvā sīmaṁ
sammannitunti.

[166] athakho bhikkhūnaṁ etadahosi kati nu kho uposathoti 1-.

footnote: 1 ma. yu. uposathāti.

page number: 220

bhagavato etamatthaṁ ārocesuṁ. dveme bhikkhave uposathā
cātuddasiko ca paṇṇarasiko ca ime kho bhikkhave dve uposathāti.
athakho bhikkhūnaṁ etadahosi kati nu kho uposathakammānīti.
bhagavato etamatthaṁ ārocesuṁ. cattārīmāni bhikkhave uposathakammāni
adhammena vaggaṁ uposathakammaṁ adhammena samaggaṁ uposathakammaṁ
dhammena vaggaṁ uposathakammaṁ dhammena samaggaṁ uposathakammaṁ 1-.
tatra bhikkhave yadidaṁ 2- adhammena vaggaṁ uposathakammaṁ na bhikkhave
evarūpaṁ uposathakammaṁ kātabbaṁ na ca mayā evarūpaṁ uposathakammaṁ
anuññātaṁ. tatra bhikkhave yadidaṁ adhammena samaggaṁ uposathakammaṁ
na bhikkhave (pts. vin i, 112) evarūpaṁ uposathakammaṁ kātabbaṁ na ca mayā evarūpaṁ
uposathakammaṁ anuññātaṁ. tatra bhikkhave yadidaṁ dhammena vaggaṁ
uposathakammaṁ na bhikkhave evarūpaṁ uposathakammaṁ kātabbaṁ na ca
mayā evarūpaṁ uposathakammaṁ anuññātaṁ. tatra bhikkhave yadidaṁ
dhammena samaggaṁ uposathakammaṁ evarūpaṁ bhikkhave uposathakammaṁ
kātabbaṁ evarūpaṁ mayā uposathakammaṁ anuññātaṁ. tasmātiha
bhikkhave evarūpaṁ uposathakammaṁ karissāma yadidaṁ dhammena samagganti
evañhi vo bhikkhave sikkhitabbanti.

[167] athakho bhikkhūnaṁ etadahosi kati nu kho pātimokkhuddesāti.
bhagavato etamatthaṁ ārocesuṁ. pañcime bhikkhave
pātimokkhuddesā nidānaṁ uddisitvā avasesaṁ sutena sāvetabbaṁ

footnote: 1 ma. yu. uposathakammanti. 2 yu. sabbattha yamidaṁ.

page number: 221

ayaṁ paṭhamo pātimokkhuddeso. nidānaṁ uddisitvā cattāri
pārājikāni uddisitvā avasesaṁ sutena sāvetabbaṁ ayaṁ dutiyo
pātimokkhuddeso. nidānaṁ uddisitvā cattāri pārājikāni
uddisitvā terasa saṅghādisese uddisitvā avasesaṁ sutena sāvetabbaṁ
ayaṁ tatiyo pātimokkhuddeso. nidānaṁ uddisitvā cattāri
pārājikāni uddisitvā terasa saṅghādisese uddisitvā dve aniyate
uddisitvā avasesaṁ sutena sāvetabbaṁ ayaṁ catuttho pātimokkhuddeso.
vitthāreneva pañcamo. ime kho bhikkhave pañca
pātimokkhuddesāti. tena kho pana samayena bhikkhū bhagavatā
saṅkhittena pātimokkhuddeso anuññātoti sabbakālaṁ saṅkhittena
pātimokkhaṁ uddisanti. bhagavato etamatthaṁ ārocesuṁ. na
bhikkhave saṅkhittena pātimokkhaṁ uddisitabbaṁ yo uddiseyya
āpatti dukkaṭassāti. tena kho pana samayena kosalesu janapadesu
aññatarasmiṁ āvāse tadahuposathe sañcarabhayaṁ 1- ahosi. bhikkhū
nāsakkhiṁsu vitthārena pātimokkhaṁ uddisituṁ. bhagavato etamatthaṁ
ārocesuṁ. anujānāmi bhikkhave sati antarāye saṅkhittena
pātimokkhaṁ uddisitunti. tena kho pana samayena chabbaggiyā

footnote: 1 ma. yu. rā. savarabhayaṁ. sī. sabhayakaṁ. saṁcarabhayanti aṭṭavīmanussabhayanti
footnote: tabbaṇṇanā. saṁcarabhayanti vanacarakabhayaṁ tenāha aṭṭavīmanussabhayanti taṭṭīkā ca
footnote: vimativinodanī ca.

page number: 222

bhikkhū asatipi antarāye saṅkhittena pātimokkhaṁ uddisanti.
bhagavato etamatthaṁ ārocesuṁ. na bhikkhave asati antarāye
saṅkhittena pātimokkhaṁ uddisitabbaṁ yo uddiseyya āpatti
dukkaṭassa. anujānāmi bhikkhave sati antarāye saṅkhittena
pātimokkhaṁ uddisituṁ. tatrime antarāyā rājantarāyo corantarāyo
agyantarāyo udakantarāyo manussantarāyo (pts. vin i, 113) amanussantarāyo
vāḷantarāyo siriṁsapantarāyo jīvitantarāyo brahmacariyantarāyo.
anujānāmi bhikkhave evarūpesu antarāyesu saṅkhittena pātimokkhaṁ
uddisituṁ asati antarāye vitthārenāti.

[168] tena kho pana samayena chabbaggiyā bhikkhū saṅghamajjhe
anajjhiṭṭhā dhammaṁ bhāsanti. bhagavato etamatthaṁ ārocesuṁ.
na bhikkhave saṅghamajjhe anajjhiṭṭhena dhammo bhāsitabbo yo
bhāseyya āpatti dukkaṭassa. anujānāmi bhikkhave therena
bhikkhunā sāmaṁ vā dhammaṁ bhāsituṁ paraṁ vā ajjhesitunti.

[169] tena kho pana samayena chabbaggiyā bhikkhū saṅghamajjhe
asammatā vinayaṁ pucchanti. bhagavato etamatthaṁ ārocesuṁ. na
bhikkhave saṅghamajjhe asammatena vinayo pucchitabbo yo puccheyya
āpatti dukkaṭassa. anujānāmi bhikkhave saṅghamajjhe sammatena
vinayaṁ pucchituṁ. evañca pana bhikkhave sammannitabbo. attanā
va 1- attānaṁ sammannitabbaṁ parena vā paro sammannitabbo.

footnote: 1 ma. vā. ito paraṁ idīsameva.

page number: 223

kathañca attanā va attānaṁ sammannitabbaṁ. byattena bhikkhunā
paṭibalena saṅgho ñāpetabbo suṇātu me bhante saṅgho yadi
saṅghassa pattakallaṁ ahaṁ itthannāmaṁ vinayaṁ puccheyyanti. evaṁ
attanā va attānaṁ sammannitabbaṁ. kathañca parena paro
sammannitabbo. byattena bhikkhunā paṭibalena saṅgho ñāpetabbo
suṇātu me bhante saṅgho yadi saṅghassa pattakallaṁ itthannāmo
itthannāmaṁ vinayaṁ puccheyyāti. evaṁ parena paro
sammannitabboti. tena kho pana samayena pesalā bhikkhū saṅghamajjhe
sammatā vinayaṁ pucchanti. chabbaggiyā bhikkhū labhanti āghātaṁ
labhanti appaccayaṁ vadhena tajjenti. bhagavato etamatthaṁ ārocesuṁ.
anujānāmi bhikkhave saṅghamajjhe sammatenapi parisaṁ oloketvā
puggalaṁ tulayitvā vinayaṁ pucchitunti. tena kho pana samayena
chabbaggiyā bhikkhū saṅghamajjhe asammatā vinayaṁ vissajjenti.
bhagavato etamatthaṁ ārocesuṁ. na bhikkhave saṅghamajjhe asammatena
vinayo vissajjetabbo yo vissajjeyya āpatti dukkaṭassa.
anujānāmi bhikkhave saṅghamajjhe sammatena vinayaṁ vissajjetuṁ.
evañca pana bhikkhave sammannitabbo 1-. attanā va attānaṁ
sammannitabbaṁ parena vā paro sammannitabbo. kathañca (pts. vin i, 114) attanā
va attānaṁ sammannitabbaṁ. byattena bhikkhunā paṭibalena saṅgho
ñāpetabbo suṇātu me bhante saṅgho yadi saṅghassa pattakallaṁ

footnote: 1 ma. sammannitabbaṁ.

page number: 224

ahaṁ itthannāmena vinayaṁ puṭṭho vissajjeyyanti. evaṁ attanā
va attānaṁ sammannitabbaṁ. kathañca parena paro sammannitabbo.
byattena bhikkhunā paṭibalena saṅgho ñāpetabbo suṇātu me
bhante saṅgho yadi saṅghassa pattakallaṁ itthannāmo itthannāmena
vinayaṁ puṭṭho vissajjeyyāti. evaṁ parena paro sammannitabboti.
tena kho pana samayena pesalā bhikkhū saṅghamajjhe sammatā vinayaṁ
vissajjenti. chabbaggiyā bhikkhū labhanti āghātaṁ labhanti appaccayaṁ
vadhena tajjenti. bhagavato etamatthaṁ ārocesuṁ. anujānāmi
bhikkhave saṅghamajjhe sammatenapi parisaṁ oloketvā puggalaṁ tulayitvā
vinayaṁ vissajjetunti.

[170] tena kho pana samayena chabbaggiyā bhikkhū anokāsakataṁ
bhikkhuṁ āpattiyā codenti. bhagavato etamatthaṁ ārocesuṁ.
na bhikkhave anokāsakato bhikkhu āpattiyā codetabbo yo
codeyya āpatti dukkaṭassa. anujānāmi bhikkhave okāsaṁ
kārāpetvā āpattiyā codetuṁ karotu āyasmā okāsaṁ
ahantaṁ vattukāmoti. tena kho pana samayena pesalā bhikkhū
chabbaggiye bhikkhū okāsaṁ kārāpetvā āpattiyā codenti.
chabbaggiyā bhikkhū labhanti āghātaṁ labhanti appaccayaṁ vadhena tajjenti.
bhagavato etamatthaṁ ārocesuṁ. anujānāmi bhikkhave katepi okāse
puggalaṁ tulayitvā āpattiyā codetunti. tena kho pana samayena

page number: 225

chabbaggiyā bhikkhū puramhākaṁ pesalā bhikkhū okāsaṁ kārāpentīti
paṭikacceva suddhānaṁ bhikkhūnaṁ anāpattikānaṁ avatthusmiṁ akāraṇe
okāsaṁ kārāpenti. bhagavato etamatthaṁ ārocesuṁ. na bhikkhave
suddhānaṁ bhikkhūnaṁ anāpattikānaṁ avatthusmiṁ akāraṇe okāso
kārāpetabbo yo kārāpeyya āpatti dukkaṭassa. anujānāmi
bhikkhave puggalaṁ tulayitvā okāsaṁ kārāpetunti 1-.

[171] tena kho pana samayena chabbaggiyā bhikkhū saṅghamajjhe
adhammakammaṁ karonti. bhagavato etamatthaṁ ārocesuṁ. na
bhikkhave saṅghamajjhe 2- adhammakammaṁ kātabbaṁ yo kareyya āpatti
dukkaṭassāti. karontiyeva adhammakammaṁ. bhagavato etamatthaṁ
ārocesuṁ. anujānāmi bhikkhave adhammakamme kayiramāne paṭikkositunti.
tena kho pana samayena pesalā bhikkhū chabbaggiyehi
bhikkhūhi adhammakamme kayiramāne paṭikkosanti. chabbaggiyā bhikkhū
labhanti āghātaṁ labhanti appaccayaṁ vadhena tajjenti. bhagavato
etamatthaṁ ārocesuṁ. anujānāmi bhikkhave diṭṭhiṁpi āvikātunti.
tesaṁyeva santike diṭṭhiṁ āvikaronti. chabbaggiyā bhikkhū labhanti
āghātaṁ labhanti appaccayaṁ vadhena tajjenti. bhagavato etamatthaṁ
ārocesuṁ. anujānāmi bhikkhave catūhi pañcahi paṭikkosituṁ dvīhi
tīhi diṭṭhiṁ āvikātuṁ ekena adhiṭṭhātuṁ na me taṁ khamatīti.

[172] tena kho pana samayena chabbaggiyā bhikkhū saṅghamajjhe

footnote: 1 ma. kātunti. 2 ma. ayaṁ pāṭho natthi.

page number: 226

pātimokkhaṁ uddisamānā sañcicca na sāventi. bhagavato etamatthaṁ
ārocesuṁ. na bhikkhave pātimokkhuddesakena sañcicca na sāvetabbaṁ
yo na sāveyya āpatti dukkaṭassāti. tena kho
pana samayena āyasmā udāyi saṅghassa pātimokkhuddesako hoti
kākassarako. athakho āyasmato udāyissa etadahosi bhagavatā
paññattaṁ pātimokkhuddesakena sāvetabbanti ahañcamhi kākassarako
kathaṁ nu kho mayā paṭipajjitabbanti. bhagavato etamatthaṁ
ārocesuṁ. anujānāmi bhikkhave pātimokkhuddesakena vāyamituṁ
kathaṁ sāveyyanti vāyamantassa anāpattīti.

[173] tena kho pana samayena devadatto sagahaṭṭhāya parisāya
pātimokkhaṁ uddisati. bhagavato etamatthaṁ ārocesuṁ. na bhikkhave
sagahaṭṭhāya parisāya pātimokkhaṁ uddisitabbaṁ yo uddiseyya
āpatti dukkaṭassāti.

[174] tena kho pana samayena chabbaggiyā bhikkhū saṅghamajjhe
anajjhiṭṭhā pātimokkhaṁ uddisanti. bhagavato etamatthaṁ ārocesuṁ.
na bhikkhave saṅghamajjhe anajjhiṭṭhena pātimokkhaṁ uddisitabbaṁ yo
uddiseyya āpatti dukkaṭassa. anujānāmi bhikkhave therādhikaṁ 1-
pātimokkhanti.

footnote: 1 sī. therādheyyaṁ. therādhikanti therādhīnaṁ therāyattaṁ bhavitunti attho.
footnote: therādheyyantipi pāṭhoti tabbaṇṇanā.

page number: 227

aññatitthiyabhāṇavāraṁ niṭṭhitaṁ ekādasamaṁ 1-

[175] athakho bhagavā rājagahe yathābhirantaṁ viharitvā yena
codanāvatthu 2- tena cārikaṁ pakkāmi anupubbena cārikaṁ caramāno
yena codanāvatthu tadavasari. tena kho pana samayena aññatarasmiṁ
āvāse sambahulā bhikkhū (pts. vin i, 116) viharanti. tattha thero bhikkhu
bālo hoti abyatto. so na jānāti uposathaṁ vā uposathakammaṁ
vā pātimokkhaṁ vā pātimokkhuddesaṁ vā. athakho tesaṁ bhikkhūnaṁ
etadahosi bhagavatā paññattaṁ therādhikaṁ pātimokkhanti ayañca
amhākaṁ thero bālo abyatto na jānāti uposathaṁ vā uposathakammaṁ
vā pātimokkhaṁ vā pātimokkhuddesaṁ vā kathaṁ nu kho amhehi
paṭipajjitabbanti. bhagavato etamatthaṁ ārocesuṁ. anujānāmi bhikkhave
yo tattha bhikkhu byatto paṭibalo tassādheyyaṁ pātimokkhanti.

[176] tena kho pana samayena aññatarasmiṁ āvāse tadahuposathe
sambahulā bhikkhū viharanti bālā abyattā. te na jānanti
uposathaṁ vā uposathakammaṁ vā pātimokkhaṁ vā pātimokkhuddesaṁ
vā. te theraṁ ajjhesiṁsu uddisatu bhante thero pātimokkhanti.
so evamāha na me āvuso vattatīti. dutiyaṁ theraṁ 3- ajjhesiṁsu

footnote: 1 ma. yu. aññatitthiyabhāṇavāraṁ niṭṭhitaṁ. sī. aññatitthiyabhāṇavāraṁ ekādasamaṁ.
footnote: 2 codanāvatthu nāma ekaṁ nagaranti taṭṭīkā. 3 ma. yu. dutiyatheraṁ.

page number: 228

uddisatu bhante thero pātimokkhanti. sopi evamāha na me
āvuso vattatīti. tatiyaṁ theraṁ 1- ajjhesiṁsu uddisatu bhante
thero pātimokkhanti. sopi evamāha na me āvuso vattatīti.
eteneva upāyena yāvasaṅghanavakaṁ ajjhesiṁsu uddisatu āyasmā
pātimokkhanti. sopi evamāha na me bhante vattatīti.
bhagavato etamatthaṁ ārocesuṁ. idha pana bhikkhave aññatarasmiṁ
āvāse tadahuposathe sambahulā bhikkhū viharanti bālā abyattā.
te na jānanti uposathaṁ vā uposathakammaṁ vā pātimokkhaṁ vā
pātimokkhuddesaṁ vā. te theraṁ ajjhesanti uddisatu bhante
thero pātimokkhanti. so evaṁ vadeti na me āvuso
vattatīti. dutiyaṁ theraṁ ajjhesanti uddisatu bhante thero
pātimokkhanti. sopi evaṁ vadeti na me āvuso vattatīti.
tatiyaṁ theraṁ ajjhesanti uddisatu bhante thero pātimokkhanti.
sopi evaṁ vadeti na me āvuso vattatīti. eteneva upāyena
yāvasaṅghanavakaṁ ajjhesanti uddisatu āyasmā pātimokkhanti.
sopi evaṁ vadeti na me bhante vattatīti. tehi bhikkhave
bhikkhūhi eko bhikkhu sāmantā āvāsā sajjukaṁ pāhetabbo
gacchāvuso saṅkhittena vā vitthārena vā pātimokkhaṁ pariyāpuṇitvā
āgacchāti. athakho bhikkhūnaṁ etadahosi ko 2- nu kho pāhetabboti.

footnote: 1 ma. yu. tatiyatharaṁ. 2 ma. yu. kena nukho.

page number: 229

bhagavato etamatthaṁ ārocesuṁ. anujānāmi bhikkhave therena bhikkhunā
navakaṁ bhikkhuṁ āṇāpetunti. therena āṇattā navā bhikkhū na
gacchanti. bhagavato etamatthaṁ ārocesuṁ. na bhikkhave (pts. vin i, 117) therena
āṇattena agilānena na gantabbaṁ yo na gaccheyya āpatti
dukkaṭassāti.

[177] athakho bhagavā codanāvatthusmiṁ yathābhirantaṁ viharitvā
punadeva rājagahaṁ paccāgacchi. tena kho pana samayena manussā
bhikkhū piṇḍāya carante pucchanti katimī 1- bhante pakkhassāti.
bhikkhū evamāhaṁsu na kho mayaṁ āvuso jānāmāti. manussā
ujjhāyanti khīyanti vipācenti pakkhagaṇanamattampime samaṇā
sakyaputtiyā na jānanti kimpanime aññaṁ kiñci kalyāṇaṁ
jānissantīti. bhagavato etamatthaṁ ārocesuṁ. anujānāmi bhikkhave
pakkhagaṇanaṁ uggahetunti. athakho bhikkhūnaṁ etadahosi kena nu
kho pakkhagaṇanā uggahetabbāti. bhagavato etamatthaṁ ārocesuṁ.
anujānāmi bhikkhave sabbeheva pakkhagaṇanaṁ uggahetunti. tena
kho pana samayena manussā bhikkhū piṇḍāya carante pucchanti
kīvatikā bhante bhikkhūti. bhikkhū evamāhaṁsu na kho mayaṁ āvuso
jānāmāti. manussā ujjhāyanti khīyanti vipācenti aññamaññampime
samaṇā sakyaputtiyā na jānanti kimpanime aññaṁ

footnote: 1 sī. katamī.

page number: 230

kiñci kalyāṇaṁ jānissantīti. bhagavato etamatthaṁ ārocesuṁ.
anujānāmi bhikkhave bhikkhū gaṇetunti. athakho bhikkhūnaṁ etadahosi
kadā nu kho bhikkhū gaṇetabbāti. bhagavato etamatthaṁ ārocesuṁ.
anujānāmi bhikkhave tadahuposathe nāmamattena 1- vā gaṇetuṁ salākaṁ
vā gahetunti 2-.

[178] tena kho pana samayena bhikkhū ajānantā ajjuposathoti
dūraṁ gāmaṁ piṇḍāya gacchanti 3-. te uddissamānepi
pātimokkhe āgacchanti uddiṭṭhamattepi āgacchanti. bhagavato
etamatthaṁ ārocesuṁ. anujānāmi bhikkhave ārocetuṁ ajjuposathoti.
athakho bhikkhūnaṁ etadahosi kena nu kho ārocetabboti.
bhagavato etamatthaṁ ārocesuṁ. anujānāmi bhikkhave therena bhikkhunā
kālavato ārocetunti. tena kho pana samayena aññataro
thero kālavato nassari 4-. bhagavato etamatthaṁ ārocesuṁ. anujānāmi
bhikkhave bhattakālepi ārocetunti. bhattakālepi nassari.
bhagavato etamatthaṁ ārocesuṁ. anujānāmi bhikkhave yaṁ kālaṁ sarati
taṁ kālaṁ ārocetunti.

[179] (pts. vin i, 118) tena kho pana samayena aññatarasmiṁ āvāse uposathāgāraṁ
uklāpaṁ hoti. āgantukā bhikkhū ujjhāyanti khīyanti vipācenti

footnote: 1 ma. nāmaggena. yu. gaṇamaggena sī. nāmattena. 2 gāhetuntipi pāṭho.
footnote: 3 ma. yu. caranti. 4 ma. yu. nassarati.

page number: 231

kathaṁ hi nāma bhikkhū uposathāgāraṁ na sammajjissantīti. bhagavato
etamatthaṁ ārocesuṁ. anujānāmi bhikkhave uposathāgāraṁ sammajjitunti.
athakho bhikkhūnaṁ etadahosi kena nu kho uposathāgāraṁ
sammajjitabbanti. bhagavato etamatthaṁ ārocesuṁ. anujānāmi
bhikkhave therena bhikkhunā navaṁ bhikkhuṁ āṇāpetunti. therena
āṇattā navā bhikkhū na sammajjanti. bhagavato etamatthaṁ ārocesuṁ.
na bhikkhave therena āṇattena agilānena na sammajjitabbaṁ
yo na sammajjeyya āpatti dukkaṭassāti. tena kho pana
samayena uposathāgāre āsanaṁ appaññattaṁ hoti. bhikkhū chamāyaṁ
nisīdanti. gattānipi cīvarānipi paṁsukitāni honti. bhagavato
etamatthaṁ ārocesuṁ. anujānāmi bhikkhave uposathāgāre āsanaṁ
paññāpetunti. athakho bhikkhūnaṁ etadahosi kena nu kho
uposathāgāre āsanaṁ paññāpetabbanti. bhagavato etamatthaṁ
ārocesuṁ. anujānāmi bhikkhave therena bhikkhunā navaṁ bhikkhuṁ
āṇāpetunti. therena āṇattā navā bhikkhū āsanaṁ 1- na paññāpenti.
bhagavato etamatthaṁ ārocesuṁ. na bhikkhave therena
āṇattena agilānena āsanaṁ 1- na paññāpetabbaṁ yo na paññāpeyya
āpatti dukkaṭassāti. tena kho pana samayena uposathāgāre
padīpo na hoti. bhikkhu andhakāre kāyampi cīvarampi akkamanti.
bhagavato etamatthaṁ ārocesuṁ. anujānāmi bhikkhave uposathāgāre

footnote: 1 ma. yu. ayaṁ pāṭho natthi.

page number: 232

padīpaṁ kātunti. athakho bhikkhūnaṁ etadahosi kena nu kho uposathāgāre
padīpo kātabboti. bhagavato etamatthaṁ ārocesuṁ.
anujānāmi bhikkhave therena bhikkhunā navaṁ bhikkhuṁ āṇāpetunti.
therena āṇattā navā bhikkhū na padīpenti. bhagavato etamatthaṁ
ārocesuṁ. na bhikkhave therena āṇattena agilānena nappadīpetabbo 1-
yo nappadīpeyya āpatti dukkaṭassāti 2-.(pts. vin i, 119) 

[180] tena kho pana samayena sambahulā bhikkhū bālā abyattā

footnote: 1 nappadīpetabbaṁ. 2 ito paraṁ pānīyaparibhojanīyupaṭṭhapanavatthu ma. yu. potthakesu
footnote: evaṁ dissati tena kho pana samayena aññatarasmiṁ āvāse āvāsikā bhikkhū neva
footnote: pānīyaṁ upaṭṭhāpenti na paribhojanīyaṁ upaṭṭhāpenti. āgantukā bhikkhū ujjhāyanti

khīyanti vipācenti kathaṁ hi nāma āvāsikā bhikkhū neva pānīyaṁ upaṭṭhāpessanti na
paribhojanīyaṁ upaṭṭhāpessantīti. bhagavato etamatthaṁ ārocesuṁ. anujānāmi
bhikkhave pānīyaṁ paribhojanīyaṁ upaṭṭhāpetunti. athakho bhikkhūnaṁ etadahosi kena
nu kho pānīyaṁ paribhojanīyaṁ upaṭṭhāpetabbanti. bhagavato etamatthaṁ ārocesuṁ.
anujānāmi bhikkhave therena bhikkhunā navaṁ bhikkhuṁ āṇāpetunti. therena āṇattā navā
bhikkhū na upaṭṭhāpenti. bhagavato etamatthaṁ ārocesuṁ. na bhikkhave therena āṇattena
agilānena na upaṭṭhāpetabbaṁ yo na upaṭṭhāpeyya āpatti dukkaṭassāti.

page number: 233

disaṅgamikā ācariyupajjhāye na 1- āpucchiṁsu. bhagavato etamatthaṁ
ārocesuṁ. idha pana bhikkhave sambahulā bhikkhū bālā abyattā
disaṅgamikā ācariyupajjhāye na 1- āpucchanti. te 2- bhikkhave
ācariyupajjhāyehi pucchitabbā kahaṁ gamissatha kena saddhiṁ gamissathāti.
te ce bhikkhave bālā abyattā aññe bāle abyatte
apadiseyyuṁ na bhikkhave ācariyupajjhāyehi anujānitabbā anujāneyyuṁ
ce āpatti dukkaṭassa. te ce 3- bhikkhave bālā abyattā
ananuññātā ācariyupajjhāyehi gaccheyyuñce 4- āpatti dukkaṭassa.
idha pana bhikkhave aññatarasmiṁ āvāse sambahulā bhikkhū
viharanti bālā abyattā. te na jānanti uposathaṁ vā uposathakammaṁ
vā pātimokkhaṁ vā pātimokkhuddesaṁ vā. tattha añño bhikkhu
āgacchati bahussuto āgatāgamo dhammadharo vinayadharo mātikādharo
paṇḍito byatto medhāvī lajjī kukkuccako sikkhākāmo. tehi
bhikkhave bhikkhūhi so bhikkhu saṅgahetabbo anuggahetabbo upalāpetabbo
upaṭṭhāpetabbo cuṇṇena mattikāya dantakaṭṭhena mukhodakena
no ce saṅgaṇheyyuṁ anuggaṇheyyuṁ upalāpeyyuṁ upaṭṭhāpeyyuṁ
cuṇṇena mattikāya dantakaṭṭhena mukhodakena āpatti dukkaṭassa.
idha pana bhikkhave aññatarasmiṁ āvāse tadahuposathe sambahulā

footnote: 1 ma. nasaddo natthi. 2 sabbattha tehīti dissati. 3 ma. ca.
footnote: 4 yu. gaccheyyuṁ. sī. gaccheyyuñceva.

page number: 234

bhikkhū viharanti bālā abyattā. te na jānanti uposathaṁ vā
uposathakammaṁ vā pātimokkhaṁ vā pātimokkhuddesaṁ vā. tehi
bhikkhave bhikkhūhi eko bhikkhu sāmantā āvāsā sajjukaṁ pāhetabbo
gacchāvuso saṅkhittena vā vitthārena vā pātimokkhaṁ pariyāpuṇitvā
āgacchāti. evañcetaṁ labhetha iccetaṁ kusalaṁ no ce labhetha
tehi bhikkhave bhikkhūhi sabbeheva yattha jānanti uposathaṁ vā
uposathakammaṁ vā pātimokkhaṁ vā pātimokkhuddesaṁ vā so āvāso
gantabbo no ce gaccheyyuṁ āpatti dukkaṭassa. idha pana
bhikkhave aññatarasmiṁ āvāse sambahulā bhikkhū vassaṁ vasanti bālā
abyattā. te na jānanti uposathaṁ vā uposathakammaṁ vā
pātimokkhaṁ vā pātimokkhuddesaṁ vā. tehi bhikkhave bhikkhūhi
eko bhikkhu sāmantā āvāsā sajjukaṁ pāhetabbo gacchāvuso
saṅkhittena vā vitthārena vā pātimokkhaṁ pariyāpuṇitvā āgacchāti.
evañcetaṁ labhetha iccetaṁ kusalaṁ no ce labhetha eko bhikkhu
sattāhakālikaṁ pāhetabbo gacchāvuso saṅkhittena vā vitthārena
vā pātimokkhaṁ pariyāpuṇitvā āgacchāti. evañcetaṁ labhetha
iccetaṁ kusalaṁ no ce labhetha na bhikkhave tehi bhikkhūhi tasmiṁ
āvāse vassaṁ vasitabbaṁ vaseyyuṁ ce āpatti dukkaṭassāti.

[181] athakho bhagavā bhikkhū āmantesi sannipatatha bhikkhave
saṅgho uposathaṁ karissatīti. evaṁ vutte aññataro bhikkhu bhagavantaṁ

page number: 235

etadavoca atthi bhante bhikkhu gilāno so anāgatoti.
anujānāmi bhikkhave gilānena bhikkhunā pārisuddhiṁ dātuṁ. evañca
pana bhikkhave dātabbā. tena gilānena bhikkhunā ekaṁ bhikkhuṁ
upasaṅkamitvā ekaṁsaṁ uttarāsaṅgaṁ karitvā ukkuṭikaṁ nisidītvā
añjaliṁ paggahetvā evamassa vacanīyo pārisuddhiṁ dammi pārisuddhiṁ
me hara pārisuddhiṁ me ārocehīti. kāyena viññāpeti vācāya
viññāpeti kāyena vācāya viññāpeti dinnā hoti pārisuddhi.
na kāyena viññāpeti na vācāya viññāpeti na kāyena vācāya
viññāpeti na dinnā hoti pārisuddhi. evañcetaṁ labhetha
iccetaṁ kusalaṁ no ce labhetha so bhikkhave gilāno bhikkhu
mañcena vā pīṭhena vā saṅghamajjhe 1- ānetvā uposatho kātabbo.
sace bhikkhave gilānupaṭṭhākānaṁ bhikkhūnaṁ evaṁ hoti sace kho
mayaṁ gilānaṁ ṭhānā cāvessāma ābādho vā abhivaḍḍhissati
kālakiriyā vā bhavissatīti na bhikkhave gilāno 

[2]- ṭhānā cāvetabbo
saṅghena tattha gantvā uposatho kātabbo. na tveva vaggena
saṅghena uposatho kātabbo kareyya ce āpatti dukkaṭassa.
pārisuddhihārako ce bhikkhave dinnāya pārisuddhiyā tattheva pakkamati
aññassa dātabbā pārisuddhi. pārisuddhihārako ce bhikkhave
dinnāya pārisuddhiyā tattheva vibbhamati kālaṁ karoti sāmaṇero
paṭijānāti sikkhaṁ paccakkhātako paṭijānāti antimavatthuṁ ajjhāpannako

footnote: 1 po. saṅghamajjhaṁ. 2 ma. bhikkhu.

page number: 236

paṭijānāti ummattako paṭijānāti khittacitto paṭijānāti
vedanaṭṭo paṭijānāti āpattiyā adassane ukkhittako paṭijānāti
āpattiyā appaṭikamme ukkhittako paṭijānāti pāpikāya diṭṭhiyā
appaṭinissagge ukkhittako paṭijānāti paṇḍako paṭijānāti
theyyasaṁvāsako paṭijānāti titthiyapakkantako paṭijānāti tiracchānagato
paṭijānāti mātughātako paṭijānāti pitughātako paṭijānāti
arahantaghātako paṭijānāti bhikkhunīdūsako paṭijānāti
saṅghabhedako paṭijānāti lohituppādako paṭijānāti ubhatobyañjanako
paṭijānāti aññassa dātabbā pārisuddhi. pārisuddhihārako
ce bhikkhave dinnāya pārisuddhiyā antarāmagge pakkamati.
anāhaṭā hoti pārisuddhi. pārisuddhihārako ce bhikkhave dinnāya
pārisuddhiyā antarāmagge vibbhamati kālaṁ karoti .pe. ubhatobyañjanako
paṭijānāti anāhaṭā hoti pārisuddhi. pārisuddhihārako
ce bhikkhave dinnāya pārisuddhiyā saṅghappatto pakkamati
āhaṭā hoti pārisuddhi. pārisuddhihārako ce bhikkhave dinnāya
pārisuddhiyā saṅghappatto vibbhamati kālaṁ karoti .pe. ubhatobyañjanako
paṭijānāti āhaṭā hoti pārisuddhi. pārisuddhihārako
ce bhikkhave dinnāya pārisuddhiyā saṅghappatto sutto na āroceti
pamatto na āroceti samāpanno na āroceti āhaṭā hoti
pārisuddhi. pārisuddhihārakassa anāpatti. pārisuddhihārako ce

page number: 237

bhikkhave dinnāya pārisuddhiyā saṅghappatto sañcicca na āroceti
āhaṭā hoti pārisuddhi pārisuddhihārakassa āpatti dukkaṭassāti.

[182] athakho bhagavā bhikkhū āmantesi sannipatatha bhikkhave
saṅgho kammaṁ karissatīti. evaṁ vutte aññataro bhikkhu bhagavantaṁ
etadavoca atthi bhante bhikkhu gilāno so anāgatoti.
anujānāmi bhikkhave gilānena bhikkhunā chandaṁ dātuṁ. evañca
pana bhikkhave dātabbo. tena gilānena bhikkhunā ekaṁ bhikkhuṁ
upasaṅkamitvā ekaṁsaṁ uttarāsaṅgaṁ karitvā ukkuṭikaṁ nisīditvā
añjaliṁ paggahetvā evamassa vacanīyo chandaṁ dammi chandaṁ me
hara chandaṁ me ārocehīti. kāyena viññāpeti vācāya
viññāpeti kāyena vācāya viññāpeti dinno hoti chando.
na kāyena viññāpeti na vācāya viññāpeti na kāyena vācāya
viññāpeti na dinno hoti chando. evañcetaṁ labhetha
iccetaṁ kusalaṁ no ce labhetha so bhikkhave (pts. vin i, 122) gilāno bhikkhu
mañcena vā pīṭhena va saṅghamajjhe ānetvā kammaṁ kātabbaṁ
sace bhikkhave gilānupaṭṭhākānaṁ bhikkhūnaṁ evaṁ hoti sace kho
mayaṁ gilānaṁ ṭhānā cāvessāma ābādho vā abhivaḍḍhissati
kālakiriyā vā bhavissatīti na bhikkhave gilāno 

[1]- ṭhānā cāvetabbo
saṅghena tattha gantvā kammaṁ kātabbaṁ na tveva vaggena saṅghena
kammaṁ kātabbaṁ kareyya ce āpatti dukkaṭassāti 2-. chandahārako

footnote: 1 ma. bhikkhu. 2 ma. itisaddo natthi.

page number: 238

ce bhikkhave dinne chande tattheva pakkamati aññassa dātabbo
chando. chandahārako ce bhikkhave dinne chande tattheva vibbhamati
kālaṁ karoti sāmaṇero paṭijānāti sikkhaṁ paccakkhātako paṭijānāti
antimavatthuṁ ajjhāpannako paṭijānāti ummattako paṭijānāti
khittacitto paṭijānāti vedanaṭṭo paṭijānāti āpattiyā
adassane ukkhittako paṭijānāti āpattiyā appaṭikamme ukkhittako
paṭijānāti pāpikāya diṭṭhiyā appaṭinissagge ukkhittako
paṭijānāti paṇḍako paṭijānāti theyyasaṁvāsako paṭijānāti
titthiyapakkantako paṭijānāti tiracchānagato paṭijānāti mātughātako
paṭijānāti pitughātako paṭijānāti arahantaghātako
paṭijānāti bhikkhunīdūsako paṭijānāti saṅghabhedako paṭijānāti
lohituppādako paṭijānāti ubhatobyañjanako paṭijānāti aññassa
dātabbo chando. chandahārako ce bhikkhave dinne chande
antarāmagge pakkamati anāhaṭo hoti chando. chandahārako
ce bhikkhave dinne chande antarāmagge vibbhamati kālaṁ karoti
.pe. ubhatobyañjanako paṭijānāti anāhaṭo hoti chando.
chandahārako ce bhikkhave dinne chande saṅghappatto pakkamati
āhaṭo hoti chando. chandahārako ce bhikkhave dinne chande
saṅghappatto vibbhamati kālaṁ karoti .pe. ubhatobyañjanako
paṭijānāti āhaṭo hoti chando. chandahārako ce bhikkhave

page number: 239

dinne chande saṅghappatto sutto na āroceti pamatto na
āroceti samāpanno na āroceti āhaṭo hoti chando.
chandahārakassa anāpatti. chandahārako ce bhikkhave dinne chande
saṅghappatto sañcicca na āroceti āhaṭo hoti chando.
chandahārakassa āpatti dukkaṭassa. anujānāmi bhikkhave tadahuposathe
pārisuddhiṁ dentena chandaṁpi dātuṁ santi saṅghassa karaṇīyanti.

[183] tena kho pana samayena aññataraṁ bhikkhuṁ tadahuposathe
ñātakā gaṇhiṁsu. bhagavato etamatthaṁ ārocesuṁ. idha pana
bhikkhave bhikkhuṁ tadahuposathe ñātakā gaṇhanti. te ñātakā
bhikkhūhi evamassu vacanīyā iṅgha tumhe āyasmanto imaṁ bhikkhuṁ
muhuttaṁ muñcatha yāvāyaṁ bhikkhu uposathaṁ karotīti. evañcetaṁ
labhetha iccetaṁ kusalaṁ no ce labhetha te ñātakā bhikkhūhi
evamassu vacanīyā iṅgha tumhe āyasmanto muhuttaṁ ekamantaṁ
hotha yāvāyaṁ bhikkhu pārisuddhiṁ detīti. evañcetaṁ labhetha
iccetaṁ kusalaṁ no ce labhetha te ñātakā bhikkhūhi evamassu
vacanīyā iṅgha tumhe āyasmanto imaṁ bhikkhuṁ muhuttaṁ nissīmaṁ
netha yāva saṅgho uposathaṁ karotīti. evañcetaṁ labhetha iccetaṁ
kusalaṁ no ce labhetha na tveva vaggena saṅghena uposatho
kātabbo kareyya ce āpatti dukkaṭassa. idha pana bhikkhave
bhikkhu tadahuposathe rājāno gaṇhanti .pe. corā gaṇhanti ...

page number: 240

dhuttā gaṇhanti ... bhikkhupaccatthikā gaṇhanti. te bhikkhupaccatthikā
bhikkhūhi evamassu vacanīyā iṅgha tumhe āyasmanto imaṁ bhikkhuṁ
muhuttaṁ muñcatha yāvāyaṁ bhikkhu uposathaṁ karotīti. evañcetaṁ
labhetha iccetaṁ kusalaṁ no ce labhetha te bhikkhupaccatthikā
bhikkhūhi evamassu vacanīyā iṅgha tumhe āyasmanto muhuttaṁ
ekamantaṁ hotha yāvāyaṁ bhikkhu pārisuddhiṁ detīti. evañcetaṁ
labhetha iccetaṁ kusalaṁ no ce labhetha te bhikkhupaccatthikā
bhikkhūhi evamassu vacanīyā iṅgha tumhe āyasmanato imaṁ bhikkhuṁ
muhuttaṁ nissīmaṁ netha yāva saṅgho uposathaṁ karotīti. evañcetaṁ
labhetha iccetaṁ kusalaṁ no ce labhetha na tveva vaggena saṅghena
uposatho kātabbo kareyya ce āpatti dukkaṭassāti.

[184] (pts. vin i, 123) athakho bhagavā bhikkhū āmantesi sannipatatha bhikkhave
atthi saṅghassa karaṇīyanti. evaṁ vutte aññataro bhikkhu
bhagavantaṁ etadavoca atthi bhante gaggo nāma bhikkhu ummattako
so anāgatoti. dveme bhikkhave ummattakā atthi bhikkhu ummattako
saratipi uposathaṁ napi sarati saratipi saṅghakammaṁ napi sarati
atthi neva sarati āgacchatipi uposathaṁ napi āgacchati āgacchatipi
saṅghakammaṁ napi āgacchati atthi neva āgacchati. tatra bhikkhave
yvāyaṁ ummattako saratipi uposathaṁ napi sarati saratipi saṅghakammaṁ
napi sarati āgacchatipi uposathaṁ napi āgacchati āgacchatipi saṅghakammaṁ

page number: 241

napi āgacchati. anujānāmi bhikkhave evarūpassa ummattakassa
ummattakasammatiṁ dātuṁ. evañca pana bhikkhave dātabbā.
byattena bhikkhunā paṭibalena saṅgho ñāpetabbo suṇātu me
bhante saṅgho gaggo bhikkhu ummattako saratipi uposathaṁ napi
sarati saratipi saṅghakammaṁ napi sarati āgacchatipi uposathaṁ napi
āgacchati āgacchatipi saṅghakammaṁ napi āgacchati. yadi saṅghassa
pattakallaṁ saṅgho gaggassa bhikkhuno ummattakassa ummattakasammatiṁ
dadeyya sareyya vā gaggo bhikkhu uposathaṁ na vā sareyya
sareyya vā saṅghakammaṁ na vā sareyya āgaccheyya vā uposathaṁ
na vā āgaccheyya āgaccheyya vā saṅghakammaṁ na vā āgaccheyya
saṅgho saha vā gaggena vinā vā gaggena uposathaṁ kareyya
saṅghakammaṁ kareyya. esā ñatti. suṇātu me bhante saṅgho
gaggo bhikkhu ummattako saratipi uposathaṁ napi sarati saratipi
saṅghakammaṁ napi sarati āgacchatipi uposathaṁ napi āgacchati āgacchatipi
saṅghakammaṁ napi āgacchati. saṅgho gaggassa bhikkhuno ummattakassa
ummattakasammatiṁ deti sareyya vā gaggo bhikkhu uposathaṁ na vā
sareyya sareyya vā saṅghakammaṁ na vā sareyya āgaccheyya vā
uposathaṁ na vā āgaccheyya āgaccheyya vā saṅghakammaṁ na vā
āgaccheyya saṅgho saha vā gaggena vinā vā gaggena uposathaṁ
karissati saṅghakammaṁ karissati. yassāyasmato khamati gaggassa

page number: 242

bhikkhuno ummattakassa ummattakasammatiyā dānaṁ sareyya vā
gaggo bhikkhu uposathaṁ na vā sareyya sareyya vā saṅghakammaṁ na
vā sareyya āgaccheyya vā uposathaṁ na vā āgaccheyya
āgaccheyya vā saṅghakammaṁ na vā āgaccheyya saṅgho saha vā
gaggena vinā vā gaggena uposathaṁ karissati saṅghakammaṁ karissati
so tuṇhassa yassa nakkhamati so bhāseyya. dinnā saṅghena
gaggassa bhikkhuno ummattakassa ummattakasammati sareyya vā
gaggo bhikkhu uposathaṁ na vā sareyya sareyya vā saṅghakammaṁ na
vā sareyya āgaccheyya vā uposathaṁ na vā āgaccheyya āgaccheyya
vā saṅghakammaṁ na vā āgaccheyya saṅgho saha vā gaggena
vinā vā gaggena uposathaṁ karissati saṅghakammaṁ karissati. khamati
saṅghassa tasmā tuṇhī. evametaṁ dhārayāmīti.

[185] (pts. vin i, 124) tena kho pana samayena aññatarasmiṁ āvāse tadahuposathe
cattāro bhikkhū viharanti. athakho tesaṁ bhikkhūnaṁ etadahosi
bhagavatā paññattaṁ uposatho kātabboti mayañcamha 1- cattāro
janā kathaṁ nu kho amhehi uposatho kātabboti. bhagavato
etamatthaṁ ārocesuṁ. anujānāmi bhikkhave catunnaṁ pātimokkhaṁ
uddisitunti. tena kho pana samayena aññatarasmiṁ āvāse
tadahuposathe tayo bhikkhū viharanti. athakho tesaṁ bhikkhūnaṁ etadahosi
bhagavatā anuññātaṁ catunnaṁ pātimokkhaṁ uddisituṁ mayañcamha 1-

footnote: 1 ma. yu. mayañcamhā. sabbattha īdisameva.

page number: 243

tayo janā kathaṁ nu kho amhehi uposatho kātabboti. bhagavato
etamatthaṁ ārocesuṁ. anujānāmi bhikkhave tiṇṇannaṁ aññamaññaṁ 1-
pārisuddhiuposathaṁ kātuṁ. evañca pana bhikkhave kātabbo.
byattena bhikkhunā paṭibalena te bhikkhū ñāpetabbā suṇantu
me āyasmantā ajjuposatho paṇṇaraso yadāyasmantānaṁ
pattakallaṁ mayaṁ aññamaññaṁ 1- pārisuddhiuposathaṁ kareyyāmāti.
therena bhikkhunā ekaṁsaṁ uttarāsaṅgaṁ karitvā ukkuṭikaṁ nisīditvā
añjaliṁ paggahetvā te bhikkhū evamassu vacanīyā parisuddho
ahaṁ āvuso parisuddhoti maṁ dhāretha parisuddho ahaṁ āvuso
parisuddhoti maṁ dhāretha parisuddho ahaṁ āvuso parisuddhoti
maṁ dhārethāti. navakena bhikkhunā ekaṁsaṁ uttarāsaṅgaṁ karitvā
ukkuṭikaṁ nisīditvā añjaliṁ paggahetvā te bhikkhū evamassu
vacanīyā parisuddho ahaṁ bhante parisuddhoti maṁ dhāretha parisuddho
ahaṁ bhante parisuddhoti maṁ dhāretha parisuddho ahaṁ bhante
parisuddhoti maṁ dhārethāti. tena kho pana samayena aññatarasmiṁ
āvāse tadahuposathe dve bhikkhū viharanti. athakho tesaṁ bhikkhūnaṁ
etadahosi bhagavatā anuññātaṁ catunnaṁ pātimokkhaṁ uddisituṁ
tiṇṇannaṁ aññamaññaṁ 1- pārisuddhiuposathaṁ kātuṁ mayañcamha dve
janā kathaṁ nu kho amhehi uposatho kātabboti. bhagavato
etamatthaṁ ārocesuṁ. anujānāmi bhikkhave dvinnaṁ pārisuddhiuposathaṁ

footnote: 1 ma. yu. ayaṁ pāṭho natthi.

page number: 244

kātuṁ. evañca pana bhikkhave kātabbo. therena bhikkhunā
ekaṁsaṁ uttarāsaṅgaṁ karitvā ukkuṭikaṁ nisīditvā añjaliṁ paggahetvā
navo bhikkhu evamassa vacanīyo parisuddho ahaṁ āvuso parisuddhoti
maṁ dhārehi parisuddho ahaṁ āvuso parisuddhoti (pts. vin i, 125) maṁ dhārehi
parisuddho ahaṁ āvuso parisuddhoti maṁ dhārehīti. navakena
bhikkhunā ekaṁsaṁ uttarāsaṅgaṁ karitvā ukkuṭikaṁ nisīditvā añjaliṁ
paggahetvā thero bhikkhu evamassa vacanīyo parisuddho ahaṁ
bhante parisuddhoti maṁ dhāretha parisuddho ahaṁ bhante parisuddhoti
maṁ dhāretha parisuddho ahaṁ bhante parisuddhoti maṁ dhārethāti.
tena kho pana samayena aññatarasmiṁ āvāse tadahuposathe eko
bhikkhu viharati. athakho tassa bhikkhuno etadahosi bhagavatā
anuññātaṁ catunnaṁ pātimokkhaṁ uddisituṁ tiṇṇannaṁ aññamaññaṁ
pārisuddhiuposathaṁ kātuṁ dvinnaṁ pārisuddhiuposathaṁ kātuṁ ahañcamhi
ekako kathaṁ nu kho mayā uposatho kātabboti. bhagavato
etamatthaṁ ārocesuṁ. idha pana bhikkhave aññatarasmiṁ āvāse
tadahuposathe eko bhikkhu viharati. tena bhikkhave bhikkhunā yattha
bhikkhū paṭikkamanti upaṭṭhānasālāya vā maṇḍape vā rukkhamūle
vā so deso sammajjitvā 1- pānīyaṁ paribhojanīyaṁ upaṭṭhāpetvā

footnote: 1 so deso sammajjitvāti taṁ desaṁ sammajjitvā. upayogatthe paccattanti
footnote: tabbaṇṇanā.

page number: 245

āsanaṁ paññāpetvā padīpaṁ katvā nisīditabbaṁ. sace aññe
bhikkhū āgacchanti tehi saddhiṁ uposatho kātabbo no ce
āgacchanti ajja me uposathoti adhiṭṭhātabbo no ce
adhiṭṭhaheyya āpatti dukkaṭassa. tatra bhikkhave yattha cattāro
bhikkhū viharanti na ekassa pārisuddhiṁ āharitvā tīhi pātimokkhaṁ
uddisitabbaṁ uddiseyyuñce āpatti dukkaṭassa. tatra bhikkhave
yattha tayo bhikkhū viharanti na ekassa pārisuddhiṁ āharitvā
dvīhi pārisuddhiuposatho kātabbo kareyyuñce āpatti
dukkaṭassa. tatra bhikkhave yattha dve bhikkhū viharanti na ekassa
pārisuddhiṁ āharitvā ekena adhiṭṭhātabbo adhiṭṭhaheyya ce
āpatti dukkaṭassāti.

[186] tena kho pana samayena aññataro bhikkhu tadahuposathe
āpattiṁ āpanno hoti. athakho tassa bhikkhuno etadahosi
bhagavatā paññattaṁ na sāpattikena uposatho kātabboti
ahañcamhi āpattiṁ āpanno kathaṁ nu kho mayā paṭipajjitabbanti.
bhagavato etamatthaṁ ārocesuṁ. idha pana bhikkhave bhikkhu tadahuposathe
āpattiṁ āpanno hoti. tena bhikkhave bhikkhunā ekaṁ bhikkhuṁ
upasaṅkamitvā ekaṁsaṁ uttarāsaṅgaṁ karitvā ukkuṭikaṁ (pts. vin i, 126) nisīditvā
añjaliṁ paggahetvā evamassa vacanīyo ahaṁ āvuso itthannāmaṁ
āpattiṁ āpanno taṁ paṭidesemīti. tena vattabbo passasīti.

page number: 246

āma passāmīti. āyatiṁ saṁvareyyāsīti. idha pana bhikkhave bhikkhu
tadahuposathe āpattiyā vematiko hoti. tena bhikkhave bhikkhunā
ekaṁ bhikkhuṁ upasaṅkamitvā ekaṁsaṁ uttarāsaṅgaṁ karitvā ukkuṭikaṁ
nisīditvā añjaliṁ paggahetvā evamassa vacanīyo ahaṁ āvuso
itthannāmāya āpattiyā vematiko yadā nibbematiko bhavissāmi
tadā taṁ āpattiṁ paṭikarissāmīti vatvā uposatho kātabbo
pātimokkhaṁ sotabbaṁ na tveva tappaccayā uposathassa antarāyo
kātabboti.

[187] tena kho pana samayena chabbaggiyā bhikkhū sabhāgaṁ āpattiṁ
desenti. bhagavato etamatthaṁ ārocesuṁ. na bhikkhave sabhāgā
āpatti desetabbā yo deseyya āpatti dukkaṭassāti.
tena kho pana samayena chabbaggiyā bhikkhū sabhāgaṁ āpattiṁ
paṭiggaṇhanti. bhagavato etamatthaṁ ārocesuṁ. na bhikkhave sabhāgā
āpatti paṭiggahetabbā yo paṭiggaṇheyya āpatti
dukkaṭassāti.

[188] tena kho pana samayena aññataro bhikkhu pātimokkhe
uddissamāne āpattiṁ sarati. athakho tassa bhikkhuno etadahosi
bhagavatā paññattaṁ na sāpattikena uposatho kātabboti
ahañcamhi āpattiṁ āpanno kathaṁ nu kho mayā paṭipajjitabbanti.
bhagavato etamatthaṁ ārocesuṁ. idha pana bhikkhave bhikkhu pātimokkhe

page number: 247

uddissamāne āpattiṁ sarati. tena bhikkhave bhikkhunā sāmanto 1-
bhikkhu evamassa vacanīyo ahaṁ āvuso itthannāmaṁ āpattiṁ
āpanno ito vuṭṭhahitvā taṁ āpattiṁ paṭikarissāmīti vatvā
uposatho kātabbo pātimokkhaṁ sotabbaṁ na tveva tappaccayā
uposathassa antarāyo kātabbo. idha pana bhikkhave bhikkhu
pātimokkhe uddissamāne āpattiyā vematiko hoti. tena
bhikkhave bhikkhunā sāmanto 1- bhikkhu evamassa vacanīyo ahaṁ āvuso
itthannāmāya āpattiyā vematiko yadā nibbematiko bhavissāmi
tadā taṁ āpattiṁ paṭikarissāmīti vatvā uposatho kātabbo
pātimokkhaṁ sotabbaṁ na tveva tappaccayā uposathassa antarāyo
kātabboti.

[189] tena kho pana samayena aññatarasmiṁ āvāse
tadahuposathe sabbo saṅgho sabhāgaṁ āpattiṁ āpanno hoti. athakho
tesaṁ bhikkhūnaṁ etadahosi bhagavatā paññattaṁ na sabhāgā āpatti
desetabbā na sabhāgā āpatti paṭiggahetabbāti (pts. vin i, 127) ayañca
sabbo saṅgho sabhāgaṁ āpattiṁ āpanno kathaṁ nu kho amhehi
paṭipajjitabbanti. bhagavato etamatthaṁ ārocesuṁ. idha pana
bhikkhave aññatarasmiṁ āvāse tadahuposathe sabbo saṅgho sabhāgaṁ
āpattiṁ āpanno hoti. tehi bhikkhave bhikkhūhi eko bhikkhu
sāmantā āvāsā sajjukaṁ pāhetabbo gacchāvuso taṁ āpattiṁ

footnote: 1 yu. sāmantā.

page number: 248

paṭikaritvā āgaccha mayante santike 

[1]- āpattiṁ paṭikarissāmāti.
evañcetaṁ labhetha iccetaṁ kusalaṁ no ce labhetha byattena
bhikkhunā paṭibalena saṅgho ñāpetabbo suṇātu me bhante saṅgho
ayaṁ sabbo saṅgho sabhāgaṁ āpattiṁ āpanno yadā aññaṁ
bhikkhuṁ suddhaṁ anāpattikaṁ passissati tadā tassa santike taṁ āpattiṁ
paṭikarissatīti vatvā uposatho kātabbo pātimokkhaṁ uddisitabbaṁ
na tveva tappaccayā uposathassa antarāyo kātabbo.
idha pana bhikkhave aññatarasmiṁ āvāse tadahuposathe sabbo
saṅgho sabhāgāya āpattiyā vematiko hoti. byattena bhikkhunā
paṭibalena saṅgho ñāpetabbo suṇātu me bhante saṅgho ayaṁ
sabbo saṅgho sabhāgāya āpattiyā vematiko yadā nibbematiko
bhavissati tadā taṁ āpattiṁ paṭikarissatīti vatvā uposatho
kātabbo pātimokkhaṁ uddisitabbaṁ na tveva tappaccayā uposathassa
antarāyo kātabbo. idha pana bhikkhave aññatarasmiṁ āvāse
vassūpagato saṅgho sabhāgaṁ āpattiṁ āpanno hoti. tehi
bhikkhave bhikkhūhi eko bhikkhu sāmantā āvāsā sajjukaṁ pāhetabbo
gacchāvuso taṁ āpattiṁ paṭikaritvā āgaccha mayante santike
taṁ āpattiṁ paṭikarissāmāti. evañcetaṁ labheyya iccetaṁ
kusalaṁ no ce labhetha eko bhikkhu sattāhakālikaṁ pāhetabbo
gacchāvuso taṁ āpattiṁ paṭikaritvā āgaccha mayante santike

footnote: 1 ma. taṁ.

page number: 249

taṁ āpattiṁ paṭikarissāmāti.

[190] tena kho pana samayena aññatarasmiṁ āvāse sabbo
saṅgho sabhāgaṁ āpattiṁ āpanno hoti. so na jānāti tassā
āpattiyā nāmaṁ na gottaṁ 1-. tatthañño bhikkhu āgacchati bahussuto
āgatāgamo dhammadharo vinayadharo mātikādharo paṇḍito byatto
medhāvī lajjī kukkuccako sikkhākāmo. tamenaṁ aññataro bhikkhu
yena so bhikkhu tenupasaṅkami upasaṅkamitvā taṁ bhikkhuṁ etadavoca
yo nu kho āvuso evañcevañca karoti kiṁ nāma so āpattiṁ
āpajjatīti. so evamāha yo kho āvuso evañcevañca
karoti imaṁ nāma so āpattiṁ āpajjati imaṁ nāma tvaṁ
āvuso āpattiṁ āpanno paṭikarohi taṁ āpattinti. so
evamāha na kho ahaṁ āvuso eko va imaṁ āpattiṁ āpanno
ayaṁ (pts. vin i, 128) sabbo saṅgho imaṁ āpattiṁ āpannoti. so evamāha
kinte āvuso karissati paro āpanno vā anāpanno vā
iṅgha tvaṁ āvuso sakāya āpattiyā vuṭṭhahāti. athakho so
bhikkhu tassa bhikkhuno vacanena taṁ āpattiṁ paṭikaritvā yena te
bhikkhū tenupasaṅkami upasaṅkamitvā te bhikkhū etadavoca yo
kira āvuso evañcevañca karoti imaṁ nāma so āpattiṁ
āpajjati imaṁ nāma tumhe āvuso āpattiṁ āpannā paṭikarotha
taṁ āpattinti. athakho te bhikkhū na icchiṁsu tassa bhikkhuno

footnote: 1 ma. yu. nāmagottaṁ.

page number: 250

vacanena taṁ āpattiṁ paṭikātuṁ. bhagavato etamatthaṁ ārocesuṁ.
idha pana bhikkhave aññatarasmiṁ āvāse sabbo saṅgho sabhāgaṁ
āpattiṁ āpanno hoti. so na jānāti tassā āpattiyā
nāmaṁ na gottaṁ 1-. tatthañño bhikkhu āgacchati bahussuto āgatāgamo
dhammadharo vinayadharo mātikādharo paṇḍito byatto medhāvī lajjī
kukkuccako sikkhākāmo. tamenaṁ aññataro bhikkhu yena so
bhikkhu tenupasaṅkami upasaṅkamitvā taṁ bhikkhuṁ evaṁ vadeti yo
nu kho āvuso evañcevañca karoti kiṁ nāma so āpattiṁ
āpajjatīti. so evaṁ vadeti yo kho āvuso evañcevañca
karoti imaṁ nāma so āpattiṁ āpajjati imaṁ nāma tvaṁ
āvuso āpattiṁ āpanno paṭikarohi taṁ āpattinti. so evaṁ
vadeti na kho ahaṁ āvuso eko va imaṁ āpattiṁ āpanno
ayaṁ sabbo saṅgho imaṁ āpattiṁ āpannoti. so evaṁ vadeti
kinte āvuso karissati paro āpanno vā anāpanno vā iṅgha
tvaṁ āvuso sakāya āpattiyā vuṭṭhahāti. so ce bhikkhave
bhikkhu tassa bhikkhuno vacanena taṁ āpattiṁ paṭikaritvā yena te
bhikkhū tenupasaṅkami upasaṅkamitvā te bhikkhū evaṁ vadeti yo
kira āvuso evañcevañca karoti imaṁ nāma so āpattiṁ
āpajjati imaṁ nāma tumhe āvuso āpattiṁ āpannā paṭikarotha
taṁ āpattinti. te ce bhikkhave bhikkhū tassa bhikkhuno vacanena taṁ

footnote: 1 ma. yu. nāmagottaṁ.

page number: 251

āpattiṁ paṭikareyyuṁ iccetaṁ kusalaṁ no ce paṭikareyyuṁ na te
bhikkhave bhikkhū tena bhikkhunā akāmā vacanīyāti.
codanāvatthubhāṇavāraṁ niṭṭhitaṁ.

[191] tena kho pana samayena aññatarasmiṁ āvāse tadahuposathe
sambahulā āvāsikā bhikkhū sannipatiṁsu cattāro vā atirekā vā.
te na jāniṁsu atthaññe 1- āvāsikā bhikkhū anāgatāti. (pts. vin i, 129) te
dhammasaññino vinayasaññino vaggā samaggasaññino uposathaṁ akaṁsu
pātimokkhaṁ uddisiṁsu. tehi uddissamāne pātimokkhe athaññe 2-
āvāsikā bhikkhū āgacchiṁsu bahutarā. bhagavato etamatthaṁ ārocesuṁ.
idha pana bhikkhave aññatarasmiṁ āvāse tadahuposathe sambahulā
āvāsikā bhikkhū sannipatanti cattāro vā atirekā vā te
na jānanti atthaññe āvāsikā bhikkhū anāgatāti. te
dhammasaññino vinayasaññino vaggā samaggasaññino uposathaṁ karonti
pātimokkhaṁ uddisanti. tehi uddissamāne pātimokkhe athaññe
āvāsikā bhikkhū āgacchanti bahutarā. tehi bhikkhave bhikkhūhi
puna pātimokkhaṁ uddisitabbaṁ. uddesakānaṁ anāpatti. idha
pana bhikkhave aññatarasmiṁ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te na jānanti
atthaññe āvāsikā bhikkhū anāgatāti. te dhammasaññino

footnote: 1 atthi aññeti padacchedo. 2 atha aññeti padacchedo.

page number: 252

vinayasaññino vaggā samaggasaññino uposathaṁ karonti pātimokkhaṁ
uddisanti. tehi uddissamāne pātimokkhe athaññe āvāsikā
bhikkhū āgacchanti samasamā. uddiṭṭhaṁ sūddiṭṭhaṁ avasesaṁ
sotabbaṁ. uddesakānaṁ anāpatti. idha pana bhikkhave aññatarasmiṁ
āvāse tadahuposathe sambahulā āvāsikā bhikkhū sannipatanti
cattāro vā atirekā vā. te na jānanti atthaññe āvāsikā
bhikkhū anāgatāti. te dhammasaññino vinayasaññino vaggā
samaggasaññino uposathaṁ karonti pātimokkhaṁ uddisanti. tehi
uddissamāne pātimokkhe athaññe āvāsikā bhikkhū āgacchanti
thokatarā. uddiṭṭhaṁ sūddiṭṭhaṁ avasesaṁ sotabbaṁ. uddesakānaṁ
anāpatti. idha pana bhikkhave aññatarasmiṁ āvāse tadahuposathe
sambahulā āvāsikā bhikkhū sannipatanti cattāro vā atirekā
vā. te na jānanti atthaññe āvāsikā bhikkhū anāgatāti.
te dhammasaññino vinayasaññino vaggā samaggasaññino uposathaṁ
karonti pātimokkhaṁ uddisanti. tehi uddiṭṭhamatte pātimokkhe
athaññe āvāsikā bhikkhū āgacchanti bahutarā. tehi bhikkhave
bhikkhūhi puna pātimokkhaṁ uddisitabbaṁ. uddesakānaṁ anāpatti.
idha pana bhikkhave aññatarasmiṁ āvāse tadahuposathe sambahulā
āvāsikā bhikkhū sannipatanti cattāro vā atirekā vā. te
na jānanti atthaññe āvāsikā bhikkhū anāgatāti. te

page number: 253

dhammasaññino vinayasaññino vaggā samaggasaññino uposathaṁ karonti
pātimokkhaṁ uddisanti. tehi uddiṭṭhamatte pātimokkhe athaññe
āvāsikā bhikkhū āgacchanti samasamā. uddiṭṭhaṁ sūddiṭṭhaṁ
tesaṁ santike pārisuddhi ārocetabbā. uddesakānaṁ anāpatti.
idha pana bhikkhave aññatarasmiṁ āvāse tadahuposathe sambahulā
āvāsikā bhikkhū sannipatanti cattāro vā atirekā vā. te
na jānanti atthaññe āvāsikā bhikkhū anāgatāti. te
dhammasaññino vinayasaññino vaggā samaggasaññino uposathaṁ karonti
pātimokkhaṁ uddisanti. tehi uddiṭṭhamatte pātimokkhe athaññe
āvāsikā bhikkhū āgacchanti thokatarā. uddiṭṭhaṁ sūddiṭṭhaṁ
tesaṁ santike pārisuddhi ārocetabbā. uddesakānaṁ anāpatti.
idha pana bhikkhave aññatarasmiṁ āvāse tadahuposathe sambahulā
āvāsikā bhikkhū sannipatanti cattāro vā atirekā vā. te
na jānanti atthaññe āvāsikā bhikkhū anāgatāti. te
dhammasaññino vinayasaññino vaggā samaggasaññino uposathaṁ karonti
pātimokkhaṁ uddisanti. tehi uddiṭṭhamatte pātimokkhe avuṭṭhitāya
parisāya athaññe āvāsikā bhikkhū āgacchanti bahutarā. tehi
bhikkhave bhikkhūhi puna pātimokkhaṁ uddisitabbaṁ. uddesakānaṁ
anāpatti. idha pana bhikkhave aññatarasmiṁ āvāse tadahuposathe
sambahulā āvāsikā bhikkhū sannipatanti cattāro vā atirekā

page number: 254

vā. te na jānanti atthaññe āvāsikā bhikkhū anāgatāti.
te dhammasaññino vinayasaññino vaggā samaggasaññino uposathaṁ
karonti pātimokkhaṁ uddisanti. tehi uddiṭṭhamatte pātimokkhe
avuṭṭhitāya (pts. vin i, 130) parisāya athaññe āvāsikā bhikkhū āgacchanti
samasamā .pe. thokatarā. uddiṭṭhaṁ sūddiṭṭhaṁ tesaṁ santike pārisuddhi
ārocetabbā. uddesakānaṁ anāpatti. idha pana bhikkhave
aññatarasmiṁ āvāse tadahuposathe sambahulā āvāsikā bhikkhū
sannipatanti cattāro vā atirekā vā. te na jānanti atthaññe
āvāsikā bhikkhū anāgatāti. te dhammasaññino vinayasaññino
vaggā samaggasaññino uposathaṁ karonti pātimokkhaṁ uddisanti.
tehi uddiṭṭhamatte pātimokkhe ekaccāya vuṭṭhitāya parisāya athaññe
āvāsikā bhikkhū āgacchanti bahutarā. tehi bhikkhave bhikkhūhi puna
pātimokkhaṁ uddisitabbaṁ. uddesakānaṁ anāpatti. idha pana bhikkhave
aññatarasmiṁ āvāse tadahuposathe sambahulā āvāsikā bhikkhū
sannipatanti cattāro vā atirekā vā. te na jānanti atthaññe
āvāsikā bhikkhū anāgatāti. te dhammasaññino vinayasaññino vaggā
samaggasaññino uposathaṁ karonti pātimokkhaṁ uddisanti. tehi uddiṭṭhamatte
pātimokkhe ekaccāya vuṭṭhitāya parisāya athaññe āvāsikā
bhikkhū āgacchanti samasamā .pe. thokatarā. uddiṭṭhaṁ sūddiṭṭhaṁ
tesaṁ santike pārisuddhi ārocetabbā. uddesakānaṁ anāpatti.

page number: 255

idha pana bhikkhave aññatarasmiṁ āvāse tadahuposathe sambahulā
āvāsikā bhikkhū sannipatanti cattāro vā atirekā vā. te
na jānanti atthaññe āvāsikā bhikkhū anāgatāti. te
dhammasaññino vinayasaññino vaggā samaggasaññino uposathaṁ karonti
pātimokkhaṁ uddisanti. tehi uddiṭṭhamatte pātimokkhe sabbāya
vuṭṭhitāya parisāya athaññe āvāsikā bhikkhū āgacchanti bahutarā.
tehi bhikkhave bhikkhūhi puna pātimokkhaṁ uddisitabbaṁ. uddesakānaṁ
anāpatti. idha pana bhikkhave aññatarasmiṁ āvāse tadahuposathe
sambahulā āvāsikā bhikkhū sannipatanti cattāro vā atirekā
vā. te na jānanti atthaññe āvāsikā bhikkhū anāgatāti.
te dhammasaññino vinayasaññino vaggā samaggasaññino uposathaṁ
karonti pātimokkhaṁ uddisanti. tehi uddiṭṭhamatte pātimokkhe
sabbāya vuṭṭhitāya parisāya athaññe āvāsikā bhikkhū āgacchanti
samasamā .pe. thokatarā. uddiṭṭhaṁ sūddiṭṭhaṁ tesaṁ santike
pārisuddhi ārocetabbā. uddesakānaṁ anāpatti.
anāpattipaṇṇarasakaṁ niṭṭhitaṁ.

[192] idha pana bhikkhave aññatarasmiṁ āvāse tadahuposathe
sambahulā āvāsikā bhikkhū sannipatanti cattāro vā atirekā
vā. te jānanti atthaññe āvāsikā bhikkhū anāgatāti.
te dhammasaññino vinayasaññino vaggā samaggasaññino 1- uposathaṁ

footnote: 1 ma. yu. vaggasaññino. ito paraṁ īdisameva.

page number: 256

karonti pātimokkhaṁ uddisanti. tehi uddissamāne pātimokkhe
athaññe āvāsikā bhikkhū āgacchanti bahutarā. tehi bhikkhave
bhikkhūhi puna pātimokkhaṁ uddisitabbaṁ. uddesakānaṁ āpatti
dukkaṭassa .pe. athaññe āvāsikā bhikkhū āgacchanti
samasamā .pe. thokatarā. uddiṭṭhaṁ sūddiṭṭhaṁ avasesaṁ sotabbaṁ.
uddesakānaṁ āpatti dukkaṭassa. idha pana bhikkhave aññatarasmiṁ
āvāse tadahuposathe sambahulā āvāsikā bhikkhū sannipatanti
cattāro vā atirekā vā. te jānanti atthaññe āvāsikā
bhikkhū anāgatāti. te dhammasaññino vinayasaññino vaggā
samaggasaññino uposathaṁ karonti pātimokkhaṁ uddisanti. tehi
uddiṭṭhamatte pātimokkhe athaññe āvāsikā bhikkhū āgacchanti
bahutarā. tehi bhikkhave bhikkhūhi puna pātimokkhaṁ uddisitabbaṁ.
uddesakānaṁ āpatti dukkaṭassa .pe. athaññe āvāsikā bhikkhū
āgacchanti samasamā .pe. thokatarā. uddiṭṭhaṁ sūddiṭṭhaṁ
tesaṁ santike pārisuddhi ārocetabbā. uddesakānaṁ āpatti
dukkaṭassa. idha pana bhikkhave aññatarasmiṁ āvāse tadahuposathe
sambahulā āvāsikā bhikkhū sannipatanti cattāro vā atirekā
vā. te jānanti atthaññe āvāsikā bhikkhū anāgatāti.
te dhammasaññino vinayasaññino vaggā samaggasaññino uposathaṁ
karonti pātimokkhaṁ uddisanti. tehi uddiṭṭhamatte pātimokkhe

page number: 257

avuṭṭhitāya parisāya .pe. ekaccāya vuṭṭhitāya parisāya .pe.
sabbāya (pts. vin i, 131) vuṭṭhitāya parisāya athaññe āvāsikā bhikkhū āgacchanti
bahutarā. tehi bhikkhave bhikkhūhi puna pātimokkhaṁ uddisitabbaṁ.
uddesakānaṁ āpatti dukkaṭassa .pe. athaññe āvāsikā bhikkhū
āgacchanti samasamā .pe. thokatarā. uddiṭṭhaṁ sūddiṭṭhaṁ
tesaṁ santike pārisuddhi ārocetabbā. uddesakānaṁ āpatti
dukkaṭassa.
vaggāsamaggasaññino 1- paṇṇarasakaṁ niṭṭhitaṁ.

[193] idha pana bhikkhave aññatarasmiṁ āvāse tadahuposathe
sambahulā āvāsikā bhikkhū sannipatanti cattāro vā atirekā
vā. te jānanti atthaññe āvāsikā bhikkhū anāgatāti.
te kappati nu kho amhākaṁ uposatho kātuṁ na nu kho kappatīti
vematikā uposathaṁ karonti pātimokkhaṁ uddisanti. tehi uddissamāne
pātimokkhe athaññe āvāsikā bhikkhū āgacchanti bahutarā.
tehi bhikkhave bhikkhūhi puna pātimokkhaṁ uddisitabbaṁ. uddesakānaṁ
āpatti dukkaṭassa .pe. athaññe āvāsikā bhikkhū āgacchanti
samasamā .pe. thokatarā. uddiṭṭhaṁ sūddiṭṭhaṁ avasesaṁ sotabbaṁ.
uddesakānaṁ āpatti dukkaṭassa. idha pana bhikkhave aññatarasmiṁ
āvāse tadahuposathe sambahulā āvāsikā bhikkhū sannipatanti
cattāro vā atirekā vā. te jānanti atthaññe āvāsikā

footnote: 1 ma. vaggāvaggasaññino .... yu. vaggāvaggasaññi ....

page number: 258

bhikkhū anāgatāti. te kappati nu kho amhākaṁ uposatho kātuṁ
na nu kho kappatīti vematikā uposathaṁ karonti pātimokkhaṁ
uddisanti. tehi uddiṭṭhamatte pātimokkhe .pe. avuṭṭhitāya
parisāya .pe. ekaccāya vuṭṭhitāya parisāya .pe. sabbāya
vuṭṭhitāya parisāya athaññe āvāsikā bhikkhū āgacchanti bahutarā.
tehi bhikkhave bhikkhūhi puna pātimokkhaṁ uddisitabbaṁ. uddesakānaṁ
āpatti dukkaṭassa .pe. athaññe āvāsikā bhikkhū āgacchanti
samasamā .pe. thokatarā. uddiṭṭhaṁ sūddiṭṭhaṁ tesaṁ santike
pārisuddhi ārocetabbā. uddesakānaṁ āpatti dukkaṭassa.
vematikapaṇṇarasakaṁ niṭṭhitaṁ.

[194] idha pana bhikkhave aññatarasmiṁ āvāse tadahuposathe
sambahulā āvāsikā bhikkhū sannipatanti cattāro vā atirekā vā.
te jānanti atthaññe āvāsikā bhikkhū anāgatāti. te
kappateva amhākaṁ uposatho kātuṁ na amhākaṁ na kappatīti
kukkuccapakatā uposathaṁ karonti pātimokkhaṁ uddisanti. tehi
uddissamāne pātimokkhe athaññe āvāsikā bhikkhū āgacchanti
bahutarā. tehi bhikkhave bhikkhūhi puna pātimokkhaṁ uddisitabbaṁ.
uddesakānaṁ āpatti dukkaṭassa .pe. athaññe āvāsikā bhikkhū
āgacchanti samasamā .pe. thokatarā. uddiṭṭhaṁ sūddiṭṭhaṁ
avasesaṁ sotabbaṁ. uddesakānaṁ āpatti dukkaṭassa. idha pana

page number: 259

bhikkhave aññatarasmiṁ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti
atthaññe āvāsikā bhikkhū anāgatāti. te kappateva amhākaṁ
uposatho kātuṁ na amhākaṁ na kappatīti kukkuccapakatā uposathaṁ
karonti pātimokkhaṁ uddisanti. tehi uddiṭṭhamatte pātimokkhe
.pe. avuṭṭhitāya parisāya .pe. ekaccāya vuṭṭhitāya parisāya
.pe. sabbāya vuṭṭhitāya parisāya athaññe āvāsikā bhikkhū
āgacchanti bahutarā. tehi bhikkhave bhikkhūhi puna pātimokkhaṁ
uddisitabbaṁ. uddesakānaṁ āpatti dukkaṭassa .pe. athaññe
āvāsikā bhikkhū āgacchanti samasamā .pe. thokatarā. uddiṭṭhaṁ
sūddiṭṭhaṁ tesaṁ santike pārisuddhi ārocetabbā. uddesakānaṁ
āpatti dukkaṭassa.
kukkuccapakatapaṇṇarasakaṁ niṭṭhitaṁ.

[195] idha pana bhikkhave aññatarasmiṁ āvāse tadahuposathe
sambahulā āvāsikā bhikkhū sannipatanti cattāro vā atirekā
vā. te jānanti atthaññe āvāsikā bhikkhū anāgatāti.
te nassantete 1- vinassantete ko tehi atthoti bhedapurekkhārā
uposathaṁ karonti pātimokkhaṁ uddisanti. tehi uddissamāne
pātimokkhe athaññe āvāsikā bhikkhū āgacchanti bahutarā.

footnote: 1 nassantu eteti padacchedo.

page number: 260

tehi bhikkhave bhikkhūhi puna pātimokkhaṁ uddisitabbaṁ. uddesakānaṁ
āpatti thullaccayassa (pts. vin i, 132) .pe. athaññe āvāsikā bhikkhū āgacchanti
samasamā .pe. thokatarā. uddiṭṭhaṁ usuddiṭṭhaṁ avasesaṁ sotabbaṁ.
uddesakānaṁ āpatti thullaccayassa. idha pana bhikkhave aññatarasmiṁ
āvāse tadahuposathe sambahulā āvāsikā bhikkhū sannipatanti
cattāro vā atirekā vā. te jānanti atthaññe āvāsikā
bhikkhū anāgatāti. te nassantete vinassantete ko tehi
atthoti bhedapurekkhārā uposathaṁ karonti pātimokkhaṁ uddisanti.
tehi uddiṭṭhamatte pātimokkhe .pe. avuṭṭhitāya parisāya .pe.
ekaccāya vuṭṭhitāya parisāya .pe. sabbāya vuṭṭhitāya parisāya
athaññe āvāsikā bhikkhū āgacchanti bahutarā. tehi bhikkhave
bhikkhūhi puna pātimokkhaṁ uddisitabbaṁ. uddesakānaṁ āpatti
thullaccayassa .pe. athaññe āvāsikā bhikkhū āgacchanti samasamā
.pe. thokatarā. uddiṭṭhaṁ sūddiṭṭhaṁ tesaṁ santike pārisuddhi
ārocetabbā. uddesakānaṁ āpatti thullaccayassa.
kedapurekkhārapaṇṇarasakaṁ niṭṭhitaṁ.
pañcavīsatitikaṁ niṭṭhitaṁ.

[196] idha pana bhikkhave aññatarasmiṁ āvāse tadahuposathe
sambahulā āvāsikā bhikkhū sannipatanti cattāro vā atirekā
vā. te na jānanti aññe āvāsikā bhikkhū antosīmaṁ

page number: 261

okkamantīti .pe. te na jānanti aññe āvāsikā bhikkhū
antosīmaṁ okkantāti .pe. te na passanti aññe āvāsike
bhikkhū antosīmaṁ okkamante .pe. te na passanti aññe
āvāsike bhikkhū antosīmaṁ okkante .pe. te na suṇanti
aññe āvāsikā bhikkhū antosīmaṁ okkamantīti .pe. te na
suṇanti aññe āvāsikā bhikkhū antosīmaṁ okkantāti .pe.
āvāsikena āvāsikā ... ekasatapañcasattatitikanayato āvāsikena
āgantukā āgantukena āvāsikā āgantukena āgantukāti
peyyālamukhena satta tikasatāni honti.

[197] idha pana bhikkhave āvāsikānaṁ bhikkhūnaṁ cātuddaso hoti
āgantukānaṁ paṇṇaraso. sace āvāsikā bahutarā honti
āgantukehi āvāsikānaṁ anuvattitabbaṁ. sace samasamā honti
āgantukehi āvāsikānaṁ anuvattitabbaṁ. sace āgantukā bahutarā
honti āvāsikehi āgantukānaṁ anuvattitabbaṁ. idha pana bhikkhave
āvāsikānaṁ bhikkhūnaṁ paṇṇaraso hoti āgantukānaṁ cātuddaso.
sace āvāsikā bahutarā honti āgantukehi āvāsikānaṁ anuvattitabbaṁ.
sace samasamā honti āgantukehi āvāsikānaṁ anuvattitabbaṁ.
sace āgantukā bahutarā honti āvāsikehi āgantukānaṁ
anuvattitabbaṁ. idha pana bhikkhave āvāsikānaṁ bhikkhūnaṁ pāṭipado
hoti āgantukānaṁ paṇṇaraso. sace āvāsikā bahutarā honti

page number: 262

āvāsikehi āgantukānaṁ nākāmā dātabbā sāmaggī āgantukehi
nissīmaṁ gantvā uposatho kātabbo. sace samasamā honti
āvāsikehi āgantukānaṁ nākāmā dātabbā sāmaggī āgantukehi
nissīmaṁ gantvā uposatho kātabbo. sace āgantukā bahutarā
honti āvāsikehi āgantukānaṁ sāmaggī vā dātabbā nissīmaṁ
vā gantabbaṁ. idha pana bhikkhave āvāsikānaṁ bhikkhūnaṁ paṇṇaraso
hoti (pts. vin i, 133) āgantukānaṁ pāṭipado. sace āvāsikā bahutarā honti
āgantukehi āvāsikānaṁ sāmaggī vā dātabbā nissīmaṁ vā
gantabbaṁ. sace samasamā honti āgantukehi āvāsikānaṁ sāmaggī
vā dātabbā nissīmaṁ vā gantabbaṁ. sace āgantukā bahutarā
honti āgantukehi āvāsikānaṁ nākāmā dātabbā sāmaggī
āvāsikehi nissīmaṁ gantvā uposatho kātabbo.

[198] idha pana bhikkhave āgantukā bhikkhū passanti āvāsikānaṁ
bhikkhūnaṁ āvāsikākāraṁ āvāsikaliṅgaṁ āvāsikanimittaṁ āvāsikuddesaṁ
supaññattaṁ mañcapīṭhaṁ bhisibimbohanaṁ pānīyaṁ paribhojanīyaṁ supaṭṭhitaṁ 1-
pariveṇaṁ susammaṭṭhaṁ passitvā vematikā honti atthi nu kho
āvāsikā bhikkhū natthi nu khoti. te vematikā na vicinanti
avicinitvā uposathaṁ karonti āpatti dukkaṭassa. te vematikā
vicinanti vicinitvā na passanti apassitvā uposathaṁ karonti
anāpatti. te vematikā vicinanti vicinitvā passanti passitvā

footnote: 1 ma. sūpaṭṭhitaṁ.

page number: 263

ekato uposathaṁ karonti anāpatti. te vematikā vicinanti
vicinitvā passanti passitvā pāṭekkaṁ uposathaṁ karonti āpatti
dukkaṭassa. te vematikā vicinanti vicinitvā passanti passitvā
nassantete vinassantete ko tehi atthoti bhedapurekkhārā
uposathaṁ karonti āpatti thullaccayassa. idha pana bhikkhave
āgantukā bhikkhū suṇanti āvāsikānaṁ bhikkhūnaṁ āvāsikākāraṁ
āvāsikaliṅgaṁ āvāsikanimittaṁ āvāsikuddesaṁ caṅkamantānaṁ padasaddaṁ
sajjhāyasaddaṁ ukkāsitasaddaṁ khipitasaddaṁ sutvā vematikā honti
atthi nu kho āvāsikā bhikkhū natthi nu khoti. te vematikā
na vicinanti avicinitvā uposathaṁ karonti āpatti dukkaṭassa.
te vematikā vicinanti vicinitvā na passanti apassitvā uposathaṁ
karonti anāpatti. te vematikā vicinanti vicinitvā passanti
passitvā ekato uposathaṁ karonti anāpatti. te vematikā
vicinanti vicinitvā passanti passitvā pāṭekkaṁ uposathaṁ karonti
āpatti dukkaṭassa. te vematikā vicinanti vicinitvā passanti
passitvā nassantete vinassantete ko tehi atthoti bhedapurekkhārā
uposathaṁ karonti āpatti thullaccayassa. idha pana
bhikkhave āvāsikā bhikkhū passanti āgantukānaṁ bhikkhūnaṁ āgantukākāraṁ
āgantukaliṅgaṁ āgantukanimittaṁ āgantukuddesaṁ aññātakaṁ pattaṁ
aññātakaṁ cīvaraṁ aññātakaṁ nisīdanaṁ pādānaṁ dhotaṁ udakanissekaṁ

page number: 264

passitvā vematikā honti atthi nu kho āgantukā bhikkhū natthi
nu khoti. te vematikā na vicinanti avicinitvā uposathaṁ karonti
āpatti dukkaṭassa. te vematikā vicinanti vicinitvā na passanti
apassitvā uposathaṁ karonti anāpatti. te vematikā vicinanti
vicinitvā passanti passitvā ekato uposathaṁ karonti anāpatti.
te vematikā vicinanti vicinitvā passanti passitvā pāṭekkaṁ
uposathaṁ karonti āpatti dukkaṭassa. te vematikā vicinanti
vicinitvā passanti passitvā nassantete vinassantete ko
tehi atthoti bhedapurekkhārā uposathaṁ karonti āpatti thullaccayassa.
idha pana bhikkhave āvāsikā bhikkhū suṇanti āgantukānaṁ
bhikkhūnaṁ āgantukākāraṁ āgantukaliṅgaṁ āgantukanimittaṁ āgantukuddesaṁ
āgacchantānaṁ padasaddaṁ upāhanāpappoṭhanasaddaṁ ukkāsitasaddaṁ khipitasaddaṁ
sutvā vematikā honti atthi nu kho āgantukā bhikkhū
natthi nu khoti. te vematikā na vicinanti avicinitvā uposathaṁ
karonti āpatti dukkaṭassa. te vematikā vicinanti vicinitvā
na passanti apassitvā uposathaṁ karonti anāpatti. te
vematikā vicinanti vicinitvā passanti passitvā ekato uposathaṁ
karonti anāpatti. te vematikā vicinanti vicinitvā passanti
passitvā pāṭekkaṁ uposathaṁ karonti āpatti dukkaṭassa. te
vematikā vicinanti vicinitvā passanti passitvā nassantete

page number: 265

vinassantete ko tehi atthoti bhedapurekkhārā uposathaṁ karonti
āpatti (pts. vin i, 134) thullaccayassa.

[199] idha pana bhikkhave āgantukā bhikkhū passanti āvāsike
bhikkhū nānāsaṁvāsake te samānasaṁvāsakadiṭṭhiṁ paṭilabhanti samānasaṁvāsakadiṭṭhiṁ
paṭilabhitvā na pucchanti apucchitvā ekato uposathaṁ
karonti anāpatti. te pucchanti pucchitvā nābhivitaranti
anabhivitaritvā ekato uposathaṁ karonti āpatti dukkaṭassa.
te pucchanti pucchitvā nābhivitaranti anabhivitaritvā pāṭekkaṁ
uposathaṁ karonti anāpatti. idha pana bhikkhave āgantukā
bhikkhū passanti āvāsike bhikkhū samānasaṁvāsake te nānāsaṁvāsakadiṭṭhiṁ
paṭilabhanti nānāsaṁvāsakadiṭṭhiṁ paṭilabhitvā na pucchanti apucchitvā
ekato uposathaṁ karonti āpatti dukkaṭassa. te pucchanti
pucchitvā abhivitaranti abhivitaritvā pāṭekkaṁ uposathaṁ karonti
āpatti dukkaṭassa. te pucchanti pucchitvā abhivitaranti abhivitaritvā
ekato uposathaṁ karonti anāpatti. idha pana bhikkhave
āvāsikā bhikkhū passanti āgantuke bhikkhū nānāsaṁvāsake te
samānasaṁvāsakadiṭṭhiṁ paṭilabhanti samānasaṁvāsakadiṭṭhiṁ paṭilabhitvā na
pucchanti apucchitvā ekato uposathaṁ karonti anāpatti.
te pucchanti pucchitvā nābhivitaranti anabhivitaritvā ekato
uposathaṁ karonti āpatti dukkaṭassa. te pucchanti pucchitvā

page number: 266

nābhivitaranti anabhivitaritvā pāṭekkaṁ uposathaṁ karonti anāpatti.
idha pana bhikkhave āvāsikā bhikkhū passanti āgantuke bhikkhū
samānasaṁvāsake te nānāsaṁvāsakadiṭṭhiṁ paṭilabhanti nānāsaṁvāsakadiṭṭhiṁ
paṭilabhitvā na pucchanti apucchitvā ekato uposathaṁ karonti
āpatti dukkaṭassa. te pucchanti pucchitvā abhivitaranti abhivitaritvā
pāṭekkaṁ uposathaṁ karonti āpatti dukkaṭassa. te
pucchanti pucchitvā abhivitaranti abhivitaritvā ekato uposathaṁ
karonti anāpatti.

[200] na bhikkhave tadahuposathe sabhikkhukā āvāsā abhikkhuko
āvāso gantabbo aññatra saṅghena aññatra antarāyā. na
bhikkhave tadahuposathe sabhikkhukā āvāsā abhikkhuko anāvāso
gantabbo aññatra saṅghena aññatra antarāyā. na bhikkhave
tadahuposathe sabhikkhukā āvāsā abhikkhuko āvāso vā anāvāso
vā gantabbo aññatra saṅghena aññatra antarāyā. na bhikkhave
tadahuposathe sabhikkhukā anāvāsā abhikkhuko āvāso ... abhikkhuko
anāvāso ... abhikkhuko āvāso vā anāvāso vā gantabbo
aññatra saṅghena aññatra antarāyā. na bhikkhave (pts. vin i, 135) tadahuposathe
sabhikkhukā āvāsā vā anāvāsā vā abhikkhuko āvāso ...
abhikkhuko anāvāso ... abhikkhuko āvāso vā anāvāso vā
gantabbo aññatra saṅghena aññatra antarāyā. na bhikkhave

page number: 267

tadahuposathe sabhikkhukā āvāsā sabhikkhuko āvāso gantabbo
yatthassu bhikkhū nānāsaṁvāsakā aññatra saṅghena aññatra
antarāyā. na bhikkhave tadahuposathe sabhikkhukā āvāsā sabhikkhuko
anāvāso gantabbo yatthassu bhikkhū nānāsaṁvāsakā aññatra
saṅghena aññatra antarāyā. na bhikkhave tadahuposathe sabhikkhukā
āvāsā sabhikkhuko āvāso vā anāvāso vā gantabbo yatthassu
bhikkhū nānāsaṁvāsakā aññatra saṅghena aññatra antarāyā.
na bhikkhave tadahuposathe sabhikkhukā anāvāsā sabhikkhuko āvāso
... sabhikkhuko anāvāso ... sabhikkhuko āvāso vā anāvāso vā
gantabbo yatthassu bhikkhū nānāsaṁvāsakā aññatra saṅghena
aññatra antarāyā. na bhikkhave tadahuposathe sabhikkhukā āvāsā
vā anāvāsā vā sabhikkhuko āvāso ... sabhikkhuko anāvāso ...
sabhikkhuko āvāso vā anāvāso vā gantabbo yatthassu bhikkhū
nānāsaṁvāsakā aññatra saṅghena aññatra antarāyā. gantabbo
bhikkhave tadahuposathe sabhikkhukā āvāsā sabhikkhuko āvāso
yatthassu bhikkhū samānasaṁvāsakā yaṁ jaññā sakkomi ajjeva
gantunti. gantabbo bhikkhave tadahuposathe sabhikkhukā āvāsā
sabhikkhuko anāvāso ... sabhikkhuko āvāso vā anāvāso vā
yatthassu bhikkhū samānasaṁvāsakā yaṁ jaññā sakkomi ajjeva
gantunti. gantabbo bhikkhave tadahuposathe sabhikkhukā anāvāsā

page number: 268

sabhikkhuko āvāso ... sabhikkhuko anāvāso ... sabhikkhuko āvāso
vā anāvāso vā yatthassu bhikkhū samānasaṁvāsakā yaṁ jaññā
sakkomi ajjeva gantunti. gantabbo bhikkhave tadahuposathe
sabhikkhukā āvāsā vā anāvāsā vā sabhikkhuko āvāso ...
sabhikkhuko anāvāso ... sabhikkhuko āvāso vā anāvāso vā
yatthassu bhikkhū samānasaṁvāsakā yaṁ jaññā sakkomi ajjeva
gantunti.

[201] na bhikkhave bhikkhuniyā nisinnaparisāya pātimokkhaṁ
uddisitabbaṁ yo uddiseyya āpatti dukkaṭassa. na bhikkhave
sikkhamānāya ... na sāmaṇerassa ... na sāmaṇeriyā 1- ... na sikkhaṁ
paccakkhātakassa ... na antimavatthuṁ ajjhāpannakassa nisinnaparisāya
pātimokkhaṁ uddisitabbaṁ yo uddiseyya āpatti dukkaṭassa. na
āpattiyā adassane ukkhittakassa nisinnaparisāya pātimokkhaṁ uddisitabbaṁ
yo uddiseyya yathādhammo kāretabbo. na āpattiyā
appaṭikkamme ukkhittakassa nisinnaparisāya ... na pāpikāya diṭṭhiyā
appaṭinissagge ukkhittakassa nisinnaparisāya pātimokkhaṁ uddisitabbaṁ yo
uddiseyya yathādhammo kāretabbo. na paṇḍakassa nisinnaparisāya
pātimokkhaṁ uddisitabbaṁ yo uddiseyya āpatti dukkaṭassa. na
theyyasaṁvāsakassa ... (pts. vin i, 136) na titthiyapakkantakassa ... na tiracchānagatassa

footnote: 1 sāmaṇerāyātipi pāṭho.

page number: 269

... na mātughātakassa ... na pitughātakassa ... na arahantaghātakassa ...
na bhikkhunīdūsakassa ... na saṅghabhedakassa ... na lohituppādakassa ...
na ubhatobyañjanakassa nisinnaparisāya pātimokkhaṁ uddisitabbaṁ yo
uddiseyya āpatti dukkaṭassa.

[202] na bhikkhave pārivāsikapārisuddhidānena uposatho kātabbo
aññatra avuṭṭhitāya parisāya.

[203] na ca bhikkhave anuposathe uposatho kātabbo aññatra
saṅghasāmaggiyāti.
uposathakkhandhakaṁ niṭṭhitaṁ. tatiyaṁ bhāṇavāraṁ.
imamhi khandhake vatthu chāsīti.
tassuddānaṁ

[204] titthiyā bimbisāro ca sannipatitu 1- tuṇhikā
dhammaṁ raho pātimokkhaṁ devasikaṁ tadā sakiṁ
yathā parisāya samaggaṁ sāmaggī maddakucchi ca
sīmā mahatī nadiyā anu dve khuddakāni ca
navā rājagahe ceva sīmā avippavāsanā
sammanne paṭhamaṁ sīmaṁ pacchā sīmaṁ samūhane
asammatā gāmasīmā nadiyā samudde sare
udakukkhepo bhindanti tathevajjhottharanti ca

footnote: 1 sī. sannipatituṁ. yu. sannipatanti.

page number: 270

kati kammāni uddeso sañcarā 1- asatīpi ca
dhammaṁ vinayaṁ tajjenti puna vinayatajjanā
codanā kate okāse adhammapaṭikkosanā
catupañcaparāāvi sañciccāpica 2- vāyame
sagahaṭṭhā anajjhiṭṭhā codanamhi na jānati
sambahulā na jānanti sajjukaṁ na ca gacchare
katimī kīvatikā dūre ārocetuñca nassari
uklāpaṁ āsanaṁ dīpo 3- disā añño bahussuto
sajjukaṁ vassuposatho suddhikammañca ñātakā
gaggo catutayo dveko āpatti sabhāgā sari
sabbo saṅgho vematiko na jānanti bahussuto
bahū samasamā thokā parisāvuṭṭhitāya ca 4-
ekaccā vuṭṭhitā sabbā jānanti ca vimatikā 5-
kappate vāti kukkuccā jānaṁ passaṁ suṇanti ca
āvāsikena āgantukā 6- cātupaṇṇaraso puna
pāṭipado paṇṇaraso liṅgasaṁvāsakā ubho
pārivāsānuposatho aññatra saṅghasamaggiyā 7-
ete vibhattā uddānā vatthuvibhūtakāraṇāti.

footnote: 1 sī. ma. yu. savarā. rā. saṁvarā. 2 ma. yu. rā. sañciccacepi
footnote: vāyame. 3 yu. padīpo. 4 ma. parisāavuṭṭhitāya ca. yu. parisāya
footnote: avuṭṭhitāya ca. 5 ma. yu. vematikā. 6 ma. yu. āgantu.

7 ma. yu. saṅghasāmaggiyā.

page number: 271

vassūpanāyikakkhandhakaṁ

[205] (pts. vin i, 137) tena samayena buddho bhagavā rājagahe viharati veḷuvane
kalandakanivāpe. tena kho pana samayena bhagavatā bhikkhūnaṁ vassāvāso
appaññatto hoti. tedha 1- bhikkhū hemantampi gimhampi vassampi
cārikaṁ caranti. manussā ujjhāyanti khīyanti vipācenti kathaṁ
hi nāma samaṇā sakyaputtiyā hemantampi gimhampi vassampi
cārikaṁ carissanti haritāni tiṇāni sammaddantā ekindriyaṁ jīvaṁ
viheṭhentā bahū khuddake pāṇe saṅghātaṁ āpādentā ime
hi nāma aññatitthiyā paribbājakā 2- durakkhātadhammā vassāvāsaṁ
alliyissanti saṅkāsayissanti 3- ime hi nāma sakuntakā rukkhaggesu
kulāvakāni karitvā vassāvāsaṁ alliyissanti saṅkāsayissanti ime
pana samaṇā sakyaputtiyā hemantampi gimhampi vassampi cārikaṁ
caranti haritāni tiṇāni sammaddantā ekindriyaṁ jīvaṁ viheṭhentā
bahū khuddake pāṇe saṅghātaṁ āpādentāti. assosuṁ kho bhikkhū
tesaṁ manussānaṁ ujjhāyantānaṁ khīyantānaṁ vipācentānaṁ. athakho
te bhikkhū bhagavato etamatthaṁ ārocesuṁ. athakho bhagavā etasmiṁ
nidāne etasmiṁ pakaraṇe dhammiṁ kathaṁ katvā bhikkhū āmantesi
anujānāmi bhikkhave vassaṁ upagantunti.

footnote: 1 idhasaddo nipātamattoti tabbaṇṇanā. 2 ma. yu. ayaṁ pāṭho natthi.
footnote: 3 ma. saṅkasāyissanti. yu. rā. saṅkāpayissanti.

page number: 272

[206] athakho bhikkhūnaṁ etadahosi kadā nu kho vassaṁ
upagantabbanti. bhagavato etamatthaṁ ārocesuṁ. anujānāmi
bhikkhave vassāne vassaṁ upagantunti. athakho bhikkhūnaṁ etadahosi
kati nu kho vassūpanāyikāti. bhagavato etamatthaṁ ārocesuṁ.
dvemā bhikkhave vassūpanāyikā purimikā pacchimikā 1- aparajjugatāya
āsāḷhiyā purimikā upagantabbā māsagatāya āsāḷhiyā
pacchimikā upagantabbā imā kho bhikkhave dve vassūpanāyikāti.

[207] (pts. vin i, 138) tena kho pana samayena chabbaggiyā bhikkhū vassaṁ upagantvā
antarāvassaṁ cārikaṁ caranti. manussā tatheva ujjhāyanti khīyanti
vipācenti kathaṁ hi nāma samaṇā sakyaputtiyā hemantampi gimhampi
vassampi cārikaṁ carissanti haritāni tiṇāni sammaddantā ekindriyaṁ
jīvaṁ viheṭhentā bahū khuddake pāṇe saṅghātaṁ āpādentā ime hi nāma
aññatitthiyā durakkhātadhammā vassāvāsaṁ alliyissanti saṅkāsayissanti
ime hi nāma sakuntakā rukkhaggesu kulāvakāni karitvā vassāvāsaṁ
alliyissanti saṅkāsayissanti ime pana samaṇā sakyaputtiyā
hemantampi gimhampi vassampi cārikaṁ caranti haritāni tiṇāni
sammaddantā ekindriyaṁ jīvaṁ viheṭhentā bahū khuddake pāṇe
saṅghātaṁ āpādentāti. assosuṁ kho bhikkhū tesaṁ manussānaṁ
ujjhāyantānaṁ khīyantānaṁ vipācentānaṁ. ye te bhikkhū appicchā
te ujjhāyanti khīyanti vipācenti kathaṁ hi nāma chabbaggiyā

footnote: 1 ma. yu. pacchimikāti.

page number: 273

bhikkhū vassaṁ upagantvā antarāvassaṁ cārikaṁ carissantīti. athakho
te bhikkhū bhagavato etamatthaṁ ārocesuṁ. athakho bhagavā etasmiṁ
nidāne etasmiṁ pakaraṇe dhammiṁ kathaṁ katvā bhikkhū āmantesi na
bhikkhave vassaṁ upagantvā purimaṁ vā temāsaṁ pacchimaṁ vā temāsaṁ
avasitvā cārikā pakkamitabbā yo pakkameyya āpatti
dukkaṭassāti.

[208] tena kho pana samayena chabbaggiyā bhikkhū na icchanti
vassaṁ upagantuṁ. bhagavato etamatthaṁ ārocesuṁ. na bhikkhave
vassaṁ na upagantabbaṁ yo na upagaccheyya āpatti dukkaṭassāti.
tena kho pana samayena chabbaggiyā bhikkhū tadahuvassūpanāyikāya vassaṁ
anupagantukāmā sañcicca āvāsaṁ atikkamanti. bhagavato etamatthaṁ
ārocesuṁ. na bhikkhave tadahuvassūpanāyikāya vassaṁ anupagantukāmena
sañcicca āvāso atikkamitabbo yo atikkameyya āpatti
dukkaṭassāti.

[209] tena kho pana samayena rājā māgadho seniyo bimbisāro
vassaṁ ukkaḍḍhitukāmo bhikkhūnaṁ santike dūtaṁ pāhesi yadi panayyā 1-
āgame juṇhe vassaṁ upagaccheyyunti. bhagavato etamatthaṁ
ārocesuṁ. anujānāmi bhikkhave rājūnaṁ anuvattitunti.

[210] (pts. vin i, 139) athakho bhagavā rājagahe yathābhirantaṁ viharitvā yena
sāvatthī tena cārikaṁ pakkāmi anupubbena cārikaṁ caramāno yena

footnote: 1 ma. panāyyā.

page number: 274

sāvatthī tadavasari. tatra sudaṁ bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena kosalesu
janapadesu udenena upāsakena saṅghaṁ uddissa vihāro kārāpito
hoti. so bhikkhūnaṁ santike dūtaṁ pāheti 1- āgacchantu bhadantā
icchāmi dānañca dātuṁ dhammañca sotuṁ bhikkhū ca passitunti.
bhikkhū evamāhaṁsu bhagavatā āvuso paññattaṁ na vassaṁ upagantvā
purimaṁ vā temāsaṁ pacchimaṁ vā temāsaṁ avasitvā cārikā
pakkamitabbāti āgametu udeno upāsako yāva bhikkhū vassaṁ vasanti
vassaṁ vutthā gamissanti sace panassa accāyikaṁ karaṇīyaṁ tattheva
āvāsikānaṁ bhikkhūnaṁ santike vihāraṁ patiṭṭhāpetūti. udeno
upāsako ujjhāyati khīyati vipāceti kathaṁ hi nāma bhadantā
mayā pahite na āgacchissanti ahaṁ hi dāyako kārako
saṅghupaṭṭhākoti. assosuṁ kho bhikkhū udenassa upāsakassa ujjhāyantassa
khīyantassa vipācentassa. athakho te bhikkhū bhagavato etamatthaṁ
ārocesuṁ. athakho bhagavā etasmiṁ nidāne 

[2]- dhammiṁ kathaṁ katvā
bhikkhū āmantesi anujānāmi bhikkhave sattannaṁ sattāhakaraṇīyena
pahite gantuṁ na tveva appahite bhikkhussa bhikkhuniyā sikkhamānāya
sāmaṇerassa sāmaṇeriyā upāsakassa upāsikāya anujānāmi
bhikkhave imesaṁ sattannaṁ sattāhakaraṇīyena pahite gantuṁ na tveva
appahite sattāhaṁ sannivaṭṭo kātabbo. idha pana bhikkhave

footnote: 1 ma. yu. pāhesi. 2 ma. etasmiṁ pakaraṇe.

page number: 275

upāsakena saṅghaṁ uddissa vihāro kārāpito hoti. so ce
bhikkhūnaṁ santike dūtaṁ pahiṇeyya āgacchantu bhadantā icchāmi
dānañca dātuṁ dhammañca sotuṁ bhikkhū ca passitunti. gantabbaṁ
bhikkhave sattāhakaraṇīyena pahite na tveva appahite sattāhaṁ
sannivaṭṭo kātabbo. idha pana bhikkhave upāsakena saṅghaṁ
uddissa aḍḍhayogo kārāpito hoti .pe. pāsādo kārāpito
hoti. hammiyaṁ kārāpitaṁ hoti. guhā kārāpitā hoti.
pariveṇaṁ kārāpitaṁ hoti. koṭṭhako kārāpito hoti. upaṭṭhānasālā
kārāpitā hoti. aggisālā kārāpitā hoti. kappiyakuṭī kārāpitā
hoti. vaccakuṭī kārāpitā hoti. caṅkamo kārāpito hoti.
caṅkamanasālā kārāpitā hoti. udapāno kārāpito hoti. udapānasālā
kārāpitā hoti. jantāgharaṁ kārāpitaṁ hoti. jantāgharasālā
kārāpitā hoti. pokkharaṇī kārāpitā hoti. maṇḍapo kārāpito
hoti. ārāmo kārāpito hoti. ārāmavatthuṁ kārāpitaṁ hoti. so
ce bhikkhūnaṁ santike dūtaṁ pahiṇeyya āgacchantu bhadantā icchāmi
dānañca dātuṁ dhammañca sotuṁ bhikkhū ca passitunti. gantabbaṁ
bhikkhave sattāhakaraṇīyena pahite na tveva appahite sattāhaṁ
sannivaṭṭo kātabbo. idha pana bhikkhave upāsakena sambahule
bhikkhū uddissa .pe. ekaṁ bhikkhuṁ uddissa vihāro kārāpito
hoti. aḍḍhayogo kārāpito hoti. pāsādo kārāpito

page number: 276

hoti. hammiyaṁ kārāpitaṁ hoti. guhā kārāpitā hoti.
pariveṇaṁ kārāpitaṁ hoti. koṭṭhako kārāpito hoti. upaṭṭhānasālā
kārāpitā hoti. aggisālā kārāpitā hoti. kappiyakuṭī
kārāpitā hoti. vaccakuṭī kārāpitā hoti. caṅkamo kārāpito
hoti. caṅkamanasālā kārāpitā hoti. udapāno kārāpito
hoti. udapānasālā kārāpitā hoti. jantāgharaṁ kārāpitaṁ
hoti. jantāgharasālā kārāpitā hoti. pokkharaṇī kārāpitā
hoti. maṇḍapo kārāpito hoti. ārāmo kārāpito hoti.
ārāmavatthuṁ kārāpitaṁ hoti. so ce bhikkhūnaṁ santike dūtaṁ
pahiṇeyya āgacchantu bhadantā icchāmi dānañca dātuṁ dhammañca
sotuṁ bhikkhū ca passitunti. gantabbaṁ bhikkhave sattāhakaraṇīyena
pahite na tveva appahite sattāhaṁ sannivaṭṭo kātabbo. idha
pana bhikkhave upāsakena bhikkhunīsaṅghaṁ uddissa sambahulā bhikkhuniyo
uddissa ekaṁ bhikkhuniṁ uddissa sambahulā sikkhamānāyo uddissa
ekaṁ sikkhamānaṁ uddissa sambahule sāmaṇere uddissa ekaṁ
sāmaṇeraṁ uddissa sambahulā sāmaṇeriyo uddissa ekaṁ sāmaṇeriṁ
uddissa vihāro kārāpito hoti. aḍḍhayogo kārāpito hoti.
pāsādo kārāpito hoti. hammiyaṁ kārāpitaṁ hoti. guhā
kārāpitā hoti. pariveṇaṁ kārāpitaṁ hoti. koṭṭhako kārāpito
hoti. upaṭṭhānasālā kārāpitā hoti. aggisālā kārāpitā

page number: 277

hoti. kappiyakuṭī kārāpitā hoti. vaccakuṭī kārāpitā hoti 1-.
caṅkamo kārāpito hoti. caṅkamanasālā kārāpitā hoti.
udapāno kārāpito hoti. udapānasālā kārāpitā hoti.
pokkharaṇī kārāpitā hoti. maṇḍapo kārāpito hoti.
ārāmo kārāpito hoti. ārāmavatthuṁ kārāpitaṁ hoti. so
ce bhikkhūnaṁ santike dūtaṁ pahiṇeyya āgacchantu bhadantā icchāmi
dānañca dātuṁ dhammañca sotuṁ bhikkhū ca passitunti. gantabbaṁ
bhikkhave sattāhakaraṇīyena pahite na tveva appahite sattāhaṁ
sannivaṭṭo kātabbo. idha pana bhikkhave upāsakena attano
atthāya nivesanaṁ kārāpitaṁ hoti. sayanigharaṁ kārāpitaṁ hoti.
uddosito kārāpito hoti. aṭṭo kārāpito hoti. māḷo
kārāpito hoti. āpaṇo kārāpito hoti. āpaṇasālā
kārāpitā hoti. pāsādo kārāpito hoti. hammiyaṁ kārāpitaṁ hoti.
guhā kārāpitā hoti. pariveṇaṁ kārāpitaṁ hoti. koṭṭhako
kārāpito hoti. upaṭṭhānasālā kārāpitā hoti. aggisālā
kārāpitā hoti. rasavatī kārāpitā hoti. vaccakuṭī kārāpitā
hoti. caṅkamo kārāpito hoti. caṅkamanasālā kārāpitā hoti.
udapāno kārāpito hoti. udapānasālā kārāpitā hoti. jantāgharaṁ
kārāpitaṁ hoti. jantāgharasālā kārāpitā hoti. pokkharaṇī
kārāpitā hoti. maṇḍapo kārāpito hoti. ārāmo kārāpito

footnote: 1 ma. yu. ito paraṁ kiriyāpadaṁ na dissati.

page number: 278

hoti. ārāmavatthuṁ kārāpitaṁ hoti. puttassa vā vāreyyaṁ
hoti dhītuyā vā vāreyyaṁ hoti gilāno vā hoti abhiññātaṁ
vā suttantaṁ bhaṇati. so ce bhikkhūnaṁ santike dūtaṁ pahiṇeyya
āgacchantu bhadantā imaṁ suttantaṁ pariyāpuṇissanti purāyaṁ
suttanto na 1- (pts. vin i, 141) palujjatīti. aññataraṁ vā panassa kiccaṁ hoti
karaṇīyaṁ vā. so ce bhikkhūnaṁ santike dūtaṁ pahiṇeyya āgacchantu
bhadantā icchāmi dānañca dātuṁ dhammañca sotuṁ bhikkhū ca
passitunti. gantabbaṁ bhikkhave sattāhakaraṇīyena pahite na tveva
appahite sattāhaṁ sannivaṭṭo kātabbo. idha pana bhikkhave
upāsikāya saṅghaṁ uddissa vihāro kārāpito hoti. sā ce
bhikkhūnaṁ santike dūtaṁ pahiṇeyya āgacchantu ayyā icchāmi
dānañca dātuṁ dhammañca sotuṁ bhikkhū ca passitunti. gantabbaṁ
bhikkhave sattāhakaraṇīyena pahite na tveva appahite sattāhaṁ
sannivaṭṭo kātabbo. idha pana bhikkhave upāsikāya saṅghaṁ
uddissa aḍḍhayogo kārāpito hoti. pāsādo kārāpito
hoti. hammiyaṁ kārāpitaṁ hoti. guhā kārāpitā hoti. pariveṇaṁ
kārāpitaṁ hoti. koṭṭhako kārāpito hoti. upaṭṭhānasālā kārāpitā
hoti. aggisālā kārāpitā hoti. kappiyakuṭī kārāpitā
hoti. vaccakuṭī kārāpitā hoti. caṅkamo kārāpito hoti.
caṅkamanasālā kārāpitā hoti. udapāno kārāpito hoti. udapānasālā

footnote: 1 ma. yu. nasaddo natthi.

page number: 279

kārāpitā hoti. jantāgharaṁ kārāpitaṁ hoti. jantāgharasālā
kārāpitā hoti. pokkharaṇī kārāpitā hoti. maṇḍapo
kārāpito hoti. ārāmo kārāpito hoti. ārāmavatthuṁ
kārāpitaṁ hoti. sā ce bhikkhūnaṁ santike dūtaṁ pahiṇeyya āgacchantu
ayyā icchāmi dānañca dātuṁ dhammañca sotuṁ bhikkhū ca passitunti.
gantabbaṁ bhikkhave sattāhakaraṇīyena pahite na tveva appahite
sattāhaṁ sannivaṭṭo kātabbo. idha pana bhikkhave upāsikāya
sambahule bhikkhū uddissa .pe. ekaṁ bhikkhuṁ uddissa bhikkhunīsaṅghaṁ
uddissa sambahulā bhikkhuniyo uddissa ekaṁ bhikkhuniṁ uddissa
sambahulā sikkhamānāyo uddissa ekaṁ sikkhamānaṁ uddissa sambahule
sāmaṇere uddissa ekaṁ sāmaṇeraṁ uddissa sambahulā sāmaṇeriyo
uddissa ekaṁ sāmaṇeriṁ uddissa .pe. attano atthāya nivesanaṁ
kārāpitaṁ hoti. sayanigharaṁ kārāpitaṁ hoti. uddosito kārāpito
hoti. aṭṭo kārāpito hoti. māḷo kārāpito hoti.
āpaṇo kārāpito hoti. āpaṇasālā kārāpitā hoti.
pāsādo kārāpito hoti. hammiyaṁ kārāpitaṁ hoti. guhā kārāpitā
hoti. pariveṇaṁ kārāpitaṁ hoti. koṭṭhako kārāpito hoti.
upaṭṭhānasālā kārāpitā hoti. aggisālā kārāpitā hoti. rasavatī
kārāpitā hoti. vaccakuṭī kārāpitā hoti. caṅkamo kārāpito
hoti. caṅkamanasālā kārāpitā hoti. udapāno kārāpito

page number: 280

hoti. udapānasālā kārāpitā hoti. pokkharaṇī kārāpitā hoti.
maṇḍapo kārāpito hoti. ārāmo kārāpito hoti. ārāmavatthuṁ
kārāpitaṁ hoti. puttassa vā vāreyyaṁ hoti dhītuyā vā vāreyyaṁ
hoti gilānā vā hoti abhiññātaṁ vā suttantaṁ bhaṇati. sā ce
bhikkhūnaṁ santike dūtaṁ pahiṇeyya āgacchantu ayyā imaṁ suttantaṁ
pariyāpuṇissanti purāyaṁ suttanto na 1- palujjatīti. aññataraṁ
vā panassā kiccaṁ hoti karaṇīyaṁ vā. sā ce bhikkhūnaṁ santike
dūtaṁ pahiṇeyya āgacchantu ayyā icchāmi dānañca dātuṁ
dhammañca sotuṁ bhikkhū ca passitunti. gantabbaṁ bhikkhave sattāhakaraṇīyena
pahite na tveva appahite sattāhaṁ sannivaṭṭo
kātabbo. idha pana bhikkhave bhikkhunā saṅghaṁ uddissa bhikkhuniyā
saṅghaṁ uddissa sikkhamānāya saṅghaṁ uddissa sāmaṇerena saṅghaṁ
uddissa sāmaṇeriyā saṅghaṁ uddissa sambahule bhikkhū uddissa
ekaṁ bhikkhuṁ uddissa bhikkhunīsaṅghaṁ uddissa sambahulā bhikkhuniyo
uddissa ekaṁ bhikkhuniṁ uddissa sambahulā sikkhamānāyo uddissa
ekaṁ sikkhamānaṁ uddissa sambahule sāmaṇere uddissa ekaṁ
sāmaṇeraṁ uddissa (pts. vin i, 142) sambahulā sāmaṇeriyo uddissa ekaṁ sāmaṇeriṁ
uddissa .pe. attano atthāya vihāro kārāpito hoti.
aḍḍhayogo kārāpito hoti. pāsādo kārāpito hoti.
hammiyaṁ kārāpitaṁ hoti. guhā kārāpitā hoti. pariveṇaṁ kārāpitaṁ

footnote: 1 ma. yu. nasaddo natthi.

page number: 281

hoti. koṭṭhako kārāpito hoti. upaṭṭhānasālā kārāpitā
hoti. aggisālā kārāpitā hoti. kappiyakuṭī kārāpitā
hoti. vaccakuṭī kārāpitā hoti. caṅkamo kārāpito hoti.
caṅkamanasālā kārāpitā hoti. udapāno kārāpito hoti.
udapānasālā kārāpitā hoti. pokkharaṇī kārāpitā hoti.
maṇḍapo kārāpito hoti. ārāmo kārāpito hoti.
ārāmavatthuṁ kārāpitaṁ hoti. sā ce bhikkhūnaṁ santike dūtaṁ
pahiṇeyya āgacchantu ayyā icchāmi dānañca dātuṁ dhammañca
sotuṁ bhikkhū ca passitunti. gantabbaṁ bhikkhave sattāhakaraṇīyena
pahite na tveva appahite sattāhaṁ sannivaṭṭo kātabboti.

[211] tena kho pana samayena aññataro bhikkhu gilāno hoti.
so bhikkhūnaṁ santike dūtaṁ pāhesi ahaṁ hi gilāno āgacchantu
bhikkhū icchāmi bhikkhūnaṁ āgatanti. bhagavato etamatthaṁ ārocesuṁ.
anujānāmi bhikkhave pañcannaṁ sattāhakaraṇīyena appahitepi gantuṁ
pageva pahite bhikkhussa bhikkhuniyā sikkhamānāya sāmaṇerassa
sāmaṇeriyā anujānāmi bhikkhave imesaṁ pañcannaṁ sattāhakaraṇīyena
appahitepi gantuṁ pageva pahite sattāhaṁ sannivaṭṭo kātabbo.
idha pana bhikkhave bhikkhu gilāno hoti. so ce bhikkhūnaṁ santike
dūtaṁ pahiṇeyya ahaṁ hi gilāno āgacchantu bhikkhū icchāmi
bhikkhūnaṁ āgatanti. gantabbaṁ bhikkhave sattāhakaraṇīyena appahitepi

page number: 282

pageva pahite gilānabhattaṁ vā pariyesissāmi gilānupaṭṭhākabhattaṁ
vā pariyesissāmi gilānabhesajjaṁ vā pariyesissāmi pucchissāmi
vā upaṭṭhahissāmi vāti sattāhaṁ sannivaṭṭo kātabbo.
idha pana bhikkhave bhikkhussa anabhirati uppannā hoti. so ce
bhikkhūnaṁ santike dūtaṁ pahiṇeyya anabhirati me uppannā āgacchantu
bhikkhū icchāmi bhikkhūnaṁ āgatanti. gantabbaṁ bhikkhave sattāhakaraṇīyena
appahitepi pageva pahite anabhiratiṁ vūpakāsessāmi
vā vūpakāsāpessāmi vā dhammakathaṁ vāssa karissāmīti sattāhaṁ
sannivaṭṭo kātabbo. idha pana bhikkhave bhikkhussa kukkuccaṁ
uppannaṁ hoti. so ce bhikkhūnaṁ santike dūtaṁ pahiṇeyya kukkuccaṁ
me uppannaṁ āgacchantu bhikkhū icchāmi bhikkhūnaṁ āgatanti.
gantabbaṁ bhikkhave sattāhakaraṇīyena appahitepi pageva pahite
kukkuccaṁ vinodessāmi vā vinodāpessāmi vā dhammakathaṁ vāssa
karissāmīti sattāhaṁ sannivaṭṭo kātabbo. idha pana bhikkhave
bhikkhussa diṭṭhigataṁ uppannaṁ hoti. so ce (pts. vin i, 143) bhikkhūnaṁ santike dūtaṁ
pahiṇeyya diṭṭhigataṁ me uppannaṁ āgacchantu bhikkhū icchāmi
bhikkhūnaṁ āgatanti. gantabbaṁ bhikkhave sattāhakaraṇīyena appahitepi
pageva pahite diṭṭhigataṁ vivecessāmi vā vivecāpessāmi vā
dhammakathaṁ vāssa karissāmīti sattāhaṁ sannivaṭṭo kātabbo.
idha pana bhikkhave bhikkhu garudhammaṁ ajjhāpanno hoti parivāsāraho.

page number: 283

so ce bhikkhūnaṁ santike dūtaṁ pahiṇeyya ahaṁ hi garudhammaṁ
ajjhāpanno parivāsāraho āgacchantu bhikkhū icchāmi bhikkhūnaṁ
āgatanti. gantabbaṁ bhikkhave sattāhakaraṇīyena appahitepi pageva
pahite parivāsadānaṁ ussukkaṁ karissāmi vā anussāvessāmi vā
gaṇapūrako vā bhavissāmīti sattāhaṁ sannivaṭṭo kātabbo.
idha pana bhikkhave bhikkhu mūlāya paṭikassanāraho hoti. so ce
bhikkhūnaṁ santike dūtaṁ pahiṇeyya ahaṁ 1- hi mūlāya paṭikassanāraho
āgacchantu bhikkhū icchāmi bhikkhūnaṁ āgatanti. gantabbaṁ bhikkhave
sattāhakaraṇīyena appahitepi pageva pahite mūlāya paṭikassanaṁ
ussukkaṁ karissāmi vā anussāvessāmi vā gaṇapūrako vā bhavissāmīti
sattāhaṁ sannivaṭṭo kātabbo. idha pana bhikkhave bhikkhu
mānattāraho hoti. so ce bhikkhūnaṁ santike dūtaṁ pahiṇeyya ahaṁ
hi mānattāraho āgacchantu bhikkhū icchāmi bhikkhūnaṁ āgatanti.
gantabbaṁ bhikkhave sattāhakaraṇīyena appahitepi pageva pahite
mānattadānaṁ ussukkaṁ karissāmi vā anussāvessāmi vā gaṇapūrako
vā bhavissāmīti sattāhaṁ sannivaṭṭo kātabbo. idha pana
bhikkhave bhikkhu abbhānāraho hoti. so ce bhikkhūnaṁ santike
dūtaṁ pahiṇeyya ahaṁ hi abbhānāraho āgacchantu bhikkhū
icchāmi bhikkhūnaṁ āgatanti. gantabbaṁ bhikkhave sattāhakaraṇīyena
appahitepi pageva pahite abbhānaṁ ussukkaṁ karissāmi vā

footnote: 1 po. ahañcamhi. ito paraṁ īdisameva.

page number: 284

anussāvessāmi vā gaṇapūrako vā bhavissāmīti sattāhaṁ sannivaṭṭo
kātabbo. idha pana bhikkhave bhikkhussa saṅgho kammaṁ kattukāmo
hoti tajjanīyaṁ vā niyassaṁ 1- vā pabbājanīyaṁ vā paṭisāraṇīyaṁ vā
ukkhepanīyaṁ vā. so ce bhikkhūnaṁ santike dūtaṁ pahiṇeyya saṅgho
me kammaṁ kattukāmo āgacchantu bhikkhū icchāmi bhikkhūnaṁ
āgatanti. gantabbaṁ bhikkhave sattāhakaraṇīyena appahitepi pageva
pahite kinti (pts. vin i, 144) nu kho saṅgho kammaṁ na kareyya lahukāya vā
pariṇāmeyyāti sattāhaṁ sannivaṭṭo kātabbo. kataṁ vā panassa
hoti saṅghena kammaṁ tajjanīyaṁ vā niyassaṁ vā pabbājanīyaṁ vā
paṭisāraṇīyaṁ vā ukkhepanīyaṁ vā. so ce bhikkhūnaṁ santike dūtaṁ
pahiṇeyya saṅgho me kammaṁ akāsi āgacchantu bhikkhū icchāmi
bhikkhūnaṁ āgatanti. gantabbaṁ bhikkhave sattāhakaraṇīyena appahitepi
pageva pahite kinti nu kho sammāvatteyya lomaṁ pāteyya
netthāraṁ vatteyya saṅgho taṁ kammaṁ paṭippassambheyyāti sattāhaṁ
sannivaṭṭo kātabbo. idha pana bhikkhave bhikkhunī gilānā hoti.
sā ce bhikkhūnaṁ santike dūtaṁ pahiṇeyya ahaṁ hi 2- gilānā
āgacchantu ayyā icchāmi ayyānaṁ āgatanti. gantabbaṁ
bhikkhave sattāhakaraṇīyena appahitepi pageva pahite gilānabhattaṁ
vā pariyesissāmi gilānupaṭṭhākabhattaṁ vā pariyesissāmi gilānabhesajjaṁ

footnote: 1 yu. rā. nissayaṁ. 2 ma. hisaddo natthi.

page number: 285

vā pariyesissāmi pucchissāmi vā upaṭṭhahissāmi vāti sattāhaṁ
sannivaṭṭo kātabbo. idha pana bhikkhave bhikkhuniyā anabhirati
uppannā hoti. sā ce bhikkhūnaṁ santike dūtaṁ pahiṇeyya
anabhirati me uppannā āgacchantu ayyā icchāmi ayyānaṁ
āgatanti. gantabbaṁ bhikkhave sattāhakaraṇīyena appahitepi pageva
pahite anabhiratiṁ vūpakāsessāmi vā vūpakāsāpessāmi vā dhammakathaṁ
vāssā karissāmīti sattāhaṁ sannivaṭṭo kātabbo. idha pana
bhikkhave bhikkhuniyā kukkuccaṁ uppannaṁ hoti. sā ce bhikkhūnaṁ
santike dūtaṁ pahiṇeyya kukkuccaṁ me uppannaṁ āgacchantu
ayyā icchāmi ayyānaṁ āgatanti. gantabbaṁ bhikkhave sattāhakaraṇīyena
appahitepi pageva pahite kukkuccaṁ vinodessāmi vā
vinodāpessāmi vā dhammakathaṁ vāssā karissāmīti sattāhaṁ
sannivaṭṭo kātabbo. idha pana bhikkhave bhikkhuniyā diṭṭhigataṁ
uppannaṁ hoti. sā ce bhikkhūnaṁ santike dūtaṁ pahiṇeyya
diṭṭhigataṁ me uppannaṁ āgacchantu ayyā icchāmi ayyānaṁ
āgatanti. gantabbaṁ bhikkhave sattāhakaraṇīyena appahitepi pageva
pahite diṭṭhigataṁ vivecessāmi vā vivecāpessāmi vā dhammakathaṁ
vāssā karissāmīti sattāhaṁ sannivaṭṭo kātabbo. idha pana
bhikkhave bhikkhunī garudhammaṁ ajjhāpannā hoti mānattārahā. sā
ce bhikkhūnaṁ santike dūtaṁ pahiṇeyya ahaṁ hi (pts. vin i, 145) garudhammaṁ ajjhāpannā

page number: 286

mānattārahā āgacchantu ayyā icchāmi ayyānaṁ āgatanti.
gantabbaṁ bhikkhave sattāhakaraṇīyena appahitepi pageva pahite
mānattadānaṁ ussukkaṁ karissāmīti sattāhaṁ sannivaṭṭo kātabbo.
idha pana bhikkhave bhikkhunī mūlāya paṭikassanārahā hoti. sā
ce bhikkhūnaṁ santike dūtaṁ pahiṇeyya ahaṁ hi mūlāya paṭikassanārahā
āgacchantu ayyā icchāmi ayyānaṁ āgatanti. gantabbaṁ bhikkhave
sattāhakaraṇīyena appahitepi pageva pahite mūlāya paṭikassanaṁ
ussukkaṁ karissāmīti sattāhaṁ sannivaṭṭo kātabbo. idha pana
bhikkhave bhikkhunī abbhānārahā hoti. sā ce bhikkhūnaṁ santike
dūtaṁ pahiṇeyya ahaṁ hi abbhānārahā āgacchantu ayyā
icchāmi ayyānaṁ āgatanti. gantabbaṁ bhikkhave sattāhakaraṇīyena
appahitepi pageva pahite abbhānaṁ ussukkaṁ karissāmīti sattāhaṁ
sannivaṭṭo kātabbo. idha pana bhikkhave bhikkhuniyā saṅgho
kammaṁ kattukāmo hoti tajjanīyaṁ vā niyassaṁ vā pabbājanīyaṁ vā
paṭisāraṇīyaṁ vā ukkhepanīyaṁ vā. sā ce bhikkhūnaṁ santike dūtaṁ
pahiṇeyya saṅgho me kammaṁ kattukāmo āgacchantu ayyā
icchāmi ayyānaṁ āgatanti. gantabbaṁ bhikkhave sattāhakaraṇīyena
appahitepi pageva pahite kinti nu kho saṅgho kammaṁ na
kareyya lahukāya 1- vā pariṇāmeyyāti sattāhaṁ sannivaṭṭo
kātabbo. kataṁ vā panassā hoti saṅghena kammaṁ tajjanīyaṁ

footnote: 1 po. lahutāya.

page number: 287

vā niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā. sā
ce bhikkhūnaṁ santike dūtaṁ pahiṇeyya saṅgho me kammaṁ akāsi āgacchantu
ayyā icchāmi ayyānaṁ āgatanti. gantabbaṁ bhikkhave sattāhakaraṇīyena
appahitepi pageva pahite kinti nu kho sammāvatteyya
lomaṁ pāteyya netthāraṁ vatteyya saṅgho taṁ kammaṁ
paṭippassambheyyāti sattāhaṁ sannivaṭṭo kātabbo. idha pana
bhikkhave sikkhamānā gilānā hoti. sā ce bhikkhūnaṁ santike dūtaṁ
pahiṇeyya ahaṁ hi gilānā āgacchantu ayyā icchāmi
ayyānaṁ āgatanti. gantabbaṁ bhikkhave sattāhakaraṇīyena appahitepi
pageva pahite gilānabhattaṁ vā pariyesissāmi gilānupaṭṭhākabhattaṁ
vā pariyesissāmi gilānabhesajjaṁ vā pariyesissāmi pucchissāmi vā
upaṭṭhahissāmi vāti sattāhaṁ sannivaṭṭo kātabbo. idha pana
bhikkhave sikkhamānāya (pts. vin i, 146) anabhirati uppannā hoti .pe. kukkuccaṁ
uppannaṁ hoti. diṭṭhigataṁ uppannaṁ hoti. sikkhā kupitā hoti.
sā ce bhikkhūnaṁ santike dūtaṁ pahiṇeyya sikkhā me kupitā
āgacchantu ayyā icchāmi ayyānaṁ āgatanti. gantabbaṁ bhikkhave
sattāhakaraṇīyena appahitepi pageva pahite sikkhāsamādānaṁ
ussukkaṁ karissāmīti sattāhaṁ sannivaṭṭo kātabbo. idha pana
bhikkhave sikkhamānā upasampajjitukāmā hoti. sā ce bhikkhūnaṁ
santike dūtaṁ pahiṇeyya ahaṁ hi upasampajjitukāmā āgacchantu

page number: 288

ayyā icchāmi ayyānaṁ āgatanti. gantabbaṁ bhikkhave sattāhakaraṇīyena
appahitepi pageva pahite upasampadaṁ ussukkaṁ karissāmi
vā anussāvessāmi vā gaṇapūrako vā bhavissāmīti sattāhaṁ
sannivaṭṭo kātabbo. idha pana bhikkhave sāmaṇero gilāno
hoti. so ce bhikkhūnaṁ santike dūtaṁ pahiṇeyya ahaṁ hi gilāno
āgacchantu bhikkhū icchāmi bhikkhūnaṁ āgatanti. gantabbaṁ bhikkhave
sattāhakaraṇīyena appahitepi pageva pahite gilānabhattaṁ vā
pariyesissāmi gilānupaṭṭhākabhattaṁ vā pariyesissāmi gilānabhesajjaṁ
vā pariyesissāmi pucchissāmi vā upaṭṭhahissāmi vāti sattāhaṁ
sannivaṭṭo kātabbo. idha pana bhikkhave sāmaṇerassa anabhirati
uppannā hoti .pe. kukkuccaṁ uppannaṁ hoti. diṭṭhigataṁ
uppannaṁ hoti. sāmaṇero vassaṁ pucchitukāmo hoti. so
ce bhikkhūnaṁ santike dūtaṁ pahiṇeyya ahaṁ hi vassaṁ pucchitukāmo
āgacchantu bhikkhū icchāmi bhikkhūnaṁ āgatanti. gantabbaṁ bhikkhave
sattāhakaraṇīyena appahitepi pageva pahite pucchissāmi vā
ācikkhissāmi vāti sattāhaṁ sannivaṭṭo kātabbo. idha pana
bhikkhave sāmaṇero upasampajjitukāmo hoti. so ce bhikkhūnaṁ
santike dūtaṁ pahiṇeyya ahaṁ hi upasampajjitukāmo āgacchantu
bhikkhū icchāmi bhikkhūnaṁ āgatanti. gantabbaṁ bhikkhave sattāhakaraṇīyena
appahitepi pageva pahite upasampadaṁ ussukkaṁ karissāmi vā

page number: 289

anussāvessāmi vā gaṇapūrako vā bhavissāmīti sattāhaṁ sannivaṭṭo
kātabbo. idha pana bhikkhave sāmaṇerī gilānā hoti. sā ce
bhikkhūnaṁ santike dūtaṁ pahiṇeyya ahaṁ hi gilānā āgacchantu
ayyā icchāmi ayyānaṁ āgatanti. (pts. vin i, 147) gantabbaṁ bhikkhave sattāhakaraṇīyena
appahitepi pageva pahite gilānabhattaṁ vā pariyesissāmi
gilānupaṭṭhākabhattaṁ vā pariyesissāmi gilānabhesajjaṁ vā pariyesissāmi
pucchissāmi vā upaṭṭhahissāmi vāti sattāhaṁ sannivaṭṭo kātabbo.
idha pana bhikkhave sāmaṇeriyā anabhirati uppannā hoti. kukkuccaṁ
uppannaṁ hoti. diṭṭhigataṁ uppannaṁ hoti. sāmaṇerī vassaṁ
pucchitukāmā hoti. sikkhaṁ samādayitukāmā hoti. sā ce
bhikkhūnaṁ santike dūtaṁ pahiṇeyya ahaṁ hi sikkhaṁ samādayitukāmā
āgacchantu ayyā icchāmi ayyānaṁ āgatanti. gantabbaṁ bhikkhave
sattāhakaraṇīyena appahitepi pageva pahite. sikkhāsamādānaṁ ussukkaṁ
karissāmīti sattāhaṁ sannivaṭṭo kātabboti.

[212] tena kho pana samayena aññatarassa bhikkhuno mātā
gilānā hoti. sā puttassa santike dūtaṁ pāhesi ahaṁ hi
gilānā 

[1]- icchāmi puttassa āgatanti. athakho tassa bhikkhuno etadahosi
bhagavatā paññattaṁ sattannaṁ sattāhakaraṇīyena pahite gantuṁ na
tveva appahite pañcannaṁ sattāhakaraṇīyena appahitepi gantuṁ
pageva pahite ayañca me mātā gilānā sā ca anupāsikā

footnote: 1 po. ma. yu. agacchatu me putto.

page number: 290

kathaṁ nu kho mayā paṭipajjitabbanti. bhagavato etamatthaṁ ārocesuṁ.
anujānāmi bhikkhave sattannaṁ sattāhakaraṇīyena appahitepi gantuṁ
pageva pahite bhikkhussa bhikkhuniyā sikkhamānāya sāmaṇerassa
sāmaṇeriyā mātuyā ca pitussa ca anujānāmi bhikkhave imesaṁ
sattannaṁ sattāhakaraṇīyena appahitepi gantuṁ pageva pahite sattāhaṁ
sannivaṭṭo kātabbo. idha pana bhikkhave bhikkhussa mātā gilānā
hoti. sā ce puttassa santike dūtaṁ pahiṇeyya ahaṁ hi gilānā
āgacchatu me putto icchāmi puttassa āgatanti. gantabbaṁ
bhikkhave sattāhakaraṇīyena appahitepi pageva pahite gilānabhattaṁ
vā pariyesissāmi gilānupaṭṭhākabhattaṁ vā pariyesissāmi gilānabhesajjaṁ
vā pariyesissāmi pucchissāmi vā upaṭṭhahissāmi vāti sattāhaṁ
sannivaṭṭo kātabbo. idha pana bhikkhave bhikkhussa (pts. vin i, 148) pitā gilāno
hoti. so ce puttassa santike dūtaṁ pahiṇeyya ahaṁ hi gilāno
āgacchatu me putto icchāmi puttassa āgatanti. gantabbaṁ
bhikkhave sattāhakaraṇīyena appahitepi pageva pahite gilānabhattaṁ
vā pariyesissāmi gilānupaṭṭhākabhattaṁ vā pariyesissāmi gilānabhesajjaṁ
vā pariyesissāmi pucchissāmi vā upaṭṭhahissāmi vāti sattāhaṁ
sannivaṭṭo kātabbo. idha pana bhikkhave bhikkhussa bhātā gilāno
hoti. so ce bhātuno santike dūtaṁ pahiṇeyya ahaṁ hi gilāno
āgacchatu me bhātā icchāmi bhātuno āgatanti. gantabbaṁ

page number: 291

bhikkhave sattāhakaraṇīyena pahite na tveva appahite sattāhaṁ
sannivaṭṭo kātabbo. idha pana bhikkhave bhikkhussa bhaginī gilānā
hoti. sā ce bhikkhussa 1- santike dūtaṁ pahiṇeyya ahaṁ hi gilānā
āgacchatu me bhātā icchāmi bhātuno āgatanti. gantabbaṁ bhikkhave
sattāhakaraṇīyena pahite na tveva appahite sattāhaṁ sannivaṭṭo
kātabbo. idha pana bhikkhave bhikkhussa ñātako gilāno hoti.
so ce bhikkhussa santike dūtaṁ pahiṇeyya ahaṁ hi gilāno āgacchatu
bhadanto icchāmi bhadantassa āgatanti. gantabbaṁ bhikkhave
sattāhakaraṇīyena pahite na tveva appahite sattāhaṁ sannivaṭṭo
kātabbo. idha pana bhikkhave bhikkhussa 2- bhatiko gilāno hoti.
so ce bhikkhūnaṁ santike dūtaṁ pahiṇeyya ahaṁ hi gilāno āgacchantu
bhikkhū 3- icchāmi bhikkhūnaṁ 4- āgatanti. gantabbaṁ bhikkhave
sattāhakaraṇīyena pahite na tveva appahite sattāhaṁ sannivaṭṭo
kātabboti.

[213] tena kho pana samayena saṅghassa mahāvihāro 5- udriyati 6-
aññatarena upāsakena araññe bhaṇḍaṁ chedāpitaṁ hoti. so
bhikkhūnaṁ santike dūtaṁ pāhesi sace bhadantā taṁ bhaṇḍaṁ avahāpeyyuṁ 7-
dajjāhaṁ taṁ bhaṇḍanti. bhagavato etamatthaṁ ārocesuṁ. anujānāmi
bhikkhave saṅghakaraṇīyena gantuṁ sattāhaṁ sannivaṭṭo kātabboti.

footnote: 1 po. ma. bhātuno. 2 ma. yu. bhikkhugatiko. 3 ma. bhadantā. 4 ma. bhadantānaṁ.
footnote: 5 ma. yu. vihāro. 6 po. ma. undriyati. 7 po. ma. āvahāpeyyuṁ. yu.
footnote: avahareyyuṁ.

page number: 292

vassāvāsabhāṇavāraṁ niṭṭhitaṁ paṭhamaṁ 1-

[214] tena kho pana samayena kosalesu janapadesu 2- aññatarasmiṁ
āvāse vassūpagatā bhikkhū vāḷehi ubbāḷhā honti. gaṇhiṁsupi
paripātiṁsupi. bhagavato etamatthaṁ ārocesuṁ. idha pana bhikkhave
vassūpagatā bhikkhū vāḷehi ubbāḷhā honti gaṇhantipi paripātentipi.
eseva antarāyoti pakkamitabbaṁ. anāpatti vassacchedassa.
idha pana bhikkhave vassūpagatā bhikkhū siriṁsapehi ubbāḷhā
honti. ßöaṁsantipi paripātentipi. eseva antarāyoti pakkamitabbaṁ.
anāpatti vassacchedassa. idha pana bhikkhave vassūpagatā bhikkhū
corehi ubbāḷhā honti. vilumpantipi ākoṭentipi. eseva
antarāyoti pakkamitabbaṁ. anāpatti vassacchedassa. idha pana
bhikkhave vassūpagatā bhikkhū pisācehi ubbāḷhā honti. āvisantipi
harantipi 3-. eseva antarāyoti pakkamitabbaṁ. anāpatti vassacchedassa.
idha pana bhikkhave vassūpagatānaṁ bhikkhūnaṁ gāmo agginā
daḍḍho hoti. bhikkhū piṇḍakena 4- kilamanti. eseva antarāyoti
pakkamitabbaṁ. anāpatti vassacchedassa. idha pana bhikkhave
vassūpagatānaṁ bhikkhūnaṁ senāsanaṁ agginā daḍḍhaṁ hoti. bhikkhū senāsanena
kilamanti. eseva antarāyoti pakkamitabbaṁ. anāpatti
vassacchedassa. idha pana bhikkhave vassūpagatānaṁ bhikkhūnaṁ gāmo

footnote: 1 po. vassāvāsikabhāṇavāro niṭṭhito. ma. vassāvāsabhāṇavāro niṭṭhito.
footnote: yu. vassāvāsabhāṇavāraṁ niṭṭhitaṁ. sī. vassāvāsabhāṇavāraṁ paṭhamaṁ. 2 ma. sabbattha janapade.
footnote: 3 ma. hanantipi. 4 po. piṇḍena.

page number: 293

udakena vuḷho hoti. bhikkhū piṇḍakena kilamanti. eseva
antarāyoti pakkamitabbaṁ. anāpatti vassacchedassa. idha pana
bhikkhave vassūpagatānaṁ bhikkhūnaṁ senāsanaṁ udakena vuḷhaṁ hoti. bhikkhū
senāsanena kilamanti. eseva antarāyoti pakkamitabbaṁ. anāpatti
vassacchedassāti.

[215] tena kho pana samayena aññatarasmiṁ āvāse vassūpagatānaṁ
bhikkhūnaṁ gāmo corehi vuṭṭhāsi 1-. bhagavato etamatthaṁ ārocesuṁ.
anujānāmi bhikkhave yena gāmo tena gantunti. gāmo
dvedhā bhijjittha. bhagavato etamatthaṁ ārocesuṁ. anujānāmi
bhikkhave yena gāmā bahutarā tena gantunti. bahutarā assaddhā
honti appasannā. bhagavato etamatthaṁ ārocesuṁ. anujānāmi
bhikkhave yena saddhā pasannā tena gantunti.

[216] tena kho pana samayena kosalesu janapadesu aññatarasmiṁ
āvāse vassūpagatā bhikkhū na labhiṁsu lūkhassa vā paṇītassa vā
bhojanassa yāvadatthaṁ pāripūriṁ. bhagavato etamatthaṁ ārocesuṁ.
idha pana bhikkhave vassūpagatā bhikkhū na labhanti lūkhassa vā paṇītassa
vā bhojanassa yāvadatthaṁ pāripūriṁ. eseva antarāyoti pakkamitabbaṁ.
anāpatti vassacchedassa. idha pana bhikkhave vassūpagatā bhikkhū
labhanti lūkhassa vā paṇītassa vā bhojanassa yāvadatthaṁ pāripūriṁ
na labhanti sappāyāni bhojanāni. eseva antarāyoti pakkamitabbaṁ.

footnote: 1 po. vuṭṭhāpito hoti. 2 ma. ayaṁ pāṭho natthi.

page number: 294

anāpatti vassacchedassa. idha pana bhikkhave vassūpagatā bhikkhū
labhanti lūkhassa vā paṇītassa vā bhojanassa yāvadatthaṁ pāripūriṁ
labhanti sappāyāni (pts. vin i, 150) bhojanāni na labhanti sappāyāni bhesajjāni.
eseva antarāyoti pakkamitabbaṁ. anāpatti vassacchedassa. idha
pana bhikkhave vassūpagatā bhikkhū labhanti lūkhassa vā paṇītassa vā
bhojanassa yāvadatthaṁ pāripūriṁ labhanti sappāyāni bhojanāni labhanti
sappāyāni bhesajjāni na labhanti paṭirūpaṁ upaṭṭhākaṁ. eseva
antarāyoti pakkamitabbaṁ. anāpatti vassacchedassa. idha
pana bhikkhave vassūpagataṁ bhikkhuṁ itthī nimanteti ehi bhante
hiraññaṁ vā te demi suvaṇṇaṁ vā te demi khettaṁ vā te
demi vatthuṁ vā te demi gāvuṁ vā te demi gāviṁ vā te
demi dāsaṁ vā te demi dāsiṁ vā te demi dhītaraṁ vā te
demi bhariyatthāya ahaṁ vā te bhariyā homi aññaṁ vā te
bhariyaṁ ānemīti. tatra ce bhikkhuno evaṁ hoti lahuparivattaṁ
kho cittaṁ vuttaṁ bhagavatā siyāpi me brahmacariyassa antarāyoti
pakkamitabbaṁ. anāpatti vassacchedassa. idha pana bhikkhave
vassūpagataṁ bhikkhuṁ vesī nimanteti .pe. thullakumārī nimanteti paṇḍako
nimanteti ñātakā nimantenti rājāno nimantenti corā
nimantenti dhuttā nimantenti ehi bhante hiraññaṁ vā te
dema suvaṇṇaṁ vā te dema khettaṁ vā te dema vatthuṁ vā te

page number: 295

dema gāvuṁ vā te dema gāviṁ vā te dema dāsaṁ vā te dema
dāsiṁ vā te dema dhītaraṁ vā te dema bhariyatthāya aññaṁ
vā te bhariyaṁ ānemāti. tatra ce bhikkhuno evaṁ hoti
lahuparivattaṁ kho cittaṁ vuttaṁ bhagavatā siyāpi me brahmacariyassa
antarāyoti pakkamitabbaṁ. anāpatti vassacchedassa. idha pana
bhikkhave vassūpagato bhikkhu assāmikaṁ nidhiṁ passati. tatra ce
bhikkhuno evaṁ hoti lahuparivattaṁ kho cittaṁ vuttaṁ bhagavatā
siyāpi me brahmacariyassa antarāyoti pakkamitabbaṁ. anāpatti
vassacchedassa. idha pana bhikkhave vassūpagato bhikkhu passati sambahule
bhikkhū saṅghabhedāya parakkamante. tatra ce bhikkhuno evaṁ hoti
garuko kho saṅghabhedo vutto bhagavatā mā mayi sammukhībhūte
saṅgho bhijjīti pakkamitabbaṁ. anāpatti vassacchedassa. idha
pana bhikkhave vassūpagato bhikkhu suṇāti sambahulā kira bhikkhū
saṅghabhedāya parakkamantīti. tatra ce bhikkhuno evaṁ hoti garuko
kho saṅghabhedo vutto bhagavatā mā mayi sammukhībhūte saṅgho
bhijjīti pakkamitabbaṁ. anāpatti vassacchedassa. idha pana
bhikkhave vassūpagato bhikkhu suṇāti amukasmiṁ kira āvāse sambahulā
bhikkhū saṅghabhedāya parakkamantīti. tatra ce bhikkhuno evaṁ hoti
te kho me bhikkhū mittā tyāhaṁ vakkhāmi garuko kho āvuso
saṅghabhedo vutto bhagavatā mā āyasmantānaṁ saṅghabhedo rucitthāti

page number: 296

karissanti me vacanaṁ sussūsissanti sotaṁ odahissantīti pakkamitabbaṁ.
anāpatti vassacchedassa. idha pana bhikkhave vassūpagato
bhikkhu suṇāti amukasmiṁ kira āvāse sambahulā bhikkhū saṅghabhedāya
parakkamantīti. tatra ce bhikkhuno evaṁ hoti te kho me
bhikkhū na mittā apica ye tesaṁ mittā te me mittā tyāhaṁ
vakkhāmi te vuttā te vakkhanti garuko kho āvuso saṅghabhedo
vutto bhagavatā mā āyasmantānaṁ saṅghabhedo rucitthāti karissanti
me 1- vacanaṁ sussūsissanti sotaṁ odahissantīti pakkamitabbaṁ.
anāpatti vassacchedassa. idha pana bhikkhave vassūpagato bhikkhu
suṇāti amukasmiṁ kira āvāse sambahulehi bhikkhūhi saṅgho bhinnoti.
tatra ce bhikkhuno evaṁ hoti te kho me bhikkhū mittā tyāhaṁ
vakkhāmi garuko kho āvuso saṅghabhedo vutto bhagavatā mā
āyasmantānaṁ saṅghabhedo rucitthāti karissanti me vacanaṁ sussūsissanti
sotaṁ odahissantīti pakkamitabbaṁ. anāpatti vassacchedassa.
idha pana bhikkhave vassūpagato bhikkhu suṇāti amukasmiṁ
kira āvāse sambahulehi bhikkhūhi saṅgho bhinnoti. tatra ce
bhikkhuno evaṁ hoti te kho me bhikkhū na mittā apica ye
tesaṁ mittā te me mittā tyāhaṁ vakkhāmi te vuttā te
vakkhanti garuko kho āvuso saṅghabhedo vutto bhagavatā mā
āyasmantānaṁ saṅghabhedo rucitthāti karissanti me 2- vacanaṁ sussūsissanti

footnote: 1-2 ma. tesaṁ.

page number: 297

sotaṁ odahissantīti pakkamitabbaṁ. anāpatti vassacchedassa.
idha pana bhikkhave vassūpagato bhikkhu suṇāti amukasmiṁ
kira āvāse sambahulā bhikkhuniyo saṅghabhedāya parakkamantīti.
tatra ce bhikkhuno evaṁ hoti tā kho me bhikkhuniyo mittā
tāhaṁ vakkhāmi garuko kho bhaginiyo saṅghabhedo vutto bhagavatā
mā bhaginīnaṁ saṅghabhedo rucitthāti karissanti me vacanaṁ sussūsissanti
sotaṁ odahissantīti pakkamitabbaṁ. anāpatti vassacchedassa.
idha pana bhikkhave vassūpagato bhikkhu suṇāti amukasmiṁ kira āvāse
sambahulā bhikkhuniyo saṅghabhedāya parakkamantīti. tatra ce bhikkhuno
evaṁ hoti tā kho me bhikkhuniyo na mittā apica yā tāsaṁ
mittā tā me mittā tāhaṁ vakkhāmi tā vuttā tā vakkhanti
garuko kho bhaginiyo saṅghabhedo vutto bhagavatā mā bhaginīnaṁ
saṅghabhedo rucitthāti karissanti me 1- vacanaṁ sussūsissanti sotaṁ
odahissantīti pakkamitabbaṁ. anāpatti vassacchedassa. idha
pana bhikkhave vassūpagato bhikkhu suṇāti amukasmiṁ kira āvāse
sambahulāhi bhikkhunīhi saṅgho bhinnoti. tatra ce bhikkhuno evaṁ
hoti tā kho me bhikkhuniyo mittā tāhaṁ vakkhāmi garuko
kho bhaginiyo saṅghabhedo vutto bhagavatā mā bhaginīnaṁ saṅghabhedo
rucitthāti karissanti me vacanaṁ sussūsissanti sotaṁ odahissantīti
pakkamitabbaṁ. anāpatti vassacchedassa. idha pana bhikkhave vassūpagato

footnote: 1 ma. tāsaṁ.

page number: 298

bhikkhu suṇāti amukasmiṁ kira āvāse sambahulāhi bhikkhunīhi saṅgho
bhinnoti. tatra ce bhikkhuno evaṁ hoti tā kho me bhikkhuniyo
na mittā apica yā tāsaṁ mittā tā me mittā tāhaṁ
vakkhāmi tā vuttā tā vakkhanti garuko kho bhaginiyo saṅghabhedo
vutto bhagavatā mā bhaginīnaṁ saṅghabhedo rucitthāti karissanti
me 1- vacanaṁ sussūsissanti sotaṁ odahissantīti pakkamitabbaṁ. anāpatti
vassacchedassa 2-.

[217] tena kho pana samayena aññataro bhikkhu vaje vassaṁ
upagantukāmo hoti. bhagavato etamatthaṁ ārocesuṁ. anujānāmi
bhikkhave vaje vassaṁ upagantunti. vajo vuṭṭhāsi. bhagavato
etamatthaṁ ārocesuṁ. anujānāmi bhikkhave yena vajo tena
gantunti. tena kho pana samayena aññataro bhikkhu upakaṭṭhāya
vassūpanāyikāya satthena gantukāmo hoti. bhagavato etamatthaṁ
ārocesuṁ. anujānāmi bhikkhave satthe vassaṁ upagantunti. tena
kho pana samayena aññataro bhikkhu upakaṭṭhāya vassūpanāyikāya
nāvāya gantukāmo hoti. bhagavato etamatthaṁ ārocesuṁ.
anujānāmi bhikkhave nāvāya vassaṁ upagantunti.

[218] tena kho pana samayena aññataro bhikkhu rukkhasusire vassaṁ
upagacchati. manussā ujjhāyanti khīyanti vipācenti seyyathāpi
pisācillikāti. bhagavato etamatthaṁ ārocesuṁ. na bhikkhave

footnote: 1 ma. tāsaṁ. 2 ma. vassacchedassāti.

page number: 299

rukkhasusire vassaṁ upagantabbaṁ yo upagaccheyya āpatti
dukkaṭassāti. tena kho pana samayena bhikkhū rukkhaviṭabhiyā vassaṁ
upagacchanti. manussā ujjhāyanti khīyanti vipācenti seyyathāpi
migaluddakāti. bhagavato etamatthaṁ ārocesuṁ. na bhikkhave rukkhaviṭabhiyā
vassaṁ upagantabbaṁ yo upagaccheyya āpatti dukkaṭassāti.

[219] tena kho pana samayena bhikkhū ajjhokāse vassaṁ
upagacchanti. deve vassante rukkhamūlaṁpi nimbakosaṁpi 1- upadhāvanti.
bhagavato etamatthaṁ ārocesuṁ. na bhikkhave ajjhokāse vassaṁ
upagantabbaṁ yo upagaccheyya āpatti dukkaṭassāti. tena
kho pana samayena bhikkhū asenāsanikā 2- vassaṁ upagacchanti sītenapi 

[3]-
uṇhenapi kilamanti. bhagavato etamatthaṁ ārocesuṁ. na bhikkhave
asenāsanikena vassaṁ upagantabbaṁ yo upagaccheyya āpatti
dukkaṭassāti. tena kho pana samayena bhikkhū chavakuṭikāya vassaṁ
upagacchanti. manussā ujjhāyanti khīyanti vipācenti seyyathāpi
chavadāhakāti. bhagavato etamatthaṁ ārocesuṁ. na bhikkhave chavakuṭikāya
vassaṁ upagantabbaṁ yo upagaccheyya āpatti dukkaṭassāti.
tena kho pana samayena bhikkhū chatte vassaṁ upagacchanti. manussā
ujjhāyanti khīyanti vipācenti seyyathāpi gopālakāti. bhagavato
etamatthaṁ ārocesuṁ. na bhikkhave chatte vassaṁ upagantabbaṁ
yo upagaccheyya āpatti dukkaṭassāti. (pts. vin i, 153) tena kho pana samayena

footnote: 1 ma. nibbakosaṁpi. 2 yu. asenāsanakā. 3 ma. yu. kilamanti.

page number: 300

bhikkhū cāṭiyā vassaṁ upagacchanti. manussā ujjhāyanti khīyanti
vipācenti seyyathāpi titthiyāti. bhagavato etamatthaṁ ārocesuṁ.
na bhikkhave cāṭiyā vassaṁ upagantabbaṁ yo upagaccheyya āpatti
dukkaṭassāti.

[220] tena kho pana samayena sāvatthiyā saṅghena 

[1]- katikā katā
hoti antarāvassaṁ na pabbājetabbanti. visākhāya migāramātuyā
nattā bhikkhū upasaṅkamitvā pabbajjaṁ yāci. bhikkhū evamāhaṁsu
saṅghena kho āvuso 

[2]- katikā katā antarāvassaṁ na pabbājetabbanti
āgamehi āvuso yāva bhikkhū vassaṁ vasanti vassaṁ
vutthā pabbājessantīti. athakho te bhikkhū vassaṁ vutthā visākhāya
migāramātuyā nattāraṁ etadavocuṁ ehīdāni āvuso pabbajāhīti.
so evamāha sacāhaṁ bhante pabbajito assaṁ abhirameyyāmahaṁ
nadānāhaṁ bhante pabbajissāmīti. visākhā migāramātā ujjhāyati
khīyati vipāceti kathaṁ hi nāma ayyā evarūpaṁ katikaṁ karissanti
antarāvassaṁ na pabbājetabbanti kaṁ kālaṁ dhammo na caritabboti.
assosuṁ kho bhikkhū visākhāya migāramātuyā ujjhāyantiyā khīyantiyā
vipācentiyā. athakho te bhikkhū bhagavato etamatthaṁ ārocesuṁ.
na bhikkhave evarūpā katikā kātabbā antarāvassaṁ na pabbājetabbanti
yo kareyya āpatti dukkaṭassāti.

[221] tena kho pana samayena āyasmatā upanandena sakyaputtena

footnote: 1-2 ma. evarūpā.

page number: 301

rañño pasenadissa kosalassa vassāvāso paṭissuto hoti
purimikāya. so taṁ āvāsaṁ gacchanto addasa antarāmagge dve
āvāse bahucīvarake. tassa etadahosi yannūnāhaṁ imesu dvīsu
āvāsesu vassaṁ vaseyyaṁ evaṁ me bahuṁ cīvaraṁ uppajjissatīti.
so tesu dvīsu āvāsesu vassaṁ vasi. rājā pasenadi kosalo
ujjhāyati khīyati vipāceti kathaṁ hi nāma ayyo upanando
sakyaputto amhākaṁ vassāvāsaṁ paṭissuṇitvā visaṁvādessati nanu
bhagavatā anekapariyāyena musāvādo garahito musāvādā veramaṇī
pasatthāti. assosuṁ kho bhikkhū rañño pasenadissa kosalassa
ujjhāyantassa khīyantassa vipācentassa. ye te bhikkhū appicchā
te ujjhāyanti khīyanti vipācenti kathaṁ hi nāma (pts. vin i, 154) āyasmā
upanando sakyaputto rañño pasenadissa kolasassa vassāvāsaṁ
paṭissuṇitvā visaṁvādessati nanu bhagavatā anekapariyāyena musāvādo
garahito musāvādā veramaṇī pasatthāti. athakho te bhikkhū bhagavato
etamatthaṁ ārocesuṁ. athakho bhagavā etasmiṁ nidāne bhikkhusaṅghaṁ
sannipātāpetvā āyasmanataṁ upanandaṁ sakyaputtaṁ paṭipucchi saccaṁ
kira tvaṁ upananda rañño pasenadissa kosalassa vassāvāsaṁ
paṭissuṇitvā visaṁvādesīti. saccaṁ bhagavāti. vigarahi buddho bhagavā
kathaṁ hi nāma tvaṁ moghapurisa rañño pasenadissa kosalassa
vassāvāsaṁ paṭissuṇitvā visaṁvādessasi nanu mayā moghapurisa

page number: 302

anekapariyāyena musāvādo garahito musāvādā veramaṇī pasatthā
netaṁ moghapurisa appasannānaṁ vā pasādāya .pe. vigarahitvā
dhammiṁ kathaṁ katvā bhikkhū āmantesi idha pana bhikkhave bhikkhunā
vassāvāso paṭissuto hoti purimikāya. so taṁ āvāsaṁ gacchanto
passati antarāmagge dve āvāse bahucīvarake. tassa evaṁ hoti
yannūnāhaṁ imesu dvīsu āvāsesu vassaṁ vaseyyaṁ evaṁ me bahuṁ
cīvaraṁ uppajjissatīti. so tesu dvīsu āvāsesu vassaṁ vasati.
tassa bhikkhave bhikkhuno purimikā ca na paññāyati paṭissave
ca āpatti dukkaṭassa. idha pana bhikkhave bhikkhunā vassāvāso
paṭissuto hoti purimikāya. so taṁ āvāsaṁ gacchanto bahiddhā
uposathaṁ karoti pāṭipade vihāraṁ upeti senāsanaṁ paññāpeti
pānīyaṁ paribhojanīyaṁ upaṭṭhāpeti pariveṇaṁ sammajjati. so tadaheva
akaraṇīyo pakkamati. tassa bhikkhave bhikkhuno purimikā ca na paññāyati
paṭissave ca āpatti dukkaṭassa. idha pana bhikkhave bhikkhunā
vassāvāso paṭissuto hoti purimikāya. so taṁ āvāsaṁ gacchanto
bahiddhā uposathaṁ karoti pāṭipade vihāraṁ upeti senāsanaṁ paññāpeti
pānīyaṁ paribhojanīyaṁ upaṭṭhāpeti pariveṇaṁ sammajjati. so tadaheva
sakaraṇīyo pakkamati. tassa bhikkhave bhikkhuno purimikā ca na
paññāyati paṭissave ca āpatti dukkaṭassa. idha pana bhikkhave
bhikkhunā vassāvāso paṭissuto hoti purimikāya. so taṁ āvāsaṁ

page number: 303

gacchanto bahiddhā uposathaṁ karoti pāṭipade vihāraṁ upeti senāsanaṁ
paññāpeti pānīyaṁ paribhojanīyaṁ upaṭṭhāpeti pariveṇaṁ sammajjati.
so dvīhatīhaṁ vasitvā akaraṇīyo pakkamati. tassa bhikkhave
bhikkhuno purimikā ca na paññāyati paṭissave ca āpatti
dukkaṭassa. idha pana bhikkhave bhikkhunā vassāvāso paṭissuto
hoti purimikāya. so taṁ āvāsaṁ gacchanto bahiddhā uposathaṁ
karoti pāṭipade vihāraṁ upeti senāsanaṁ paññāpeti pānīyaṁ
paribhojanīyaṁ upaṭṭhāpeti pariveṇaṁ sammajjati. so dvīhatīhaṁ
vasitvā sakaraṇīyo pakkamati. tassa bhikkhave bhikkhuno purimikā
ca na paññāyati paṭissave ca āpatti dukkaṭassa. idha pana
bhikkhave bhikkhunā vassāvāso paṭissuto hoti purimikāya. so taṁ
āvāsaṁ gacchanto bahiddhā uposathaṁ karoti pāṭipade vihāraṁ upeti
senāsanaṁ paññāpeti pānīyaṁ paribhojanīyaṁ upaṭṭhāpeti pariveṇaṁ
sammajjati. so davīhatīhaṁ vasitvā sattāhakaraṇīyena pakkamati.
so taṁ sattāhaṁ bahiddhā vītināmeti. tassa bhikkhave bhikkhuno
purimikā ca na paññāyati paṭissave ca āpatti dukkaṭassa.
idha pana bhikkhave bhikkhunā vassāvāso paṭissuto hoti purimikāya
.pe. so dvīhatīhaṁ vasitvā sattāhakaraṇīyena pakkamati. (pts. vin i, 155) so
taṁ sattāhaṁ anto sannivaṭṭaṁ karoti. tassa bhikkhave bhikkhuno
purimikā ca paññāyati paṭissave ca anāpatti. idha pana

page number: 304

bhikkhave bhikkhunā vassāvāso paṭissuto hoti purimikāya. so
taṁ āvāsaṁ gacchanto bahiddhā uposathaṁ karoti pāṭipade vihāraṁ
upeti senāsanaṁ paññāpeti pānīyaṁ paribhojanīyaṁ upaṭṭhāpeti
pariveṇaṁ sammajjati. so sattāhaṁ anāgatāya pavāraṇāya
sakaraṇīyo pakkamati. āgaccheyya vā so bhikkhave bhikkhu taṁ
āvāsaṁ na vā āgaccheyya. tassa bhikkhave bhikkhuno purimikā
ca paññāyati paṭissave ca anāpatti. idha pana bhikkhave
bhikkhunā vassāvāso paṭissuto purimikāya. so taṁ āvāsaṁ
gantvā uposathaṁ karoti pāṭipade vihāraṁ upeti senāsanaṁ paññāpeti
pānīyaṁ paribhojanīyaṁ upaṭṭhāpeti pariveṇaṁ sammajjati. so
tadaheva akaraṇīyo pakkamati. tassa bhikkhave bhikkhuno purimikā
ca na paññāyati paṭissave ca āpatti dukkaṭassa. idha pana
bhikkhave bhikkhunā vassāvāso paṭissuto hoti purimikāya. so taṁ
āvāsaṁ gantvā uposathaṁ karoti pāṭipade vihāraṁ upeti senāsanaṁ
paññāpeti pānīyaṁ paribhojanīyaṁ upaṭṭhāpeti pariveṇaṁ sammajjati.
so tadaheva sakaraṇīyo pakkamati .pe. so dvīhatīhaṁ vasitvā
akaraṇīyo pakkamati .pe. so dvīhatīhaṁ vasitvā sakaraṇīyo
pakkamati .pe. so dvīhatīhaṁ vasitvā sattāhakaraṇīyena pakkamati.
so taṁ sattāhaṁ bahiddhā vītināmeti. tassa bhikkhave bhikkhuno
purimikā ca na paññāyati paṭissave ca āpatti dukkaṭassa.

page number: 305

.pe. so dvīhatīhaṁ vasitvā sattāhakaraṇīyena pakkamati. so
taṁ sattāhaṁ anto sannivaṭṭaṁ karoti. tassa bhikkhave bhikkhuno
purimikā ca paññāyati paṭissave ca anāpatti. idha pana
bhikkhave bhikkhunā vassāvāso paṭissuto hoti purimikāya. so
taṁ āvāsaṁ gantvā uposathaṁ karoti pāṭipade vihāraṁ upeti
senāsanaṁ paññāpeti pānīyaṁ paribhojanīyaṁ upaṭṭhāpeti pariveṇaṁ
sammajjati. so sattāhaṁ anāgatāya pavāraṇāya sakaraṇīyo
pakkamati. āgaccheyya vā so bhikkhave bhikkhu taṁ āvāsaṁ na
vā āgaccheyya. tassa bhikkhave bhikkhuno purimikā ca paññāyati
paṭissave ca anāpatti.

[222] idha pana bhikkhave bhikkhunā vassāvāso paṭissuto hoti
pacchimikāya. so taṁ āvāsaṁ gacchanto bahiddhā uposathaṁ karoti
pāṭipade vihāraṁ upeti senāsanaṁ paññāpeti pānīyaṁ paribhojanīyaṁ
gupaṭṭhāpeti pariveṇaṁ sammajjati. so tadaheva akaraṇīyo pakkamati.
tassa bhikkhave bhikkhuno pacchimikā ca na paññāyati paṭissave
ca āpatti dukkaṭassa. idha pana bhikkhave bhikkhunā vassāvāso
paṭissuto hoti pacchimikāya. so taṁ āvāsaṁ gacchanto bahiddhā
uposathaṁ karoti pāṭipade vihāraṁ upeti senāsanaṁ paññāpeti
pānīyaṁ paribhojanīyaṁ upaṭṭhāpeti pariveṇaṁ sammajjati. so tadaheva
sakaraṇīyo pakkamati .pe. so dvīhatīhaṁ vasitvā akaraṇīyo

page number: 306

pakkamati .pe. so dvīhatīhaṁ vasitvā sakaraṇīyo pakkamati .pe.
so dvīhatīhaṁ vasitvā sattāhakaraṇīyena pakkamati. so
taṁ sattāhaṁ bahiddhā vītināmeti. tassa bhikkhave bhikkhuno pacchimikā
ca na paññāyati paṭissave ca āpatti dukkaṭassa. idha pana
bhikkhave bhikkhunā vassāvāso paṭissuto hoti pacchimikāya. so taṁ
āvāsaṁ gacchanto bahiddhā uposathaṁ karoti pāṭipade vihāraṁ upeti
senāsanaṁ paññāpeti pānīyaṁ paribhojanīyaṁ upaṭṭhāpeti pariveṇaṁ
sammajjati. so dvīhatīhaṁ vasitvā sattāhakaraṇīyena pakkamati. so
taṁ sattāhaṁ anto sannivaṭṭaṁ karoti. tassa bhikkhave bhikkhuno
pacchimikā ca paññāyati paṭissave ca anāpatti. idha pana
bhikkhave bhikkhunā vassāvāso paṭissuto hoti pacchimikāya .pe.
so sattāhaṁ anāgatāya komudiyā cātumāsiniyā sakaraṇīyo pakkamati.
āgaccheyya vā so bhikkhave bhikkhu taṁ āvāsaṁ na vā āgaccheyya.
tassa bhikkhave bhikkhuno pacchimikā ca paññāyati paṭissave ca
anāpatti. idha pana bhikkhave bhikkhunā vassāvāso paṭissuto hoti
pacchimikāya. so taṁ āvāsaṁ gantvā uposathaṁ karoti pāṭipade
vihāraṁ upeti senāsanaṁ paññāpeti pānīyaṁ paribhojanīyaṁ upaṭṭhāpeti
pariveṇaṁ sammajjati. so tadaheva akaraṇīyo pakkamati .pe.
so tadaheva sakaraṇīyo pakkamati .pe. so dvīhatīhaṁ vasitvā
akaraṇīyo pakkamati .pe. so dvīhatīhaṁ vasitvā sakaraṇīyo

page number: 307

pakkamati .pe. so dvīhatīhaṁ vasitvā sattāhakaraṇīyena pakkamati.
so taṁ sattāhaṁ bahiddhā vītināmeti. tassa bhikkhave bhikkhuno
pacchimikā ca na paññāyati paṭissave ca āpatti dukkaṭassa .pe.
so dvīhatīhaṁ vasitvā sattāhakaraṇīyena pakkamati. so taṁ
sattāhaṁ anto sannivaṭṭaṁ karoti. tassa bhikkhave bhikkhuno
pacchimikā ca paññāyati paṭissave ca anāpatti. idha pana
bhikkhave bhikkhunā vassāvāso paṭissuto hoti pacchimikāya .pe.
so sattāhaṁ anāgatāya komudiyā cātumāsiniyā sakaraṇīyo
pakkamati. āgaccheyya vā so bhikkhave bhikkhu taṁ āvāsaṁ na vā
āgaccheyya. tassa bhikkhave bhikkhuno pacchimikā ca paññāyati
paṭissave ca anāpattīti.
vassūpanāyikakkhandhakaṁ tatiyaṁ.
-------
tassuddānaṁ.

[223] upagantuṁ kadā ceva kati antaravassa 1- ca
na icchanti ca sañcicca ukkaḍḍhituṁ upāsako
gilāno mātā ca pitā bhātā ca atha ñātako
bhikkhubhatiko 2- vihāro vāḷā cāpi siriṁsapā 3-
corā 4- ceva pisācāpi daḍḍhā 5- tadubhayena ca
vuḷhodakena vuṭṭhāsi bahutarā ca dāyakā

footnote: 1 ma. yu. antarā vassa ca. 2 ma. bhikkhugatiko. 3 ma. sarīsapā. 4 ma. coro
footnote: ceva pisācā ca. yu. corā ceva pisācā ca. 5 yu. daḍḍho.

page number: 308

lūkhappaṇītasappāya- bhesajjupaṭṭhakena ca
itthī vesī kumārī ca paṇḍako ñātakena ca
rājā corā dhuttā nidhi bhedā 1- aṭṭhavidhena ca
vajā 2- satthā ca nāvā ca susire viṭabhāya ca
ajjhokāse vassāvāso asenāsanakena ca
chavakuṭikā chatte ca cāṭiyā ca upenti te
katikā paṭissuṇitvā bahiddhā ca uposathā
purimikā pacchimikā yathāñāyena yojaye
akaraṇīyo 3- pakkamati sakaraṇīyo 4- tatheva ca
dvīhatīhā ca puna 

[5]- sattāhakaraṇīyena ca
sattāhanāgatā ceva āgaccheyya eyya 6- vā
vatthuddāne antarikā tantimaggaṁ nisāmayeti.
imamhi khandhake vatthu 7- dvepaṇṇāsa.
-------------

footnote: 1 ma. bhedāṭṭhavidhena ca. 2 ma. vajasatthā. 3 ma. akaraṇiṁ. 4 ma. sakaraṇiṁ.
footnote: 5 ma. ca.. 6 ma. yu. na eyya vā. 7 ma. vatthūni ....

page number: 309

pavāraṇākkhandhakaṁ

[224] (pts. vin i, 157) tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena sambahulā
sandiṭṭhā sambhattā bhikkhū kosalesu janapadesu aññatarasmiṁ āvāse
vassaṁ upagacchiṁsu. athakho tesaṁ bhikkhūnaṁ etadahosi kena nu
kho mayaṁ upāyena samaggā sammodamānā avivadamānā phāsukaṁ
vassaṁ vaseyyāma na ca piṇḍakena kilameyyāmāti. athakho tesaṁ
bhikkhūnaṁ etadahosi sace kho mayaṁ aññamaññaṁ neva ālapeyyāma
na sallapeyyāma yo paṭhamaṁ gāmato piṇḍāya paṭikkameyya so
āsanaṁ paññāpeyya pādodakaṁ pādapīṭhaṁ pādakathalikaṁ upanikkhipeyya
avakkārapātiṁ dhovitvā upaṭṭhāpeyya pānīyaṁ paribhojanīyaṁ
upaṭṭhāpeyya yo pacchā gāmato piṇḍāya paṭikkameyya sacassa
bhuttāvaseso sace ākaṅkheyya bhuñjeyya no ce ākaṅkheyya
apaharite vā chaḍḍeyya appāṇake vā udake opilāpeyya
so āsanaṁ uddhareyya pādodakaṁ pādapīṭhaṁ pādakathalikaṁ paṭisāmeyya
avakkārapātiṁ dhovitvā paṭisāmeyya pānīyaṁ paribhojanīyaṁ paṭisāmeyya
bhattaggaṁ sammajjeyya yo passeyya pānīyaghaṭaṁ vā paribhojanīyaghaṭaṁ
vā vaccaghaṭaṁ vā rittaṁ tucchaṁ so upaṭṭhāpeyya sacassa hoti
avisayhaṁ hatthavikārena dutiyaṁ āmantetvā hatthavilaṅghakena
upaṭṭhāpeyya na tveva tappaccayā vācaṁ bhindeyya evaṁ kho mayaṁ

page number: 310

samaggā sammodamānā avivadamānā phāsukaṁ vassaṁ vaseyyāma na ca
piṇḍakena kilameyyāmāti. athakho te bhikkhū aññamaññaṁ neva
ālapiṁsu na sallapiṁsu yo paṭhamaṁ gāmato piṇḍāya paṭikkamati
so āsanaṁ paññāpeti pādodakaṁ pādapīṭhaṁ pādakathalikaṁ upanikkhipati
avakkārapātiṁ dhovitvā upaṭṭhāpeti pānīyaṁ paribhojanīyaṁ upaṭṭhāpeti
yo pacchā gāmato piṇḍāya paṭikkamati sace hoti bhuttāvaseso
sace ākaṅkhati bhuñjati no ce ākaṅkhati apaharite vā
chaḍḍeti appāṇake vā udake opilāpeti so āsanaṁ uddharati
pādodakaṁ pādapīṭhaṁ pādakathalikaṁ paṭisāmeti avakkārapātiṁ dhovitvā
paṭisāmeti pānīyaṁ paribhojanīyaṁ paṭisāmeti bhattaggaṁ sammajjati yo
passati pānīyaghaṭaṁ vā paribhojanīyaghaṭaṁ vā vaccaghaṭaṁ vā rittaṁ tucchaṁ
so upaṭṭhāpeti sacassa hoti avisayhaṁ hatthavikārena dutiyaṁ
āmantetvā hatthavilaṅghakena upaṭṭhāpeti na tveva tappaccayā
vācaṁ bhindati.

[225] āciṇṇaṁ kho panetaṁ vassaṁ vutthānaṁ bhikkhūnaṁ bhagavantaṁ
dassanāya upasaṅkamituṁ. athakho te bhikkhū vassaṁ vutthā
temāsaccayena senāsanaṁ saṁsāmetvā pattacīvaramādāya yena
sāvatthī tena pakkamiṁsu anupubbena yena sāvatthī jetavanaṁ
anāthapiṇḍikassa ārāmo yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu. āciṇṇaṁ kho panetaṁ

page number: 311

buddhānaṁ bhagavantānaṁ āgantukehi bhikkhūhi saddhiṁ paṭisammodituṁ.
athakho bhagavā te bhikkhū etadavoca kacci bhikkhave khamanīyaṁ kacci
yāpanīyaṁ kacci samaggā sammodamānā avivadamānā phāsukaṁ vassaṁ
vasittha na ca piṇḍakena kilamitthāti. khamanīyaṁ bhagavā yāpanīyaṁ
bhagavā samaggā ca mayaṁ bhante sammodamānā avivadamānā phāsukaṁ
vassaṁ vasimhā na ca piṇḍakena kilamimhāti. jānantāpi
tathāgatā pucchanti jānantāpi na pucchanti kālaṁ viditvā pucchanti
kālaṁ viditvā na pucchanti atthasañhitaṁ tathāgatā pucchanti no
anatthasañhitaṁ anatthasañhite setughāto tathāgatānaṁ. dvīhākārehi
buddhā bhagavanto bhikkhū paṭipucchanti dhammaṁ vā desessāma
sāvakānaṁ vā sikkhāpadaṁ paññāpessāmāti. athakho bhagavā te
bhikkhū etadavoca yathākathaṁ pana tumhe bhikkhave samaggā sammodamānā
avivadamānā phāsukaṁ vassaṁ vasittha na ca piṇḍakena kilamitthāti.
idha mayaṁ bhante sambahulā sandiṭṭhā sambhattā bhikkhū kosalesu
janapadesu aññatarasmiṁ āvāse vassaṁ upagacchimhā tesaṁ no
bhante amhākaṁ etadahosi kena nu kho mayaṁ upāyena samaggā
sammodamānā avivadamānā phāsukaṁ vassaṁ vaseyyāma na (pts. vin i, 159) ca piṇḍakena
kilameyyāmāti tesaṁ no bhante amhākaṁ etadahosi sace kho
mayaṁ aññamaññaṁ neva ālapeyyāma na sallapeyyāma yo paṭhamaṁ
gāmato piṇḍāya paṭikkameyya so āsanaṁ paññāpeyya pādodakaṁ

page number: 312

pādapīṭhaṁ pādakathalikaṁ upanikkhipeyya avakkārapātiṁ dhovitvā
upaṭṭhāpeyya pānīyaṁ paribhojanīyaṁ upaṭṭhāpeyya yo pacchā gāmato
piṇḍāya paṭikkameyya sacassa bhuttāvaseso sace ākaṅkheyya
bhuñjeyya no ce ākaṅkheyya apaharite vā chaḍḍeyya
appāṇake vā udake opilāpeyya so āsanaṁ uddhareyya
pādodakaṁ pādapīṭhaṁ pādakathalikaṁ paṭisāmeyya avakkārapātiṁ dhovitvā
paṭisāmeyya pānīyaṁ paribhojanīyaṁ paṭisāmeyya bhattaggaṁ sammajjeyya
yo passeyya pānīyaghaṭaṁ vā paribhojanīyaghaṭaṁ vā vaccaghaṭaṁ vā rittaṁ
tucchaṁ so upaṭṭhāpeyya sacassa hoti avisayhaṁ hatthavikārena
dutiyaṁ āmantetvā hatthavilaṅghakena upaṭṭhāpeyya na tveva
tappaccayā vācaṁ bhindeyya evaṁ kho mayaṁ samaggā sammodamānā
avivadamānā phāsukaṁ vassaṁ vaseyyāma na ca piṇḍakena kilameyyāmāti
athakho mayaṁ bhante aññamaññaṁ neva ālapimhā na sallapimhā
yo paṭhamaṁ gāmato piṇḍāya paṭikkamati so āsanaṁ paññāpeti
pādodakaṁ pādapīṭhaṁ pādakathalikaṁ upanikkhipati avakkārapātiṁ dhovitvā
upaṭṭhāpeti pānīyaṁ paribhojanīyaṁ upaṭṭhāpeti yo pacchā gāmato
piṇḍāya paṭikkamati sace hoti bhuttāvaseso sace ākaṅkhati
bhuñjati no ce ākaṅkhati apaharite vā chaḍḍeti appāṇake
vā udake opilāpeti so āsanaṁ uddharati pādodakaṁ pādapīṭhaṁ
pādakathalikaṁ paṭisāmeti avakkārapātiṁ dhovitvā paṭisāmeti pānīyaṁ

page number: 313

paribhojanīyaṁ paṭisāmeti bhattaggaṁ sammajjati yo passati pānīyaghaṭaṁ
vā paribhojanīyaghaṭaṁ vā vaccaghaṭaṁ vā rittaṁ tucchaṁ so upaṭṭhāpeti
sacassa hoti avisayhaṁ hatthavikārena dutiyaṁ āmantetvā
hatthavilaṅghakena upaṭṭhāpeti na tveva tappaccayā vācaṁ bhindati evaṁ
kho mayaṁ bhante samaggā sammodamānā avivadamānā phāsukaṁ vassaṁ
vasimhā na ca piṇḍakena kilamimhāti.

[226] athakho bhagavā bhikkhū āmantesi aphāsuññeva kirame
bhikkhave moghapurisā vutthā samānā phāsumha vutthāti paṭijānanti
pasusaṁvāsaññeva kirame bhikkhave moghapurisā vutthā samānā phāsumha
vutthāti paṭijānanti eḷakasaṁvāsaññeva kirame bhikkhave moghapurisā
vutthā samānā phāsumha vutthāti paṭijānanti pamattasaṁvāsaññeva
kirame bhikkhave moghapurisā vutthā samānā phāsumha vutthāti
paṭijānanti kathaṁ hi nāmime 1- bhikkhave moghapurisā mūgabbattaṁ 2-
titthiyasamādānaṁ samādiyissanti netaṁ bhikkhave appasannānaṁ vā
pasādāya .pe. vigarahitvā dhammiṁ kathaṁ katvā bhikkhū āmantesi na bhikkhave
mūgabbattaṁ titthiyasamādānaṁ samādiyitabbaṁ yo samādiyeyya āpatti
dukkaṭassa. anujānāmi bhikkhave vassaṁ vutthānaṁ bhikkhūnaṁ tīhi ṭhānehi
pavāretuṁ diṭṭhena vā sutena vā parisaṅkāya vā. sā vo bhavissati
aññamaññānulomatā āpattivuṭṭhānatā vinayapurekkhāratā. evañca
pana bhikkhave pavāretabbaṁ. byattena bhikkhunā paṭibalena saṅgho

footnote: 1 ma. ime iti saddo na dissati. 2 ma. mūgabbataṁ. ito paraṁ īdisameva.

page number: 314

Ñāpetabbo suṇātu me bhante saṅgho ajja pavāraṇā.
yadi saṅghassa pattakallaṁ saṅgho pavāreyyāti. therena bhikkhunā
ekaṁsaṁ uttarāsaṅgaṁ karitvā ukkuṭikaṁ nisīditvā añjaliṁ paggahetvā
evamassa vacanīyo saṅghaṁ āvuso pavāremi diṭṭhena vā sutena
vā parisaṅkāya vā vadantu maṁ āyasmanto anukampaṁ upādāya
passanto paṭikarissāmi dutiyampi āvuso saṅghaṁ pavāremi diṭṭhena
vā sutena vā parisaṅkāya vā vadantu maṁ āyasmanto anukampaṁ
upādāya passanto paṭikarissāmi tatiyampi āvuso saṅghaṁ
pavāremi diṭṭhena vā sutena vā parisaṅkāya vā vadantu maṁ
āyasmanto anukampaṁ upādāya passanto paṭikarissāmīti. navakena
bhikkhunā ekaṁsaṁ uttarāsaṅgaṁ karitvā ukkuṭikaṁ nisīditvā añjaliṁ
paggahetvā evamassa vacanīyo saṅghaṁ bhante pavāremi (pts. vin i, 160) diṭṭhena
vā sutena vā parisaṅkāya vā vadantu maṁ āyasmanto anukampaṁ
upādāya passanto paṭikarissāmi dutiyampi bhante saṅghaṁ pavāremi
diṭṭhena vā sutena vā parisaṅkāya vā vadantu maṁ āyasmanto
anukampaṁ upādāya passanto paṭikarissāmi tatiyampi bhante
saṅghaṁ pavāremi diṭṭhena vā sutena vā parisaṅkāya vā vadantu maṁ
āyasmanto anukampaṁ upādāya passanto paṭikarissāmīti.

[227] tena kho pana samayena chabbaggiyā bhikkhū theresu bhikkhūsu
ukkuṭikaṁ nisinnesu pavārayamānesu āsanesu acchanti. ye te

page number: 315

bhikkhū appicchā te ujjhāyanti khīyanti vipācenti kathaṁ hi
nāma chabbaggiyā bhikkhū theresu bhikkhūsu ukkuṭikaṁ nisinnesu
pavārayamānesu āsanesu acchissantīti. athakho te bhikkhū bhagavato
etamatthaṁ ārocesuṁ. saccaṁ kira bhikkhave chabbaggiyā bhikkhū theresu
bhikkhūsu ukkuṭikaṁ nisinnesu pavārayamānesu āsanesu acchantīti.
saccaṁ bhagavāti. vigarahi buddho bhagavā kathaṁ hi nāma te bhikkhave
moghapurisā theresu bhikkhūsu ukkuṭikaṁ nisinnesu pavārayamānesu āsanesu
acchissanti netaṁ bhikkhave appasannānaṁ vā pasādāya .pe.
vigarahitvā dhammiṁ kathaṁ katvā bhikkhū āmantesi na bhikkhave theresu
bhikkhūsu ukkuṭikaṁ nisinnesu pavārayamānesu āsanesu acchitabbaṁ yo
accheyya āpatti dukkaṭassa anujānāmi bhikkhave sabbeheva
ukkuṭikaṁ nisinnehi pavāretunti. tena kho pana samayena aññataro
thero jarādubbalo yāva sabbe pavārenti 1- ukkuṭikaṁ nisinno 2-
āgamayamāno mucchito papati. bhagavato etamatthaṁ ārocesuṁ.
anujānāmi bhikkhave tadanantarā ukkuṭikaṁ nisīdituṁ yāva pavāreti
pavāretvā āsane nisīditunti.

[228] athakho bhikkhūnaṁ etadahosi kati nu kho pavāraṇāti.
bhagavato etamatthaṁ ārocesuṁ. dvemā bhikkhave pavāraṇā
cātuddasikā 

[3]- paṇṇarasikā ca imā kho bhikkhave dve pavāraṇāti.

footnote: 1 sī. ma. yu. pavārentīti. 2 rā. tāva ukkuṭikaṁ nisinno. 3 po. ma. ca.

page number: 316

athakho bhikkhūnaṁ etadahosi kati nu kho pavāraṇākammānīti 1-.
bhagavato etamatthaṁ ārocesuṁ. cattārīmāni bhikkhave pavāraṇākammāni 2-
adhammena vaggaṁ pavāraṇākammaṁ adhammena samaggaṁ pavāraṇākammaṁ
dhammena vaggaṁ pavāraṇākammaṁ dhammena samaggaṁ pavāraṇākammaṁ.
tatra bhikkhave yadidaṁ adhammena vaggaṁ pavāraṇākammaṁ na bhikkhave
evarūpaṁ pavāraṇākammaṁ kātabbaṁ na ca mayā evarūpaṁ pavāraṇākammaṁ
anuññātaṁ. tatra bhikkhave yadidaṁ adhammena samaggaṁ pavāraṇākammaṁ
na bhikkhave evarūpaṁ pavāraṇākammaṁ kātabbaṁ na ca mayā evarūpaṁ
pavāraṇākammaṁ anuññātaṁ. tatra bhikkhave yadidaṁ dhammena vaggaṁ
pavāraṇākammaṁ na ca 3- bhikkhave evarūpaṁ pavāraṇākammaṁ kātabbaṁ
na ca mayā evarūpaṁ pavāraṇākammaṁ anuññātaṁ. tatra bhikkhave
yadidaṁ dhammena samaggaṁ pavāraṇākammaṁ evarūpaṁ bhikkhave pavāraṇākammaṁ
kātabbaṁ evarūpaṁ 4- mayā pavāraṇākammaṁ anuññātaṁ. tasmātiha
bhikkhave evarūpaṁ pavāraṇākammaṁ karissāma yadidaṁ dhammena
samagganti evaṁ hi vo bhikkhave sikkhitabbanti.

[229] athakho bhagavā bhikkhū āmantesi sannipatatha bhikkhave
saṅgho pavāressatīti. evaṁ vutte aññataro bhikkhu bhagavantaṁ
etadavoca atthi bhante bhikkhu gilāno so anāgatoti.
anujānāmi bhikkhave gilānena bhikkhunā pavāraṇaṁ dātuṁ. evañca
pana bhikkhave dātabbā. tena gilānena bhikkhunā ekaṁ (pts. vin i, 161) bhikkhuṁ

footnote: 1 ma. yu. pavāraṇakammānīti. 2 ma. yu. sabbattha pavāraṇakammāni-kammaṁ.
footnote: 3 ma. casaddo natthi. 4 ma. evarūpañca.

page number: 317

upasaṅkamitvā ekaṁsaṁ uttarāsaṅgaṁ karitvā ukkuṭikaṁ nisīditvā añjaliṁ
paggahetvā evamassa vacanīyo pavāraṇaṁ dammi pavāraṇaṁ me
hara 

[1]- mamatthāya pavārehīti kāyena viññāpeti vācāya viññāpeti
kāyena vācāya viññāpeti dinnā hoti pavāraṇā. na kāyena
viññāpeti na vācāya viññāpeti na kāyena vācāya viññāpeti
na dinnā hoti pavāraṇā. evañcetaṁ labhetha iccetaṁ kusalaṁ
no ce labhetha so bhikkhave gilāno bhikkhu mañcena vā pīṭhena
vā saṅghamajjhe ānetvā pavāretabbaṁ. sace bhikkhave gilānupaṭṭhākānaṁ
bhikkhūnaṁ evaṁ 2- hoti sace kho mayaṁ gilānaṁ ṭhānā cāvessāma
ābādho vā abhivaḍḍhissati kālakiriyā vā bhavissatīti. na bhikkhave
gilāno 

[3]- ṭhānā cāvetabbo saṅghena tattha gantvā pavāretabbaṁ
na tveva vaggena saṅghena pavāretabbaṁ pavāreyya ce āpatti
dukkaṭassa. pavāraṇāhārako ce bhikkhave dinnāya pavāraṇāya tattheva
pakkamati aññassa dātabbā pavāraṇā. pavāraṇāhārako ce
bhikkhave dinnāya pavāraṇāya tattheva vibbhamati .pe. kālaṁ karoti
sāmaṇero paṭijānāti sikkhaṁ paccakkhātako paṭijānāti
antimavatthuṁ ajjhāpannako paṭijānāti ummattako paṭijānāti
khittacitto paṭijānāti vedanaṭṭo paṭijānāti āpattiyā adassane
ukkhittako paṭijānāti āpattiyā appaṭikamme ukkhittako
paṭijānāti pāpikāya diṭṭhiyā appaṭinissagge ukkhittako paṭijānāti

footnote: 1 po. ma. pavāraṇaṁ me ārocehi. 2 ma. etadahosi. 3 ma. bhikkhu.

page number: 318

paṇḍako paṭijānāti theyyasaṁvāsako paṭijānāti titthiyapakkantako
paṭijānāti tiracchānagato paṭijānāti mātughātako paṭijānāti
pitughātako paṭijānāti arahantaghātako paṭijānāti bhikkhunīdūsako
paṭijānāti saṅghabhedako paṭijānāti lohituppādako paṭijānāti
ubhatobyañjanako paṭijānāti aññassa dātabbā pavāraṇā.
pavāraṇāhārako ce bhikkhave dinnāya pavāraṇāya antarāmagge
pakkamati anāhaṭā hoti pavāraṇā. pavāraṇāhārako ce
bhikkhave dinnāya pavāraṇāya antarāmagge vibbhamati kālaṁ
karoti .pe. ubhatobyañjanako paṭijānāti anāhaṭā hoti pavāraṇā.
pavāraṇāhārako ce bhikkhave dinnāya pavāraṇāya saṅghappatto
pakkamati āhaṭā hoti pavāraṇā. pavāraṇāhārako ce bhikkhave
dinnāya pavāraṇāya saṅghappatto vibbhamati kālaṁ karoti .pe.
ubhatobyañjanako paṭijānāti āhaṭā hoti pavāraṇā.
pavāraṇāhārako ce bhikkhave dinnāya pavāraṇāya saṅghappatto sutto
na āroceti āhaṭā hoti pavāraṇā pavāraṇāhārakassa
anāpatti. pavāraṇāhārako ce bhikkhave dinnāya pavāraṇāya
saṅghappatto samāpanno na āroceti āhaṭā hoti pavāraṇā
pavāraṇāhārakassa anāpatti. pavāraṇāhārako ce bhikkhave dinnāya
pavāraṇāya saṅghappatto pamatto na āroceti āhaṭā hoti
pavāraṇā pavāraṇāhārakassa anāpatti. pavāraṇāhārako ce

page number: 319

bhikkhave dinnāya pavāraṇāya saṅghappatto sañcicca na āroceti
āhaṭā hoti pavāraṇā pavāraṇāhārakassa āpatti dukkaṭassa.
anujānāmi bhikkhave tadahupavāraṇāya pavāraṇaṁ dentena chandampi
dātuṁ santi saṅghassa karaṇīyanti.

[230] tena kho pana samayena aññataraṁ bhakkhuṁ tadahupavāraṇāya
ñātakā gaṇhiṁsu. bhagavato etamatthaṁ ārocesuṁ. idha pana
bhikkhave bhikkhuṁ tadahupavāraṇāya ñātakā gaṇhanti. te ñātakā
bhikkhūhi evamassu vacanīyā iṅgha tumhe āyasmanto imaṁ bhikkhuṁ
muhuttaṁ muñcatha yāvāyaṁ bhikkhu pavāretīti. evañcetaṁ labhetha
iccetaṁ kusalaṁ no ce labhetha te ñātakā bhikkhūhi evamassu
vacanīyā iṅgha tumhe āyasmanto muhuttaṁ ekamantaṁ hotha yāvāyaṁ
bhikkhu pavāraṇaṁ detīti. evañcetaṁ labhetha iccetaṁ kusalaṁ
no ce labhetha te ñātakā bhikkhūhi evamassu vacanīyā iṅgha
tumhe āyasmanto imaṁ bhikkhuṁ muhuttaṁ nissīmaṁ netha yāva saṅgho
pavāretīti. evañcetaṁ labhetha iccetaṁ kusalaṁ no ce labhetha
na tveva vaggena saṅghena pavāretabbaṁ pavāreyya ce āpatti
dukkaṭassa. idha pana bhikkhave bhikkhuṁ tadahupavāraṇāya rājāno
gaṇhanti corā gaṇhanti (pts. vin i, 162) dhuttā gaṇhanti bhikkhupaccatthikā
gaṇhanti. te bhikkhupaccatthikā bhikkhūhi evamassu vacanīyā iṅgha
tumhe āyasmanto imaṁ bhikkhuṁ muhuttaṁ muñcatha yāvāyaṁ bhikkhu

page number: 320

pavāretīti. evañcetaṁ labhetha iccetaṁ kusalaṁ no ce labhetha te
bhikkhupaccatthikā bhikkhūhi evamassu vacanīyā iṅgha tumhe āyasmanto
muhuttaṁ ekamantaṁ hotha yāvāyaṁ bhikkhu pavāraṇaṁ detīti. evañcetaṁ
labhetha iccetaṁ kusalaṁ no ce labhetha te bhikkhupaccatthikā
bhikkhūhi evamassu vacanīyā iṅgha tumhe āyasmanto imaṁ bhikkhuṁ
muhuttaṁ nissīmaṁ netha yāva saṅgho pavāretīti. evañcetaṁ
labhetha iccetaṁ kusalaṁ no ce labhetha na tveva vaggena
saṅghena pavāretabbaṁ pavāreyya ce āpatti dukkaṭassāti.

[231] tena kho pana samayena aññatarasmiṁ āvāse
tadahupavāraṇāya pañca bhikkhū viharanti. athakho tesaṁ bhikkhūnaṁ etadahosi
bhagavatā paññattaṁ saṅghena pavāretabbanti mayañcamha pañca
janā kathaṁ nu kho amhehi pavāretabbanti. bhagavato etamatthaṁ
ārocesuṁ. anujānāmi bhikkhave pañcannaṁ saṅghena 1- pavāretunti.
tena kho pana samayena aññatarasmiṁ āvāse tadahupavāraṇāya
cattāro bhikkhū viharanti. athakho tesaṁ bhikkhūnaṁ etadahosi
bhagavatā anuññātaṁ pañcannaṁ saṅghena pavāretuṁ mayañcamha cattāro
janā kathaṁ nu kho amhehi pavāretabbanti. bhagavato etamatthaṁ
ārocesuṁ. anujānāmi bhikkhave catunnaṁ aññamaññaṁ pavāretuṁ.
evañca pana bhikkhave pavāretabbaṁ. byattena bhikkhunā paṭibalena
te bhikkhū ñāpetabbā suṇantu me āyasmanto ajja pavāraṇā.

footnote: 1 ma. yu. saṅghe. ito paraṁ īdisameva.

page number: 321

yadāyasmantānaṁ pattakallaṁ mayaṁ aññamaññaṁ pavāreyyāmāti.
therena bhikkhunā ekaṁsaṁ uttarāsaṅgaṁ karitvā ukkuṭikaṁ nisīditvā
añjaliṁ paggahetvā te bhikkhū evamassu vacanīyā ahaṁ āvuso
āyasmante pavāremi diṭṭhena vā sutena vā parisaṅkāya vā
vadantu maṁ āyasmanto anukampaṁ upādāya passanto paṭikarissāmi
dutiyampi āvuso āyasmante pavāremi diṭṭhena vā sutena vā
parisaṅkāya vā vadantu maṁ āyasmanto anukampaṁ upādāya
passanto paṭikarissāmi tatiyampi āvuso āyasmante pavāremi
diṭṭhena vā sutena vā parisaṅkāya vā vadantu maṁ āyasmanto
anukampaṁ upādāya passanto paṭikarissāmīti. navakena bhikkhunā
ekaṁsaṁ uttarāsaṅgaṁ karitvā ukkuṭikaṁ nisīditvā añjaliṁ paggahetvā
te bhikkhū evamassu vacanīyā ahaṁ bhante āyasmante pavāremi
diṭṭhena vā sutena vā parisaṅkāya vā vadantu maṁ āyasmanto
anukampaṁ upādāya passanto paṭikarissāmi dutiyampi bhante
āyasmante pavāremi diṭṭhena vā sutena vā parisaṅkāya vā
vadantu maṁ āyasmanto anukampaṁ upādāya passanto paṭikarissāmi
tatiyampi bhante āyasmante pavāremi diṭṭhena vā sutena vā
parisaṅkāya vā vadantu maṁ āyasmanto anukampaṁ upādāya
passanto paṭikarissāmīti. tena kho pana samayena aññatarasmiṁ
āvāse tadahupavāraṇāya tayo bhikkhū viharanti. athakho tesaṁ

page number: 322

bhikkhūnaṁ etadahosi bhagavatā anuññātaṁ pañcannaṁ saṅghena pavāretuṁ
catunnaṁ aññamaññaṁ pavāretuṁ mayañcamha tayo janā kathaṁ nu
kho amhehi pavāretabbanti. bhagavato etamatthaṁ ārocesuṁ.
anujānāmi bhikkhave tiṇṇannaṁ aññamaññaṁ pavāretuṁ. evañca
pana bhikkhave pavāretabbaṁ. byattena bhikkhunā paṭibalena te
bhikkhū ñāpetabbā suṇantu me āyasmantā ajja pavāraṇā.
yadāyasmantānaṁ pattakallaṁ mayaṁ aññamaññaṁ pavāreyyāmāti.
therena bhikkhunā ekaṁsaṁ uttarāsaṅgaṁ karitvā ukkuṭikaṁ nisīditvā
añjaliṁ paggahetvā te bhikkhū evamassu vacanīyā ahaṁ āvuso
āyasmante pavāremi diṭṭhena vā sutena vā parisaṅkāya vā vadantu
maṁ āyasmantā anukampaṁ upādāya passanto paṭikarissāmi
dutiyampi āvuso āyasmante pavāremi diṭṭhena vā sutena vā
parisaṅkāya vā vadantu maṁ āyasmantā anukampaṁ upādāya
passanto paṭikarissāmi tatiyampi āvuso āyasmante pavāremi
diṭṭhena vā sutena vā parisaṅkāya vā vadantu maṁ āyasmantā
anukampaṁ upādāya passanto paṭikarissāmīti. navakena bhikkhunā
ekaṁsaṁ uttarāsaṅgaṁ karitvā ukkuṭikaṁ nisīditvā añjaliṁ paggahetvā
te bhikkhū evamassu vacanīyā ahaṁ bhante āyasmante pavāremi
diṭṭhena vā sutena vā parisaṅkāya vā vadantu maṁ āyasmantā
anukampaṁ upādāya passanto paṭikarissāmi dutiyampi bhante

page number: 323

āyasmante pavāremi diṭṭhena vā sutena vā parisaṅkāya vā
vadantu maṁ āyasmantā anukampaṁ upādāya passanto paṭikarissāmi
tatiyampi bhante āyasmante pavāremi diṭṭhena vā sutena vā
parisaṅkāya vā vadantu maṁ āyasmantā anukampaṁ upādāya
passanto (pts. vin i, 163) paṭikarissāmīti. tena kho pana samayena aññatarasmiṁ
āvāse tadahupavāraṇāya dve bhikkhū viharanti athakho tesaṁ
bhikkhūnaṁ etadahosi bhagavatā anuññātaṁ pañcannaṁ saṅghena pavāretuṁ
catunnaṁ aññamaññaṁ pavāretuṁ tiṇṇannaṁ aññamaññaṁ pavāretuṁ
mayañcamha dve janā kathaṁ nu kho amhehi pavāretabbanti.
bhagavato etamatthaṁ ārocesuṁ. anujānāmi bhikkhave dvinnaṁ aññamaññaṁ
pavāretuṁ. evañca pana bhikkhave pavāretabbaṁ. therena bhikkhunā ekaṁsaṁ
uttarāsaṅgaṁ karitvā ukkuṭikaṁ nisīditvā añjaliṁ paggahetvā navo
bhikkhu evamassa vacanīyo ahaṁ āvuso āyasmantaṁ pavāremi diṭṭhena
vā sutena vā parisaṅkāya vā vadatu maṁ āyasmā anukampaṁ
upādāya passanto paṭikarissāmi dutiyampi āvuso āyasmantaṁ
pavāremi diṭṭhena vā sutena vā parisaṅkāya vā vadatu maṁ
āyasmā anukampaṁ upādāya passanto paṭikarissāmi tatiyampi
āvuso āyasmantaṁ pavāremi diṭṭhena vā sutena vā parisaṅkāya
vā vadatu maṁ āyasmā anukampaṁ upādāya passanto
paṭikarissāmīti. navakena bhikkhunā ekaṁsaṁ uttarāsaṅgaṁ karitvā ukkuṭikaṁ

page number: 324

nisīditvā añjaliṁ paggahetvā thero bhikkhu evamassa vacanīyo
ahaṁ bhante āyasmantaṁ pavāremi diṭṭhena vā sutena vā parisaṅkāya
vā vadatu maṁ āyasmā anukampaṁ upādāya passanto paṭikarissāmi
dutiyampi bhante āyasmantaṁ pavāremi diṭṭhena vā sutena vā
parisaṅkāya vā vadatu maṁ āyasmā anukampaṁ upādāya passanto
paṭikarissāmi tatiyampi bhante āyasmantaṁ pavāremi diṭṭhena vā
sutena vā parisaṅkāya vā vadatu maṁ āyasmā anukampaṁ upādāya
passanto paṭikarissāmīti. tena kho pana samayena aññatarasmiṁ
āvāse tadahupavāraṇāya eko bhikkhu viharati. athakho tassa
bhikkhuno etadahosi bhagavatā anuññātaṁ pañcannaṁ saṅghena pavāretuṁ
catunnaṁ aññamaññaṁ pavāretuṁ tiṇṇannaṁ aññamaññaṁ pavāretuṁ
dvinnaṁ aññamaññaṁ pavāretuṁ ahañcamhi ekako kathaṁ nu kho
mayā pavāretabbanti. bhagavato etamatthaṁ ārocesuṁ. idha pana
bhikkhave aññatarasmiṁ āvāse tadahupavāraṇāya eko bhikkhu viharati.
tena bhikkhave bhikkhunā yattha bhikkhū paṭikkamanti upaṭṭhānasālāya
vā maṇḍape vā rukkhamūle vā so deso sammajjitvā pānīyaṁ
paribhojanīyaṁ upaṭṭhāpetvā āsanaṁ paññāpetvā padīpaṁ katvā
nisīditabbaṁ. sace aññe bhikkhū āgacchanti tehi saddhiṁ pavāretabbaṁ
no ce āgacchanti ajja me pavāraṇāti adhiṭṭhātabbaṁ no
ce adhiṭṭhaheyya āpatti dukkaṭassa. tatra bhikkhave yattha

page number: 325

pañca bhikkhū viharanti na ekassa pavāraṇaṁ āharitvā catūhi
saṅghena pavāretabbaṁ pavāreyyuṁ ce āpatti dukkaṭassa.
tatra bhikkhave yattha cattāro bhikkhū viharanti na ekassa pavāraṇaṁ
āharitvā tīhi aññamaññaṁ pavāretabbaṁ pavāreyyuṁ ce āpatti
dukkaṭassa. tatra bhikkhave yattha tayo bhikkhū viharanti (pts. vin i, 164) na ekassa
pavāraṇaṁ āharitvā dvīhi aññamaññaṁ pavāretabbaṁ pavāreyyuṁ
ce āpatti dukkaṭassa. tatra bhikkhave yattha dve bhikkhū
viharanti na ekassa pavāraṇaṁ āharitvā ekena adhiṭṭhātabbaṁ
adhiṭṭhaheyya ce āpatti dukkaṭassāti.

[232] tena kho pana samayena aññataro bhikkhu tadahupavāraṇāya
āpattiṁ āpanno hoti. athakho tassa bhikkhuno etadahosi
bhagavatā paññattaṁ na sāpattikena pavāretabbanti ahañcamhi
āpattiṁ āpanno kathaṁ nu kho mayā paṭipajjitabbanti. bhagavato
etamatthaṁ ārocesuṁ. idha pana bhikkhave tadahupavāraṇāya āpattiṁ
āpanno hoti. tena bhikkhave bhikkhunā ekaṁ bhikkhuṁ upasaṅkamitvā
ekaṁsaṁ uttarāsaṅgaṁ karitvā ukkuṭikaṁ nisīditvā añjaliṁ paggahetvā
evamassa vacanīyo ahaṁ āvuso itthannāmaṁ āpattiṁ āpanno
taṁ paṭidesemīti. tena vattabbo passasīti. āma passāmīti.
āyatiṁ saṁvareyyāsīti. idha pana bhikkhave bhikkhu tadahupavāraṇāya
āpattiyā vematiko hoti. tena bhikkhave bhikkhunā ekaṁ bhikkhuṁ

page number: 326

upasaṅkamitvā ekaṁsaṁ uttarāsaṅgaṁ karitvā ukkuṭikaṁ nisīditvā
añjaliṁ paggahetvā evamassa vacanīyo ahaṁ āvuso itthannāmāya
āpattiyā vematiko yadā nibbematiko bhavissāmi tadā
taṁ āpattiṁ paṭikarissāmīti vatvā pavāretabbaṁ. na tveva
tappaccayā pavāraṇāya antarāyo kātabboti. tena kho pana
samayena aññataro bhikkhu pavārayamāno āpattiṁ sarati. athakho
tassa bhikkhuno etadahosi bhagavatā paññattaṁ na sāpattikena
pavāretabbanti ahañcamhi āpattiṁ āpanno kathaṁ nu kho mayā
paṭipajjitabbanti. bhagavato etamatthaṁ ārocesuṁ. idha pana
bhikkhave bhikkhu pavārayamāno āpattiṁ sarati. tena bhikkhave
bhikkhunā sāmanto bhikkhu evamassa vacanīyo ahaṁ āvuso itthannāmaṁ
āpattiṁ āpanno ito vuṭṭhahitvā taṁ āpattiṁ paṭikarissāmīti
vatvā pavāretabbaṁ. na tveva tappaccayā pavāraṇāya antarāyo
kātabbo. idha pana bhikkhave bhikkhu pavārayamāno āpattiyā
vematiko hoti. tena bhikkhave bhikkhunā sāmanto bhikkhu evamassa
vacanīyo ahaṁ āvuso itthannāmāya āpattiyā vematiko yadā
nibbematiko bhavissāmi tadā taṁ āpattiṁ paṭikarissāmīti vatvā
pavāretabbaṁ. na tveva tappaccayā pavāraṇāya antarāyo
kātabboti. tena kho pana samayena aññatarasmiṁ āvāse tadahupavāraṇāya
sabbo saṅgho sabhāgaṁ āpattiṁ āpanno hoti. athakho tesaṁ

page number: 327

bhikkhūnaṁ etadahosi bhagavatā paññattaṁ na sabhāgā āpatti
desetabbā na sabhāgā āpatti paṭiggahetabbāti ayañca sabbo
saṅgho sabhāgaṁ āpattiṁ āpanno kathaṁ nu kho amhehi paṭipajjitabbanti.
bhagavato etamatthaṁ ārocesuṁ. idha pana bhikkhave
aññatarasmiṁ āvāse tadahupavāraṇāya sabbo saṅgho sabhāgaṁ āpattiṁ
āpanno hoti. tehi bhikkhave bhikkhūhi eko bhikkhu samantā
āvāsā sajjukaṁ pāhetabbo gacchāvuso taṁ āpattiṁ paṭikaritvā
āgaccha mayaṁ te santike taṁ āpattiṁ paṭikarissāmāti. evañcetaṁ
labhetha iccetaṁ kusalaṁ no ce labhetha byattena bhikkhunā
paṭibalena saṅgho ñāpetabbo suṇātu me bhante saṅgho ayaṁ
sabbo saṅgho sabhāgaṁ āpattiṁ āpanno yadā aññaṁ bhikkhuṁ
suddhaṁ anāpattikaṁ passissati tadā tassa santike taṁ āpattiṁ
paṭikarissatīti patvā pavāretabbaṁ. na tveva tappaccayā
pavāraṇāya antarāyo kātabbo. idha pana bhikkhave aññatarasmiṁ
āvāse tadahupavāraṇāya sabbo saṅgho sabhāgāya āpattiyā vematiko
hoti byattena bhikkhunā paṭibalena saṅgho ñāpetabbo suṇātu
me bhante saṅgho ayaṁ sabbo saṅgho sabhāgāya āpattiyā
vematiko yadā nibbematiko bhavissati tadā taṁ āpattiṁ
paṭikarissatīti vatvā pavāretabbaṁ. na tveva tappaccayā pavāraṇāya
antarāyo kātabboti.

page number: 328

paṭhamabhāṇavāraṁ niṭṭhitaṁ.

[233] tena kho pana samayena aññatarasmiṁ āvāse tadahupavāraṇāya
sambahulā āvāsikā bhikkhū sannipatiṁsu pañca vā atirekā
vā. te na jāniṁsu atthaññe āvāsikā bhikkhū anāgatāti.
te dhammasaññino vinayasaññino vaggā samaggasaññino pavāresuṁ.
tehi pavāriyamāne athaññe āvāsikā bhikkhū āgacchiṁsu bahutarā.
bhagavato etamatthaṁ ārocesuṁ. idha pana bhikkhave aññatarasmiṁ
āvāse tadahupavāraṇāya sambahulā āvāsikā bhikkhū sannipatanti
pañca vā atirekā vā. te na jānanti atthaññe āvāsikā
bhikkhū anāgatāti. te dhammasaññino vinayasaññino vaggā samaggasaññino
pavārenti. tehi pavāriyamāne athaññe āvāsikā
bhikkhū āgacchanti bahutarā. tehi bhikkhave bhikkhūhi puna pavāretabbaṁ
pavāritānaṁ anāpatti. idha pana bhikkhave aññatarasmiṁ āvāse
tadahupavāraṇāya sambahulā āvāsikā bhikkhū sannipatanti pañca
vā atirekā vā. te na jānanti atthaññe āvāsikā bhikkhū
anāgatāti. te dhammasaññino vinayasaññino vaggā samaggasaññino
pavārenti. tehi pavāriyamāne athaññe āvāsikā bhikkhū āgacchanti
samasamā. pavāritā suppavāritā avasesehi pavāretabbaṁ pavāritānaṁ
anāpatti. idha pana bhikkhave aññatarasmiṁ āvāse tadahupavāraṇāya
sambahulā āvāsikā bhikkhū sannipatanti pañca vā

page number: 329

atirekā vā. te na jānanti atthaññe āvāsikā bhikkhū
anāgatāti. te dhammasaññino vinayasaññino vaggā samaggasaññino
pavārenti. tehi pavāriyamāne athaññe āvāsikā bhikkhū
āgacchanti thokatarā. pavāritā suppavāritā avasesehi pavāretabbaṁ
pavāritānaṁ anāpatti. idha pana bhikkhave aññatarasmiṁ āvāse
tadahupavāraṇāya sambahulā āvāsikā bhikkhū sannipatanti pañca vā
atirekā vā. te na jānanti atthaññe āvāsikā bhikkhū
anāgatāti. te dhammasaññino vinayasaññino vaggā samaggasaññino
pavārenti. tehi pavāritamatte athaññe āvāsikā bhikkhū āgacchanti
bahutarā. tehi bhikkhave bhikkhūhi puna pavāretabbaṁ pavāritānaṁ
anāpatti .pe. athaññe āvāsikā bhikkhū āgacchanti samasamā.
pavāritā suppavāritā tesaṁ santike pavāretabbaṁ pavāritānaṁ
anāpatti .pe. athaññe āvāsikā bhikkhū āgacchanti thokatarā.
pavāritā suppavāritā tesaṁ santike pavāretabbaṁ pavāritānaṁ
anāpatti. idha pana bhikkhave aññatarasmiṁ āvāse tadahupavāraṇāya
sambahulā āvāsikā bhikkhū sannipatanti pañca vā atirekā vā.
te na jānanti atthaññe āvāsikā bhikkhū anāgatāti. te
dhammasaññino vinayasaññino vaggā samaggasaññino pavārenti.
tehi pavāritamatte avuṭṭhitāya parisāya athaññe āvāsikā bhikkhū
āgacchanti bahutarā. tehi bhikkhave bhikkhūhi puna pavāretabbaṁ

page number: 330

pavāritānaṁ anāpatti .pe. athaññe āvāsikā bhikkhū āgacchanti
samasamā .pe. thokatarā. pavāritā suppavāritā tesaṁ
santike pavāretabbaṁ pavāritānaṁ anāpatti. idha pana bhikkhave
aññatarasmiṁ āvāse tadahupavāraṇāya sambahulā āvāsikā bhikkhū
sannipatanti pañca vā atirekā vā. te na jānanti atthaññe
āvāsikā bhikkhū anāgatāti. te dhammasaññino vinayasaññino
vaggā samaggasaññino pavārenti. tehi pavāritamatte ekaccāya
vuṭṭhitāya parisāya athaññe āvāsikā bhikkhū āgacchanti bahutarā.
tehi bhikkhave bhikkhūhi puna pavāretabbaṁ pavāritānaṁ anāpatti .pe.
athaññe āvāsikā bhikkhū āgacchanti samasamā .pe.
thokatarā. pavāritā suppavāritā tesaṁ santike pavāretabbaṁ
pavāritānaṁ anāpatti. idha pana bhikkhave aññatarasmiṁ āvāse
tadahupavāraṇāya sambahulā āvāsikā bhikkhū sannipatanti pañca vā
atirekā vā. te na jānanti atthaññe āvāsikā bhikkhū
anāgatāti. te dhammasaññino vinayasaññino vaggā samaggasaññino
pavārenti. tehi pavāritamatte sabbāya vuṭṭhitāya parisāya
athaññe āvāsikā bhikkhū āgacchanti bahutarā. tehi bhikkhave
bhikkhūhi puna pavāretabbaṁ pavāritānaṁ anāpatti .pe. athaññe
āvāsikā bhikkhū āgacchanti samasamā .pe. thokatarā. pavāritā
suppavāritā tesaṁ santike pavāretabbaṁ pavāritānaṁ anāpatti.

page number: 331

anāpattipaṇṇarasakaṁ niṭṭhitaṁ.

[234] idha pana bhikkhave aññatarasmiṁ āvāse tadahupavāraṇāya
sambahulā āvāsikā bhikkhū sannipatanti pañca vā atirekā vā.
te jānanti atthaññe āvāsikā bhikkhū anāgatāti. te
dhammasaññino vinayasaññino vaggā samaggasaññino pavārenti.
tehi pavāriyamāne athaññe āvāsikā bhikkhū āgacchanti bahutarā.
tehi bhikkhave bhikkhūhi puna pavāretabbaṁ pavāritānaṁ āpatti
dukkaṭassa .pe. athaññe āvāsikā (pts. vin i, 166) bhikkhū āgacchanti samasamā .pe.
thokatarā. pavāritā suppavāritā avasesehi pavāretabbaṁ
pavāritānaṁ āpatti dukkaṭassa. idha pana bhikkhave aññatarasmiṁ
āvāse tadahupavāraṇāya sambahulā āvāsikā bhikkhū sannipatanti
pañca vā atirekā vā. te jānanti atthaññe āvāsikā
bhikkhū anāgatāti. te dhammasaññino vinayasaññino vaggā samaggasaññino
pavārenti. tehi pavāritamatte .pe. avuṭṭhitāya
parisāya ekaccāya vuṭṭhitāya parisāya sabbāya vuṭṭhitāya
parisāya athaññe āvāsikā bhikkhū āgacchanti bahutarā .pe.
samasamā .pe. thokatarā. pavāritā suppavāritā tesaṁ santike
pavāretabbaṁ pavāritānaṁ āpatti dukkaṭassa.
vaggāsamaggasaññipaṇṇarasakaṁ niṭṭhitaṁ.

[235] idha pana bhikkhave aññatarasmiṁ āvāse tadahupavāraṇāya

page number: 332

sambahulā āvāsikā bhikkhū sannipatanti pañca vā atirekā vā.
te jānanti atthaññe āvāsikā bhikkhū anāgatāti. te kappati
nu kho amhākaṁ pavāretuṁ na nu kho kappatīti vematikā pavārenti.
tehi pavāriyamāne athaññe āvāsikā bhikkhū āgacchanti bahutarā.
tehi bhikkhave bhikkhūhi puna pavāretabbaṁ pavāritānaṁ āpatti
dukkaṭassa .pe. athaññe āvāsikā bhikkhū āgacchanti samasamā .pe.
thokatarā. pavāritā suppavāritā avasesehi pavāretabbaṁ
pavāritānaṁ āpatti dukkaṭassa. idha pana bhikkhave aññatarasmiṁ
āvāse tadahupavāraṇāya sambahulā āvāsikā bhikkhū sannipatanti
pañca vā atirekā vā. te jānanti atthaññe āvāsikā
bhikkhū anāgatāti. te kappati nu kho amhākaṁ pavāretuṁ
na nu kho kappatīti vematikā pavārenti. tehi pavāritamatte .pe.
avuṭṭhitāya parisāya ekaccāya vuṭṭhitāya parisāya sabbāya
vuṭṭhitāya parisāya athaññe āvāsikā bhikkhū āgacchanti bahutarā .pe.
samasamā .pe. thokatarā. pavāritā suppavāritā tesaṁ
santike pavāretabbaṁ pavāritānaṁ āpatti dukkaṭassa.
vematikapaṇṇarasakaṁ niṭṭhitaṁ.

[236] idha pana bhikkhave aññatarasmiṁ āvāse tadahupavāraṇāya
sambahulā āvāsikā bhikkhū sannipatanti pañca vā atirekā vā.
te jānanti atthaññe āvāsikā bhikkhū anāgatāti. te

page number: 333

kappateva amhākaṁ pavāretuṁ namhākaṁ 1- na kappatīti kukkuccapakatā
pavārenti. tehi pavāriyamāne athaññe āvāsikā bhikkhū āgacchanti
bahutarā. tehi bhikkhave bhikkhūhi puna pavāretabbaṁ pavāritānaṁ
āpatti dukkaṭassa .pe. athaññe āvāsikā bhikkhū āgacchanti
samasamā .pe. thokatarā. pavāritā suppavāritā avasesehi
pavāretabbaṁ pavāritānaṁ āpatti dukkaṭassa. idha pana bhikkhave
aññatarasmiṁ āvāse tadahupavāraṇāya sambahulā āvāsikā bhikkhū
sannipatanti pañca vā atirekā vā. te jānanti atthaññe
āvāsikā bhikkhū anāgatāti. te kappateva amhākaṁ pavāretuṁ
namhākaṁ na kappatīti kukkuccapakatā pavārenti. tehi
pavāritamatte .pe. avuṭṭhitāya parisāya ekaccāya vuṭṭhitāya parisāya
sabbāya vuṭṭhitāya parisāya athaññe āvāsikā bhikkhū āgacchanti
bahutarā .pe. samasamā .pe. thokatarā. pavāritā suppavāritā
tesaṁ santike pavāretabbaṁ pavāritānaṁ āpatti dukkaṭassa.
kukkuccapakatapaṇṇarasakaṁ niṭṭhitaṁ.

[237] idha pana bhikkhave aññatarasmiṁ āvāse tadahupavāraṇāya
sambahulā āvāsikā bhikkhū sannipatanti pañca vā atirekā vā.
te jānanti atthaññe āvāsikā bhikkhū anāgatāti. te
nassantete vinassantete ko tehi atthoti bhedapurekkhārā
pavārenti. tehi pavāriyamāne athaññe āvāsikā bhikkhū āgacchanti

footnote: 1 po. ma. nāmhākaṁ. evamupari.

page number: 334

bahutarā. tehi bhikkhave bhikkhūhi puna pavāretabbaṁ pavāritānaṁ
āpatti thullaccayassa .pe. athaññe āvāsikā bhikkhū āgacchanti
samasamā .pe. thokatarā. pavāritā suppavāritā avasesehi
pavāretabbaṁ pavāritānaṁ āpatti thullaccayassa. idha pana bhikkhave
aññatarasmiṁ āvāse tadahupavāraṇāya sambahulā āvāsikā bhikkhū
sannipatanti pañca vā atirekā vā. te jānanti atthaññe
āvāsikā bhikkhū anāgatāti. te nassantete vinassantete
ko tehi atthoti bhedapurekkhārā pavārenti. tehi pavāritamatte .pe.
avuṭṭhitāya parisāya ekaccāya vuṭṭhitāya parisāya sabbāya
vuṭṭhitāya parisāya athaññe āvāsikā bhikkhū āgacchanti bahutarā.
tehi bhikkhave bhikkhūhi puna pavāretabbaṁ pavāritānaṁ āpatti
thullaccayassa .pe. athaññe āvāsikā bhikkhū āgacchanti
samasamā .pe. thokatarā. pavāritā suppavāritā tesaṁ santike
pavāretabbaṁ pavāritānaṁ āpatti thullaccayassa.
bhedapurekkhārapaṇṇarasakaṁ niṭṭhitaṁ.

[238] idha pana bhikkhave aññatarasmiṁ āvāse tadahupavāraṇāya
sambahulā āvāsikā bhikkhū sannipatanti pañca vā atirekā vā.
te 1- na jānanti aññe āvāsikā bhikkhū antosīmaṁ okkamantīti
.pe. te 2- na jānanti aññe āvāsikā bhikkhū antosīmaṁ
okkantāti .pe. te 3- na passanti aññe āvāsike bhikkhū

footnote: 1-2-3 yu. te jānanti.

page number: 335

antosīmaṁ okkamante .pe. te na passanti aññe āvāsike
bhikkhū antosīmaṁ okkante .pe. te na suṇanti aññe
āvāsikā bhikkhū antosīmaṁ okkamantīti .pe. te na suṇanti
aññe āvāsikā bhikkhū antosīmaṁ okkantāti. āvāsikena
āvāsikā ekasatapañcasattatitikanayato āvāsikena āgantukā
āgantukena āvāsikā āgantukena āgantukā 1- peyyālamukhena
satta tikasatāni honti.

[239] idha pana bhikkhave āvāsikānaṁ bhikkhūnaṁ cātuddaso hoti
āgantukānaṁ paṇṇaraso. sace āvāsikā bahutarā honti āgantukehi
āvāsikānaṁ anuvattitabbaṁ. sace samasamā honti āgantukehi
āvāsikānaṁ anuvattitabbaṁ. sace āgantukā bahutarā honti
āvāsikehi āgantukānaṁ anuvattitabbaṁ. idha pana bhikkhave āvāsikānaṁ
bhikkhūnaṁ paṇṇaraso hoti āgantukānaṁ cātuddaso. sace āvāsikā
bahutarā honti āgantukehi āvāsikānaṁ anuvattitabbaṁ. sace
samasamā honti āgantukehi āvāsikānaṁ anuvattitabbaṁ. sace
āgantukā bahutarā honti āvāsikehi āgantukānaṁ anuvattitabbaṁ.
idha pana bhikkhave āvāsikānaṁ bhikkhūnaṁ pāṭipado hoti
āgantukānaṁ paṇṇaraso. sace āvāsikā bahutarā honti
āvāsikehi āgantukānaṁ nākāmā dātabbā sāmaggī āgantukehi
nissīmaṁ gantvā pavāretabbaṁ. sace samasamā honti āvāsikehi

page number: 336

āgantukānaṁ nākāmā dātabbā sāmaggī āgantukehi nissīmaṁ
gantvā pavāretabbaṁ. sace āgantukā bahutarā honti āvāsikehi
āgantukānaṁ sāmaggī vā dātabbā nissīmaṁ vā gantabbaṁ. idha
pana bhikkhave āvāsikānaṁ bhikkhūnaṁ paṇṇaraso hoti āgantukānaṁ
pāṭipado. sace āvāsikā bahutarā honti āgantukehi
āvāsikānaṁ sāmaggī vā dātabbā nissīmaṁ vā gantabbaṁ. sace
samasamā honti āgantukehi āvāsikānaṁ sāmaggī vā dātabbā
nissīmaṁ vā gantabbaṁ. sace āgantukā bahutarā honti āgantukehi
āvāsikānaṁ nākāmā dātabbā sāmaggī āvāsikehi nissīmaṁ
gantvā pavāretabbaṁ.

[240] idha pana bhikkhave āgantukā bhikkhū passanti āvāsikānaṁ
bhikkhūnaṁ āvāsikākāraṁ āvāsikaliṅgaṁ āvāsikanimittaṁ āvāsikuddesaṁ
supaññattaṁ mañcapīṭhaṁ bhisibimbohanaṁ pānīyaṁ paribhojanīyaṁ supaṭṭhitaṁ
pariveṇaṁ susammaṭṭhaṁ. passitvā vematikā honti atthi nu kho
āvāsikā bhikkhū natthi nu khoti. te vematikā na vicinanti
avicinitvā pavārenti āpatti dukkaṭassa .pe. te vematikā
vicinanti vicinitvā na passanti apassitvā pavārenti anāpatti.
te vematikā vicinanti vicinitvā passanti passitvā ekato
pavārenti anāpatti. te vematikā vicinanti vicinitvā
passanti passitvā pāṭekkaṁ pavārenti āpatti dukkaṭassa.

page number: 337

te vematikā vicinanti vicinitvā passanti passitvā nassantete
vinassantete ko tehi atthoti bhedapurekkhārā pavārenti
āpatti thullaccayassa. idha pana bhikkhave āgantukā bhikkhū
suṇanti āvāsikānaṁ bhikkhūnaṁ āvāsikākāraṁ āvāsikaliṅgaṁ āvāsikanimittaṁ
āvāsikuddesaṁ caṅkamantānaṁ padasaddaṁ sajjhāyasaddaṁ
ukkāsitasaddaṁ khipitasaddaṁ. sutvā vematikā honti atthi nu kho
āvāsikā bhikkhū natthi nu khoti. te vematikā na vicinanti
avicinitvā pavārenti āpatti dukkaṭassa .pe. te vematikā
vicinanti vicinitvā na passanti apassitvā pavārenti anāpatti.
te vematikā vicinanti vicinitvā passanti passitvā ekato
pavārenti anāpatti. te vematikā vicinanti vicinitvā
passanti passitvā pāṭekkaṁ pavārenti āpatti dukkaṭassa.
te vematikā vicinanti vicinitvā passanti passitvā nassantete
vinassantete ko tehi atthoti bhedapurekkhārā pavārenti
āpatti thullaccayassa. idha pana bhikkhave āvāsikā bhikkhū
passanti āgantukānaṁ bhikkhūnaṁ āgantukākāraṁ āgantukaliṅgaṁ āgantukanimittaṁ
āgantukuddesaṁ aññātakaṁ pattaṁ aññātakaṁ cīvaraṁ aññātakaṁ
nisīdanaṁ pādānaṁ dhotaṁ udakanissekaṁ. passitvā vematikā honti
atthi nu kho āgantukā bhikkhū natthi nu khoti. te vematikā
na vicinanti avicinitvā pavārenti āpatti dukkaṭassa .pe. te

page number: 338

vematikā vicinanti vicinitvā na passanti apassitvā pavārenti
anāpatti. te vematikā vicinanti vicinitvā passanti passitvā
ekato pavārenti anāpatti. te vematikā vicinanti vicinitvā
passanti passitvā pāṭekkaṁ pavārenti āpatti dukkaṭassa.
te vematikā vicinanti vicinitvā passanti passitvā nassantete
vinassantete ko tehi atthoti bhedapurekkhārā pavārenti
āpatti thullaccayassa. idha pana bhikkhave āvāsikā bhikkhū suṇanti
āgantukānaṁ bhikkhūnaṁ āgantukākāraṁ āgantukaliṅgaṁ āgantukanimittaṁ
āgantukuddesaṁ āgacchantānaṁ padasaddaṁ upāhanāppoṭhanasaddaṁ
ukkāsitasaddaṁ khipitasaddaṁ. sutvā vematikā honti atthi nu kho
āgantukā bhikkhū natthi nu khoti. te vematikā na vicinanti avicinitvā
pavārenti āpatti dukkaṭassa .pe. te vematikā vicinanti vicinitvā
na passanti apassitvā pavārenti anāpatti. te vematikā
vicinanti vicinitvā passanti passitvā ekato pavārenti
anāpatti. te vematikā vicinanti vicinitvā passanti passitvā
pāṭekkaṁ pavārenti āpatti dukkaṭassa. te vematikā vicinanti
vicinitvā passanti passitvā nassantete vinassantete ko
tehi atthoti bhedapurekkhārā pavārenti āpatti thullaccayassa.

[241] idha pana bhikkhave āgantukā bhikkhū passanti āvāsike
bhikkhū nānāsaṁvāsake. te samānasaṁvāsakadiṭṭhiṁ paṭilabhanti samānasaṁvāsakadiṭṭhiṁ

page number: 339

paṭilabhitvā na pucchanti apucchitvā ekato pavārenti
anāpatti .pe. te pucchanti pucchitvā nābhivitaranti anabhivitaritvā
ekato pavārenti āpatti dukkaṭassa. te pucchanti
pucchitvā nābhivitaranti anabhivitaritvā pāṭekkaṁ pavārenti
anāpatti. idha pana bhikkhave āgantukā bhikkhū passanti āvāsike
bhikkhū samānasaṁvāsake. te nānāsaṁvāsakadiṭṭhiṁ paṭilabhanti nānāsaṁvāsakadiṭṭhiṁ
paṭilabhitvā na pucchanti apucchitvā ekato pavārenti
āpatti dukkaṭassa .pe. te pucchanti pucchitvā abhivitaranti
abhivitaritvā pāṭekkaṁ pavārenti āpatti dukkaṭassa. te
pucchanti pucchitvā abhivitaranti abhivitaritvā ekato pavārenti
anāpatti. te pucchanti pucchitvā nābhivitaranti anabhivitaritvā
pāṭekkaṁ pavārenti anāpatti. idha pana bhikkhave āvāsikā
bhikkhū passanti āgantuke bhikkhū nānāsaṁvāsake. te samānasaṁvāsakadiṭṭhiṁ
paṭilabhanti samānasaṁvāsakadiṭṭhiṁ paṭilabhitvā na pucchanti apucchitvā
ekato pavārenti anāpatti .pe. te pucchanti pucchitvā
nābhivitaranti anabhivitaritvā ekato pavārenti āpatti
dukkaṭassa. te pucchanti pucchitvā nābhivitaranti anabhivitaritvā
pāṭekkaṁ pavārenti anāpatti. idha pana bhikkhave āvāsikā
bhikkhū passanti āgantuke bhikkhū samānasaṁvāsake. te nānāsaṁvāsakadiṭṭhiṁ
paṭilabhanti nānāsaṁvāsakadiṭṭhiṁ paṭilabhitvā na pucchanti

page number: 340

apucchitvā ekato pavārenti āpatti dukkaṭassa .pe. te
pucchanti pucchitvā abhivitaranti abhivitaritvā pāṭekkaṁ pavārenti
āpatti dukkaṭassa. te pucchanti pucchitvā abhivitaranti
abhivitaritvā ekato pavārenti anāpatti.

[242] na bhikkhave tadahupavāraṇāya sabhikkhukā āvāsā abhikkhuko
āvāso gantabbo aññatra saṅghena aññatra antarāyā. na
bhikkhave tadahupavāraṇāya sabhikkhukā āvāsā abhikkhuko anāvāso
gantabbo aññatra saṅghena aññatra antarāyā. na bhikkhave
tadahupavāraṇāya sabhikkhukā āvāsā abhikkhuko āvāso vā anāvāso
vā gantabbo aññatra saṅghena aññatra antarāyā. na bhikkhave
tadahupavāraṇāya sabhikkhukā anāvāsā abhikkhuko āvāso gantabbo
aññatra saṅghena aññatra antarāyā. na bhikkhave tadahupavāraṇāya
sabhikkhukā anāvāsā abhikkhuko anāvāso gantabbo
aññatra saṅghena aññatra antarāyā. na bhikkhave tadahupavāraṇāya
sabhikkhukā anāvāsā abhikkhuko āvāso vā anāvāso vā
gantabbo aññatra saṅghena aññatra antarāyā. na bhikkhave
tadahupavāraṇāya sabhikkhukā āvāsā vā anāvāsā vā abhikkhuko
āvāso gantabbo aññatra saṅghena aññatra antarāyā. na
bhikkhave tadahupavāraṇāya sabhikkhukā āvāsā vā anāvāsā vā
abhikkhuko anāvāso gantabbo aññatra saṅghena aññatra

page number: 341

antarāyā. na bhikkhave tadahupavāraṇāya sabhikkhukā āvāsā vā
anāvāsā vā abhikkhuko āvāso vā anāvāso vā gantabbo
aññatra saṅghena aññatra antarāyā. na bhikkhave tadahupavāraṇāya
sabhikkhukā āvāsā sabhikkhuko āvāso gantabbo yatthassu
bhikkhū nānāsaṁvāsakā aññatra saṅghena aññatra antarāyā.
na bhikkhave tadahupavāraṇāya sabhikkhukā āvāsā sabhikkhuko anāvāso
gantabbo yatthassu bhikkhū nānāsaṁvāsakā aññatra saṅghena
aññatra antarāyā. na bhikkhave tadahupavāraṇāya sabhikkhukā
āvāsā sabhikkhuko āvāso vā anāvāso vā gantabbo yatthassu
bhikkhū nānāsaṁvāsakā aññatra saṅghena aññatra antarāyā.
na bhikkhave tadahupavāraṇāya sabhikkhukā anāvāsā sabhikkhuko āvāso
.pe. anāvāso .pe. āvāso vā anāvāso vā gantabbo
yatthassu bhikkhū nānāsaṁvāsakā aññatra saṅghena aññatra
antarāyā. na bhikkhave tadahupavāraṇāya sabhikkhukā āvāsā vā
anāvāsā vā sabhikkhuko āvāso .pe. anāvāso .pe.
āvāso vā anāvāso vā gantabbo yatthassu bhikkhū nānāsaṁvāsakā
aññatra saṅghena aññatra antarāyā. gantabbo
bhikkhave tadahupavāraṇāya sabhikkhukā āvāsā sabhikkhuko āvāso
.pe. anāvāso .pe. āvāso vā anāvāso vā yatthassu
bhikkhū samānasaṁvāsakā yaṁ jaññā sakkomi ajjeva gantunti.

page number: 342

gantabbo bhikkhave tadahupavāraṇāya sabhikkhukā anāvāsā sabhikkhuko
āvāso .pe. anāvāso .pe. āvāso vā anāvāso vā
yatthassu bhikkhū samānasaṁvāsakā yaṁ jaññā sakkomi ajjeva
gantunti. gantabbo bhikkhave tadahupavāraṇāya sabhikkhukā āvāsā
vā anāvāsā vā sabhikkhuko āvāso .pe. anāvāso .pe.
āvāso vā anāvāso vā yatthassu bhikkhū samānasaṁvāsakā
yaṁ jaññā sakkomi ajjeva gantunti.

[243] na bhikkhave bhikkhuniyā nisinnaparisāya pavāretabbaṁ yo
pavāreyya āpatti dukkaṭassa. na bhikkhave sikkhamānāya na
sāmaṇerassa na sāmaṇeriyā na sikkhaṁ paccakkhātakassa na
antimavatthuṁ ajjhāpannakassa nisinnaparisāya pavāretabbaṁ yo pavāreyya
āpatti dukkaṭassa. (pts. vin i, 168) na bhikkhave āpattiyā adassane
ukkhittakassa nisinnaparisāya pavāretabbaṁ yo pavāreyya yathādhammo
kāretabbo. na āpattiyā appaṭikamme ukkhittakassa na
pāpikāya diṭṭhiyā appaṭinissagge ukkhittakassa nisinnaparisāya
pavāretabbaṁ yo pavāreyya yathādhammo kāretabbo. na
paṇḍakassa nisinnaparisāya pavāretabbaṁ yo pavāreyya āpatti
dukkaṭassa. na theyyasaṁvāsakassa na titthiyapakkantakassa na
tiracchānagatassa na mātughātakassa na pitughātakassa na arahantaghātakassa
na bhikkhunīdūsakassa na saṅghabhedakassa na lohituppādakassa

page number: 343

na ubhatobyañjanakassa nisinnaparisāya pavāretabbaṁ yo
pavāreyya āpatti dukkaṭassa. na bhikkhave pārivāsikapavāraṇādānena
pavāretabbaṁ aññatra avuṭṭhitāya parisāya. na ca
bhikkhave appavāraṇāya pavāretabbaṁ aññatra saṅghasāmaggiyāti.
dutiyabhāṇavāraṁ niṭṭhitaṁ.

[244] tena kho pana samayena kosalesu janapadesu aññatarasmiṁ
āvāse tadahupavāraṇāya sañcarabhayaṁ ahosi. bhikkhū nāsakkhiṁsu
tevācikaṁ pavāretuṁ. bhagavato etamatthaṁ ārocesuṁ. anujānāmi
bhikkhave dvevācikaṁ pavāretunti. bāḷhataraṁ sañcarabhayaṁ ahosi.
bhikkhū nāsakkhiṁsu dvevācikaṁ pavāretuṁ. bhagavato etamatthaṁ ārocesuṁ.
anujānāmi bhikkhave ekavācikaṁ pavāretunti. bāḷhataraṁ sañcarabhayaṁ
ahosi. bhikkhū nāsakkhiṁsu ekavācikaṁ pavāretuṁ. bhagavato etamatthaṁ
ārocesuṁ. anujānāmi bhikkhave samānavassikaṁ pavāretunti. tena
kho pana samayena aññatarasmiṁ āvāse tadahupavāraṇāya manussehi
dānaṁ dentehi yebhuyyena ratti khepitā hoti. athakho tesaṁ
bhikkhūnaṁ etadahosi imehi manussehi dānaṁ dentehi yebhuyyena
ratti khepitā sace saṅgho tevācikaṁ pavāressati appavārito
va saṅgho bhavissati athāyaṁ ratti vibhāyissati kathaṁ nu kho
amhehi paṭipajjitabbanti. bhagavato etamatthaṁ ārocesuṁ. idha
pana bhikkhave aññatarasmiṁ āvāse tadahupavāraṇāya manussehi

page number: 344

dānaṁ dentehi yebhuyyena ratti khepitā hoti. tatra ce 

[1]- bhikkhūnaṁ
evaṁ hoti manussehi dānaṁ dentehi yebhuyyena ratti khepitā
sace saṅgho tevācikaṁ pavāressati appavārito va saṅgho bhavissati
athāyaṁ ratti vibhāyissatīti. byattena bhikkhunā paṭibalena saṅgho
ñāpetabbo suṇātu me bhante saṅgho manussehi (pts. vin i, 169) dānaṁ dentehi
yebhuyyena ratti khepitā. sace saṅgho tevācikaṁ pavāressati
appavārito va saṅgho bhavissati athāyaṁ ratti vibhāyissati. yadi
saṅghassa pattakallaṁ saṅgho dvevācikaṁ ekavācikaṁ samānavassikaṁ
pavāreyyāti. idha pana bhikkhave aññatarasmiṁ āvāse tadahupavāraṇāya
bhikkhūhi dhammaṁ bhaṇantehi suttantikehi suttantaṁ saṅgāyantehi
vinayadharehi vinayaṁ vinicchinantehi dhammakathikehi dhammaṁ sākacchantehi
bhikkhūhi kalahaṁ karontehi yebhuyyena ratti khepitā hoti.
tatra ce 

[2]- bhikkhūnaṁ evaṁ hoti bhikkhūhi kalahaṁ karontehi yebhuyyena
ratti khepitā sace saṅgho tevācikaṁ pavāressati appavārito va
saṅgho bhavissati athāyaṁ ratti vibhāyissatīti. byattena
bhikkhunā paṭibalena saṅgho ñāpetabbo suṇātu me bhante saṅgho 

[3]-
bhikkhūhi kalahaṁ karontehi yebhuyyena ratti khepitā. sace saṅgho
tevācikaṁ pavāressati appavārito va saṅgho bhavissati athāyaṁ
ratti vibhāyissati. yadi saṅghassa pattakallaṁ saṅgho dvevācikaṁ
ekavācikaṁ samānavassikaṁ pavāreyyāti. tena kho pana samayena

footnote: 1 po. ma. bhikkhave. 2 po. bhikkhave. ito paraṁ īdisameva. 3 po. imehi.

page number: 345

kosalesu janapadesu aññatarasmiṁ āvāse tadahupavāraṇāya mahābhikkhusaṅgho
sannipatito hoti. parittañca anovassikaṁ hoti mahā
ca megho uggato hoti. athakho tesaṁ bhikkhūnaṁ etadahosi ayaṁ
kho mahābhikkhusaṅgho sannipatito parittañca anovassikaṁ mahā ca
megho uggato sace saṅgho tevācikaṁ pavāressati appavārito
va saṅgho bhavissati athāyaṁ megho pavassissati kathaṁ nu kho
amhehi paṭipajjitabbanti. bhagavato etamatthaṁ ārocesuṁ. idha
pana bhikkhave aññatarasmiṁ āvāse tadahupavāraṇāya mahābhikkhusaṅgho
sannipatito hoti. parittañca anovassikaṁ hoti mahā ca megho
uggato hoti. tatra ce bhikkhūnaṁ evaṁ hoti ayaṁ kho mahābhikkhusaṅgho
sannipatito parittañca anovassikaṁ mahā ca megho
uggato sace saṅgho tevācikaṁ pavāressati appavārito va
saṅgho bhavissati athāyaṁ megho pavassissatīti. byattena bhikkhunā
paṭibalena saṅgho ñāpetabbo suṇātu me bhante saṅgho ayaṁ
mahābhikkhusaṅgho sannipatito. parittañca anovassikaṁ mahā ca
megho uggato. sace saṅgho tevācikaṁ pavāressati appavārito
va saṅgho bhavissati athāyaṁ megho pavassissati. yadi saṅghassa
pattakallaṁ saṅgho dvevācikaṁ ekavācikaṁ samānavassikaṁ
pavāreyyāti. idha pana bhikkhave aññatarasmiṁ āvāse tadahupavāraṇāya
rājantarāyo hoti .pe. corantarāyo hoti. agyantarāyo hoti.

page number: 346

udakantarāyo hoti. manussantarāyo hoti. amanussantarāyo
hoti. vāḷantarāyo hoti. siriṁsapantarāyo hoti.
jīvitantarāyo hoti. brahmacariyantarāyo hoti. tatra ce bhikkhūnaṁ
evaṁ hoti ayaṁ kho brahmacariyantarāyo (pts. vin i, 170) sace saṅgho tevācikaṁ
pavāressati appavārito va saṅgho bhavissati athāyaṁ brahmacariyantarāyo
bhavissatīti. byattena bhikkhunā paṭibalena saṅgho
ñāpetabbo suṇātu me bhante saṅgho ayaṁ brahmacariyantarāyo
sace saṅgho tevācikaṁ pavāressati appavārito va saṅgho bhavissati
athāyaṁ brahmacariyantarāyo bhavissati. yadi saṅghassa pattakallaṁ
saṅgho dvevācikaṁ ekavācikaṁ samānavassikaṁ pavāreyyāti.

[245] tena kho pana samayena chabbaggiyā bhikkhū sāpattikā
pavārenti. bhagavato etamatthaṁ ārocesuṁ. na bhikkhave sāpattikena
pavāretabbaṁ yo pavāreyya āpatti dukkaṭassa. anujānāmi
bhikkhave yo sāpattiko pavāreti tassa okāsaṁ kārāpetvā
āpattiyā codetunti. tena kho pana samayena chabbaggiyā bhikkhū
okāsaṁ kārāpiyamānā na icchanti okāsaṁ kātuṁ. bhagavato
etamatthaṁ ārocesuṁ. anujānāmi bhikkhave okāsaṁ akarontassa
pavāraṇaṁ ṭhapetuṁ 1- evañca pana bhikkhave ṭhapetabbā tadahupavāraṇāya
cātuddase vā paṇṇarase vā tasmiṁ puggale sammukhībhūte saṅghamajjhe
udāharitabbaṁ suṇātu me bhante saṅgho itthannāmo puggalo

footnote: 1 po. ṭhapetunti.

page number: 347

sāpattiko pavāreti tassa pavāraṇaṁ ṭhapemi na tasmiṁ sammukhībhūte
pavāretabbanti. ßēhapitā hoti pavāraṇāti. tena kho pana samayena
chabbaggiyā bhikkhū puramhākaṁ pesalā bhikkhū pavāraṇaṁ ṭhapentīti
paṭikacceva suddhānaṁ bhikkhūnaṁ anāpattikānaṁ avatthusmiṁ akāraṇe
pavāraṇaṁ ṭhapenti pavāritānampi pavāraṇaṁ ṭhapenti. bhagavato
etamatthaṁ ārocesuṁ. na bhikkhave suddhānaṁ bhikkhūnaṁ anāpattikānaṁ
avatthusmiṁ akāraṇe pavāraṇā ṭhapetabbā yo ṭhapeyya āpatti
dukkaṭassa. na ca 1- bhikkhave pavāritānampi pavāraṇā ṭhapetabbā
yo ṭhapeyya āpatti dukkaṭassa.

[246] evaṁ kho bhikkhave ṭhapitā hoti pavāraṇā evaṁ
aṭṭhapitā. kathañca bhikkhave aṭṭhapitā hoti pavāraṇā. tevācikāya
ce bhikkhave pavāraṇāya bhāsitāya lapitāya pariyositāya pavāraṇaṁ
ṭhapeti aṭṭhapitā hoti pavāraṇā dvevācikāya ce bhikkhave
ekavācikāya ce bhikkhave samānavassikāya ce bhikkhave pavāraṇāya
bhāsitāya lapitāya pariyositāya pavāraṇaṁ ṭhapeti (pts. vin i, 171) aṭṭhapitā hoti
pavāraṇā. evaṁ kho bhikkhave aṭṭhapitā hoti pavāraṇā.
kathañca bhikkhave ṭhapitā hoti pavāraṇā. tevācikāya ce bhikkhave
pavāraṇāya bhāsitāya lapitāya apariyositāya pavāraṇaṁ ṭhapeti ṭhapitā
hoti pavāraṇā. dvevācikāya ce bhikkhave ekavācikāya ce
bhikkhave samānavassikāya ce bhikkhave pavāraṇāya bhāsitāya lapitāya

footnote: 1 ma. yu. casaddo natthi.

page number: 348

apariyositāya pavāraṇaṁ ṭhapeti ṭhapitā hoti pavāraṇā. evaṁ
kho bhikkhave ṭhapitā hoti pavāraṇā.

[247] idha pana bhikkhave tadahupavāraṇāya bhikkhu bhikkhussa pavāraṇaṁ
ṭhapeti. tañce bhikkhuṁ aññe bhikkhū jānanti ayaṁ kho āyasmā
aparisuddhakāyasamācāro aparisuddhavacīsamācāro aparisuddhāajīvo
bālo abyatto na paṭibalo anuyuñjiyamāno anuyogaṁ dātunti.
alaṁ bhikkhu mā bhaṇḍanaṁ mā kalahaṁ mā viggahaṁ mā vivādanti
omadditvā saṅghena pavāretabbaṁ. idha pana bhikkhave tadahupavāraṇāya
bhikkhu bhikkhussa pavāraṇaṁ ṭhapeti. tañce bhikkhuṁ aññe bhikkhū
jānanti ayaṁ kho āyasmā parisuddhakāyasamācāro aparisuddhavacīsamācāro
aparisuddhāajīvo bālo abyatto na paṭibalo anuyuñjiyamāno
anuyogaṁ dātunti. alaṁ bhikkhu mā bhaṇḍanaṁ mā
kalahaṁ mā viggahaṁ mā vivādanti omadditvā saṅghena pavāretabbaṁ.
idha pana bhikkhave tadahupavāraṇāya bhikkhu bhikkhussa pavāraṇaṁ ṭhapeti.
tañce bhikkhuṁ aññe bhikkhū jānanti ayaṁ kho āyasmā parisuddhakāyasamācāro
parisuddhavacīsamācāro aparisuddhāajīvo bālo abyatto
na paṭibalo anuyuñjiyamāno anuyogaṁ dātunti. alaṁ bhikkhu mā
bhaṇḍanaṁ mā kalahaṁ mā viggahaṁ mā vivādanti omadditvā saṅghena
pavāretabbaṁ. idha pana bhikkhave tadahupavāraṇāya bhikkhussa pavāraṇaṁ
ṭhapeti. tañce bhikkhuṁ aññe bhikkhū jānanti ayaṁ kho āyasmā

page number: 349

parisuddhakāyasamācāro parisuddhavacīsamācāro parisuddhāajīvo bālo
abyatto na paṭibalo anuyuñjiyamāno anuyogaṁ dātunti. alaṁ bhikkhu
mā bhaṇḍanaṁ mā kalahaṁ mā viggahaṁ mā vivādanti omadditvā saṅghena
pavāretabbaṁ. idha pana bhikkhave tadahupavāraṇāya bhikkhu bhikkhussa
pavāraṇaṁ ṭhapeti. tañce bhikkhuṁ aññe bhikkhū jānanti ayaṁ
kho āyasmā parisuddhakāyasamācāro parisuddhavacīsamācāro parisuddhāajīvo
paṇḍito byatto medhāvī paṭibalo anuyuñjiyamāno anuyogaṁ
dātunti. so evamassa vacanīyo yaṁ kho tvaṁ āvuso imassa
bhikkhuno pavāraṇaṁ ṭhapesi kimhi naṁ ṭhapesi sīlavipattiyā 

[1]- ṭhapesi
ācāravipattiyā 

[2]- ṭhapesi (pts. vin i, 172) diṭṭhivipattiyā 

[3]- ṭhapesīti. so ce evaṁ
vadeyya sīlavipattiyā 

[4]- ṭhapemi ācāravipattiyā ṭhapemi diṭṭhivipattiyā
ṭhapemīti. so evamassa vacanīyo jānāti panāyasmā
sīlavipattiṁ jānāti ācāravipattiṁ jānāti diṭṭhivipattinti. so
ce evaṁ vadeyya jānāmi kho ahaṁ āvuso sīlavipattiṁ jānāmi
ācāravipattiṁ jānāmi diṭṭhivipattinti. so evamassa vacanīyo
katamā panāvuso sīlavipatti katamā ācāravipatti katamā
diṭṭhivipattīti. so ce evaṁ vadeyya cattāri pārājikāni terasa
saṅghādisesā ayaṁ sīlavipatti thullaccayaṁ pācittiyaṁ pāṭidesanīyaṁ
dukkaṭaṁ dubbhāsitaṁ ayaṁ ācāravipatti micchādiṭṭhi antaggāhikā
diṭṭhi ayaṁ diṭṭhivipattīti. so evamassa vacanīyo yaṁ kho

footnote: 1-2-3 ma. vā. 4 ma. evamupari.

page number: 350

tvaṁ āvuso imassa bhikkhuno pavāraṇaṁ ṭhapesi diṭṭhena ṭhapesi
sutena ṭhapesi parisaṅkāya ṭhapesīti. so ce evaṁ vadeyya
diṭṭhena vā ṭhapemi sutena vā ṭhapemi parisaṅkāya vā ṭhapemīti.
so evamassa vacanīyo yaṁ kho tvaṁ āvuso imassa bhikkhuno
diṭṭhena pavāraṇaṁ ṭhapesi kinte diṭṭhaṁ kinti te diṭṭhaṁ kadā
te diṭṭhaṁ kattha te diṭṭhaṁ pārājikaṁ ajjhāpajjanto diṭṭho
saṅghādisesaṁ ajjhāpajjanto diṭṭho thullaccayaṁ pācittiyaṁ pāṭidesanīyaṁ
dukkaṭaṁ dubbhāsitaṁ ajjhāpajjanto diṭṭho kattha ca tvaṁ
ahosi kattha cāyaṁ bhikkhu ahosi kiñci 1- tvaṁ karosi kiñcāyaṁ
bhikkhu karotīti. so ce evaṁ vadeyya na kho ahaṁ āvuso
imassa bhikkhuno diṭṭhena pavāraṇaṁ ṭhapemi apica sutena pavāraṇaṁ
ṭhapemīti. so evamassa vacanīyo yaṁ kho tvaṁ āvuso imassa
bhikkhuno sutena pavāraṇaṁ ṭhapesi kinte sutaṁ kinti te sutaṁ
kadā te sutaṁ kattha te sutaṁ pārājikaṁ ajjhāpannoti sutaṁ
saṅghādisesaṁ ajjhāpannoti sutaṁ thullaccayaṁ pācittiyaṁ pāṭidesanīyaṁ
dukkaṭaṁ dubbhāsitaṁ ajjhāpannoti sutaṁ bhikkhussa sutaṁ bhikkhuniyā
sutaṁ sikkhamānāya sutaṁ sāmaṇerassa sutaṁ sāmaṇeriyā sutaṁ
upāsakassa sutaṁ upāsikāya sutaṁ rājūnaṁ sutaṁ rājamahāmattānaṁ
sutaṁ titthiyānaṁ sutaṁ titthiyasāvakānaṁ sutanti. so ce evaṁ
vadeyya na kho ahaṁ āvuso imassa bhikkhuno sutena pavāraṇaṁ

footnote: 1 po. ma. yu. kiñca.

page number: 351

ßēhapemi apica parisaṅkāya pavāraṇaṁ ṭhapemīti. so evamassa
vacanīyo yaṁ kho tvaṁ āvuso imassa bhikkhuno parisaṅkāya pavāraṇaṁ
ṭhapesi kiṁ parisaṅkasi kinti parisaṅkasi kadā parisaṅkasi kattha
parisaṅkasi pārājikaṁ (pts. vin i, 173) ajjhāpannoti parisaṅkasi saṅghādisesaṁ ajjhāpannoti
parisaṅkasi thullaccayaṁ pācittiyaṁ pāṭidesanīyaṁ dukkaṭaṁ
dubbhāsitaṁ ajjhāpannoti parisaṅkasi bhikkhussa sutvā parisaṅkasi
bhikkhuniyā sutvā parisaṅkasi sikkhamānāya sutvā parisaṅkasi sāmaṇerassa
sutvā parisaṅkasi sāmaṇeriyā sutvā parisaṅkasi upāsakassa
sutvā parisaṅkasi upāsikāya sutvā parisaṅkasi rājūnaṁ sutvā
parisaṅkasi rājamahāmattānaṁ sutvā parisaṅkasi titthiyānaṁ sutvā
parisaṅkasi titthiyasāvakānaṁ sutvā parisaṅkasīti. so ce evaṁ
vadeyya na kho ahaṁ āvuso imassa bhikkhuno parisaṅkāya pavāraṇaṁ
ṭhapemi apica ahampi 1- na jānāmi kenapāhaṁ 2- imassa bhikkhuno
pavāraṇaṁ ṭhapemīti. so ce bhikkhave codako bhikkhu anuyogena
viññūnaṁ sabrahmacārīnaṁ cittaṁ na ārādheti ananuvādo cudito
bhikkhūti alaṁ vacanāya. so ce bhikkhave codako bhikkhu anuyogena
viññūnaṁ sabrahmacārīnaṁ cittaṁ ārādheti sānuvādo cudito bhikkhūti
alaṁ vacanāya. so ce bhikkhave codako bhikkhu amūlakena pārājikena
anuddhaṁsitaṁ paṭijānāti saṅghādisesaṁ āropetvā saṅghena pavāretabbaṁ.

footnote: 1 sī. ma. yu. ahaṁ. 2 sī. ma. yu. kena ahaṁ. sī. ma. yu. kenapahaṁ.
footnote: sī. ma. yu. kena panāhaṁ.

page number: 352

so ce bhikkhave codako bhikkhu amūlakena saṅghādisesena anuddhaṁsitaṁ
paṭijānāti yathādhammaṁ kārāpetvā saṅghena pavāretabbaṁ. so
ce bhikkhave codako bhikkhu amūlakena thullaccayena pācittiyena
pāṭidesanīyena dukkaṭena dubbhāsitena anuddhaṁsitaṁ paṭijānāti
yathādhammaṁ kārāpetvā saṅghena pavāretabbaṁ. so ce bhikkhave cudito
bhikkhu pārājikaṁ ajjhāpannoti paṭijānāti nāsetvā saṅghena
pavāretabbaṁ. so ce bhikkhave cudito bhikkhu saṅghādisesaṁ
ajjhāpannoti paṭijānāti saṅghādisesaṁ āropetvā saṅghena
pavāretabbaṁ. so ce bhikkhave cudito bhikkhu thullaccayaṁ pācittiyaṁ
pāṭidesanīyaṁ dukkaṭaṁ dubbhāsitaṁ ajjhāpannoti paṭijānāti
yathādhammaṁ kārāpetvā saṅghena pavāretabbaṁ.

[248] idha pana bhikkhave bhikkhu tadahupavāraṇāya thullaccayaṁ
ajjhāpanno hoti. ekacce bhikkhū thullaccayadiṭṭhino honti
ekacce bhikkhū saṅghādisesadiṭṭhino honti. ye te bhikkhave bhikkhū
thullaccayadiṭṭhino tehi so bhikkhave bhikkhu ekamantaṁ apanetvā
yathādhammaṁ kārāpetvā saṅghaṁ upasaṅkamitvā evamassa vacanīyo yaṁ
kho so āvuso bhikkhu āpattiṁ āpanno sāssa yathādhammaṁ
paṭikatā yadi saṅghassa pattakallaṁ saṅgho pavāreyyāti. idha
pana bhikkhave bhikkhu tadahupavāraṇāya thullaccayaṁ ajjhāpanno hoti.
ekacce bhikkhū (pts. vin i, 174) thullaccayadiṭṭhino honti ekacce bhikkhū

page number: 353

pācittiyadiṭṭhino honti ekacce bhikkhū thullaccayadiṭṭhino honti
ekacce bhikkhū pāṭidesanīyadiṭṭhino honti ekacce bhikkhū
thullaccayadiṭṭhino honti ekacce bhikkhū dukkaṭadiṭṭhino honti
ekacce bhikkhū thullaccayadiṭṭhino honti ekacce bhikkhū
dubbhāsitadiṭṭhino honti. ye te bhikkhave bhikkhū thullaccayadiṭṭhino
tehi so bhikkhave bhikkhu ekamantaṁ apanetvā yathādhammaṁ kārāpetvā saṅghaṁ
upasaṅkamitvā evamassa vacanīyo yaṁ kho so āvuso bhikkhu āpattiṁ
āpanno sāssa yathādhammaṁ paṭikatā yadi saṅghassa pattakallaṁ
saṅgho pavāreyyāti. idha pana bhikkhave bhikkhu tadahupavāraṇāya
pācittiyaṁ ajjhāpanno hoti pāṭidesanīyaṁ ajjhāpanno hoti
dukkaṭaṁ ajjhāpanno hoti dubbhāsitaṁ ajjhāpanno hoti.
ekacce bhikkhū dubbhāsitadiṭṭhino honti ekacce bhikkhū
saṅghādisesadiṭṭhino honti. ye te bhikkhave bhikkhū dubbhāsitadiṭṭhino
tehi so bhikkhave bhikkhu ekamantaṁ apanetvā yathādhammaṁ kārāpetvā
saṅghaṁ upasaṅkamitvā evamassa vacanīyo yaṁ kho so āvuso bhikkhu
āpattiṁ āpanno sāssa yathādhammaṁ paṭikatā yadi saṅghassa
pattakallaṁ saṅgho pavāreyyāti. idha pana bhikkhave bhikkhu
tadahupavāraṇāya dubbhāsitaṁ ajjhāpanno hoti. ekacce bhikkhū
dubbhāsitadiṭṭhino honti ekacce bhikkhū thullaccayadiṭṭhino honti
ekacce bhikkhū dubbhāsitadiṭṭhino honti ekacce bhikkhū pācittiyadiṭṭhino

page number: 354

honti ekacce bhikkhū dubbhāsitadiṭṭhino honti ekacce
bhikkhū pāṭidesanīyadiṭṭhino honti ekacce bhikkhū dubbhāsitadiṭṭhino
honti ekacce bhikkhū dukkaṭadiṭṭhino honti. ye te bhikkhave
bhikkhū dubbhāsitadiṭṭhino tehi so bhikkhave bhikkhu ekamantaṁ apanetvā
yathādhammaṁ kārāpetvā saṅghaṁ upasaṅkamitvā evamassa vacanīyo yaṁ
kho so āvuso bhikkhu āpattiṁ āpanno sāssa yathādhammaṁ
paṭikatā yadi saṅghassa pattakallaṁ saṅgho pavāreyyāti.

[249] idha pana bhikkhave bhikkhu tadahupavāraṇāya saṅghamajjhe
udāhareyya suṇātu me bhante saṅgho idaṁ vatthuṁ paññāyati
na puggalo yadi saṅghassa pattakallaṁ vatthuṁ ṭhapetvā saṅgho
pavāreyyāti. so evamassa vacanīyo bhagavatā kho āvuso
visuddhānaṁ pavāraṇā paññattā sace vatthuṁ paññāyati na puggalo
idāneva naṁ vadehīti. idha pana bhikkhave bhikkhu tadahupavāraṇāya
saṅghamajjhe udāhareyya suṇātu me bhante saṅgho ayaṁ puggalo
paññāyati na vatthuṁ yadi saṅghassa pattakallaṁ puggalaṁ ṭhapetvā
saṅgho pavāreyyāti. so evamassa vacanīyo bhagavatā kho āvuso
samaggānaṁ pavāraṇā paññattā sace puggalo paññāyati na
vatthuṁ idāneva naṁ vadehīti. idha pana bhikkhave bhikkhu
tadahupavāraṇāya saṅghamajjhe udāhareyya suṇātu me bhante saṅgho
idaṁ vatthuñca puggalo ca paññāyati yadi saṅghassa pattakallaṁ

page number: 355

vatthuñca puggalañca ṭhapetvā saṅgho pavāreyyāti. so evamassa
vacanīyo bhagavatā kho āvuso visuddhānañca samaggānañca pavāraṇā
paññattā sace vatthuñca puggalo ca paññāyati idāneva naṁ
vadehīti. pubbe ce bhikkhave pavāraṇāya vatthuṁ paññāyati pacchā
puggalo kallaṁ vacanāya. pubbe ce bhikkhave (pts. vin i, 175) pavāraṇāya puggalo
paññāyati pacchā vatthuṁ kallaṁ vacanāya. pubbe ce bhikkhave
pavāraṇāya vatthuñca puggalo ca paññāyati tañce katāya
pavāraṇāya ukkoṭeti ukkoṭanakaṁ pācittiyanti.

[250] tena kho pana samayena sambahulā sandiṭṭhā sambhattā bhikkhū
kosalesu janapadesu aññatarasmiṁ āvāse vassaṁ upagacchiṁsu. tesaṁ
samantā aññe bhikkhū bhaṇḍanakārakā kalahakārakā vivādakārakā
bhassakārakā saṅghe adhikaraṇakārakā vassaṁ upagacchiṁsu mayaṁ tesaṁ
bhikkhūnaṁ vassaṁ vutthānaṁ pavāraṇāya pavāraṇaṁ ṭhapessāmāti. assosuṁ
kho te bhikkhū amhākaṁ kira samantā aññe bhikkhū bhaṇḍanakārakā
kalahakārakā vivādakārakā bhassakārakā saṅghe adhikaraṇakārakā vassaṁ
upagatā mayaṁ tesaṁ bhikkhūnaṁ vassaṁ vutthānaṁ pavāraṇāya pavāraṇaṁ
ṭhapessāmāti kathaṁ nu kho amhehi paṭipajjitabbanti. bhagavato
etamatthaṁ ārocesuṁ. idha pana bhikkhave sambahulā sandiṭṭhā
sambhattā bhikkhū aññatarasmiṁ āvāse vassaṁ upagacchanti. tesaṁ
sāmantā aññe bhikkhū bhaṇḍanakārakā kalahakārakā vivādakārakā

page number: 356

bhassakārakā saṅghe adhikaraṇakārakā vassaṁ upagacchanti mayaṁ tesaṁ
bhikkhūnaṁ vassaṁ vutthānaṁ pavāraṇāya pavāraṇaṁ ṭhapessāmāti. anujānāmi
bhikkhave tehi bhikkhūhi dve tayo uposathe cātuddasike kātuṁ kathaṁ
mayaṁ tehi bhikkhūhi paṭhamataraṁ pavāreyyāmāti. te ce bhikkhave
bhikkhū bhaṇḍanakārakā kalahakārakā vivādakārakā bhassakārakā saṅghe
adhikaraṇakārakā 

[1]- āvāsaṁ āgacchanti tehi bhikkhave āvāsikehi
bhikkhūhi lahuṁ lahuṁ sannipatitvā pavāretabbaṁ pavāretvā vattabbā
pavāritā kho mayaṁ āvuso yathā āyasmanto 2- maññanti tathā
karontūti. te ce bhikkhave bhikkhū bhaṇḍanakārakā kalahakārakā
vivādakārakā bhassakārakā saṅghe adhikaraṇakārakā asaṁvihitā taṁ
āvāsaṁ āgacchanti tehi bhikkhave āvāsikehi bhikkhūhi āsanaṁ
paññāpetabbaṁ pādodakaṁ pādapīṭhaṁ pādakathalikaṁ upanikkhipitabbaṁ
paccuggantvā pattacīvaraṁ paṭiggahetabbaṁ pānīyena pucchitabbā 3-.
tesaṁ vikkhitvā nissīmaṁ gantvā pavāretabbaṁ. pavāretvā vattabbā
pavāritā kho mayaṁ āvuso yathā āyasmanto maññanti tathā
karontūti. evañcetaṁ labhetha iccetaṁ kusalaṁ no ce labhetha
āvāsikena bhikkhunā byattena paṭibalena āvāsikā bhikkhū ñāpetabbā
suṇantu me āyasmanto āvāsikā yadāyasmantānaṁ pattakallaṁ
idāni uposathaṁ kareyyāma pātimokkhaṁ uddiseyyāma (pts. vin i, 176) āgame
kāḷe pavāreyyāmāti. te ce bhikkhave bhikkhū bhaṇḍanakārakā

footnote: 1 ma. taṁ. 2 ma. yu. āyasmantā. evamupari. 3 ma. paripucchitabbā.

page number: 357

kalahakārakā vivādakārakā bhassakārakā saṅghe adhikaraṇakārakā te
bhikkhū evaṁ vadeyyuṁ sādhu āvuso idāneva no pavārethāti.
te evamassu vacanīyā anissarā kho tumhe āvuso amhākaṁ
pavāraṇāya na tāva mayaṁ pavāressāmāti 1-. te ce bhikkhave
bhikkhū bhaṇḍanakārakā kalahakārakā vivādakārakā bhassakārakā saṅghe
adhikaraṇakārakā taṁ kāḷaṁ anuvaseyyuṁ āvāsikena 

[2]- bhikkhunā byattena
paṭibalena āvāsikā bhikkhū ñāpetabbā suṇantu me āyasmanto
āvāsikā yadāyasmantānaṁ pattakallaṁ idāni uposathaṁ kareyyāma
pātimokkhaṁ uddiseyyāma āgame juṇhe pavāreyyāmāti. te
ce bhikkhave bhikkhū bhaṇḍanakārakā kalahakārakā vivādakārakā
bhassakārakā saṅghe adhikaraṇakārakā te bhikkhū evaṁ vadeyyuṁ sādhu
āvuso idāneva no pavārethāti 3-. te evamassu vacanīyā anissarā
kho tumhe āvuso amhākaṁ pavāraṇāya na tāva mayaṁ
pavāressāmāti 4-. te ce bhikkhave bhikkhū bhaṇḍanakārakā kalahakārakā
vivādakārakā bhassakārakā saṅghe adhikaraṇakārakā tampi juṇhaṁ
anuvaseyyuṁ tehi bhikkhave bhikkhūhi sabbeheva āgame juṇhe komudiyā
cātumāsiniyā akāmā pavāretabbaṁ. tehi ce bhikkhave bhikkhūhi
pavāriyamāne gilāno agilānassa pavāraṇaṁ ṭhapeti so evamassa
vacanīyo āyasmā kho gilāno gilāno ca ananuyogakkhamo
vutto bhagavatā āgamehi āvuso yāva arogo hosi arogo

footnote: 1 ma. pavāreyyāmāti. 2 ma. yu. bhikkhave. 3 ma. pavāreyyāthāti.
footnote: 4 ma. pavāreyyāmāti.

page number: 358

ākaṅkhamāno codessasīti. evañca vuccamāno codeti
anādariye pācittiyaṁ. tehi ce bhikkhave bhikkhūhi pavāriyamāne agilāno
gilānassa pavāraṇaṁ ṭhapeti so evamassa vacanīyo ayaṁ kho
āvuso bhikkhu gilāno gilāno ca ananuyogakkhamo vutto bhagavatā
āgamehi āvuso yāvāyaṁ bhikkhu arogo hoti arogaṁ ākaṅkhamāno
codessasīti. evañce vuccamāno codeti anādariye pācittiyaṁ.
tehi ce bhikkhave bhikkhūhi pavāriyamāne gilāno gilānassa pavāraṇaṁ
ṭhapeti so evamassa vacanīyo āyasmantā kho gilānā gilāno
ca ananuyogakkhamo vutto bhagavatā āgamehi āvuso yāva
arogā hotha arogo arogaṁ ākaṅkhamāno codessasīti. evañce
vuccamāno codeti anādariye pācittiyaṁ. tehi ce bhikkhave
bhikkhūhi pavāriyamāne agilāno agilānassa pavāraṇaṁ ṭhapeti. ubho
saṅghena samanuyuñjitvā samanuggāhitvā yathādhammaṁ kārāpetvā saṅghena
pavāretabbanti.

[251] tena kho pana samayena sambahulā sandiṭṭhā sambhattā
bhikkhū kosalesu janapadesu aññatarasmiṁ āvāse vassaṁ upagacchiṁsu.
tesaṁ samaggānaṁ sammodamānānaṁ avivadamānānaṁ viharataṁ aññataro
phāsuvihāro adhigato hoti. athakho tesaṁ bhikkhūnaṁ etadahosi
amhākaṁ kho samaggānaṁ sammodamānānaṁ avivadamānānaṁ viharataṁ
aññataro phāsuvihāro adhigato sace mayaṁ idāni pavāressāma

page number: 359

siyāpi bhikkhū pavāretvā cārikaṁ pakkameyyuṁ evaṁ mayaṁ imamhā
phāsuvihārā paribāhirā bhavissāma kathaṁ nu kho amhehi
paṭipajjitabbanti. bhagavato etamatthaṁ ārocesuṁ. idha pana bhikkhave sambahulā
sandiṭṭhā sambhattā bhikkhū aññatarasmiṁ āvāse vassaṁ upagacchanti.
tesaṁ samaggānaṁ sammodamānānaṁ avivadamānānaṁ viharataṁ aññataro
phāsuvihāro adhigato hoti. tatra ce bhikkhūnaṁ evaṁ hoti amhākaṁ
kho samaggānaṁ sammodamānānaṁ avivadamānānaṁ viharataṁ aññataro
phāsuvihāro adhigato sace mayaṁ idāni pavāressāma siyāpi
bhikkhū pavāretvā cārikaṁ pakkameyyuṁ evaṁ mayaṁ imamhā phāsuvihārā
paribāhirā bhavissāmāti. anujānāmi bhikkhave tehi bhikkhūhi
pavāraṇāsaṅgahaṁ kātuṁ. evañca pana bhikkhave kātabbo.
sabbeheva ekajjhaṁ sannipatitabbaṁ. sannipatitvā byattena bhikkhunā
paṭibalena saṅgho ñāpetabbo suṇātu me bhante saṅgho amhākaṁ
samaggānaṁ sammodamānānaṁ avivadamānānaṁ viharataṁ aññataro phāsuvihāro
adhigato. sace mayaṁ idāni pavāressāma siyāpi bhikkhū pavāretvā
cārikaṁ pakkameyyuṁ evaṁ mayaṁ imamhā phāsuvihārā paribāhirā
bhavissāma. yadi saṅghassa pattakallaṁ saṅgho pavāraṇāsaṅgahaṁ
kareyya idāni uposathaṁ kareyya pātimokkhaṁ uddiseyya āgame 

[1]-
komudiyā cātumāsiniyā pavāreyya. esā ñatti. suṇātu me
bhante saṅgho amhākaṁ samaggānaṁ sammodamānānaṁ avivadamānānaṁ

footnote: 1 ma. juṇhe. evamupari.

page number: 360

viharataṁ aññataro phāsuvihāro adhigato. sace mayaṁ idāni
pavāressāma siyāpi bhikkhū pavāretvā cārikaṁ pakkameyyuṁ evaṁ
mayaṁ imamhā phāsuvihārā paribāhirā bhavissāma. saṅgho pavāraṇāsaṅgahaṁ
karoti idāni uposathaṁ karissati pātimokkhaṁ uddisissati
āgame komudiyā cātumāsiniyā pavāressati. yassāyasmato khamati
pavāraṇāsaṅgahassa karaṇaṁ idāni uposathaṁ karissati pātimokkhaṁ
uddisissati āgame komudiyā cātumāsiniyā pavāressati so
tuṇhassa yassa nakkhamati so bhāseyya. kato saṅghena
pavāraṇāsaṅgaho idāni uposathaṁ karissati pātimokkhaṁ uddisissati
āgame komudiyā cātumāsiniyā pavāressati. khamati saṅghassa
tasmā tuṇhī. evametaṁ dhārayāmīti. tehi ce bhikkhave bhikkhūhi
kate pavāraṇāsaṅgahe aññataro bhikkhu evaṁ vadeyya icchāmahaṁ
āvuso janapadacārikaṁ pakkamituṁ atthi me janapade karaṇīyanti.
so evamassa vacanīyo sādhu āvuso pavāretvā gacchāhīti.
so (pts. vin i, 178) ce bhikkhave bhikkhu pavārayamāno aññatarassa bhikkhuno pavāraṇaṁ
ṭhapeti so evamassa vacanīyo anissaro kho me tvaṁ āvuso
pavāraṇāya na tāvāhaṁ pavāressāmīti. tassa ce bhikkhave
bhikkhuno pavārayamānassa aññataro bhikkhu tassa bhikkhuno pavāraṇaṁ
ṭhapeti ubho saṅghena samanuyuñjitvā samanuggāhitvā yathādhammaṁ
kārāpetabbā. so ce bhikkhave bhikkhu janapade taṁ karaṇīyaṁ

page number: 361

tīretvā punadeva antokomudiyā cātumāsiniyā taṁ āvāsaṁ āgacchati
tehi ce bhikkhave bhikkhūhi pavāriyamāne aññataro bhikkhu tassa
bhikkhuno pavāraṇaṁ ṭhapeti so evamassa vacanīyo anissaro kho
me tvaṁ āvuso pavāraṇāya pavārito ahanti. tehi ce
bhikkhave bhikkhūhi pavāriyamāne so bhikkhu aññatarassa bhikkhuno
pavāraṇaṁ ṭhapeti. ubho saṅghena samanuyuñjitvā samanuggāhitvā
yathādhammaṁ kārāpetvā saṅghena pavāretabbanti.
pavāraṇākkhandhakaṁ niṭṭhitaṁ catutthaṁ.
imamhi khandhake vatthu chacattāḷīsa.
-------
tassuddānaṁ

[252] vassaṁ vutthā kosalesu āgamma 1- satthu dassanaṁ
aphāsupasusaṁvāsaṁ aññamaññānulomatā 2-
pavārentāsane 3- dve ca kammagilānañātakā 4-
rājā corā ca dhuttā ca bhikkhupaccatthikā 5- tathā
pañca catutayo dveko āpanno vematī sarī
sabbo saṅgho vematiko bahusamā 6- ca thokikā
āvāsikā catuddassā 7- liṅgasaṁvāsakā ubho

footnote: 1 ma. yu. agamuṁ. 2 sī. aññamaññānulomitā. 3 ma. pavārentā paṇāmañca.
footnote: yu. pavārentā paṇā dve ca. 4 ma. yu. kammaṁ gilānañātakā. 5 yu. bhikkhū
footnote: paccatthikā tathā. 6 ma. yu. bahū samā .... 7 ma. catuddasa. yu. catuddasā.

page number: 362

gantabbaṁ na nisinnāya chandadāne pavāraṇā 1-
sañcarehi 2- khepitā megho antarā ca pavāraṇā
na karonti 3- puramhākaṁ aṭṭhapitā ca bhikkhuno
kimhi cāti 4- katamañca diṭṭhena sutasaṅkāya
codako cuditako ca thullavatthu 5- ca bhaṇḍanaṁ
pavāraṇassa saṅgaho 6- anissaro pavārayeti.
---------------

footnote: 1 yu. chandadānapavāraṇā. 2 sī. ma. yu. savarehi. 3 ma. na icchanti.
footnote: 4 ma. yu. kimhi vāti. 5 ma. yu. thullaccayavatthu ....
footnote: 6 ma. yu. pavāraṇāsaṅgaho ca.

