
page number: 001

suttantapiṭake saṁyuttanikāyassa
catuttho bhāgo
-------
saḷāyatanavaggo
namo tassa bhagavato arahato sammāsambuddhassa.
aniccavaggo paṭhamo

[1] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tatra kho bhagavā bhikkhū
āmantesi bhikkhavoti. bhadanteti te bhikkhū bhagavato paccassosuṁ.
bhagavā etadavoca cakkhuṁ bhikkhave aniccaṁ yadaniccaṁ taṁ dukkhaṁ yaṁ
dukkhaṁ tadanattā yadanattā taṁ netaṁ mama nesohamasmi na meso
attāti evametaṁ yathābhūtaṁ sammappaññāya daṭṭhabbaṁ. sotaṁ
aniccaṁ yadaniccaṁ .pe. ghānaṁ aniccaṁ yadaniccaṁ .pe.
jivhā aniccā yadaniccaṁ taṁ dukkhaṁ yaṁ dukkhaṁ tadanattā yadanattā
taṁ netaṁ mama nesohamasmi na meso attāti evametaṁ yathābhūtaṁ
sammappaññāya daṭṭhabbaṁ. kāyo anicco yadaniccaṁ .pe.
mano anicco yadaniccaṁ taṁ dukkhaṁ yaṁ dukkhaṁ tadanattā yadanattā
taṁ netaṁ mama nesohamasmi na meso attāti evametaṁ yathābhūtaṁ

page number: 002

sammappaññāya daṭṭhabbaṁ. (pts. s iv, 2) evaṁ passaṁ bhikkhave sutavā ariyasāvako
cakkhusmiṁpi nibbindati sotasmiṁpi nibbindati ghānasmiṁpi nibbindati
jivhāyapi nibbindati kāyasmiṁpi nibbindati manasmiṁpi nibbindati
nibbindaṁ virajjati virāgā vimuccati. vimuttasmiṁ vimuttamiti 1-
ñāṇaṁ hoti. khīṇā jāti vusitaṁ brahmacariyaṁ kataṁ karaṇīyaṁ
nāparaṁ itthattāyāti pajānātīti. paṭhamaṁ.

[2] cakkhuṁ bhikkhave dukkhaṁ yaṁ dukkhaṁ tadanattā yadanattā
taṁ netaṁ mama nesohamasmi na meso attāti evametaṁ yathābhūtaṁ
sammappaññāya daṭṭhabbaṁ. sotaṁ dukkhaṁ .pe. ghānaṁ dukkhaṁ.
jivhā dukkhā. kāyo dukkho. mano dukkho yaṁ dukkhaṁ tadanattā
yadanattā taṁ netaṁ mama nesohamasmi na meso attāti evametaṁ
yathābhūtaṁ sammappaññāya daṭṭhabbaṁ. evaṁ passaṁ .pe. nāparaṁ
itthattāyāti pajānātīti. dutiyaṁ.

[3] cakkhuṁ bhikkhave anattā yadanattā taṁ netaṁ mama nesohamasmi
na meso attāti evametaṁ yathābhūtaṁ sammappaññāya daṭṭhabbaṁ.
sotaṁ anattā .pe. ghānaṁ anattā. jivhā anattā.
kāyo anattā. mano anattā yadanattā taṁ netaṁ mama nesohamasmi
na meso attāti evametaṁ yathābhūtaṁ sammappaññāya daṭṭhabbaṁ.
evaṁ passaṁ .pe. nāparaṁ itthattāyāti pajānātīti. tatiyaṁ.

footnote: 1 vimuttamhītipi pāṭho.

page number: 003

[4] rūpā bhikkhave aniccā yadaniccaṁ taṁ dukkhaṁ yaṁ dukkhaṁ
tadanattā yadanattā taṁ netaṁ mama (pts. s iv, 3) nesohamasmi na meso attāti
evametaṁ yathābhūtaṁ sammappaññāya daṭṭhabbaṁ. saddā gandhā rasā
phoṭṭhabbā dhammā aniccā yadaniccaṁ taṁ dukkhaṁ yaṁ dukkhaṁ tadanattā
yadanattā taṁ netaṁ mama nesohamasmi na meso attāti evametaṁ
yathābhūtaṁ sammappaññāya daṭṭhabbaṁ. evaṁ passaṁ bhikkhave sutavā
ariyasāvako rūpesupi nibbindati saddesupi nibbindati gandhesupi
nibbindati rasesupi nibbindati phoṭṭhabbesupi nibbindati dhammesupi
nibbindati nibbindaṁ virajjati virāgā vimuccati. vimuttasmiṁ
vimuttamiti ñāṇaṁ hoti. khīṇā jāti vusitaṁ brahmacariyaṁ kataṁ
karaṇīyaṁ nāparaṁ itthattāyāti pajānātīti. catutthaṁ.

[5] rūpā bhikkhave dukkhā yaṁ dukkhaṁ tadanattā yadanattā
taṁ netaṁ mama nesohamasmi na meso attāti evametaṁ yathābhūtaṁ
sammappaññāya daṭṭhabbaṁ. saddā gandhā rasā phoṭṭhabbā dhammā
dukkhā yaṁ dukkhaṁ tadanattā yadanattā taṁ netaṁ mama nesohamasmi
na meso attāti evametaṁ yathābhūtaṁ sammappaññāya daṭṭhabbaṁ.
evaṁ passaṁ .pe. nāparaṁ itthattāyāti pajānātīti. pañcamaṁ.

[6] rūpā bhikkhave anattā yadanattā taṁ netaṁ mama nesohamasmi
na meso attāti evametaṁ yathābhūtaṁ sammappaññāya daṭṭhabbaṁ.
saddā gandhā rasā phoṭṭhabbā dhammā anattā yadanattā

page number: 004

taṁ netaṁ mama nesohamasmi na meso attāti evametaṁ yathābhūtaṁ
sammappaññāya daṭṭhabbaṁ. evaṁ passaṁ .pe. nāparaṁ itthattāyāti
pajānātīti. chaṭṭhaṁ.

[7] (pts. s iv, 4) cakkhuṁ bhikkhave aniccaṁ atītānāgataṁ ko pana vādo
paccuppannassa. evaṁ passaṁ bhikkhave sutavā ariyasāvako atītasmiṁ
cakkhusmiṁ anapekkho hoti anāgataṁ cakkhuṁ nābhinandati paccuppannassa
cakkhussa nibbidāya virāgāya nirodhāya paṭipanno hoti. sotaṁ
aniccaṁ. ghānaṁ aniccaṁ. jivhā aniccā atītānāgatā ko pana
vādo paccuppannāya. evaṁ passaṁ bhikkhave sutavā ariyasāvako
atītāya jivhāya anapekkho hoti anāgataṁ jivhaṁ nābhinandati
paccuppannāya jivhāya nibbidāya virāgāya nirodhāya paṭipanno
hoti. kāyo anicco .pe. mano anicco atītānāgato
ko pana vādo paccuppannassa. evaṁ passaṁ bhikkhave sutavā
ariyasāvako atītasmiṁ manasmiṁ anapekkho hoti anāgataṁ manaṁ
nābhinandati paccuppannassa manassa nibbidāya virāgāya nirodhāya
paṭipanno hotīti. sattamaṁ.

[8] cakkhuṁ bhikkhave dukkhaṁ atītānāgataṁ ko pana vādo
paccuppannassa. evaṁ passaṁ bhikkhave sutavā ariyasāvako atītasmiṁ
cakkhusmiṁ anapekkho hoti anāgataṁ cakkhuṁ nābhinandati paccuppannassa
cakkhussa nibbidāya virāgāya nirodhāya paṭipanno hoti .pe.

page number: 005

jivhā dukkhā atītānāgatā ko pana vādo paccuppannāya.
evaṁ passaṁ bhikkhave sutavā ariyasāvako atītāya jivhāya anapekkho
hoti anāgataṁ jivhaṁ nābhinandati paccuppannāya jivhāya nibbidāya
virāgāya nirodhāya paṭipanno hoti. kāyo dukkho .pe.
mano dukkho atītānāgato ko pana vādo paccuppannassa.
evaṁ passaṁ bhikkhave sutavā ariyasāvako atītasmiṁ manasmiṁ anapekkho
hoti anāgataṁ manaṁ nābhinandati paccuppannassa manassa nibbidāya
virāgāya nirodhāya paṭipanno hotīti. aṭṭhamaṁ.

[9] cakkhuṁ bhikkhave anattā atītānāgataṁ ko pana vādo
paccuppannassa. evaṁ passaṁ bhikkhave sutavā (pts. s iv, 5) ariyasāvako atītasmiṁ
cakkhusmiṁ anapekkho hoti anāgataṁ cakkhuṁ nābhinandati paccuppannassa
cakkhussa nibbidāya virāgāya nirodhāya paṭipanno hoti .pe.
jivhā anattā atītānāgatā ko pana vādo paccuppannāya.
evaṁ passaṁ bhikkhave sutavā ariyasāvako atītāya jivhāya anapekkho
hoti anāgataṁ jivhaṁ nābhinandati paccuppannāya jivhāya
nibbidāya virāgāya nirodhāya paṭipanno hoti. kāyo
anattā .pe. mano anattā atītānāgato ko pana vādo
paccuppannassa. evaṁ passaṁ bhikkhave sutavā ariyasāvako atītasmiṁ
manasmiṁ anapekkho hoti anāgataṁ manaṁ nābhinandati paccuppannassa
manassa nibbidāya virāgāya nirodhāya paṭipanno hotīti. navamaṁ.

page number: 006

[10] rūpā bhikkhave aniccā atītānāgatā ko pana vādo
paccuppannānaṁ. evaṁ passaṁ bhikkhave sutavā ariyasāvako atītesu
rūpesu anapekkho hoti anāgate rūpe nābhinandati paccuppannānaṁ
rūpānaṁ nibbidāya virāgāya nirodhāya paṭipanno hoti. saddā
gandhā rasā phoṭṭhabbā dhammā aniccā atītānāgatā ko pana
vādo paccuppannānaṁ. evaṁ passaṁ bhikkhave sutavā ariyasāvako
atītesu dhammesu anapekkho hoti anāgate dhamme nābhinandati
paccuppannānaṁ dhammānaṁ nibbidāya virāgāya nirodhāya paṭipanno
hotīti. dasamaṁ.

[11] rūpā bhikkhave dukkhā atītānāgatā ko pana vādo
paccuppannānaṁ. evaṁ passaṁ bhikkhave sutavā ariyasāvako
atītesu rūpesu anapekkho hoti anāgate rūpe nābhinandati
paccuppannānaṁ rūpānaṁ nibbidāya virāgāya nirodhāya paṭipanno
hoti .pe. ekādasamaṁ.

[12] (pts. s iv, 6) rūpā bhikkhave anattā atītānāgatā ko pana
vādo paccuppannānaṁ. evaṁ passaṁ bhikkhave sutavā ariyasāvako
atītesu rūpesu anapekkho hoti anāgate rūpe nābhinandati
paccuppannānaṁ rūpānaṁ nibbidāya virāgāya nirodhāya paṭipanno
hoti. saddā gandhā rasā phoṭṭhabbā dhammā anattā
atītānāgatā ko pana vādo paccuppannānaṁ. evaṁ passaṁ

page number: 007

bhikkhave sutavā ariyasāvako atītesu dhammesu anapekkho hoti
anāgate dhamme nābhinandati paccuppannānaṁ dhammānaṁ nibbidāya
virāgāya nirodhāya paṭipanno hotīti. dvādasamaṁ.
aniccavaggo paṭhamo.
tassuddānaṁ
aniccaṁ dukkhaṁ anattā ca tayo ajjhattabāhirā
yadaniccena tayo vuttā te te ajjhattabāhirāti.
------------

page number: 008

yamakavaggo dutiyo

[13] pubbe 1- me bhikkhave sambodhāya 2- anabhisambuddhassa
bodhisattasseva sato etadahosi ko nu kho cakkhussa assādo ko
ādīnavo kiṁ nissaraṇaṁ ko sotassa .pe. ko ghānassa.
ko jivhāya. ko kāyassa. ko manassa assādo ko ādīnavo
kiṁ nissaraṇanti. tassa mayhaṁ bhikkhave etadahosi yaṁ kho cakkhuṁ
paṭicca uppajjati sukhaṁ somanassaṁ ayaṁ cakkhussa assādo yaṁ
cakkhuṁ aniccaṁ dukkhaṁ vipariṇāmadhammaṁ ayaṁ cakkhussa ādīnavo yo
cakkhusmiṁ chandarāgavinayo chandarāgappahānaṁ idaṁ cakkhussa nissaraṇaṁ
.pe. yaṁ jivhaṁ paṭicca uppajjati sukhaṁ somanassaṁ ayaṁ jivhāya
assādo yā 3- jivhā aniccā dukkhā vipariṇāmadhammā ayaṁ
jivhāya ādīnavo yo jivhāya chandarāgavinayo chandarāgappahānaṁ
idaṁ jivhāya nissaraṇaṁ .pe. yaṁ manaṁ paṭicca uppajjati sukhaṁ
somanassaṁ ayaṁ manassa assādo yo 4- mano anicco dukkho
vipariṇāmadhammo ayaṁ manassa ādīnavo yo manasmiṁ chandarāgavinayo
chandarāgappahānaṁ idaṁ manassa nissaraṇaṁ. yāvakīvañcāhaṁ
bhikkhave imesaṁ channaṁ ajjhattikānaṁ āyatanānaṁ evaṁ assādañca
assādato ādīnavañca ādīnavato nissaraṇañca nissaraṇato yathābhūtaṁ
nābbhaññāsiṁ. neva tāvāhaṁ bhikkhave sadevake loke samārake

footnote: 1 ma. pubbeva. 2 ma. yu. sambodhā. evamuparipi. 3-4 ma. yu. yaṁ.

page number: 009

sabrahmake sassamaṇabrāhmaṇiyā pajāya sadevamanussāya anuttaraṁ
sammāsambodhiṁ abhisambuddhoti paccaññāsiṁ. yato ca khohaṁ
bhikkhave imesaṁ channaṁ ajjhattikānaṁ āyatanānaṁ evaṁ assādañca
assādato ādīnavañca ādīnavato nissaraṇañca nissaraṇato yathābhūtaṁ
abbhaññāsiṁ. athāhaṁ bhikkhave sadevake loke samārake sabrahmake
sassamaṇabrāhmaṇiyā pajāya sadevamanussāya anuttaraṁ sammāsambodhiṁ
abhisambuddhoti paccaññāsiṁ. (pts. s iv, 8) Ñāṇañca pana me dassanaṁ
udapādi akuppā me vimutti 1- ayamantimā jāti natthidāni
punabbhavoti. paṭhamaṁ.

[14] pubbe me bhikkhave sambodhāya anabhisambuddhassa
bodhisattasseva sato etadahosi ko nu kho rūpānaṁ assādo ko
ādīnavo kiṁ nissaraṇaṁ ko saddānaṁ .pe. ko gandhānaṁ .pe.
ko rasānaṁ. ko phoṭṭhabbānaṁ. ko dhammānaṁ assādo ko
ādīnavo kiṁ nissaraṇanti. tassa mayhaṁ bhikkhave etadahosi yaṁ
kho rūpe paṭicca uppajjati sukhaṁ somanassaṁ ayaṁ rūpānaṁ assādo
yaṁ rūpā aniccā dukkhā vipariṇāmadhammā ayaṁ rūpānaṁ ādīnavo
yo rūpesu chandarāgavinayo chandarāgappahānaṁ idaṁ rūpānaṁ nissaraṇaṁ.
yaṁ sadde gandhe rase phoṭṭhabbe yaṁ dhamme paṭicca uppajjati
sukhaṁ somanassaṁ ayaṁ dhammānaṁ assādo yaṁ dhammā aniccā dukkhā

footnote: 1 yu. cetovimutti. evamuparipi.

page number: 010

vipariṇāmadhammā ayaṁ dhammānaṁ ādīnavo yo dhammesu chandarāgavinayo
chandarāgappahānaṁ idaṁ dhammānaṁ nissaraṇaṁ. yāvakīvañcāhaṁ
bhikkhave imesaṁ channaṁ bāhirānaṁ āyatanānaṁ evaṁ assādañca
assādato ādīnavañca ādīnavato nissaraṇañca nissaraṇato yathābhūtaṁ
nābbhaññāsiṁ. neva tāvāhaṁ bhikkhave sadevake loke samārake
sabrahmake sassamaṇabrāhmaṇiyā pajāya sadevamanussāya anuttaraṁ
sammāsambodhiṁ abhisambuddhoti paccaññāsiṁ. yato ca khohaṁ
bhikkhave imesaṁ channaṁ bāhirānaṁ āyatanānaṁ evaṁ assādañca
assādato ādīnavañca ādīnavato nissaraṇañca nissaraṇato
yathābhūtaṁ abbhaññāsiṁ. athāhaṁ bhikkhave sadevake loke samārake
sabrahmake sassamaṇabrāhmaṇiyā pajāya sadevamanussāya anuttaraṁ
sammāsambodhiṁ abhisambuddhoti paccaññāsiṁ. Ñāṇañca pana me
dassanaṁ udapādi akuppā me vimutti ayamantimā jāti natthidāni
punabbhavoti. dutiyaṁ.

[15] cakkhussāhaṁ bhikkhave assādapariyesanaṁ acariṁ yo cakkhussa
assādo tadajjhagamaṁ yāvatā cakkhussa assādo paññāya
me eso sudiṭṭho cakkhussāhaṁ (pts. s iv, 9) bhikkhave ādīnavapariyesanaṁ acariṁ
yo cakkhussa ādīnavo tadajjhagamaṁ yāvatā cakkhussa ādīnavo
paññāya me eso 1- sudiṭṭho cakkhussāhaṁ bhikkhave nissaraṇapariyesanaṁ
acariṁ yaṁ cakkhussa nissaraṇaṁ tadajjhagamaṁ yāvatā cakkhussa

footnote: 1 ma. yu. so. evamuparipi.

page number: 011

nissaraṇaṁ paññāya me etaṁ 1- sudiṭṭhaṁ. sotassāhaṁ bhikkhave.
ghānassāhaṁ bhikkhave. jivhāyāhaṁ bhikkhave assādapariyesanaṁ acariṁ
yo jivhāya assādo tadajjhagamaṁ yāvatā jivhāya assādo
paññāya me eso sudiṭṭho jivhāyāhaṁ bhikkhave ādīnavapariyesanaṁ
acariṁ yo jivhāya ādīnavo tadajjhagamaṁ yāvatā jivhāya ādīnavo
paññāya me eso sudiṭṭho jivhāyāhaṁ bhikkhave nissaraṇapariyesanaṁ
acariṁ yaṁ jivhāya nissaraṇaṁ tadajjhagamaṁ yāvatā jivhāya
nissaraṇaṁ paññāya me etaṁ sudiṭṭhaṁ .pe. manassāhaṁ bhikkhave
assādapariyesanaṁ acariṁ yo manassa assādo tadajjhagamaṁ yāvatā
manassa assādo paññāya me eso sudiṭṭho manassāhaṁ bhikkhave
ādīnavapariyesanaṁ acariṁ yo manassa ādīnavo tadajjhagamaṁ yāvatā
manassa ādīnavo paññāya me eso sudiṭṭho manassāhaṁ bhikkhave
nissaraṇapariyesanaṁ acariṁ yaṁ manassa nissaraṇaṁ tadajjhagamaṁ yāvatā
manassa nissaraṇaṁ paññāya me etaṁ sudiṭṭhaṁ. yāvakīvañcāhaṁ
bhikkhave imesaṁ channaṁ ajjhattikānaṁ āyatanānaṁ assādañca
assādato ādīnavañca ādīnavato nissaraṇañca nissaraṇato yathābhūtaṁ
nābbhaññāsiṁ .pe. abbhaññāsiṁ. Ñāṇañca pana me dassanaṁ
udapādi akuppā me vimutti ayamantimā jāti natthidāni
punabbhavoti. tatiyaṁ.

[16] rūpānāhaṁ bhikkhave assādapariyesanaṁ acariṁ yo rūpānaṁ

footnote: 1 ma. yu. taṁ. evamuparipi.

page number: 012

assādo tadajjhagamaṁ yāvatā rūpānaṁ assādo paññāya me
eso sudiṭṭho rūpānāhaṁ bhikkhave (pts. s iv, 10) ādīnavapariyesanaṁ acariṁ yo
rūpānaṁ ādīnavo tadajjhagamaṁ yāvatā rūpānaṁ ādīnavo paññāya
me eso sudiṭṭho rūpānāhaṁ bhikkhave nissaraṇapariyesanaṁ acariṁ
yaṁ rūpānaṁ nissaraṇaṁ tadajjhagamaṁ yāvatā rūpānaṁ nissaraṇaṁ paññāya
me etaṁ sudiṭṭhaṁ. saddānāhaṁ bhikkhave. gandhānāhaṁ bhikkhave.
rasānāhaṁ bhikkhave. phoṭṭhabbānāhaṁ bhikkhave. dhammānāhaṁ bhikkhave
assādapariyesanaṁ acariṁ yo dhammānaṁ assādo tadajjhagamaṁ yāvatā
dhammānaṁ assādo paññāya me eso sudiṭṭho dhammānāhaṁ
bhikkhave ādīnavapariyesanaṁ acariṁ yo dhammānaṁ ādīnavo tadajjhagamaṁ
yāvatā dhammānaṁ ādīnavo paññāya me eso sudiṭṭho dhammānāhaṁ
bhikkhave nissaraṇapariyesanaṁ acariṁ yaṁ dhammānaṁ nissaraṇaṁ tadajjhagamaṁ
yāvatā dhammānaṁ nissaraṇaṁ paññāya me etaṁ sudiṭṭhaṁ.
yāvakīvañcāhaṁ bhikkhave imesaṁ channaṁ bāhirānaṁ āyatanānaṁ assādañca
assādato ādīnavañca ādīnavato nissaraṇañca nissaraṇato
yathābhūtaṁ nābbhaññāsiṁ .pe. abbhaññāsiṁ 1-. Ñāṇañca pana
me dassanaṁ udapādi akuppā me vimutti ayamantimā jāti
natthidāni punabbhavoti. catutthaṁ.

[17] no cedaṁ bhikkhave cakkhussa assādo abhavissa na yidaṁ
sattā cakkhusmiṁ sārajjeyyuṁ yasmā ca kho bhikkhave atthi cakkhussa

footnote: 1 ma. paccaññāsiṁ.

page number: 013

assādo tasmā sattā cakkhusmiṁ sārajjanti no cedaṁ bhikkhave
cakkhussa ādīnavo abhavissa na yidaṁ sattā cakkhusmiṁ nibbindeyyuṁ
yasmā ca kho bhikkhave atthi cakkhussa ādīnavo tasmā sattā
cakkhusmiṁ nibbindanti no cedaṁ bhikkhave cakkhussa nissaraṇaṁ abhavissa
na yidaṁ sattā cakkhusmā nissareyyuṁ yasmā ca kho bhikkhave atthi
cakkhussa nissaraṇaṁ tasmā sattā cakkhusmā nissaranti. no
cedaṁ bhikkhave sotassa assādo abhavissa. (pts. s iv, 11) no cedaṁ bhikkhave
ghānassa assādo abhavissa. no cedaṁ bhikkhave jivhāya assādo
abhavissa na yidaṁ sattā jivhāya sārajjeyyuṁ yasmā ca kho
bhikkhave atthi jivhāya assādo tasmā sattā jivhāya sārajjanti
no cedaṁ bhikkhave jivhāya ādīnavo abhavissa na yidaṁ sattā
jivhāya nibbindeyyuṁ yasmā ca kho bhikkhave atthi jivhāya
ādīnavo tasmā sattā jivhāya nibbindanti no cedaṁ bhikkhave
jivhāya nissaraṇaṁ abhavissa na yidaṁ sattā jivhāya nissareyyuṁ
yasmā ca kho bhikkhave atthi jivhāya nissaraṇaṁ tasmā sattā
jivhāya nissaranti. no cedaṁ bhikkhave kāyassa assādo
abhavissa. no cedaṁ bhikkhave manassa assādo abhavissa na
yidaṁ sattā manasmiṁ sārajjeyyuṁ yasmā ca kho bhikkhave atthi
manassa assādo tasmā sattā manasmiṁ sārajjanti no cedaṁ
bhikkhave manassa ādīnavo abhavissa na yidaṁ sattā manasmiṁ

page number: 014

nibbindeyyuṁ yasmā ca kho bhikkhave atthi manassa ādīnavo
tasmā sattā manasmiṁ nibbindanti no cedaṁ bhikkhave manassa
nissaraṇaṁ abhavissa na yidaṁ sattā manasmā nissareyyuṁ yasmā
ca kho bhikkhave atthi manassa nissaraṇaṁ tasmā sattā manasmā
nissaranti. yāvakīvañca bhikkhave sattā imesaṁ channaṁ ajjhattikānaṁ
āyatanānaṁ assādañca assādato ādīnavañca ādīnavato
nissaraṇañca nissaraṇato yathābhūtaṁ nābbhaññāsuṁ 1-. neva tāva
bhikkhave sattā sadevakā lokā samārakā sabrahmakā sassamaṇabrāhmaṇiyā
pajāya sadevamanussāya nissaṭā visaññuttā vippamuttā
vipariyādikatena 2- cetasā vihariṁsu. yato ca kho bhikkhave
sattā imesaṁ channaṁ ajjhattikānaṁ āyatanānaṁ assādañca
assādato ādīnavañca ādīnavato nissaraṇañca nissaraṇato yathābhūtaṁ
abbhaññāsuṁ 3-. (pts. s iv, 12) atha 4- bhikkhave sattā sadevakā lokā samārakā
sabrahmakā sassamaṇabrāhmaṇiyā pajāya sadevamanussāya nissaṭā
visaññuttā vippamuttā vipariyādikatena cetasā viharantīti.
pañcamaṁ.

[18] no cedaṁ bhikkhave rūpānaṁ assādo abhavissa na yidaṁ
sattā rūpesu sārajjeyyuṁ yasmā ca kho bhikkhave atthi rūpānaṁ
assādo tasmā sattā rūpesu sārajjanti no cedaṁ bhikkhave
rūpānaṁ ādīnavo abhavissa na yidaṁ sattā rūpesu nibbindeyyuṁ

footnote: 1 ma. nābbhaññaṁsu. evamuparipi. 2 ma. vimariyādīkatena. yu. vimariyādikatena.
footnote: 3 ma. abbhaññaṁsu. 4 yu. athakho.

page number: 015

yasmā ca kho bhikkhave atthi rūpānaṁ ādīnavo tasmā sattā
rūpesu nibbindanti no cedaṁ bhikkhave rūpānaṁ nissaraṇaṁ abhavissa
na yidaṁ sattā rūpehi nissareyyuṁ yasmā ca kho bhikkhave atthi
rūpānaṁ nissaraṇaṁ tasmā sattā rūpehi nissaranti. no cedaṁ
bhikkhave saddānaṁ gandhānaṁ rasānaṁ phoṭṭhabbānaṁ dhammānaṁ assādo
abhavissa na yidaṁ sattā dhammesu sārajjeyyuṁ yasmā ca kho
bhikkhave atthi dhammānaṁ assādo tasmā sattā dhammesu sārajjanti
no cedaṁ bhikkhave dhammānaṁ ādīnavo abhavissa na yidaṁ sattā
dhammesu nibbindeyyuṁ yasmā ca kho bhikkhave atthi dhammānaṁ
ādīnavo tasmā sattā dhammesu nibbindanti no cedaṁ bhikkhave
dhammānaṁ nissaraṇaṁ abhavissa na yidaṁ sattā dhammehi nissareyyuṁ
yasmā ca kho bhikkhave atthi dhammānaṁ nissaraṇaṁ tasmā sattā
dhammehi nissaranti. yāvakīvañca bhikkhave sattā imesaṁ channaṁ
bāhirānaṁ āyatanānaṁ assādañca assādato ādīnavañca ādīnavato
nissaraṇañca nissaraṇato yathābhūtaṁ nābbhaññāsuṁ. (pts. s iv, 13) neva tāva
bhikkhave sattā sadevakā lokā samārakā sabrahmakā
sassamaṇabrāhmaṇiyā pajāya sadevamanussāya nissaṭā visaññuttā
vippamuttā vipariyādikatena cetasā vihariṁsu. yato ca kho bhikkhave
sattā imesaṁ channaṁ bāhirānaṁ āyatanānaṁ assādañca assādato
ādīnavañca ādīnavato .pe. yathābhūtaṁ abbhaññāsuṁ. atha

page number: 016

bhikkhave sattā sadevakā lokā samārakā sabrahmakā sassamaṇabrāhmaṇiyā
pajāya sadevamanussāya nissaṭā visaññuttā vippamuttā
vipariyādikatena cetasā viharantīti. chaṭṭhaṁ.

[19] yo bhikkhave cakkhuṁ abhinandati dukkhaṁ so abhinandati.
yo dukkhaṁ abhinandati aparimutto so dukkhasmāti vadāmi .pe.
yo jivhaṁ abhinandati dukkhaṁ so abhinandati. yo dukkhaṁ abhinandati
aparimutto so dukkhasmāti vadāmi .pe. yo manaṁ abhinandati
dukkhaṁ so abhinandati. yo dukkhaṁ abhinandati aparimutto so
dukkhasmāti vadāmi. yo ca kho bhikkhave cakkhuṁ nābhinandati
dukkhaṁ so nābhinandati yo dukkhaṁ nābhinandati parimutto so
dukkhasmāti vadāmi .pe. yo jivhaṁ nābhinandati dukkhaṁ so
nābhinandati. yo dukkhaṁ nābhinandati parimutto so dukkhasmāti
vadāmi. yo manaṁ nābhinandati dukkhaṁ so nābhinandati. yo
dukkhaṁ nābhinandati parimutto so dukkhasmāti vadāmīti. sattamaṁ.

[20] yo bhikkhave rūpe abhinandati dukkhaṁ so abhinandati.
yo dukkhaṁ abhinandati aparimutto so dukkhasmāti vadāmi .pe.
yo sadde gandhe rase phoṭṭhabbe dhamme abhinandati dukkhaṁ so
abhinandati. yo dukkhaṁ abhinandati aparimutto so dukkhasmāti
vadāmi. (pts. s iv, 14) yo ca kho bhikkhave rūpe nābhinandati dukkhaṁ so
nābhinandati. yo dukkhaṁ nābhinandati parimutto so dukkhasmāti

page number: 017

vadāmi. yo sadde gandhe rase phoṭṭhabbe dhamme nābhinandati
dukkhaṁ so nābhinandati. yo dukkhaṁ nābhinandati parimutto so
dukkhasmāti vadāmīti. aṭṭhamaṁ.

[21] yo bhikkhave cakkhussa uppādo ṭhiti abhinibbatti pātubhāvo
dukkhasseso uppādo rogānaṁ ṭhiti jarāmaraṇassa pātubhāvo yo
sotassa .pe. yo ghānassa. yo jivhāya. yo kāyassa.
yo manassa uppādo ṭhiti abhinibbatti pātubhāvo dukkhasseso
uppādo rogānaṁ ṭhiti jarāmaraṇassa pātubhāvo. yo ca kho
bhikkhave cakkhussa nirodho vūpasamo atthaṅgamo dukkhasseso
nirodho rogānaṁ vūpasamo jarāmaraṇassa atthaṅgamo. yo sotassa.
yo ghānassa. yo jivhāya. yo kāyassa. yo manassa
nirodho vūpasamo atthaṅgamo dukkhasseso nirodho rogānaṁ vūpasamo
jarāmaraṇassa atthaṅgamoti. navamaṁ.

[22] yo bhikkhave rūpānaṁ uppādo ṭhiti abhinibbatti pātubhāvo
dukkhasseso uppādo rogānaṁ ṭhiti jarāmaraṇassa pātubhāvo.
yo saddānaṁ .pe. yo dhammānaṁ uppādo ṭhiti
abhinibbatti pātubhāvo dukkhasseso uppādo rogānaṁ ṭhiti
jarāmaraṇassa pātubhāvo.

[23] yo ca kho bhikkhave rūpānaṁ nirodho vūpasamo atthaṅgamo
dukkhasseso nirodho rogānaṁ vūpasamo jarāmaraṇassa atthaṅgamo.

page number: 018

yo saddānaṁ. yo gandhānaṁ. yo rasānaṁ. yo phoṭṭhabbānaṁ.
yo dhammānaṁ nirodho vūpasamo atthaṅgamo dukkhasseso nirodho
rogānaṁ vūpasamo jarāmaraṇassa atthaṅgamoti. dasamaṁ.
yamakavaggo dutiyo.
tassuddānaṁ
sambodhena duve vuttā assādena apare dve
no cetena dve vuttā abhinandena apare dve
uppādena duve vuttā vaggo tena pavuccatīti.
------------

page number: 019

sabbavaggo tatiyo

[24] sabbaṁ vo bhikkhava desissāmi taṁ suṇātha. kiñca
bhikkhave sabbaṁ cakkhuñceva rūpā ca sotañca saddā ca ghānañca
gandhā ca jivhā ca rasā ca kāyo ca phoṭṭhabbā ca mano
ca dhammā ca. idaṁ vuccati bhikkhave sabbaṁ. yo bhikkhave evaṁ
vadeyya ahametaṁ sabbaṁ paccakkhāya aññaṁ 

[1]- paññapessāmīti.
tassa vācā vatthudevassa 2-. puṭṭho ca na sampāyeyya 3- uttariṁ
ca vighātaṁ āpajjeyya. taṁ kissa hetu. yathā taṁ bhikkhave
avisayasminti. paṭhamaṁ.

[25] sabbaṁ pahānāya 4- vo bhikkhave dhammaṁ desissāmi taṁ
suṇātha. katamo ca bhikkhave sabbaṁ pahānāya dhammo.
cakkhuṁ bhikkhave pahātabbaṁ rūpā pahātabbā cakkhuviññāṇaṁ
pahātabbaṁ cakkhusamphasso pahātabbo (pts. s iv, 16) yampidaṁ cakkhusamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā
tampi pahātabbaṁ. sotaṁ pahātabbaṁ. ghānaṁ pahātabbaṁ.
jivhā pahātabbā rasā pahātabbā jivhāviññāṇaṁ pahātabbaṁ
jivhāsamphasso pahātabbo yampidaṁ jivhāsamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi pahātabbaṁ.
kāyo pahātabbo. mano pahātabbo dhammā pahātabbā

footnote: 1 ma. yu. sabbaṁ. 2 ma. vatthukamevassa. yu. vatthurevassa. 3 yu. sampāpeyya.
footnote: 4 ma. yu. sabbappahānāya. evamuparipi.

page number: 020

manoviññāṇaṁ pahātabbaṁ manosamphasso pahātabbo yampidaṁ
manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ
vā tampi pahātabbaṁ. ayaṁ kho bhikkhave sabbaṁ pahānāya
dhammoti. dutiyaṁ.

[26] sabbaṁ abhiññāpariññā pahānāya vo bhikkhave dhammaṁ
desissāmi 1- taṁ suṇātha. katamo ca bhikkhave sabbaṁ abhiññāpariññā
pahānāya dhammo. cakkhuṁ bhikkhave abhiññāpariññā
pahātabbaṁ rūpā abhiññāpariññā pahātabbā cakkhuviññāṇaṁ abhiññāpariññā
pahātabbaṁ cakkhusamphasso abhiññāpariññā pahātabbo
yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ
vā adukkhamasukhaṁ vā tampi abhiññāpariññā pahātabbaṁ .pe.
jivhā abhiññāpariññā pahātabbā rasā abhiññāpariññā
pahātabbā jivhāviññāṇaṁ abhiññāpariññā pahātabbaṁ jivhāsamphasso
abhiññāpariññā pahātabbo yampidaṁ jivhāsamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā
tampi abhiññāpariññā pahātabbaṁ. kāyo abhiññāpariññā
pahātabbo. mano abhiññāpariññā pahātabbo dhammā
abhiññāpariññā (pts. s iv, 17) pahātabbā manoviññāṇaṁ abhiññāpariññā
pahātabbaṁ manosamphasso abhiññāpariññā pahātabbo yampidaṁ
manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ

footnote: 1 ma. sabbattha desessāmi.

page number: 021

vā tampi abhiññāpariññā pahātabbaṁ. ayaṁ kho bhikkhave sabbaṁ
abhiññāpariññā pahānāya dhammoti. tatiyaṁ.

[27] sabbaṁ bhikkhave anabhijānaṁ aparijānaṁ avirājayaṁ appajahaṁ
abhabbo dukkhakkhayāya. kiñca bhikkhave sabbaṁ 1- anabhijānaṁ aparijānaṁ
avirājayaṁ appajahaṁ abhabbo dukkhakkhayāya. cakkhuṁ bhikkhave anabhijānaṁ
aparijānaṁ avirājayaṁ appajahaṁ abhabbo dukkhakkhayāya rūpe anabhijānaṁ
aparijānaṁ avirājayaṁ appajahaṁ abhabbo dukkhakkhayāya cakkhuviññāṇaṁ
.pe. cakkhusamphassaṁ .pe. yampidaṁ cakkhusamphassapaccayā .pe.
dukkhakkhayāya. jivhā anabhijānaṁ aparijānaṁ avirājayaṁ appajahaṁ
abhabbo dukkhakkhayāya rase .pe. jivhāviññāṇaṁ .pe.
jivhāsamphassaṁ .pe. yampidaṁ jivhāsamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi anabhijānaṁ
aparijānaṁ avirājayaṁ appajahaṁ abhabbo dukkhakkhayāya. kāyaṁ manaṁ
anabhijānaṁ aparijānaṁ avirājayaṁ appajahaṁ abhabbo dukkhakkhayāya
dhamme .pe. manoviññāṇaṁ .pe. manosamphassaṁ .pe. yampidaṁ
manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ
vā tampi anabhijānaṁ aparijānaṁ avirājayaṁ appajahaṁ abhabbo
dukkhakkhayāya. idaṁ kho bhikkhave sabbaṁ anabhijānaṁ aparijānaṁ
avirājayaṁ appajahaṁ abhabbo dukkhakkhayāya.

[28] sabbañca kho bhikkhave abhijānaṁ parijānaṁ varājayaṁ pajahaṁ

footnote: 1 ma. ayaṁ pāṭho natthi.

page number: 022

bhabbo dukkhakkhayāya. (pts. s iv, 18) kiñca bhikkhave sabbaṁ abhijānaṁ parijānaṁ virājayaṁ
pajahaṁ bhabbo dukkhakkhayāya. cakkhuṁ bhikkhave abhijānaṁ parijānaṁ virājayaṁ
pajahaṁ bhabbo dukkhakkhayāya rūpe abhijānaṁ parijānaṁ virājayaṁ pajahaṁ
bhabbo dukkhakkhayāya cakkhuviññāṇaṁ abhijānaṁ parijānaṁ virājayaṁ pajahaṁ
bhabbo dukkhakkhayāya cakkhusamphassaṁ abhijānaṁ parijānaṁ virājayaṁ pajahaṁ
bhabbo dukkhakkhayāya yampidaṁ cakkhusamphassapaccayā uppajjati vedayitaṁ
sukhaṁ vā dukkhaṁ vā adukkhamasukhaṁ vā tampi abhijānaṁ parijānaṁ
virājayaṁ pajahaṁ bhabbo dukkhakkhayāya .pe. jivhā abhijānaṁ parijānaṁ
virājayaṁ pajahaṁ bhabbo dukkhakkhayāya rase .pe. jivhāviññāṇaṁ .pe.
jivhāsamphassaṁ .pe. yampidaṁ jivhāsamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi abhijānaṁ parijānaṁ
virājayaṁ pajahaṁ bhabbo dukkhakkhayāya. kāyaṁ manaṁ abhijānaṁ parijānaṁ
virājayaṁ pajahaṁ bhabbo dukkhakkhayāya dhamme .pe. manoviññāṇaṁ .pe.
manosamphassaṁ .pe. yampidaṁ manosamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi abhijānaṁ parijānaṁ
virājayaṁ pajahaṁ bhabbo dukkhakkhayāya. idaṁ kho bhikkhave sabbaṁ
abhijānaṁ parijānaṁ virājayaṁ pajahaṁ bhabbo dukkhakkhayāyāti. catutthaṁ.

[29] sabbaṁ bhikkhave anabhijānaṁ aparijānaṁ avirājayaṁ appajahaṁ
abhabbo dukkhakkhayāya. kiñca bhikkhave sabbaṁ anabhijānaṁ aparijānaṁ
avirājayaṁ appajahaṁ abhabbo dukkhakkhayāya. yañca bhikkhave cakkhuṁ

page number: 023

ye ca rūpā yañca cakkhuviññāṇaṁ ye ca cakkhuviññāṇaviññātabbā
dhammā .pe. (pts. s iv, 19) yā ca jivhā ye ca rasā yañca jivhāviññāṇaṁ
ye ca jivhāviññāṇaviññātabbā dhammā .pe. yo ca mano
ye ca dhammā yañca manoviññāṇaṁ ye ca manoviññāṇaviññātabbā
dhammā. idaṁ kho bhikkhave sabbaṁ anabhijānaṁ aparijānaṁ
avirājayaṁ appajahaṁ abhabbo dukkhakkhayāya.

[30] sabbañca 1- bhikkhave abhijānaṁ parijānaṁ virājayaṁ pajahaṁ bhabbo
dukkhakkhayāya. kiñca bhikkhave sabbaṁ abhijānaṁ parijānaṁ virājayaṁ
pajahaṁ bhabbo dukkhakkhayāya. yañca bhikkhave cakkhuṁ ye ca rūpā
yañca cakkhuviññāṇaṁ ye ca cakkhuviññāṇaviññātabbā dhammā
.pe. yā ca jivhā ye ca rasā yañca jivhāviññāṇaṁ ye ca
jivhāviññāṇaviññātabbā dhammā .pe. yo ca mano
ye ca dhammā yañca manoviññāṇaṁ ye ca manoviññāṇaviññātabbā
dhammā. idaṁ kho bhikkhave sabbaṁ abhijānaṁ parijānaṁ
virājayaṁ pajahaṁ bhabbo dukkhakkhayāyāti. pañcamaṁ.

[31] evamme sutaṁ ekaṁ samayaṁ bhagavā gayāyaṁ viharati
gayāsīse saddhiṁ bhikkhusahassena. tatra kho bhagavā bhikkhū āmantesi
sabbaṁ bhikkhave ādittaṁ. kiñca bhikkhave sabbaṁ ādittaṁ.
cakkhuṁ bhikkhave ādittaṁ rūpā ādittā cakkhuviññāṇaṁ ādittaṁ
cakkhusamphasso āditto yampidaṁ cakkhusamphassapaccayā uppajjati

footnote: 1 ma. sabbaṁ. yu. sabbaṁ ca kho.

page number: 024

vedayitaṁ sukhaṁ vā dukkhaṁ vā adukkhamasukhaṁ vā tampi ādittaṁ.
kena ādittaṁ. rāgagginā dosagginā mohagginā ādittaṁ jātiyā
jarāya maraṇena sokehi paridevehi dukkhehi domanassehi upāyāsehi
ādittanti vadāmi .pe. jivhā ādittā rasā ādittā
jivhāviññāṇaṁ ādittaṁ (pts. s iv, 20) jivhāsamphasso āditto yampidaṁ
jivhāsamphassapaccayā uppajjati vedayitaṁ sukhaṁ vā dukkhaṁ vā
adukkhamasukhaṁ vā tampi ādittaṁ. kena ādittaṁ. rāgagginā
dosagginā mohagginā ādittaṁ jātiyā jarāya maraṇena sokehi
paridevehi dukkhehi domanassehi upāyāsehi ādittanti vadāmi .pe.
mano āditto dhammā ādittā manoviññāṇaṁ ādittaṁ
manosamphasso āditto yampidaṁ manosamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi ādittaṁ.
kena ādittaṁ. rāgagginā dosagginā mohagginā ādittaṁ jātiyā
jarāya maraṇena sokehi paridevehi dukkhehi domanassehi upāyāsehi
ādittanti vadāmi. evaṁ passaṁ bhikkhave sutavā ariyasāvako
cakkhusmiṁpi nibbindati rūpesupi nibbindati cakkhuviññāṇepi nibbindati
cakkhusamphassepi nibbindati yampidaṁ cakkhusamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tasmiṁpi nibbindati .pe.
yampidaṁ manosamphassapaccayā uppajjati vedayitaṁ sukhaṁ vā
dukkhaṁ vā adukkhamasukhaṁ vā tasmiṁpi nibbindati nibbindaṁ virajjati

page number: 025

virāgā vimuccati. vimuttasmiṁ vimuttamiti ñāṇaṁ hoti. khīṇā jāti
vusitaṁ brahmacariyaṁ kataṁ karaṇīyaṁ nāparaṁ itthattāyāti pajānātīti.
idamavoca bhagavā. attamanā te bhikkhū bhagavato bhāsitaṁ abhinanduṁ.
imasmiṁ ca pana veyyākaraṇasmiṁ bhaññamāne tassa bhikkhusahassassa
anupādāya āsavehi cittāni vimucciṁsūti. chaṭṭhaṁ.

[32] evamme sutaṁ ekaṁ samayaṁ bhagavā rājagahe viharati
veḷuvane kalandakanivāpe. tatra kho bhagavā bhikkhū āmantesi sabbaṁ
bhikkhave andhabhūtaṁ. (pts. s iv, 21) kiñca bhikkhave sabbaṁ andhabhūtaṁ. cakkhuṁ
bhikkhave andhabhūtaṁ rūpā andhabhūtā cakkhuviññāṇaṁ andhabhūtaṁ
cakkhusamphasso andhabhūto yampidaṁ cakkhusamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi andhabhūtaṁ.
kena andhabhūtaṁ. jātiyā jarāya maraṇena sokehi paridevehi dukkhehi
domanassehi upāyāsehi andhabhūtanti vadāmi .pe. jivhā andhabhūtā
rasā andhabhūtā jivhāviññāṇaṁ andhabhūtaṁ jivhāsamphasso andhabhūto
yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ
vā adukkhamasukhaṁ vā tampi andhabhūtaṁ. kena andhabhūtaṁ. jātiyā
jarāya maraṇena sokehi paridevehi dukkhehi domanassehi upāyāsehi
andhabhūtanti vadāmi .pe. mano anadhabhūto dhammā andhabhūtā
manoviññāṇaṁ andhabhūtaṁ manosamphasso andhabhūto yampidaṁ manosamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ

page number: 026

vā tampi andhabhūtaṁ. kena andhabhūtaṁ. jātiyā jarāya maraṇena
sokehi paridevehi dukkhehi domanassehi upāyāsehi andhabhūtanti
vadāmi. evaṁ passaṁ bhikkhave sutavā ariyasāvako cakkhusmiṁpi nibbindati
cakkhuviññāṇepi nibbindati cakkhusamphassepi nibbindati .pe.
yampidaṁ manosamphassapaccayā uppajjati vedayitaṁ sukhaṁ vā dukkhaṁ vā
adukkhamasukhaṁ vā tasmiṁpi nibbindati nibbindaṁ virajjati virāgā
vimuccati. vimuttasmiṁ vimuttamiti ñāṇaṁ hoti. khīṇā jāti
vusitaṁ brahmacariyaṁ kataṁ karaṇīyaṁ nāparaṁ itthattāyāti pajānātīti.
sattamaṁ.

[33] sabbamaññitasamugghātasāruppaṁ vo bhikkhave (pts. s iv, 22) paṭipadaṁ desissāmi
taṁ suṇātha sādhukaṁ manasikarotha bhāsissāmīti. katamā ca sā bhikkhave
sabbamaññitasamugghātasāruppā paṭipadā. idha bhikkhave bhikkhu cakkhuṁ na
maññati cakkhusmiṁ na maññati cakkhuto na maññati cakkhuṁ meti
na maññati. rūpe na maññati rūpesu na maññati rūpato
na maññati rūpā meti na maññati cakkhuviññāṇaṁ na maññati
cakkhuviññāṇasmiṁ na maññati cakkhuviññāṇato na maññati
cakkhuviññāṇaṁ meti na maññati cakkhusamphassaṁ na maññati
cakkhusamphassasmiṁ na maññati cakkhusamphassato na maññati
cakkhusamphasso meti na maññati yampidaṁ cakkhusamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā tampi na

page number: 027

maññati tasmiṁpi na maññati tatopi na maññati taṁ meti
na maññati .pe. jivhaṁ na maññati jivhāya na maññati
jivhāto na maññati jivhā meti na maññati rase na maññati
rasesu na maññati rasato na maññati rasā meti na maññati.
jivhāviññāṇaṁ na maññati jivhāviññāṇasmiṁ na maññati
jivhāviññāṇato na maññati jivhāviññāṇaṁ meti na maññati
jivhāsamphassaṁ na maññati jivhāsamphassasmiṁ na maññati jivhāsamphassato
na maññati jivhāsamphasso meti na maññati.
yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ
vā adukkhamasukhaṁ vā tampi na maññati tasmiṁpi na maññati
tatopi na maññati taṁ meti na maññati .pe. manaṁ na maññati
manasmiṁ na maññati manato na maññati mano meti na maññati.
dhamme na maññati dhammesu na maññati dhammato na maññati
dhammā meti na maññati. manoviññāṇaṁ na maññati manoviññāṇasmiṁ
na maññati manoviññāṇato na maññati manoviññāṇaṁ
meti na maññati. manosamphassaṁ na maññati
manosamphassasmiṁ na maññati manosamphassato na maññati
manosamphasso meti na (pts. s iv, 23) maññati. yampidaṁ manosamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā tampi
na maññati tasmiṁpi na maññati tatopi na maññati taṁ meti

page number: 028

na maññati. sabbaṁ na maññati sabbasmiṁ na maññati sabbato
na maññati sabbaṁ meti na maññati. so evaṁ amaññamāno na
ca kiñci loke upādiyati anupādiyaṁ na paritassati aparitassaṁ
paccattaññeva parinibbāyati khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānāti. ayaṁ kho sā bhikkhave
sabbamaññitasamugghātasāruppā paṭipadāti. aṭṭhamaṁ.

[34] sabbamaññitasamugghātasappāyaṁ vo bhikkhave paṭipadaṁ desissāmi
taṁ suṇātha. katamā ca sā bhikkhave sabbamaññitasamugghātasappāyā
paṭipadā. idha bhikkhave bhikkhu cakkhuṁ na maññati
cakkhusmiṁ na maññati cakkhuto na maññati cakkhuṁ meti na
maññati. rūpe na maññati. cakkhuviññāṇaṁ na maññati.
cakkhusamphassaṁ na maññati. yampidaṁ cakkhusamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi na maññati
tasmiṁpi na maññati tatopi na maññati taṁ meti na maññati. yaṁ
hi bhikkhave maññati yasmiṁ maññati yato maññati yaṁ meti
maññati tato taṁ hoti aññathā aññathābhāvī bhavasatto
loko bhavameva abhinandati .pe. jivhaṁ na maññati jivhāya
na maññati jivhāto na maññati jivhā meti na maññati.
rase jivhāviññāṇaṁ 1- jivhāsamphassaṁ na maññati. yampidaṁ
jivhāsamphassapaccayā uppajjati (pts. s iv, 24) vedayitaṁ sukhaṁ vā dukkhaṁ vā

footnote: 1 ma. yu. rase na maññati jivhāviññāṇaṁ na maññati.

page number: 029

adukkhamasukhaṁ vā tampi na maññati tasmiṁpi na maññati tatopi
na maññati taṁ meti na maññati. yaṁ hi bhikkhave maññati
yasmiṁ maññati yato maññati yaṁ meti maññati tato taṁ
hoti aññathā aññathābhāvī bhavasatto loko bhavameva abhinandati
.pe. manaṁ na maññati manasmiṁ na maññati manato na
maññati mano meti na maññati dhamme manoviññāṇaṁ manosamphassaṁ
na maññati. yampidaṁ manosamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi na maññati
tasmiṁpi na maññati tatopi na maññati taṁ meti na maññati.
yaṁ hi bhikkhave maññati yasmiṁpi maññati yato maññati yaṁ
meti maññati tato taṁ hoti aññathā aññathābhāvī bhavasatto
loko bhavameva abhinandati. yāvatā bhikkhave khandhadhātuāyatanaṁ
tampi na maññati tasmiṁpi na maññati tatopi na maññati
taṁ meti na maññati. so evaṁ amaññamāno na kiñci loke
upādiyati anupādiyaṁ na paritassati aparitassaṁ paccattaññeva
parinibbāyati khīṇā jāti vusitaṁ brahmacariyaṁ kataṁ karaṇīyaṁ
nāparaṁ itthattāyāti pajānāti. ayaṁ kho sā bhikkhave
sabbamaññitasamugghātasappāyā paṭipadāti. navamaṁ.

[35] sabbamaññitasamugghātasappāyaṁ vo bhikkhave paṭipadaṁ desissāmi
taṁ suṇātha. katamā ca sā bhikkhave sabbamaññitasamugghātasappāyā

page number: 030

paṭipadā. taṁ kiṁ maññatha bhikkhave cakkhuṁ niccaṁ
vā aniccaṁ vāti. aniccaṁ bhante. yaṁ panāniccaṁ dukkhaṁ vā
taṁ sukhaṁ vāti. (pts. s iv, 25) dukkhaṁ bhante. yaṁ panāniccaṁ dukkhaṁ vipariṇāmadhammaṁ
kallaṁ nu taṁ samanupassituṁ etaṁ mama esohamasmi eso me
attāti. no hetaṁ bhante. rūpā .pe. cakkhuviññāṇaṁ.
cakkhusamphasso nicco vā anicco vāti. anicco bhante. .pe.
yampidaṁ cakkhusamphassapaccayā uppajjati vedayitaṁ sukhaṁ vā
dukkhaṁ vā adukkhamasukhaṁ vā tampi niccaṁ vā aniccaṁ vāti.
aniccaṁ bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ
bhante. yaṁ panāniccaṁ dukkhaṁ vipariṇāmadhammaṁ kallaṁ nu taṁ
samanupassituṁ etaṁ mama esohamasmi eso me attāti. no
hetaṁ bhante .pe. jivhā niccā vā aniccā vāti. aniccā
bhante. rasā .pe. jivhāviññāṇaṁ. jivhāsamphasso .pe.
yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ
vā adukkhamasukhaṁ vā tampi niccaṁ vā aniccaṁ vāti. aniccaṁ
bhante .pe. dhammā manoviññāṇaṁ manosamphasso nicco vā
anicco vāti. anicco bhante. yampidaṁ manosamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā tampi
niccaṁ vā aniccaṁ vāti. aniccaṁ bhante. yaṁ panāniccaṁ dukkhaṁ
vā taṁ sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ

page number: 031

kallaṁ nu taṁ samanupassituṁ etaṁ mama esohamasmi eso me attāti.
no hetaṁ bhante. (pts. s iv, 26) evaṁ passaṁ bhikkhave sutavā ariyasāvako cakkhusmiṁpi
nibbindati rūpesupi cakkhuviññāṇepi cakkhusamphassepi yampidaṁ
cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ
vā tasmiṁpi nibbindati .pe. jivhāyapi nibbindati rasesupi .pe.
yampidaṁ jivhāsamphassapaccayā uppajjati vedayitaṁ sukhaṁ vā dukkhaṁ vā
adukkhamasukhaṁ vā tasmiṁpi nibbindati .pe. manasmiṁpi nibbindati
dhammesupi nibbindati manoviññāṇepi manosamphassepi yampidaṁ
manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ
vā tasmiṁpi nibbindati nibbindaṁ virajjati virāgā vimuccati.
vimuttasmiṁ vimuttamiti ñāṇaṁ hoti. khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānāti. ayaṁ kho sā
bhikkhave sabbamaññitasamugghātasappāyā paṭipadāti. dasamaṁ.
sabbavaggo tatiyo.
tassuddānaṁ
sabbañca dvepi pahānā parijānā apare duve
ādittaṁ andhabhūtañca sāruppā dve ca sappāyā
vaggo tena pavuccatīti.
--------

page number: 032

jātidhammavaggo catuttho

[36] sāvatthiyaṁ. tatra kho sabbaṁ bhikkhave jātidhammaṁ.
kiñca bhikkhave sabbaṁ jātidhammaṁ .pe. (pts. s iv, 27) cakkhuṁ bhikkhave jātidhammaṁ
rūpā cakkhuviññāṇaṁ cakkhusamphasso jātidhammo yampidaṁ cakkhusamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ
vā tampi jātidhammaṁ .pe. jivhā rasā jivhāviññāṇaṁ
jivhāsamphasso jātidhammo 1- yampidaṁ jivhāsamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi jātidhammaṁ .pe.
mano jātidhammo dhammā jātidhammā manoviññāṇaṁ jātidhammaṁ
manosamphasso jātidhammo yampidaṁ manosamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi jātidhammaṁ.
evaṁ passaṁ bhikkhave sutavā ariyasāvako cakkhusmiṁpi nibbindati
rūpesupi nibbindati cakkhuviññāṇepi cakkhusamphassepi. nāparaṁ
itthattāyāti pajānātīti.

[37] saṅkhittaṁ sabbaṁ bhikkhave jarādhammaṁ.

[38] saṅkhittaṁ sabbaṁ bhikkhave byādhidhammaṁ. evaṁ passaṁ bhikkhave.

[39] saṅkhittaṁ sabbaṁ bhikkhave maraṇadhammaṁ.

[40] saṅkhittaṁ sabbaṁ bhikkhave sokadhammaṁ.

[41] saṅkhittaṁ sabbaṁ bhikkhave saṅkilesadhammaṁ.

footnote: 1 ma. yu. ayaṁ pāṭho natthi.

page number: 033

[42] saṅkhittaṁ (pts. s iv, 28) sabbaṁ bhikkhave khayadhammaṁ.

[43] saṅkhittaṁ sabbaṁ bhikkhave vayadhammaṁ.

[44] saṅkhittaṁ sabbaṁ bhikkhave samudayadhammaṁ.

[45] saṅkhittaṁ sabbaṁ bhikkhave nirodhadhammaṁ. kiñca bhikkhave sabbaṁ
nirodhadhammaṁ 1- cikkhuṁ bhikkhave nirodhadhammaṁ rūpā nirodhadhammā
cakkhuviññāṇaṁ nirodhadhammaṁ cakkhusamphasso nirodhadhammo yampidaṁ
cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā
tampi nirodhadhammaṁ .pe. jivhā nirodhadhammā rasā nirodhadhammā
jivhāviññāṇaṁ nirodhadhammaṁ jivhāsamphasso nirodhadhammo yampidaṁ
jivhāsamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ
vā tampi nirodhadhammaṁ .pe. mano nirodhadhammo dhammā
nirodhadhammā manoviññāṇaṁ nirodhadhammaṁ yampidaṁ manosamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā
tampi nirodhadhammaṁ. evaṁ passaṁ bhikkhave sutavā ariyasāvako
cakkhusmiṁpi nibbindati .pe. nāparaṁ itthattāyāti pajānātīti.
jātidhammavaggo catuttho
tassuddānaṁ
jātijarābyādhimaraṇaṁ sokā ca saṅkilesā ca khayadhammañca
vayadhammañca samudayadhammaṁ nirodhadhammena te dasāti 2-.

footnote: 1 ma. yu. kiñca bhikkhave .pe. itthattāyāti pajānātīti ime pāṭhā natthi.
footnote: 2 ma. jāti ... soko ca saṅkilesikaṁ khayavayasamudayaṁ ... ti. yu. jāti ... soko ca
footnote: saṅkileso ca.

page number: 034

aniccavaggo pañcamo

[46] sāvatthiyaṁ. tatra kho sabbaṁ bhikkhave aniccaṁ. kiñca
bhikkhave sabbaṁ aniccaṁ cakkhuṁ bhikkhave aniccaṁ rūpā aniccā
cakkhuviññāṇaṁ aniccaṁ cakkhusamphasso anicco yampidaṁ
cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā
tampi aniccaṁ .pe. jivhā aniccā rasā aniccā jivhāviññāṇaṁ
aniccaṁ jivhāsamphasso anicco yampidaṁ jivhāsamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ
vā tampi aniccaṁ .pe. mano anicco dhammā aniccā
manoviññāṇaṁ aniccaṁ manosamphasso anicco yampidaṁ
manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā
tampi aniccaṁ. evaṁ passaṁ bhikkhave sutavā ariyasāvako cakkhusmiṁpi
nibbindati .pe. nāparaṁ itthattāyāti pajānātīti.

[47] sabbaṁ bhikkhave dukkhaṁ.

[48] sabbaṁ bhikkhave anattā.

[49] (pts. s iv, 29) sabbaṁ bhikkhave abhiññeyyaṁ.

[50] sabbaṁ bhikkhave pariññeyyaṁ.

[51] sabbaṁ bhikkhave pahātabbaṁ.

[52] sabbaṁ bhikkhave sacchikātabbaṁ.

[53] sabbaṁ bhikkhave abhiññā pariññeyyaṁ.

page number: 035

[54] sabbaṁ bhikkhave upaddutaṁ.

[55] sabbaṁ bhikkhave upassaṭṭhaṁ. kiñca bhikkhave sabbaṁ 1- upassaṭṭhaṁ
cakkhuṁ bhikkhave upassaṭṭhaṁ rūpā upassaṭṭhā cakkhuviññāṇaṁ upassaṭṭhaṁ
cakkhusamphasso upassaṭṭho yampidaṁ cakkhusamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi upassaṭṭhaṁ .pe.
jivhā upassaṭṭhā rasā upassaṭṭhā jivhāviññāṇaṁ upassaṭṭhaṁ
jivhāsamphasso upassaṭṭho yampidaṁ jivhāsamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā tampi
upassaṭṭhaṁ. mano upassaṭṭho dhammā upassaṭṭhā manoviññāṇaṁ
upassaṭṭhaṁ manosamphasso upassaṭṭho yampidaṁ manosamphassapaccayā
uppajjati vedayitaṁ (pts. s iv, 30) sukhaṁ vā dukkhaṁ vā adukkhamasukhaṁ vā tampi
upassaṭṭhaṁ. evaṁ passaṁ bhikkhave sutavā ariyasāvako cakkhusmiṁpi
nibbindati .pe. nāparaṁ itthattāyāti pajānātīti.
aniccavaggo pañcamo.
tassuddānaṁ
aniccaṁ dukkhaṁ anattā ca 2- abhiññeyyaṁ pariññeyyaṁ
pahātabbaṁ sacchikātabbaṁ abhiññeyyaṁ 3- pariññeyyaṁ
upaddutaṁ upassaṭṭhaṁ vaggo tena pavuccatīti.
saḷāyatanavagge paṇṇāsakaṁ paṭhamaṁ 4-.

footnote: 1 yu. ayaṁ pāṭho natthi. 2 ma. yu. casaddo natthi. 3 yu. abhiññātaṁ.
footnote: 4 ma. yu. paṇṇāsako paṭhamo.

page number: 036

tassuddānaṁ
suddhavaggo yamako ca sabbavaggajarāni ca
aniccavaggo paññāsaṁ 1- pañcamo tena pavuccatīti.
--------------

footnote: 1 ma. aniccavaggaṁ yamakaṁ sabbaṁ vaggaṁ jātidhammaṁ
footnote: aniccavaggena paññāsaṁ ... ... ... ....
footnote: yu. sutavaggaṁ ca no cetaṁ sabbaṁ vaggaṁ janāni ca.

... ... ... ... ... ... ... ....

page number: 037

avijjāvaggo paṭhamo

[56] sāvatthiyaṁ .pe. atha kho aññataro bhikkhu yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho so bhikkhu bhagavantaṁ etadavoca kathaṁ nu kho
bhante jānato kathaṁ passato avijjā pahīyati vijjā uppajjatīti.
cakkhuṁ kho bhikkhu aniccato jānato passato avijjā pahīyati
vijjā uppajjati rūpe aniccato jānato passato avijjā
pahīyati vijjā uppajjati cakkhuviññāṇaṁ cakkhusamphassaṁ yampidaṁ
cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ
vā tampi aniccato jānato passato avijjā pahīyati vijjā
uppajjati. sotaṁ ghānaṁ jivhaṁ kāyaṁ manaṁ aniccato jānato
passato avijjā pahīyati vijjā uppajjati dhamme manoviññāṇaṁ
manosamphassaṁ yampidaṁ manosamphassapaccayā uppajjati vedayitaṁ sukhaṁ
vā dukkhaṁ adukkhamasukhaṁ vā tampi aniccato jānato passato
avijjā pahīyati vijjā uppajjati. evaṁ kho bhikkhu jānato
evaṁ passato avijjā pahīyati vijjā uppajjatīti. paṭhamaṁ.

[57] kathaṁ nu kho bhante jānato kathaṁ passato saññojanā
pahīyantīti. cakkhuṁ kho bhikkhave 1- aniccato jānato passato
saññojanā pahīyanti rūpe aniccato jānato passato saññojanā

footnote: 1 ma. yu. bhikkhu. evamuparipi.

page number: 038

pahīyanti cakkhuviññāṇaṁ aniccato jānato passato saññojanā
pahīyanti cakkhusamphassaṁ aniccato jānato passato saññojanā
pahīyanti .pe. yampidaṁ manosamphassapaccayā uppajjati vedayitaṁ
sukhaṁ vā dukkhaṁ vā adukkhamasukhaṁ vā tampi aniccato jānato
passato saññojanā pahīyanti. evaṁ kho bhikkhave 1- jānato evaṁ
passato saññojanā pahīyantīti. dutiyaṁ.

[58] kathaṁ nu kho bhante jānato kathaṁ passato saññojanā
samugghātaṁ gacchantīti. cakkhuṁ kho bhikkhave anattato jānato
passato (pts. s iv, 32) saññojanā samugghātaṁ gacchanti rūpe cakkhuviññāṇaṁ
cakkhusamphassaṁ yampidaṁ cakkhusamphassapaccayā uppajjati vedayitaṁ sukhaṁ
vā dukkhaṁ vā adukkhamasukhaṁ vā tampi anattato jānato passato
saññojanā samugghātaṁ gacchanti. sotaṁ ghānaṁ jivhaṁ kāyaṁ
manaṁ dhamme manoviññāṇaṁ manosamphassaṁ yampidaṁ manosamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā
tampi anattato jānato passato saññojanā samugghātaṁ gacchanti.
evaṁ kho bhikkhave jānato evaṁ passato saññojanā samugghātaṁ
gacchantīti. tatiyaṁ.

[59] kathaṁ nu kho bhante jānato kathaṁ passato āsavā pahīyantīti
.pe. catutthaṁ.

[60] .pe. āsavā samugghātaṁ gacchantīti .pe. pañcamaṁ.

footnote: 1 ma. yu. bhikkhu.

page number: 039

[61] .pe. anusayā pahīyantīti .pe. chaṭṭhaṁ.

[62] .pe. anusayā samugghātaṁ gacchantīti. cakkhuṁ kho
bhikkhave anattato jānato passato anusayā samugghātaṁ gacchanti
.pe. sotaṁ ghānaṁ jivhaṁ kāyaṁ manaṁ dhamme manoviññāṇaṁ
manosamphassaṁ yampidaṁ manosamphassapaccayā uppajjati vedayitaṁ sukhaṁ
vā dukkhaṁ vā adukkhamasukhaṁ vā tampi anattato jānato passato
anusayā samugghātaṁ gacchanti. evaṁ kho bhikkhave jānato evaṁ
passato anusayā samugghātaṁ gacchantīti. sattamaṁ.

[63] sabbūpādānapariññāya vo bhikkhave dhammaṁ desissāmi taṁ
suṇātha. katamo ca bhikkhave sabbūpādānapariññāya dhammo.
cakkhuñca paṭicca rūpe ca uppajjati cakkhuviññāṇaṁ tiṇṇaṁ
saṅgati phasso phassapaccayā vedanā. evaṁ (pts. s iv, 33) passaṁ bhikkhave
sutavā ariyasāvako cakkhusmiṁpi nibbindati rūpesupi nibbindati
cakkhuviññāṇepi nibbindati cakkhusamphassepi nibbindati vedanāyapi
nibbindati nibbindaṁ virajjati virāgā vimuccati vimokkhapariññātaṁ 1-
me upādānanti pajānāti. sotañca paṭicca sadde ca.
ghānañca paṭicca gandhe ca. jivhañca paṭicca rase ca.
kāyañca paṭicca phoṭṭhabbe ca. manañca paṭicca dhamme ca
uppajjati manoviññāṇaṁ tiṇṇaṁ saṅgati phasso phassapaccayā
vedanā. evaṁ passaṁ bhikkhave sutavā ariyasāvako manasmiṁpi

footnote: 1 ma. yu. vimokkhā pariññātaṁ. evamuparipi.

page number: 040

nibbindati dhammesupi nibbindati manoviññāṇepi nibbindati
manosamphassepi nibbindati vedanāyapi nibbindati nibbindaṁ virajjati
virāgā vimuccati vimokkhapariññātaṁ me upādānanti pajānāti.
ayaṁ kho bhikkhave sabbūpādānapariññāya dhammoti. aṭṭhamaṁ.

[64] sabbūpādānapariyādānāya vo bhikkhave dhammaṁ desissāmi taṁ
suṇātha. katamo ca bhikkhave sabbūpādānapariyādānāya dhammo.
cakkhuñca paṭicca rūpe ca uppajjati cakkhuviññāṇaṁ tiṇṇaṁ
saṅgati phasso phassapaccayā vedanā. evaṁ passaṁ bhikkhave
sutavā ariyasāvako cakkhusmiṁpi nibbindati rūpesupi nibbindati
cakkhuviññāṇepi nibbindati cakkhusamphassepi nibbandati vedanāyapi
nibbindati nibbindaṁ virajjati virāgā vimuccati vimokkhapariyādinnaṁ
me upādānanti pajānāti .pe. jivhañca paṭicca rase ca
uppajjati jivhāviññāṇaṁ .pe. manañca paṭicca dhamme ca
uppajjati manoviññāṇaṁ tiṇṇaṁ saṅgati phasso phassapaccayā
vedanā. evaṁ passaṁ bhikkhave sutavā ariyasāvako manasmiṁpi
nibbindati dhammesupi nibbindati manoviññāṇepi (pts. s iv, 34) nibbindati
manosamphassepi nibbindati vedanāyapi nibbindati nibbindaṁ virajjati
virāgā vimuccati vimokkhapariyādinnaṁ me upādānanti pajānāti.
ayaṁ kho bhikkhave sabbūpādānapariyādānāya dhammoti. navamaṁ.

[65] sabbūpādānapariyādānāya vo bhikkhave dhammaṁ desissāmi taṁ

page number: 041

suṇātha. katamo ca bhikkhave sabbūpādānapariyādānāya dhammo.
taṁ kiṁ maññatha bhikkhave cakkhuṁ niccaṁ vā aniccaṁ vāti. aniccaṁ
bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ bhante.
yaṁ panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ
etaṁ mama esohamasmi eso me attāti. no hetaṁ bhante. rūpā
.pe. cakkhuviññāṇaṁ niccaṁ vā aniccaṁ vāti. aniccaṁ bhante.
cakkhusamphasso nicco vā anicco vāti. anicco bhante.
yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā
adukkhamasukhaṁ vā tampi niccaṁ vā aniccaṁ vāti. aniccaṁ
bhante. sotaṁ ghānaṁ jivhā kāyo mano dhammā manoviññāṇaṁ
manosamphasso yampidaṁ manosamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi niccaṁ vā
aniccaṁ vāti. aniccaṁ bhante. yaṁ panāniccaṁ dukkhaṁ vā taṁ
sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ
kallaṁ nu taṁ samanupassituṁ etaṁ mama esohamasmi eso me
attāti. no hetaṁ bhante. (pts. s iv, 35) evaṁ passaṁ bhikkhave sutavā
ariyasāvako cakkhusmiṁpi nibbindati rūpesupi nibbindati
cakkhuviññāṇepi nibbindati cakkhusamphassepi nibbindati yampidaṁ
cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā
tasmiṁpi nibbindati .pe. jivhāyapi nibbindati rasesupi nibbindati

page number: 042

jivhāviññāṇepi jivhāsamphassepi yampidaṁ jivhāsamphassapaccayā
uppajjati .pe. manasmiṁpi nibbindati dhammesupi nibbindati
manoviññāṇepi nibbindati manosamphassepi yampidaṁ manosamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā
tasmiṁpi nibbindati nibbindaṁ virajjati virāgā vimuccati.
vimuttasmiṁ vimuttamiti ñāṇaṁ hoti. khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānāti. ayaṁ kho bhikkhave
sabbūpādānapariyādānāya dhammoti. dasamaṁ.
avijjāvaggo paṭhamo.
tassuddānaṁ
avijjā saññojanā dve āsavena dve vuttā
anusayā apare dve pariññā dve pariyādinnā 1-.
vaggo tena pavuccatīti.
---------

footnote: 1 ma. yu. pariyādinnaṁ.

page number: 043

migajālavaggo dutiyo

[66] sāvatthīnidānaṁ. atha kho āyasmā migajālo yena
bhagavā .pe. ekamantaṁ nisinno kho āyasmā migajālo bhagavantaṁ
etadavoca ekavihārī ekavihārīti bhante vuccati (pts. s iv, 36) kittāvatā nu
kho bhante ekavihārī hoti kittāvatā ca pana sadutiyavihārī
hotīti. santi kho migajāla cakkhuviññeyyā rūpā iṭṭhā kantā
manāpā piyarūpā kāmūpasañhitā rajaniyā 1- tañce bhikkhu abhinandati
abhivadati ajjhosāya tiṭṭhati tassa taṁ abhinandato abhivadato
ajjhosāya tiṭṭhato uppajjati nandi 2- nandiyā sati sārāgo
hoti sārāge sati saññogo hoti. nandisaññojanasaṁyutto
kho migajāla bhikkhu sadutiyavihārīti vuccati .pe. santi kho
migajāla jivhāviññeyyā rasā .pe. manoviññeyyā dhammā
iṭṭhā kantā manāpā piyarūpā kāmūpasañhitā rajaniyā tañce
bhikkhu abhinandati abhivadati ajjhosāya tiṭṭhati tassa taṁ abhinandato
abhivadato ajjhosāya tiṭṭhato uppajjati nandi nandiyā sati
sārāgo hoti sārāge sati saññogo hoti. nandisaññojanasaṁyutto
kho migajāla bhikkhu sadutiyavihārīti vuccati. evaṁvihārī
ca migajāla bhikkhu kiñcāpi araññavanapatthāni 3- pantāni senāsanāni

footnote: 1 ma. yu. rajanīyā. evamuparipi. 2 ma. nandī. sabbattha īdisameva.
footnote: 3 yu. araññe ....

page number: 044

paṭisevati appasaddāni appanigghosāni vijanavātāni manussarāhaseyyakāni
paṭisallānasāruppāni atha kho sadutiyavihārīti vuccati.
taṁ kissa hetu. taṇhā hissa dutiyā sāssa appahīnā tasmā
sadutiyavihārīti vuccati.

[67] santi ca kho migajāla cakkhuviññeyyā rūpā iṭṭhā
kantā manāpā piyarūpā kāmūpasañhitā rajaniyā tañce bhikkhu
nābhinandati nābhivadati na ajjhosāya tiṭṭhati tassa taṁ anabhinandato
anabhivadato anajjhosāya tiṭṭhato nandi nirujjhati nandiyā asati
sārāgo na hoti sārāge asati (pts. s iv, 37) saññogo na hoti.
nandisaññojanavisaṁyutto kho migajāla bhikkhu ekavihārīti vuccati
.pe. santi kho migajāla jivhāviññeyyā rasā .pe. santi 1-
kho migajāla manoviññeyyā dhammā iṭṭhā kantā manāpā
piyarūpā kāmūpasañhitā rajaniyā tañce bhikkhu nābhinandati nābhivadati
na ajjhosāya tiṭṭhati tassa taṁ anabhinandato anabhivadato
anajjhosāya tiṭṭhato nandi nirujjhati nandiyā asati sārāgo
na hoti sārāge asati saññogo na hoti. nandisaññojanavisaṁyutto
kho migajāla bhikkhu ekavihārīti vuccati. evaṁvihārī
ca migajāla bhikkhu kiñcāpi gāmante viharati ākiṇṇo 2- bhikkhūhi
bhikkhunīhi upāsakehi upāsikāhi rājūhi rājamahāmattehi titthiyehi

footnote: 1 ma. santi ca kho. evamuparipi. 2 yu. ākiṇṇe.

page number: 045

titthiyasāvakehi atha kho ekavihārīti vuccatīti. evaṁvihārī ca
migajāla bhikkhu vuccatīti. taṁ kissa hetu. taṇhā hissa
dutiyā sāssa pahīnā tasmā ekavihārīti vuccati. paṭhamaṁ.

[68] atha kho āyasmā migajālo yena bhagavā tenupasaṅkami .pe.
ekamantaṁ nisinno kho āyasmā migajālo bhagavantaṁ etadavoca
sādhu me bhante bhagavā saṅkhittena dhammaṁ desetu yamahaṁ
bhagavato dhammaṁ sutvā eko vūpakaṭṭho appamatto ātāpī
pahitatto vihareyyanti. santi kho migajāla cakkhuviññeyyā
rūpā iṭṭhā kantā manāpā piyarūpā kāmūpasañhitā rajaniyā
tañce bhikkhu abhinandati abhivadati ajjhosāya tiṭṭhati tassa
taṁ abhinandato abhivadato ajjhosāya tiṭṭhato uppajjati nandi
nandisamudayā dukkhasamudayo migajālāti vadāmi .pe. santi kho
migajāla jivhāviññeyyā rasā .pe. santi kho migajāla
manoviññeyyā dhammā iṭṭhā kantā manāpā piyarūpā kāmūpasañhitā
rajaniyā tañce bhikkhu abhinandati abhivadati ajjhosāya tiṭṭhati
tassa taṁ abhinandato abhivadato ajjhosāya tiṭṭhato uppajjati
nandi nandisamudayā dukkhasamudayo migajālāti vadāmi.

[69] santi kho migajāla cakkhuviññeyyā rūpā iṭṭhā kantā
manāpā piyarūpā kāmūpasañhitā rajaniyā tañce bhikkhu nābhinandati
nābhivadati na ajjhosāya tiṭṭhati tassa taṁ anabhinandato anabhivadato

page number: 046

anajjhosāya tiṭṭhato nandi nirujjhati nandinirodhā dukkhanirodho
migajālāti vadāmi .pe. santi kho migajāla jivhāviññeyyā
rasā .pe. santi kho migajāla manoviññeyyā dhammā iṭṭhā
kantā manāpā piyarūpā kāmūpasañhitā rajaniyā tañce bhikkhu
nābhinandati nābhivadati anajjhosāya 1- tiṭṭhati tassa taṁ anabhinandato
anabhivadato anajjhosāya tiṭṭhato nandi nirujjhati nandinirodhā
dukkhanirodho migajālāti vadāmīti.

[70] atha kho āyasmā migajālo bhagavato bhāsitaṁ abhinanditvā
anumoditvā uṭṭhāyāsanā bhagavantaṁ abhivādetvā padakkhiṇaṁ katvā
pakkāmi. atha kho āyasmā migajālo eko vūpakaṭṭho appamatto
ātāpī pahitatto viharanto 2- na cirasseva yassatthāya kulaputtā
sammadeva agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭhe va dhamme sayaṁ abhiññā sacchikatvā
upasampajja viharati 3- khīṇā jāti vusitaṁ brahmacariyaṁ kataṁ karaṇīyaṁ
nāparaṁ itthattāyāti abbhaññāsi. aññataro ca 4- panāyasmā
migajālo arahataṁ ahosīti. dutiyaṁ.

[71] ekaṁ samayaṁ bhagavā rājagahe viharati veḷuvane kalandakanivāpe.
atha kho āyasmā samiddhi yena bhagavā .pe. bhagavantaṁ
etadavoca māro māroti bhante vuccati kittāvatā nu kho
bhante māro vā assa mārapaññatti vāti. yattha kho samiddhi

footnote: 1 ma. nājjhosāya. sabbattha īdisameva. 2 ma. viharato. 3 ma. yu. vihāsi.
footnote: 4 yu. va.

page number: 047

atthi cakkhu atthi rūpā atthi (pts. s iv, 39) cakkhuviññāṇaṁ atthi cakkhuviññāṇaviññātabbā
dhammā atthi tattha māro vā mārapaññatti
vā. atthi sotaṁ atthi saddā atthi sotaviññāṇaṁ atthi
sotaviññāṇaviññātabbā dhammā atthi tattha māro vā
mārapaññatti vā. atthi ghānaṁ atthi gandhā atthi ghānaviññāṇaṁ
atthi ghānaviññāṇaviññātabbā dhammā atthi tattha māro vā
mārapaññatti vā. atthi jivhā atthi rasā atthi jivhāviññāṇaṁ
atthi jivhāviññāṇaviññātabbā dhammā atthi tattha
māro vā mārapaññatti vā. atthi kāyo atthi phoṭṭhabbā
atthi kāyaviññāṇaṁ atthi kāyaviññāṇaviññātabbā dhammā
atthi tattha māro vā mārapaññatti vā. atthi mano atthi
dhammā atthi manoviññāṇaṁ atthi manoviññāṇaviññātabbā
dhammā atthi tattha māro vā mārapaññatti vā.

[72] yattha ca kho samiddhi natthi cakkhu natthi rūpā natthi
cakkhuviññāṇaṁ natthi cakkhuviññāṇaviññātabbā dhammā natthi tattha
māro vā mārapaññatti vā .pe. natthi jivhā natthi rasā
natthi jivhāviññāṇaṁ natthi jivhāviññāṇaviññātabbā dhammā
natthi tattha māro vā mārapaññatti vā .pe. natthi mano natthi
dhammā natthi manoviññāṇaṁ natthi manoviññāṇaviññātabbā
dhammā natthi tattha māro vā mārapaññatti vāti. tatiyaṁ.

page number: 048

[73] satto sattoti bhante vuccati kittāvatā nu kho
bhante satto vā assa sattapaññatti vāti .pe. catutthaṁ.

[74] dukkhaṁ dukkhanti bhante vuccati kittāvatā nu kho bhante
dukkhaṁ vā assa dukkhapaññatti vāti .pe. pañcamaṁ.

[75] loko lokoti bhante vuccati kittāvatā nu kho bhante
loko vā assa lokapaññatti vāti. yattha kho samiddhi atthi cakkhu
atthi rūpā atthi cakkhuviññāṇaṁ atthi cakkhuviññāṇaviññātabbā
dhammā atthi tattha loko vā lokapaññatti vā .pe.
atthi jivhā .pe. (pts. s iv, 40) atthi mano atthi dhammā atthi
manoviññāṇaṁ atthi manoviññāṇaviññātabbā dhammā atthi tattha
loko vā lokapaññatti vā.

[76] yattha ca kho samiddhi natthi cakkhu natthi rūpā natthi
cakkhuviññāṇaṁ natthi cakkhuviññāṇaviññātabbā dhammā natthi
tattha loko vā lokapaññatti vā .pe. natthi jivhā .pe.
natthi mano natthi dhammā natthi manoviññāṇaṁ natthi
manoviññāṇaviññātabbā dhammā natthi tattha loko vā
lokapaññatti vāti. chaṭṭhaṁ.

[77] ekaṁ samayaṁ bhagavā āyasmā ca sārīputto āyasmā
ca upaseno rājagahe viharanti sītavane sappasoṇḍikapabbhāre.
tena kho pana samayena āyasmato upasenassa kāye āsīviso

page number: 049

patito hoti. atha kho āyasmā upaseno bhikkhū āmantesi
etha me āvuso imaṁ kāyaṁ mañcakaṁ āropetvā bahiddhā nīharatha
purāyaṁ kāyo idheva vikirati seyyathāpi bhusamuṭṭhīti. evaṁ vutte
āyasmā sārīputto āyasmantaṁ upasenaṁ etadavoca na kho pana
mayaṁ passāma āyasmato upasenassa kāyassa vā aññathattaṁ
indriyānaṁ vā vipariṇāmo. atha panāyasmā upaseno evamāha
etha me āvuso imaṁ kāyaṁ mañcakaṁ āropetvā bahiddhā nīharatha
purāyaṁ kāyo idheva vikirati seyyathāpi bhusamuṭṭhīti. yassa nūna
āvuso sārīputta evamassa ahaṁ cakkhunti vā mama cakkhunti
vā .pe. ahaṁ jivhāti vā .pe. ahaṁ manoti vā mama
manoti vā tassa āvuso sārīputta siyā kāyassa vā aññathattaṁ
indriyānaṁ vā vipariṇāmo. mayhañca kho āvuso sārīputta
na evaṁ (pts. s iv, 41) hoti ahaṁ cakkhunti vā mama cakkhunti vā .pe.
ahaṁ jivhāti vā mama jivhāti vā .pe. ahaṁ manoti vā
mama manoti vā tassa mayhañca kho āvuso sārīputta kiṁ
kāyassa vā aññathattaṁ bhavissati indriyānaṁ vā vipariṇāmoti.
tathā hi panāyasmato upasenassa dīgharattaṁ ahaṅkāramamaṅkāramānānusayā
susamūhatā 1- tasmā āyasmato upasenassa na evaṁ hoti
ahaṁ cakkhunti vā mama cakkhunti vā .pe. ahaṁ jivhāti vā
mama jivhāti vā .pe. ahaṁ manoti vā mama manoti vāti.

footnote: 1 ma. -mānānusayo susamūhato.

page number: 050

atha kho te bhikkhū āyasmato upasenassa kāyaṁ mañcakaṁ āropetvā
bahiddhā nīhariṁsu. atha kho āyasmato upasenassa kāyo tattheva
vikiri seyyathāpi bhusamuṭṭhīti. sattamaṁ.

[78] atha kho āyasmā upavāṇo yena bhagavā tenupasaṅkami .pe.
ekamantaṁ nisinno kho āyasmā upavāṇo bhagavantaṁ etadavoca
sandiṭṭhiko dhammo sandiṭṭhiko dhammoti bhante vuccati
kittāvatā nu kho bhante sandiṭṭhiko dhammo hoti akāliko
ehipassiko opanayiko paccattaṁ veditabbo viññūhīti.

[79] idha pana upavāṇa bhikkhu cakkhunā rūpaṁ disvā rūpapaṭisaṁvedī
ca hoti rūparāgapaṭisaṁvedī ca santañca ajjhattaṁ rūpesu rāgaṁ
atthi me ajjhattaṁ rūpesu rāgoti pajānāti. yantaṁ upavāṇa
bhikkhu cakkhunā rūpaṁ disvā rūpapaṭisaṁvedī ca hoti rūparāgapaṭisaṁvedī
ca santañca ajjhattaṁ rūpesu rāgaṁ atthi me ajjhattaṁ rūpesu
rāgoti pajānāti. evampi kho upavāṇa sandiṭṭhiko dhammo
hoti akāliko ehipassiko opanayiko paccattaṁ veditabbo
viññūhīti .pe.

[80] puna caparaṁ upavāṇa bhikkhu jivhāya rasaṁ sāyitvā
rasapaṭisaṁvedī ca hoti rasarāgapaṭisaṁvedī ca santañca ajjhattaṁ rasesu
rāgaṁ atthi me ajjhattaṁ rasesu rāgoti pajānāti. yantaṁ
upavāṇa bhikkhu jivhāya rasaṁ sāyitvā rasapaṭisaṁvedī ca hoti

page number: 051

rasarāgapaṭisaṁvedī ca santañca ajjhattaṁ rasesu rāgaṁ atthi me
ajjhattaṁ rasesu rāgoti pajānāti. evampi kho upavāṇa
sandiṭṭhiko dhammo hoti akāliko ehipassiko opanayiko paccattaṁ
veditabbo viññūhīti.

[81] puna caparaṁ upavāṇa bhikkhu manasā dhammaṁ viññāya
dhammapaṭisaṁvedī ca hoti dhammarāgapaṭisaṁvedī ca santañca ajjhattaṁ
dhammesu rāgaṁ atthi me ajjhattaṁ dhammesu rāgoti pajānāti.
yantaṁ upavāṇa bhikkhu manasā dhammaṁ viññāya dhammapaṭisaṁvedī ca
hoti dhammarāgapaṭisaṁvedī ca santañca ajjhattaṁ dhammesu rāgaṁ
atthi me ajjhattaṁ dhammesu rāgoti pajānāti. evampi kho
upavāṇa sandiṭṭhiko dhammo hoti .pe. paccattaṁ veditabbo
viññūhīti.

[82] idha pana upavāṇa bhikkhu cakkhunā rūpaṁ disvā rūpapaṭisaṁvedī
ca hoti no ca rūparāgapaṭisaṁvedī asantañca ajjhattaṁ rūpesu
rāgaṁ natthi me ajjhattaṁ rūpesu rāgoti pajānāti. yantaṁ upavāṇa
bhikkhu cakkhunā rūpaṁ disvā rūpapaṭisaṁvedī hi kho hoti no ca
rūparāgapaṭisaṁvedī asantañca ajjhattaṁ rūpesu rāgaṁ natthi me
ajjhattaṁ rūpesu rāgoti pajānāti. evampi kho upavāṇa
sandiṭṭhiko dhammo hoti akāliko ehipassiko opanayiko paccattaṁ
veditabbo viññūhīti.

page number: 052

[83] puna caparaṁ upavāṇa bhikkhu sotena saddaṁ sutvā. ghānena
gandhaṁ ghāyitvā. jivhāya rasaṁ sāyitvā rasapaṭisaṁvedī hi kho
hoti no ca rasarāgapaṭisaṁvedī asantañca ajjhattaṁ rasesu rāgaṁ
natthi me ajjhattaṁ rasesu rāgoti pajānāti .pe.

[84] (pts. s iv, 43) puna caparaṁ upavāṇa bhikkhu manasā dhammaṁ viññāya
dhammapaṭisaṁvedī hi kho hoti no ca dhammarāgapaṭisaṁvedī asantañca
ajjhattaṁ dhammesu rāgaṁ natthi me ajjhattaṁ dhammesu rāgoti
pajānāti. yantaṁ upavāṇa bhikkhu manasā dhammaṁ viññāya dhammapaṭisaṁvedī
hi kho hoti no ca dhammarāgapaṭisaṁvedī asantañca
ajjhattaṁ dhammesu rāgaṁ natthi me ajjhattaṁ dhammesu rāgoti
pajānāti. evampi kho upavāṇa sandiṭṭhiko dhammo hoti akāliko
ehipassiko opanayiko paccattaṁ veditabbo viññūhīti. aṭṭhamaṁ.

[85] yo hi koci bhikkhave bhikkhu channaṁ phassāyatanānaṁ samudayañca
atthaṅgamañca assādañca ādīnavañca nissaraṇañca yathābhūtaṁ
nappajānāti avusitantena brahmacariyaṁ ārakā so imasmā dhammavinayāti.
evaṁ vutte aññataro bhikkhu bhagavantaṁ etadavoca
etthāhaṁ bhante anassāsaṁ 1- ahaṁ hi bhante channaṁ phassāyatanānaṁ
samudayañca atthaṅgamañca assādañca ādīnavañca nissaraṇañca
yathābhūtaṁ nappajānāmīti. taṁ kiṁ maññasi bhikkhu cakkhuṁ etaṁ mama

footnote: 1 ma. anassasaṁ. yu. anassāsī.

page number: 053

esohamasmi eso me attāti samanupassasīti. no hetaṁ bhante.
sādhu bhikkhu ettha ca te bhikkhu cakkhuṁ netaṁ mama nesohamasmi na
meso attāti evametaṁ yathābhūtaṁ sammappaññāya sudiṭṭhaṁ bhavissati
esevanto dukkhassa .pe. jivhaṁ etaṁ mama esohamasmi eso
me attāti samanupassasīti. no hetaṁ bhante. sādhu bhikkhu
ettha ca te bhikkhu jivhaṁ netaṁ mama nesohamasmi na meso
attāti evametaṁ yathābhūtaṁ sammappaññāya sudiṭṭhaṁ bhavissati
esevanto dukkhassa .pe. manaṁ etaṁ mama esohamasmi eso
me attāti samanupassasīti. no hetaṁ bhante. sādhu bhikkhu
ettha ca te bhikkhu mano netaṁ mama nesohamasmi na meso attāti
evametaṁ yathābhūtaṁ sammappaññāya sudiṭṭhaṁ bhavissati esevanto
dukkhassāti. navamaṁ.

[86] (pts. s iv, 44) yo hi koci bhikkhave bhikkhu channaṁ phassāyatanānaṁ samudayañca
atthaṅgamañca assādañca ādīnavañca nissaraṇañca yathābhūtaṁ
nappajānāti avusitantena brahmacariyaṁ ārakā so imasmā dhammavinayāti.
evaṁ vutte aññataro bhikkhu bhagavantaṁ etadavoca
etthāhaṁ bhante panassāsaṁ 1- ahaṁ hi bhante channaṁ phassāyatanānaṁ
samudayañca atthaṅgamañca assādañca ādīnavañca nissaraṇañca
yathābhūtaṁ nappajānāmīti. taṁ kiṁ maññasi bhikkhu cakkhuṁ netaṁ mama

footnote: 1 ma. anassasaṁ panassasaṁ. evamīdisesu ṭhānesu. sī. yu. anassāsiṁ.

page number: 054

nesohamasmi na meso attāti samanupassasīti. evaṁ bhante.
sādhu bhikkhu ettha ca te bhikkhu cakkhuṁ netaṁ mama nesohamasmi
na meso attāti evametaṁ yathābhūtaṁ sammappaññāya sudiṭṭhaṁ
bhavissati evaṁ te etaṁ paṭhamaṁ phassāyatanaṁ pahīnaṁ bhavissati
āyatiṁ apunabbhavāya tassa .pe. jivhaṁ netaṁ mama nesohamasmi
na meso attāti samanupassasīti. evaṁ bhante. sādhu bhikkhu
ettha ca te bhikkhu jivhā netaṁ mama nesohamasmi na meso
attāti evametaṁ yathābhūtaṁ sammappaññāya sudiṭṭhaṁ bhavissati evaṁ
te etaṁ catutthaṁ phassāyatanaṁ pahīnaṁ bhavissati āyatiṁ apunabbhavāya
tassa .pe. manaṁ netaṁ mama nesohamasmi na meso attāti
samanupassasīti. evaṁ bhante. sādhu bhikkhu ettha ca te bhikkhu
mano netaṁ mama nesohamasmi na meso attāti evametaṁ yathābhūtaṁ
sammappaññāya sudiṭṭhaṁ bhavissati evaṁ te etaṁ chaṭṭhaṁ phassāyatanaṁ
pahīnaṁ bhavissati āyatiṁ apunabbhavāya tassāti 1-. dasamaṁ.

[87] yo hi koci bhikkhave bhikkhu channaṁ phassāyatanānaṁ (pts. s iv, 45) samudayañca
atthaṅgamañca assādañca ādīnavañca nissaraṇañca yathābhūtaṁ nappajānāti
avusitaṁ tena brahmacariyaṁ ārakā so imasmā dhammavinayāti.
evaṁ vutte aññataro bhikkhu bhagavantaṁ etadavoca
etthāhaṁ bhante panassāsaṁ ahaṁ hi bhante channaṁ phassāyatanānaṁ

footnote: 1 ma. yu. apunabbhavāyāti.

page number: 055

samudayañca atthaṅgamañca assādañca ādīnavañca nissaraṇañca
yathābhūtaṁ nappajānāmīti. taṁ kiṁ maññasi bhikkhu cakkhuṁ niccaṁ vā
aniccaṁ vāti. aniccaṁ bhante. yaṁ panāniccaṁ dukkhaṁ vā taṁ
sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ
kallaṁ nu taṁ samanupassituṁ etaṁ mama esohamasmi eso me
attāti. no hetaṁ bhante. sotaṁ ghānaṁ jivhā kāyo
mano nicco vā anicco vāti. anicco bhante. yaṁ panāniccaṁ
dukkhaṁ vā taṁ sukhaṁ vāti. dukkhaṁ bhante. yaṁ panāniccaṁ dukkhaṁ
vipariṇāmadhammaṁ kallaṁ nu taṁ samanupassituṁ etaṁ mama esohamasmi
eso me attāti. no hetaṁ bhante. evaṁ passaṁ bhikkhu
sutavā ariyasāvako cakkhusmiṁpi nibbindati sotasmiṁpi ghānasmiṁpi
jivhāyapi kāyasmiṁpi manasmiṁpi nibbindati nibbindaṁ virajjati
virāgā vimuccati. vimuttasmiṁ vimuttamiti ñāṇaṁ hoti. khīṇā jāti
vusitaṁ brahmacariyaṁ kataṁ karaṇīyaṁ nāparaṁ itthattāyāti pajānātīti.
ekādasamaṁ.
migajālavaggo dutiyo.
tassuddānaṁ
migajālena dve vuttā cattāro ca samiddhinā
upaseno upavāṇo 

[1]- chaphassāyatanikā tayoti.
---------------

footnote: 1 yu. ca.

page number: 056

gilānavaggo tatiyo

[88] sāvatthīnidānaṁ. atha kho aññataro bhikkhu yena bhagavā
tenupasaṅkami .pe. ekamantaṁ nisinno kho so bhikkhu bhagavantaṁ
etadavoca amukasmiṁ bhante vihāre aññataro bhikkhu navo
appaññāto ābādhiko dukkhito bāḷhagilāno sādhu bhante
bhagavā yena so bhikkhu tenupasaṅkamatu anukampaṁ upādāyāti.
atha kho bhagavā navatarañca sutvā gilānatarañca 1- appaññāto
bhikkhūti iti viditvā yena so bhikkhu tenupasaṅkami. addasā
kho so bhikkhu bhagavantaṁ dūrato va āgacchantaṁ disvā 2- mañcake
samatesi 3-. atha kho bhagavā taṁ bhikkhuṁ etadavoca alaṁ bhikkhu mā
tvaṁ mañcake samatesi santīmāni āsanāni paññattāni tatthāhaṁ
nisīdissāmīti. nisīdi bhagavā paññatte āsane. nisajja kho
bhagavā taṁ bhikkhuṁ etadavoca kacci te bhikkhu khamanīyaṁ kicci yāpanīyaṁ
kicci dukkhā vedanā paṭikkamanti no abhikkamantaṁ paṭikkamo sānaṁ
paññāyati no abhikkamoti. na me bhante khamanīyaṁ na
yāpanīyaṁ bāḷhā me dukkhā vedanā abhikkamanti no paṭikkamanti
abhikkamo sānaṁ paññāyati no paṭikkamoti. kacci te bhikkhu na
kiñci kukkuccaṁ na koci vippaṭisāroti. taggha me bhante

footnote: 1 sī. ma. yu. nava kavādañca sutvā gilānavādañca sutvā. evamuparipi. 2 ma. yu.
footnote: disvāna. 3 sī. samaṭṭosi. ma. samadhosi. yu. samañcopi.

page number: 057

anappakaṁ kukkuccaṁ anappako vippaṭisāroti. (pts. s iv, 47) kacci pana te 1-
bhikkhu attā sīlato na upavadatīti. (na kho me 2- bhante attā
sīlato upavadatīti) no ce kira tvaṁ 3- bhikkhu attā sīlato upavadati
atha bhikkhu kismiñca te kukkuccaṁ 4- ko ca vippaṭisāroti. na
khvāhaṁ bhante sīlavisuddhatthaṁ bhagavatā dhammaṁ desitaṁ ājānāmīti.
no ce kira tvaṁ bhikkhu sīlavisuddhatthaṁ mayā dhammaṁ desitaṁ ājānāsi
atha kimatthaṁ carahi tvaṁ bhikkhu mayā dhammaṁ desitaṁ ājānāsīti.
rāgavirāgatthaṁ khohaṁ bhante bhagavatā dhammaṁ desitaṁ ājānāmīti.
sādhu sādhu bhikkhu sādhu kho tvaṁ bhikkhu rāgavirāgatthaṁ mayā dhammaṁ
desitaṁ ājānāsi rāgavirāgattho hi bhikkhu mayā dhammo desito.

[89] taṁ kiṁ maññasi bhikkhu cakkhuṁ niccaṁ vā aniccaṁ vāti.
aniccaṁ bhante. sotaṁ ghānaṁ jivhā kāyo mano nicco vā
anicco vāti. anicco bhante. yaṁ panāniccaṁ dukkhaṁ vā taṁ sukhaṁ
vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ kallaṁ nu
taṁ samanupassituṁ etaṁ mama esohamasmi eso me attāti.
no hetaṁ bhante. evaṁ passaṁ bhikkhu sutavā ariyasāvako cakkhusmiṁpi
niḷbindati .pe. manasmiṁpi nibbindati nibbindaṁ virajjati virāgā
vimuccati. vimuttasmiṁ vimuttamiti ñāṇaṁ hoti. khīṇā jāti
.pe. nāparaṁ itthattāyāti pajānātīti. idamavoca bhagavā

footnote: 1 sī. yu. tvaṁ. ma. taṁ. evamuparipi. 2 sī. ma. maṁ. evamuparipi. 3 ma.
footnote: te. evamuparipi. 4 ma. atha kiñca te kukkuccaṁ.

page number: 058

attamano so bhikkhu bhagavato bhāsitaṁ abhinandi. imasmiñca pana
veyyākaraṇasmiṁ bhaññamāne tassa bhikkhuno virajaṁ vītamalaṁ dhammacakkhuṁ
udapādi yaṅkiñci samudayadhammaṁ sabbantaṁ nirodhadhammanti. paṭhamaṁ.

[90] atha kho aññataro bhikkhu .pe. bhagavantaṁ etadavoca
amukasmiṁ bhante vihāre aññataro bhikkhu navo appaññāto
ābādhiko dukkhito bāḷhagilāno sādhu bhante bhagavā yena
so bhikkhu tenupasaṅkamatu anukampaṁ upādāyāti. atha kho bhagavā
navatarañca sutvā gilānatarañca appaññāto bhikkhūti iti viditvā
yena so bhikkhu tenupasaṅkami. addasā kho bhikkhu bhagavantaṁ
dūrato va āgacchantaṁ disvāna mañcake samatesi. atha kho
bhagavā taṁ bhikkhuṁ etadavoca alaṁ bhikkhu mā tvaṁ mañcake samatesi
santīmāni āsanāni paññattāni tatthāhaṁ nisīdissāmīti. nisīdi
bhagavā paññatte āsane. nisajja kho bhagavā taṁ bhikkhuṁ
etadavoca kacci te bhikkhu khamanīyaṁ kacci yāpanīyaṁ kacci dukkhā
vedanā paṭikkamanti no abhikkamanti paṭikkamo sānaṁ paññāyati no
abhikkamoti. na me bhante khamanīyaṁ na yāpanīyaṁ .pe. na kho me
bhante attā sīlato upavadatīti. no ce kira tvaṁ bhikkhu attā
sīlato upadavati atha kismiṁ ca te kukkuccaṁ ko ca vippaṭisāroti.
na khvāhaṁ bhante sīlavisuddhatthaṁ bhagavatā dhammaṁ desitaṁ ājānāmīti.
no ce kira tvaṁ bhikkhu sīlavisuddhatthaṁ mayā dhammaṁ desitaṁ ājānāsi

page number: 059

atha kimatthaṁ carahi tvaṁ bhikkhu mayā dhammaṁ desitaṁ ājānāsīti
anupādāparinibbānatthaṁ kho ahaṁ bhante bhagavatā dhammaṁ desitaṁ
ājānāmīti. sādhu sādhu bhikkhu sādhu kho 

[1]- tvaṁ bhikkhu anupādā-
parinibbānatthaṁ mayā dhammaṁ desitaṁ ājānāsi anupādāparinibbānattho
hi bhikkhu mayā dhammo desito.

[91] taṁ kiṁ maññasi bhikkhu cakkhuṁ niccaṁ vā aniccaṁ vāti. aniccaṁ
bhante .pe. sotaṁ ghānaṁ jivhā kāyo mano manoviññāṇaṁ
manosamphasso yampidaṁ manosamphassapaccayā uppajjati vedayitaṁ sukhaṁ
vā dukkhaṁ vā adukkhamasukhaṁ vā tampi niccaṁ vā aniccaṁ vāti.
aniccaṁ bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ bhante.
yaṁ panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ etaṁ
mama esohamasmi eso me attāti. no hetaṁ bhante.
evaṁ passaṁ bhikkhave sutavā ariyasāvako cakkhusmiṁpi nibbindati .pe.
yampidaṁ manosamphassapaccayā uppajjati vedayidaṁ sukhaṁ vā dukkhaṁ vā
adukkhamasukhaṁ vā tasmiṁpi nibbindati nibbindaṁ virajjati virāgā
vimuccati. vimuttasmiṁ vimuttamiti ñāṇaṁ hoti. khīṇā jāti
vusitaṁ brahmacariyaṁ kataṁ karaṇīyaṁ nāparaṁ itthattāyāti pajānātīti.
idamavoca bhagavā attamano so bhikkhu bhagavato bhāsitaṁ
abhinandi. imasmiṁ ca pana veyyākaraṇasmiṁ bhaññamāne tassa
bhikkhussa anupādāya āsavehi cittaṁ vimuccatīti 2-. dutiyaṁ.

footnote: 1 yu. pana. 2 ma. vimuccīti.

page number: 060

[92] atha kho āyasmā rādho .pe. ekamantaṁ nisinno
kho āyasmā rādho bhagavantaṁ etadavoca sādhu me bhante bhagavā
saṅkhittena dhammaṁ desetu yamahaṁ bhagavato dhammaṁ sutvā eko
vūpakaṭṭho appamatto ātāpi pahitatto vihareyyanti. yaṁ kho
rādha aniccaṁ tatra te chando pahātabbo. kiñca rādha
aniccaṁ cakkhuṁ kho rādha aniccaṁ 1- tatra te chando pahātabbo. 

[2]-
rūpā aniccā. cakkhuviññāṇaṁ cakkhusamphasso yampidaṁ cakkhusamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā
tampi aniccaṁ tatra te chando pahātabbo .pe. jivhā kāyo
mano anicco tatra te chando pahātabbo. dhammo 3- manoviññāṇaṁ
manosamphasso yampidaṁ manosamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi aniccaṁ tatra
te chando pahātabbo. (pts. s iv, 49) yaṁ kho rādha aniccaṁ tatra te chando
pahātabboti. tatiyaṁ.

[93] yaṁ kho rādha dukkhaṁ tatra te chando pahātabbo.
kiñca rādha dukkhaṁ cakkhuṁ kho rādha dukkhaṁ tatra te chando
pahātabbo. rūpā cakkhuviññāṇaṁ cakkhusamphasso yampidaṁ
cakkhusamphassapaccayā .pe. adukkhamasukhaṁ vā tampi dukkhaṁ tatra
te chando pahātabbo .pe. mano dukkho dhammā manoviññāṇaṁ
manosamphasso yampidaṁ manosamphassapaccayā uppajjati

footnote: 1 ma. cakkhuṁ kho rādha aniccanti ime pāṭhā natthi. 2 ma. cakkhu aniccaṁ.
footnote: 3 ma. yu. dhammā.

page number: 061

vedayitaṁ sukhaṁ vā dukkhaṁ vā adukkhamasukhaṁ vā tampi dukkhaṁ tatra te
chando pahātabbo. yaṁ kho rādha dukkhaṁ tatra te chando
pahātabboti. catutthaṁ.

[94] yo kho rādha anattā tatra te chando pahātabbo.
ko ca rādha anattā. cakkhuṁ kho rādha anattā tatra te
chando pahātabbo. rūpā cakkhuviññāṇaṁ cakkhusamphasso
yampidaṁ cakkhusamphassapaccayā .pe. mano anattā dhammā manoviññāṇaṁ
manosamphasso yampidaṁ manosamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi anattā
tatra te chando pahātabbo. yo kho rādha anattā tatra
te chando pahātabboti. pañcamaṁ.

[95] atha kho aññataro bhikkhu yena bhagavā tenupasaṅkami .pe.
ekamantaṁ nisinno kho so bhikkhu bhagavantaṁ etadavoca
atthi nu kho bhante eko dhammo yassa pahānā bhikkhuno
avijjā pahiyyati vijjā uppajjatīti. atthi kho bhikkhu eko
dhammo yassa pahānā bhikkhuno avijjā pahiyyati vijjā
uppajjatīti. katamo pana bhante eko dhammo yassa pahānā
bhikkhuno avijjā pahiyyati vijjā uppajjatīti. (pts. s iv, 50) avijjā kho bhikkhu
eko dhammo yassa pahānā bhikkhuno avijjā pahiyyati vijjā
uppajjatīti. kathaṁ pana bhante jānato kathaṁ passato bhikkhuno

page number: 062

avijjā pahiyyati vijjā uppajjatīti. cakkhuṁ kho bhikkhu aniccato
jānato passato bhikkhuno avijjā pahiyyati vijjā uppajjati 1-.
rūpe .pe. yampidaṁ cakkhusamphassapaccayā uppajjati vedayitaṁ sukhaṁ
vā dukkhaṁ vā adukkhamasukhaṁ vā tampi aniccato jānato passato
bhikkhuno avijjā pahiyyati vijjā uppajjati. evaṁ kho bhikkhu
jānato evaṁ passato bhikkhuno avijjā pahiyyati vijjā
uppajjatīti. chaṭṭhaṁ.

[96] atha kho aññataro bhikkhu .pe. atthi nu kho bhante
eko dhammo yassa pahānā bhikkhuno avijjā pahiyyati vijjā
uppajjatīti. atthi kho bhikkhu eko dhammo yassa pahānā
bhikkhuno avijjā pahiyyati vijjā uppajjatīti. katamo pana
bhante eko dhammo yassa pahānā bhikkhuno avijjā pahiyyati
vijjā uppajjatīti. avijjā kho bhikkhu eko dhammo yassa
pahānā bhikkhuno avijjā pahiyyati vijjā uppajjatīti. kathaṁ
pana bhante jānato kathaṁ passato bhikkhuno avijjā pahiyyati
vijjā uppajjatīti. idha bhikkhu bhikkhuno sutaṁ hoti sabbe dhammā
nālaṁ abhinivesāyāti. evañcetaṁ bhikkhu bhikkhuno sutaṁ hoti
sabbe dhammā nālaṁ abhinivesāyāti. so sabbaṁ dhammaṁ abhijānāti
sabbaṁ dhammaṁ abhiññāya sabbaṁ dhammaṁ parijānāti sabbaṁ dhammaṁ
pariññāya sabbanimittāni aññato passati cakkhuṁ aññato

footnote: 1 yu. uppajjatīti.

page number: 063

passati rūpe cakkhuviññāṇaṁ cakkhusamphassaṁ yampidaṁ cakkhusamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ
vā tampi aññato passati .pe. manaṁ aññato passati
dhamme manoviññāṇaṁ manosamphassaṁ yampidaṁ manosamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā tampi
aññato passati. evaṁ kho bhikkhu jānato evaṁ passato bhikkhuno
avijjā pahiyyati vijjā uppajjatīti. sattamaṁ.

[97] atha kho sambahulā bhikkhū yena bhagavā tenupasaṅkamiṁsu
.pe. ekamantaṁ nisinnā kho te bhikkhū bhagavantaṁ (pts. s iv, 51) etadavocuṁ
idha no bhante aññatitthiyā paribbājakā amhe evaṁ pucchanti
kimatthiyaṁ āvuso samaṇe gotame brahmacariyaṁ vussatīti evaṁ
puṭṭhā mayaṁ bhante tesaṁ aññatitthiyānaṁ paribbajakānaṁ evaṁ
byākaroma dukkhassa kho āvuso pariññatthaṁ bhagavati brahmacariyaṁ
vussatīti kacci mayaṁ bhante evaṁ puṭṭhā evaṁ byākaramānā
vuttavādino ceva bhagavato homa na ca bhagavantaṁ abhūtena abbhācikkhāma
dhammassa cānudhammaṁ byākaroma na ca koci sahadhammiko
vādānuvādo 1- gārayhaṭṭhānaṁ āgacchatīti. taggha tumhe bhikkhave
evaṁ puṭṭhā evaṁ byākaramānā vuttavādino ceva me hotha na
ca maṁ abhūtena abbhācikkhatha dhammassa cānudhammaṁ byākarotha na

footnote: 1 sī. vādānupāto.

page number: 064

ca koci sahadhammiko vādānuvādo gārayhaṭṭhānaṁ āgacchati.
dukkhassa hi bhikkhave pariññatthaṁ mayi brahmacariyaṁ vussati. sace
pana vo bhikkhave aññatitthiyā paribbājakā evaṁ puccheyyuṁ katamañca 1-
pana taṁ āvuso dukkhaṁ yassa pariññāya samaṇe gotame brahmacariyaṁ
vussatīti evaṁ paṭṭhā tumhe bhikkhave tesaṁ aññatitthiyānaṁ
paribbājakānaṁ evaṁ byākareyyātha cakkhuṁ kho āvuso dukkhaṁ tassa
pariññāya bhagavati brahmacariyaṁ vussati. rūpā .pe. yampidaṁ
cakkhusamphassapaccayā uppajjati vedayitaṁ sukhaṁ vā dukkhaṁ adukkhamasukhaṁ
vā tampi dukkhaṁ tassa pariññāya bhagavati brahmacariyaṁ vussatīti 2-
.pe. mano dukkho .pe. yampidaṁ manosamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi dukkhaṁ tassa
pariññāya bhagavati brahmacariyaṁ vussati. idaṁ kho taṁ āvuso
dukkhaṁ tassa pariññāya bhagavati brahmacariyaṁ vussati 3-. (pts. s iv, 52) evaṁ
puṭṭhā tumhe bhikkhave tesaṁ aññatitthiyānaṁ paribbājakānaṁ evaṁ
byākareyyāthāti. aṭṭhamaṁ.

[98] atha kho aññataro bhikkhu yena bhagavā .pe. ekamantaṁ
nisinno kho so bhikkhu bhagavantaṁ etadavoca loko lokoti bhante
vuccati kittāvatā nu kho bhante lokoti vuccatīti. lujjatīti
kho bhikkhu tasmā lokoti vuccati. kiñca lujjati cakkhuṁ kho
bhikkhu lujjati rūpā lujjanti cakkhuviññāṇaṁ lujjati cakkhusamphasso

footnote: 1 ma. yu. casaddo natthi. 2 ma. yu. itisaddo na dissati. 3 ma. vussatīti.

page number: 065

lujjati yampidaṁ cakkhusamphassapaccayā uppajjati vedayitaṁ sukhaṁ vā
dukkhaṁ vā adukkhamasukhaṁ vā tampi lujjati .pe. jivhā lujjati .pe.
mano lujjati dhammā lujjanti manoviññāṇaṁ lujjati
manosamphasso lujjati yampidaṁ manosamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi lujjati.
palujjatīti 1- kho bhikkhu tasmā lokoti vuccatīti. navamaṁ.

[99] atha kho āyasmā phagguno .pe. ekamantaṁ nisinno kho
āyasmā phagguno bhagavantaṁ etadavoca atthi nu kho bhante taṁ
cakkhuṁ yena cakkhunā atīte buddhe parinibbute chinnapapañce
chinnavaṭume pariyādinnavaṭṭe sabbadukkhavītivatte paññāpayamāno
paññapeyya 2- .pe. atthi nu kho bhante sā jivhā yāya jivhāya
atīte buddhe parinibbute .pe. paññapeyya .pe. atthi nu
kho so bhante mano yena manena atīte buddhe parinibbute
chinnapapañce chinnavaṭume pariyādinnavaṭṭe sabbadukkhavītivatte
paññāpayamāno paññapeyyāti.

[100] natthi nu kho taṁ phagguna cakkhuṁ yena cakkhunā atīte
buddhe parinibbute chinnapapañce chinnavaṭume pariyādinnavaṭṭe
sabbadukkhavītivatte paññāpayamāno paññapeyyāti .pe. natthi kho
sā phagguna jivhā yāya jivhāya atīte buddhe parinibbute
chinnapapañce chinnavaṭume pariyādinnavaṭṭe sabbadukkhavītivatte

footnote: 1 ma. yu. lujjatīti. 2 ma. yu. paññāpeyya. evamuparipī.

page number: 066

paññāpayamāno paññapeyya .pe. (pts. s iv, 53) natthi kho so phagguna mano
yena manena atīte buddhe parinibbute chinnapapañce chinnavaṭume
pariyādinnavaṭṭe sabbadukkhavītivatte paññāpayamāno paññapeyyāti.
dasamaṁ.
gilānavaggo tatiyo.
tassuddānaṁ
gilānena dve vuttā rādhena apare tayo
avijjāya ca dve vuttā bhikkhu loko ca phaggunoti.
-------------

page number: 067

channavaggo catuttho

[101] atha kho āyasmā ānando yena bhagavā tenupasaṅkami .pe.
ekamantaṁ nisinno kho āyasmā ānando bhagavantaṁ
etadavoca loko lokoti bhante vuccati kittāvatā nu kho
bhante lokoti vuccatīti. yaṁ kho ānanda palokadhammaṁ ayaṁ
vuccati ariyassa vinaye loko. kiñcānanda palokadhammaṁ cakkhuṁ
kho ānanda palokadhammaṁ rūpā palokadhammā cakkhuviññāṇaṁ
palokadhammaṁ cakkhusamphasso palokadhammo yampidaṁ cakkhusamphassapaccayā
.pe. tampi palokadhammaṁ .pe. jivhā palokadhammā
rasā palokadhammā jivhāviññāṇaṁ palokadhammaṁ jivhāsamphasso
palokadhammo yampidaṁ jivhāsamphassapaccayā .pe. tampi palokadhammaṁ
.pe. mano palokadhammo dhammā palokadhammā manoviññāṇaṁ
palokadhammaṁ manosamphasso palokadhammo yampidaṁ manosamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ
vā tampi palokadhammaṁ. yaṁ kho ānanda palokadhammaṁ ayaṁ
vuccati ariyassa vinaye lokoti. paṭhamaṁ.

[102] (pts. s iv, 54) atha kho āyasmā ānando .pe. bhagavantaṁ etadavoca
suñño loko suñño lokoti bhante vuccati kittāvatā nu
kho bhante suñño lokoti vuccatīti. yasmā ca kho ānanda

page number: 068

suññaṁ attena vā attaniyena vā tasmā suñño lokoti
vuccati. kiñca ānanda suññaṁ attena vā attaniyena vā
cakkhuṁ kho ānanda suññaṁ attena vā attaniyena vā rūpā
suññā attena vā attaniyena vā cakkhuviññāṇaṁ suññaṁ
attena vā attaniyena vā cakkhusamphasso suñño attena vā
attaniyena vā .pe. yampidaṁ manosamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi suññaṁ attena
vā attaniyena vā. yasmā 

[1]- kho ānanda suññaṁ attena vā
attaniyena vā tasmā suñño lokoti vuccatīti. dutiyaṁ.

[103] ekamantaṁ nisinno kho āyasmā ānando .pe.
bhagavantaṁ etadavoca sādhu me bhante bhagavā saṅkhittena dhammaṁ
desetu yamahaṁ bhagavato dhammaṁ sutvā eko vūpakaṭṭho appamatto
ātāpī pahitatto vihareyyanti. taṁ kiṁ maññasi ānanda cakkhuṁ
niccaṁ vā aniccaṁ vāti. aniccaṁ bhante. yaṁ panāniccaṁ dukkhaṁ
vā taṁ sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ
kallaṁ nu taṁ samanupassituṁ etaṁ mama esohamasmi eso me
attāti. no hetaṁ bhante. rūpā niccā vā aniccā vāti.
aniccā bhante .pe. cakkhuviññāṇaṁ cakkhusamphasso yampidaṁ
cakkhusamphassapaccayā uppajjati vedayitaṁ (pts. s iv, 55) sukhaṁ vā dukkhaṁ vā adukkhamasukhaṁ
vā tampi niccaṁ vā aniccaṁ vāti. aniccaṁ bhante. yaṁ panāniccaṁ

footnote: 1 ma. yu. ca.

page number: 069

dukkhaṁ vā taṁ sukhaṁ vāti. dukkhaṁ bhante. yaṁ panāniccaṁ dukkhaṁ
vipariṇāmadhammaṁ kallaṁ nu taṁ samanupassituṁ etaṁ mama esohamasmi
eso me attāti. no hetaṁ bhante .pe. jivhā niccā
vā aniccā vāti. aniccā bhante .pe. jivhāviññāṇaṁ
jivhāsamphasso .pe. yampidaṁ manosamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi niccaṁ vā
aniccaṁ vāti. aniccaṁ bhante. yaṁ panāniccaṁ dukkhaṁ vā taṁ
sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ
kallaṁ nu taṁ samanupassituṁ etaṁ mama esohamasmi eso me
attāti. no hetaṁ bhante. evaṁ passaṁ ānanda sutavā
ariyasāvako cakkhusmiṁpi nibbindati rūpesupi nibbindati cakkhuviññāṇepi
nibbindati cakkhusamphassepi nibbindati .pe. yampidaṁ
manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ
vā tasmiṁpi nibbindati nibbindaṁ virajjati virāgā vimuccati.
vimuttasmiṁ vimuttamiti ñāṇaṁ hoti. khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānātīti. tatiyaṁ.

[104] ekaṁ samayaṁ bhagavā rājagahe viharati veḷuvane kalandakanivāpe.
tena kho pana samayena āyasmā ca sārīputto āyasmā
ca mahācundo āyasmā ca channo gijjhakūṭe pabbate viharanti.
tena kho pana samayena āyasmā channo ābādhiko hoti dukkhito

page number: 070

bāḷhagilāno. atha kho āyasmā sārīputto sāyaṇhasamayaṁ
paṭisallānā (pts. s iv, 56) vuṭṭhito yenāyasmā mahācundo tenupasaṅkami
upasaṅkamitvā āyasmantaṁ mahācundaṁ etadavoca āyāmāvuso cunda
yenāyasmā channo tenupasaṅkamissāma gilānapucchakāti. evamāvusoti
kho āyasmā mahācundo āyasmato sārīputtassa paccassosi.
atha kho āyasmā ca sārīputto āyasmā ca mahācundo
yenāyasmā channo tenupasaṅkamiṁsu upasaṅkamitvā paññatte āsane
nisīdiṁsu. nisajja kho āyasmā sārīputto āyasmantaṁ channaṁ
etadavoca kacci te āvuso channa khamanīyaṁ kacci yāpanīyaṁ
kacci dukkhā vedanā paṭikkamanti no abhikkamanti paṭikkamo sānaṁ
paññāyati no abhikkamoti.

[105] na me āvuso sārīputta khamanīyaṁ na yāpanīyaṁ bāḷhā
me dukkhā vedanā abhikkamanti no paṭikkamanti abhikkamo sānaṁ
paññāyati no paṭikkamoti 1-. seyyathāpi āvuso balavā puriso
tiṇhena sikharena muddhanaṁ 2- abhimattheyya evameva kho me 3- āvuso
adhimattā vātā muddhani 4- upahananti 5-. na me āvuso khamanīyaṁ na
yāpanīyaṁ .pe. no paṭikkamoti 6-. seyyathāpi āvuso balavā
puriso daḷhena varattakkhandhena sīse sīsaveṭhaṁ dadeyya evameva
kho āvuso adhimattā vātā 7- sīse sīsavedanā. na me āvuso

footnote: 1-6 ma. itisaddo na dissati. evamuparipi. 2 yu. muddhānaṁ. ma. muddhani.
footnote: 3 ma. yu. mesaddo natthi. 4 yu. muddhānaṁ. 5 ma. ūhananti. 6 ma. ayaṁ
footnote: pāṭho natthi. yu. me.

page number: 071

khamanīyaṁ na yāpanīyaṁ .pe. no paṭikkamoti. seyyathāpi āvuso
dakkho goghātako vā goghātakantevāsī vā tiṇhena govikantanena
kucchiṁ parikanteyya evameva kho me āvuso 1- adhimattā vātā
kucchiṁ parikantanti. na me āvuso khamanīyaṁ na yāpanīyaṁ .pe.
no paṭikkamoti. seyyathāpi āvuso dve balavanto purisā
dubbalataraṁ purisaṁ nānā bāhāsu gahetvā aṅgārakāsuyā santāpeyyuṁ
saṁparitāpeyyuṁ evameva kho me 2- āvuso adhimatto kāyasmiṁ
ḍāho. na me āvuso khamanīyaṁ na yāpanīyaṁ bāḷhā me dukkhā
vedanā abhikkamanti no paṭikkamanti abhikkamo sānaṁ paññāyati
no paṭikkamoti. satthaṁ āvuso sārīputta āharissāmi nāvakaṅkhāmi
jīvitanti 3- 

[4]- āyasmā channo satthaṁ āharesi.

[106] yāpetāyasmā channo yāpentaṁ mayaṁ āyasmantaṁ channaṁ
icchāma sace āyasmato channassa natthi sappāyāni bhojanāni
ahaṁ āyasmato channassa sappāyāni bhojanāni pariyesissāmi sace
āyasmato channassa natthi sappāyāni bhesajjāni ahaṁ āyasmato
channassa sappāyāni bhesajjāni pariyesissāmi sace āyasmato
channassa natthi paṭirūpā upaṭṭhākā ahaṁ āyasmantaṁ channaṁ
upaṭṭhahissāmi mā ca 5- āyasmā channo satthaṁ āharesi yāpetāyasmā
channo yāpentaṁ mayaṁ āyasmantaṁ channaṁ icchāmāti.
na me āvuso sārīputta natthi sappāyāni bhojanāni atthi me

footnote: 1 ma. me āvusoti padadvayaṁ natthi. 2 ma. mesaddo natthi. 3 yu. jīvitunti.
footnote: 4 ma. yu. mā. 5 ma. yu. casaddo natthi.

page number: 072

sappāyāni bhojanāni napi me natthi sappāyāni bhesajjāni atthi
me sappāyāni bhesajjāni napi me natthi paṭirūpā upaṭṭhākā
atthi me paṭirūpā upaṭṭhākā. api ca me āvuso satthā
pariciṇṇo dīgharattaṁ manāpeneva no amanāpena. etaṁ hi
āvuso sāvakassa paṭirūpaṁ yaṁ satthāraṁ paricareyya manāpeneva
no amanāpena taṁ 1- anupavajjaṁ channo bhikkhu satthaṁ āharissatīti
evametaṁ āvuso sārīputta dhārehīti.

[107] puccheyyāma mayaṁ āyasmantaṁ channaṁ kiñcideva desaṁ
sace āyasmā channo okāsaṁ karoti pañhassa veyyākaraṇāyāti.
pucchāvuso sārīputta sutvā vedayāmāti 2-. cakkhuṁ āvuso channa
cakkhuviññāṇaṁ cakkhuviññāṇaviññātabbe dhamme etaṁ mama
esohamasmi eso me attāti samanupassasi .pe. jivhaṁ āvuso
channa jivhāviññāṇaṁ jivhāviññāṇaviññātabbe dhamme etaṁ mama
esohamasmi eso me attāti samanupassasi .pe. manaṁ āvuso
channa manoviññāṇaṁ manoviññāṇaviññātabbe dhamme etaṁ mama
esohamasmi eso me attāti samanupassasīti. cakkhuṁ āvuso
sārīputta cakkhuviññāṇaṁ cakkhuviññāṇaviññātabbe dhamme netaṁ
mama nesohamasmi na meso attāti samanupassāmi .pe. jivhaṁ
āvuso sārīputta jivhāviññāṇaṁ jivhāviññāṇaviññātabbe dhamme

footnote: 1 ma. ayaṁ pāṭho natthi. 2 sī. desissāmīti. ma. yu. vedissāmāti.

page number: 073

netaṁ mama nesohamasmi .pe. manaṁ āvuso sārīputta
manoviññāṇaṁ manoviññāṇaviññātabbe dhamme netaṁ mama
nesohamasmi na meso attāti samanupassāmīti.

[108] cakkhusmiṁ āvuso channa cakkhuviññāṇe cakkhuviññāṇaviññātabbesu
dhammesu kiṁ disvā kiṁ abhiññāya cakkhuṁ cakkhuviññāṇaṁ
cakkhuviññāṇaviññātabbe dhamme netaṁ mama nesohamasmi na meso
attāti samanupassasi .pe. jivhāya āvuso channa jivhāviññāṇe
jivhāviññāṇaviññātabbesu dhammesu kiṁ disvā kiṁ abhiññāya
jivhaṁ jivhāviññāṇaṁ jivhāviññāṇaviññātabbe dhamme netaṁ mama
nesohamasmi na meso attāti samanupassasi .pe. manasmiṁ āvuso
channa manoviññāṇe manoviññāṇaviññātabbesu dhammesu kiṁ disvā
kiṁ abhiññāya manaṁ manoviññāṇaṁ manoviññāṇaviññātabbe dhamme
netaṁ mama nesohamasmi na meso attāti samanupassasīti.

[109] cakkhusmiṁ āvuso sārīputta cakkhuviññāṇe cakkhuviññāṇa-
viññātabbesu dhammesu nirodhaṁ disvā nirodhaṁ abhiññāya cakkhuṁ
cakkhuviññāṇaṁ cakkhuviññāṇaviññātabbe dhamme netaṁ mama
nesohamasmi na meso attāti samanupassāmi .pe. jivhāya āvuso
sārīputta jivhāviññāṇe jivhāviññāṇaviññātabbesu dhammesu
nirodhaṁ disvā nirodhaṁ abhiññāya jivhaṁ jivhāviññāṇaṁ jivhāviññāṇaviññātabbe
dhamme netaṁ mama nesohamasmi na meso

page number: 074

attāti samanupassāmi .pe. manasmiṁ āvuso sārīputta manoviññāṇe
manoviññāṇaviññātabbesu dhammesu nirodhaṁ disvā nirodhaṁ
abhiññāya manaṁ manoviññāṇaṁ manoviññāṇaviññātabbe dhamme
netaṁ mama nesohamasmi na meso attāti samanupassāmīti.

[110] evaṁ vutte āyasmā mahācundo āyasmantaṁ channaṁ
etadavoca tasmā tihāvuso channa idampi tassa bhagavato sāsanaṁ
niccakappaṁ sādhukaṁ manasikātabbaṁ nissitassa calitaṁ anissitassa
calitaṁ natthi calite asati passaddhi hoti passaddhiyā sati
nandi na hoti nandiyā 1- asati āgatigati na hoti āgatigatiyā
asati catūpapāto na hoti cutūpapāte asati nevidha na huraṁ na
ubhayamantarena esevanto dukkhassāti. atha kho āyasmā ca
sārīputto āyasmā ca mahācundo āyasmantaṁ channaṁ iminā
ovādena ovaditvā uṭṭhāyāsanā pakkamiṁsu. atha kho āyasmā
channo acirapakkantesu tesu āyasmantesu satthaṁ āharesi.

[111] atha kho āyasmā sārīputto yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho āyasmā sārīputto bhagavantaṁ etadavoca āyasmatā
bhante channena satthaṁ āharitaṁ tassa kā gati ko abhisamparāyoti.
nanu te sārīputta channena bhikkhunā sammukhāyeva anupavajjatā

footnote: 1 sī. ma. yu. nati na hoti natiyā.

page number: 075

byākatāti. atthi bhante pubbavijjanaṁ 1- nāma vajjigāmo
tatthāyasmato channassa mittakulāni suhajjakulāni upavajjakulānīti.
honti hete sārīputta channassa bhikkhuno mittakulāni suhajjakulāni
upavajjakulānīti 2-. na kho panāhaṁ sārīputta (pts. s iv, 60) ettāvatā saupavajjoti
vadāmi. yo kho sārīputta imañca 3- kāyaṁ nikkhipati aññañca
kāyaṁ upādiyati tamahaṁ saupavajjoti vadāmi. taṁ channassa
bhikkhuno natthi anupavajjaṁ channena bhikkhunā satthaṁ āharitanti
evametaṁ sārīputta dhārehīti. catutthaṁ.

[112] atha kho āyasmā puṇṇo yena bhagavā tenupasaṅkami .pe.
ekamantaṁ nisinno kho āyasmā puṇṇo bhagavantaṁ etadavoca
sādhu me bhante bhagavā saṅkhittena dhammaṁ desetu yamahaṁ bhagavato
dhammaṁ sutvā eko vūpakaṭṭho appamatto ātāpī pahitatto
vihareyyanti. santi kho puṇṇa cakkhuviññeyyā rūpā iṭṭhā
kantā manāpā piyarūpā kāmūpasañhitā rajaniyā tañce bhikkhu
abhinandati abhivadati ajjhosāya tiṭṭhati tassa taṁ abhinandato
abhivadato ajjhosāya tiṭṭhato uppajjati nandi nandisamudayā
dukkhasamudayo puṇṇāti vadāmi .pe. santi kho puṇṇa jivhāviññeyyā
rasā .pe. santi kho puṇṇa manoviññeyyā
dhammā iṭṭhā kantā manāpā piyarūpā kāmūpasañhitā rajaniyā

footnote: 1 sī. pabbaviciraṁ. yu. pubbavijjhanaṁ. 2 ma. yu. itisaddo natthi. 3 ma. yu.
footnote: tañca.

page number: 076

tañca bhikkhu abhinandati abhivadati ajjhosāya tiṭṭhati tassa taṁ
abhinandato abhivadato ajjhosāya tiṭṭhato uppajjati nandi nandisamudayā
dukkhasamudayo puṇṇāti vadāmi.

[113] santi 

[1]- kho puṇṇa cakkhuviññeyyā rūpā iṭṭhā kantā
manāpā piyarūpā kāmūpasañhitā rajaniyā tañce bhikkhu nābhinandati
nābhivadati nājjhosāya tiṭṭhati tassa taṁ anabhinandato anabhivadato
anajjhosāya tiṭṭhato nirujjhati nandi nandinirodhā dukkhanirodho
puṇṇāti vadāmi .pe. santi ca kho puṇṇa manoviññeyyā
dhammā iṭṭhā kantā manāpā piyarūpā kāmūpasañhitā rajaniyā
tañce (pts. s iv, 61) bhikkhu nābhinandati nābhivadati nājjhosāya tiṭṭhati tassa taṁ
anabhinandato anabhivadato anajjhosāya tiṭṭhato nirujjhati nandi
nandinirodhā dukkhanirodho puṇṇāti vadāmi. iminā tvaṁ puṇṇa
ārakā so imasmā dhammavinayāti.

[114] evaṁ vutte aññataro bhikkhu bhagavantaṁ etadavoca etthāhaṁ
bhante anassāsaṁ ahaṁ hi bhante channaṁ phassāyatanānaṁ samudayañca
atthaṅgamañca assādañca ādīnavañca nissaraṇañca yathābhūtaṁ nappajānāmīti.
taṁ kiṁ maññasi bhikkhu. cakkhuṁ netaṁ mama nesohamasmi
na meso attāti samanupassasīti. evaṁ bhante. sādhu bhikkhu
ettha ca te bhikkhu cakkhuṁ netaṁ mama nesohamasmi na meso
attāti evametaṁ yathābhūtaṁ sammappaññāya sudiṭṭhaṁ bhavissati

footnote: 1 yu. ca.

page number: 077

evante etaṁ paṭhamaṁ phassāyatanaṁ pahīnaṁ bhavissati āyatiṁ apunabbhavāya
.pe. jivhaṁ netaṁ mama nesohamasmi na meso attāti
samanupassasīti. evaṁ bhante. sādhu bhikkhu tattha te bhikkhu jivhā
netaṁ mama nesohamasmi na meso attāti evametaṁ yathābhūtaṁ
sammappaññāya sudiṭṭhaṁ bhavissati evaṁ te etaṁ catutthaṁ phassāyatanaṁ
pahīnaṁ bhavissati āyatiṁ apunabbhavāya .pe. manaṁ netaṁ mama
nesohamasmi na meso attāti samanupassasīti. evaṁ bhante
.pe. sādhu puṇṇa mayā saṅkhittena ovādena ovadito
katamasmiṁ janapade viharissasīti. atthi bhante sunāparanto nāma
janapado tatthāhaṁ viharissāmīti.

[115] caṇḍā kho puṇṇa sunāparantakā manussā pharusā
kho puṇṇa sunāparantakā manussā sace taṁ 1- puṇṇa sunāparantakā
manussā akkosissanti paribhāsissanti tatra te puṇṇa kinti
bhavissatīti. sace maṁ bhante sunāparantakā manussā akkosissanti
paribhāsissanti tatra me evaṁ bhavissati bhaddakā vatime sunāparantakā
manussā subhaddakā vatime sunāparantakā manussā yaṁ maṁ 2-
nayime pāṇinā pahāraṁ dentīti evamettha bhagavā bhavissati
evamettha sugata bhavissatīti. sace pana te puṇṇa sunāparantakā
manussā pāṇinā pahāraṁ dassanti tatra pana te puṇṇa kinti
bhavissatīti. sace me 3- bhante sunāparantakā manussā pāṇinā

footnote: 1 yu. tvaṁ. 2 ma. me. sabbattha īdisameva. 3 ma. yu. maṁ.

page number: 078

pahāraṁ dassanti tatra me evaṁ bhavissati bhaddakā vatime sunāparantakā
manussā subhaddakā vatime sunāparantakā manussā yaṁ
maṁ nayime leṇḍunā 1- pahāraṁ dentīti evamettha bhagavā bhavissati
evamettha sugata bhavissatīti. sace pana te puṇṇa sunāparantakā
manussā leṇḍunā pahāraṁ dassanti tatra pana te puṇṇa
kinti bhavissatīti. sace me bhante sunāparantakā manussā leṇḍunā
pahāraṁ dassanti tatra me evaṁ bhavissati bhaddakā vatime sunāparantakā
manussā subhaddakā vatime sunāparantakā manussā yaṁ
maṁ nayime daṇḍena pahāraṁ (pts. s iv, 62) dentīti evamettha bhagavā bhavissati
evamettha sugata bhavissatīti. sace pana te puṇṇa sunāparantakā
manussā daṇḍena pahāraṁ dassanti tatra pana te puṇṇa kinti
bhavissatīti. sace me bhante sunāparantakā manussā daṇḍena
pahāraṁ dassanti tatra me evaṁ bhavissati bhaddakā vatime sunāparantakā
manussā subhaddakā vatime sunāparantakā manussā yaṁ
maṁ nayime satthena pahāraṁ dentīti evamettha bhagavā bhavissati
evamettha sugata bhavissatīti. sace pana te puṇṇa sunāparantakā
manussā satthena pahāraṁ dassanti tatra pana te puṇṇa kinti
bhavissatīti. sace me bhante sunāparantakā manussā satthena
pahāraṁ dassanti tatra me evaṁ bhavissati bhaddakā vatime sunāparantakā
manussā subhaddakā vatime sunāparantakā manussā yaṁ maṁ

footnote: 1 ma. yu. leḍḍunā. evamuparipi.

page number: 079

nayime tiṇhena satthena jīvitā voropentīti evamettha bhagavā
bhavissati evamettha sugata bhavissatīti.

[116] sace pana te 1- puṇṇa sunāparantakā manussā tiṇhena
satthena jīvitā voropessanti tatra pana te puṇṇa kinti
bhavissatīti. sace me 2- bhante sunāparantakā manussā tiṇhena
satthena jīvitā voropessanti tatra me evaṁ bhavissati santi
kho tassa bhagavato sāvakā kāyena ca jīvitena ca aṭṭiyamānā
harāyamānā jigucchamānā satthahārakaṁ pariyesanti taṁ me idaṁ
pariyiṭṭhaññeva satthahārakaṁ laddhanti evamettha bhagavā bhavissati
evamettha sugata bhavissatīti. sādhu sādhu puṇṇa sikkhissasi 3- tvaṁ
puṇṇa iminā damūpasamena samannāgato sunāparantasmiṁ janapade
vatthuṁ yassadāni tvaṁ puṇṇa kālaṁ maññasīti.

[117] atha kho āyasmā puṇṇo bhagavato bhāsitaṁ abhinanditvā
anumoditvā uṭṭhāyāsanā bhagavantaṁ abhivādetvā (pts. s iv, 63) padakkhiṇaṁ katvā
senāsanaṁ saṁsāmetvā pattacīvaraṁ ādāya yena sunāparanto janapado
tena cārikaṁ pakkāmi anupubbena cārikaṁ caramāno yena sunāparanto
janapado tadavasari. tatra sudaṁ āyasmā puṇṇo sunāparantasmiṁ
janapade viharati. atha kho āyasmā puṇṇo teneva antaravassena
pañcamattāni upāsakasatāni paṭidesesi 4- 

[5]- teneva antaravassena tisso

footnote: 1 yu. tavaṁ. 2 yu. maṁ. 3 ma. sakkhissasi kho. yu. sakkhasi kho.
footnote: 4 sī. yu. paṭipādesi. ma. paṭivedesi. 5 ma. tenevantaravassena pañcamattāni
footnote: upāsikāsatāni paṭivedesi.

page number: 080

vijjā sacchākāsi teneva antaravassena parinibbāyi. atha kho
sambahulā bhikkhū yena bhagavā tenupasaṅkamiṁsu ekamantaṁ nisinnā
kho te bhikkhū bhagavantaṁ etadavocuṁ yo so bhante puṇṇo nāma
kulaputto bhagavatā saṅkhittena ovādena ovadito so kālakato
tassa kā gati ko abhisamparāyoti. paṇḍito bhikkhave puṇṇo
kulaputto ahosi 1- saccavādī 2- dhammassānudhammaṁ na ca dhammādhikaraṇaṁ
vihesesi parinibbuto bhikkhave puṇṇo kulaputtoti. pañcamaṁ.

[118] atha kho āyasmā bāhiyo yena bhagavā tenupasaṅkami .pe.
ekamantaṁ nisinno kho āyasmā bāhiyo bhagavantaṁ etadavoca
sādhu me bhante bhagavā saṅkhittena dhammaṁ desetu yamahaṁ bhagavato
dhammaṁ sutvā eko vūpakaṭṭho appamatto ātāpī pahitatto
vihareyyanti. taṁ kiṁ maññasi bāhiya cakkhuṁ niccaṁ vā aniccaṁ
vāti. aniccaṁ bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ
bhante. yaṁ panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ
etaṁ mama esohamasmi eso me attāti. (pts. s iv, 64) no hetaṁ
bhante. rūpā niccā vā aniccā vāti. aniccā bhante.
cakkhuviññāṇaṁ cakkhusamphasso .pe. yampidaṁ cakkhusamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā tampi niccaṁ
vā aniccaṁ vāti. aniccaṁ bhante. yaṁ panāniccaṁ dukkhaṁ vā taṁ
sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ kallaṁ

footnote: 1 yu. ahosi paccapādi dhammassa cāndhammaṁ na ca maṁ dhammādhikaraṇaṁ vihesesi.
footnote: 2 ma. paccapādi dhammassānudhammaṁ na ca maṁ dhammādhikaraṇaṁ viheṭhesi.

page number: 081

nu taṁ samanupassituṁ etaṁ mama esohamasmi eso me attāti.
no hetaṁ bhante. evaṁ passaṁ bāhiya sutavā ariyasāvako cakkhusmiṁpi
nibbindati cakkhuviññāṇepi nibbindati cakkhusamphassepi nibbindati
.pe. yampidaṁ manosamphassapaccayā uppajjati vedayitaṁ sukhaṁ vā dukkhaṁ
vā adukkhamasukhaṁ vā tasmiṁpi nibbindati nibbindaṁ virajjati virāgā
vimuccati. vimuttasmiṁ vimuttamiti ñāṇaṁ hoti. khīṇā jāti vusitaṁ
brahmacariyaṁ kataṁ karaṇīyaṁ nāparaṁ itthattāyāti pajānātīti.

[119] atha kho āyasmā bāhiyo bhagavato bhāsitaṁ abhinanditvā
anumoditvā uṭṭhāyāsanā bhagavantaṁ abhivādetvā padakkhiṇaṁ katvā
pakkāmi. atha kho āyasmā bāhiyo eko vūpakaṭṭho appamatto
ātāpī pahitatto viharanto na cirasseva yassatthāya kulaputtā
sammadeva agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭhe va dhamme sayaṁ abhiññā sacchikatvā upasampajja
viharati 1- khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti abbhaññāsi. aññataro ca panāyasmā bāhiyo
arahataṁ ahosīti. chaṭṭhaṁ.

[120] ejā bhikkhave rogo ejā gaṇḍo ejā sallaṁ.
tasmā tiha bhikkhave tathāgato anejo viharati vītasallo. (pts. s iv, 65) tasmā
tiha bhikkhave bhikkhu cepi ākaṅkheyya anejo vihareyyaṁ 2- vītasalloti.
cakkhuṁ na maññeyya cakkhusmiṁ na maññeyya cakkhuto na maññeyya

footnote: 1 ma. yu. sabbattha vihāsi. 2 yu. vihareyya. evamuparipi.

page number: 082

cakkhuṁ meti na maññeyya rūpe na maññeyya rūpesu na maññeyya
rūpato na maññeyya rūpā meti na maññeyya cakkhuviññāṇaṁ
na maññeyya cakkhuviññāṇasmiṁ na maññeyya cakkhuviññāṇato
na maññeyya cakkhuviññāṇaṁ meti na maññeyya cakkhusamphassaṁ
na maññeyya cakkhusamphassasmiṁ na maññeyya cakkhusamphassato
na maññeyya cakkhusamphasso meti na maññeyya yampidaṁ cakkhusamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā
tampi na maññeyya tasmiṁpi na maññeyya tatopi na maññeyya
tammeti na maññeyya. sotaṁ na maññeyya. ghānaṁ na maññeyya.
jivhaṁ na maññeyya jivhāya na maññeyya jivhāto na maññeyya
jivhā meti na maññeyya rase na maññeyya jivhāviññāṇaṁ
na maññeyya jivhāsamphassaṁ na maññeyya yampidaṁ jivhāsamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā
tampi na maññeyya tasmiṁpi na maññeyya tatopi na maññeyya
tammeti na maññeyya. kāyaṁ na maññeyya. manaṁ na maññeyya
manasmiṁ na maññeyya manato na maññeyya mano meti na
maññeyya dhamme na maññeyya manoviññāṇaṁ manosamphassaṁ
yampidaṁ manosamphassapaccayā uppajjati vedayitaṁ sukhaṁ vā dukkhaṁ vā
adukkhamasukhaṁ vā tampi na maññeyya tasmiṁpi na maññeyya
tatopi na maññeyya tammeti na maññeyya. sabbaṁ na maññeyya

page number: 083

sabbasmiṁ na maññeyya sabbato na maññeyya sabbaṁ meti
na maññeyya. so evaṁ amaññamāno na kiñci 1- loke upādiyati
anupādiyaṁ na paritassati aparitassaṁ paccattaññeva (pts. s iv, 66) parinibbāyati
khīṇā jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānātīti.

[121] ejā bhikkhave rogo ejā gaṇḍo ejā sallaṁ. tasmā
tiha bhikkhave tathāgato anejo viharati vītasallo. tasmā tiha bhikkhave
bhikkhu cepi ākaṅkheyya anejo vihareyyaṁ vītasalloti. sattamaṁ.

[122] cakkhuṁ na maññeyya cakkhusmiṁ na maññeyya cakkhuto
na maññeyya cakkhuṁ meti na maññeyya rūpe na maññeyya cakkhuviññāṇaṁ
cakkhusamphassaṁ yampidaṁ cakkhusamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi na maññeyya
tasmiṁpi na maññeyya tatopi na maññeyya tammeti na maññeyya.
yaṁ hi bhikkhave maññati yasmiṁ maññati yato maññati yaṁ meti
maññati tato taṁ hoti aññathā aññathābhāvī bhavasatto
loko bhavameva abhinandati .pe. jivhaṁ na maññeyya jivhāya na
maññeyya jivhāto na maññeyya jivhā meti na maññeyya
rase na maññeyya jivhāviññāṇaṁ jivhāsamphassaṁ yampidaṁ
jivhāsamphassapaccayā uppajjati vedayitaṁ sukhaṁ vā dukkhaṁ vā
adukkhamasukhaṁ vā tampi na maññeyya tasmiṁpi na maññeyya

footnote: 1 ma. yu. kiñcipi.

page number: 084

tatopi na maññeyya tammeti na maññeyya. yaṁ hi bhikkhave
maññati yasmiṁ maññati yato maññati yaṁ meti maññati
tato taṁ hoti aññathā aññathābhāvī bhavasatto loko bhavameva
abhinandati .pe. manaṁ na maññeyya manasmiṁ na maññeyya
manato na maññeyya mano meti na maññeyya dhamme na
maññeyya manoviññāṇaṁ manosamphassaṁ yampidaṁ manosamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā
tampi na maññeyya tasmiṁpi na maññeyya tatopi na maññeyya
tammeti na maññeyya. yaṁ hi bhikkhave maññati yasmiṁ maññati
yato maññati yammeti maññati tato taṁ hoti aññathā
aññathābhāvī bhavasatto loko bhavameva abhinandati. yāvatā
bhikkhave khandhadhātuāyatanā tampi na maññeyya tasmiṁpi na
maññeyya tatopi na maññeyya taṁ meti na maññeyya.
so evaṁ amaññamāno na kiñci loke upādiyati anupādiyaṁ
na paritassati aparitassaṁ paccattaññeva parinibbāyati khīṇā
jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānātīti. aṭṭhamaṁ.

[123] dvayaṁ vo bhikkhave desissāmi. taṁ suṇātha. kiñca 1-
bhikkhave dvayaṁ cakkhuñceva rūpā ca sotañca 2- saddā ca
ghānañca gandhā ca jivhā ca rasā ca kāyo ca phoṭṭhabbā

footnote: 1 yu. kiñci. 2 ma. yu. sotañceva ... ghānañceva ... jivhāceva ... manoceva.

page number: 085

ca mano ca dhammā ca idaṁ vuccati bhikkhave dvayaṁ. yo
bhikkhave evaṁ vadeyya ahametaṁ dvayaṁ paccakkhāya aññaṁ dvayaṁ
paññapessāmīti. tassa vācā vatthu devassa puṭṭho ca na
sampāyeyya uttariṁ ca vighātaṁ āpajjeyya. taṁ kissa hetu.
yathā taṁ bhikkhave avisayasminti. navamaṁ.

[124] dvayaṁ bhikkhave paṭicca viññāṇaṁ sambhoti. kathañca
bhikkhave dvayaṁ paṭicca viññāṇaṁ sambhoti. cakkhuñca paṭicca
rūpe ca uppajjati cakkhuviññāṇaṁ cakkhuṁ aniccaṁ vipariṇāmi
aññathābhāvi (pts. s iv, 68) rūpā aniccā vipariṇāmino aññathābhāvino itthetaṁ
dvayaṁ calañceva byādhañca 1- aniccaṁ vipariṇāmi aññathābhāvi cakkhuviññāṇaṁ
aniccaṁ vipariṇāmi aññathābhāvi. yopi hetu yopi
paccayo cakkhuviññāṇassa uppādāya sopi hetu sopi paccayo
anicco vipariṇāmī aññathābhāvī. aniccaṁ kho pana bhikkhave
paccayaṁ paṭicca uppannaṁ cakkhuviññāṇaṁ kuto niccaṁ bhavissati.
yo 2- kho bhikkhave imesaṁ tiṇṇaṁ dhammānaṁ saṅgati sannipāto
samavāyo ayaṁ vuccati bhikkhave cakkhusamphasso.

[125] cakkhusamphassopi anicco vipariṇāmī aññathābhāvī. yopi
hetu yopi paccayo cakkhusamphassassa uppādāya sopi hetu sopi
paccayo anicco vipariṇāmī aññathābhāvī. aniccaṁ kho pana bhikkhave
paccayaṁ paṭicca uppanno cakkhusamphasso kuto nicco bhavissati.

footnote: 1 ma. byathañca. yu. byabyañca. evamuparipi. 2 ma. yu. yā. evamuparipi.

page number: 086

phuṭṭho bhikkhave vedeti phuṭṭho ceteti phuṭṭho sañjānāti itthetepi
dhammā calā ceva byādhā 1- ca aniccā vipariṇāmino aññathābhāvino
.pe. jivhañca paṭicca rase ca uppajjati jivhāviññāṇaṁ
jivhā aniccā vipariṇāmī aññathābhāvī rasā aniccā vipariṇāmino
aññathābhāvino itthetaṁ dvayaṁ calañceva byādhañca aniccaṁ
vipariṇāmi aññathābhāvi jivhāviññāṇaṁ aniccaṁ vipariṇāmi aññathābhāvi.
yopi hetu yopi paccayo jivhāviññāṇassa uppādāya
sopi hetu sopi paccayo anicco vipariṇāmī aññathābhāvī.
aniccaṁ kho pana bhikkhave paccayaṁ paṭicca uppannaṁ jivhāviññāṇaṁ
kuto niccaṁ bhavissati. yo kho bhikkhave imesaṁ tiṇṇaṁ dhammānaṁ
saṅgati sannipāto samavāyo ayaṁ vuccati bhikkhave jivhāsamphasso.

[126] jivhāsamphassopi anicco vipariṇāmī aññathābhāvī. yopi
hetu yopi paccayo jivhāsamphassassa uppādāya sopi hetu sopi
paccayo anicco vipariṇāmī aññathābhāvī. (pts. s iv, 69) aniccaṁ kho pana
bhikkhave paccayaṁ paṭicca uppanno jivhāsamphasso kuto nicco
bhavissati. phuṭṭho bhikkhave vedeti phuṭṭho ceteti phuṭṭho
sañjānāti itthetepi dhammā calā ceva byādhā ca aniccā
vipariṇāmino aññathābhāvino .pe. manañca paṭicca dhamme ca
uppajjati manoviññāṇaṁ mano anicco vipariṇāmī aññathābhāvī
dhammā aniccā vipariṇāmino aññathābhāvino itthetaṁ dvayaṁ

footnote: 1 ma. byathā. yu. byayā.

page number: 087

calañceva byādhañca aniccaṁ vipariṇāmi aññathābhāvi manoviññāṇaṁ
aniccaṁ vipariṇāmi aññathābhāvi. yopi hetu yopi
paccayo manoviññāṇassa uppādāya sopi hetu sopi paccayo
anicco vipariṇāmī aññathābhāvī. aniccaṁ kho pana bhikkhave
paccayaṁ paṭicca uppannaṁ manoviññāṇaṁ kuto niccaṁ bhavissati.
yo kho bhikkhave imesaṁ tiṇṇaṁ dhammānaṁ saṅgati sannipāto
samavāyo ayaṁ vuccati bhikkhave 1- manosamphasso.

[127] manosamphassopi anicco vipariṇāmī aññathābhāvī.
yopi hetu yopi paccayo manosamphassassa uppādāya sopi hetu
sopi paccayo anicco vipariṇāmī aññathābhāvī. aniccaṁ kho pana
bhikkhave paccayaṁ paṭicca uppanno manosamphasso kuto nicco
bhavissati. phuṭṭho bhikkhave vedeti phuṭṭho ceteti phuṭṭho
sañjānāti itthetepi dhammā calā ceva byādhā ca aniccā
vipariṇāmino aññathābhāvino. evaṁ bhikkhave dvayaṁ paṭicca
manoviññāṇaṁ sambhotīti. dasamaṁ.
channavaggo catuttho.
tassuddānaṁ
palokasuññā saṅkhittaṁ channo puṇṇo ca bāhiyo
ejena ca dve vuttā dvayehi apare dveti.
-------

footnote: 1 ma. yu. ayaṁ pāṭho natthi.

page number: 088

[128] (pts. s iv, 70) chayime bhikkhave phassāyatanā adantā aguttā arakkhitā
asaṁvutā dukkhādhivāhā honti. katame cha. cakkhuṁ bhikkhave
phassāyatanaṁ adantaṁ aguttaṁ arakkhitaṁ asaṁvutaṁ dukkhādhivāhaṁ hoti
.pe. jivhā bhikkhave phassāyatanaṁ adantaṁ aguttaṁ arakkhitaṁ
asaṁvutaṁ dukkhādhivāhaṁ hoti .pe. mano bhikkhave phassāyatanaṁ
adantaṁ aguttaṁ arakkhitaṁ asaṁvutaṁ dukkhādhivāhaṁ hoti. ime kho
bhikkhave cha phassāyatanā adantā aguttā arakkhitā asaṁvutā
dukkhādhivāhā honti.

[129] chayime bhikkhave phassāyatanā sudantā suguttā surakkhitā
susaṁvutā sukhādhivāhā honti. katame cha. cakkhuṁ bhikkhave phassāyatanaṁ
sudantaṁ suguttaṁ surakkhitaṁ susaṁvutaṁ sukhādhivāhaṁ hoti .pe. jivhā
bhikkhave phassāyatanaṁ sudantaṁ suguttaṁ surakkhitaṁ susaṁvutaṁ sukhādhivāhaṁ
hoti .pe. mano bhikkhave phassāyatanaṁ sudantaṁ suguttaṁ surakkhitaṁ
susaṁvutaṁ sukhādhivāhaṁ hoti. ime kho bhikkhave cha phassāyatanā
sudantā suguttā surakkhitā susaṁvutā sukhādhivāhā hontīti.
idamavoca bhagavā .pe. etadavoca satthā

[130] chaḷeva 1- phassāyatanāni bhikkhave 2- asaṁvuto yattha dukkhaṁ nigacchati
tesañca ye saṁvaraṇaṁ avedisuṁ 3- saddhā dutiyā viharantānavassutā.
disvāna rūpāni manoramāni athopi disvā amanoramāni

footnote: 1 ma. saḷeva. 2 ma. yu. bhikkhavo. 3 yu. avediṁsu.

page number: 089

manorame rāgapathaṁ vinodaye na cāppiyammeti manaṁ padosaye.
saddañca sutvā dutiyaṁ piyāppiyaṁ piyamhi saddena samucchito siyā
atho 1- piye dosagataṁ vinodaye na cāppiyammeti manaṁ padosaye.
gandhañca ghatvā surabhiṁ manoramaṁ athopi ghatvā asuciṁ akantiyaṁ
akantiyasmiṁ paṭighaṁ vinodaye chandānunīto na ca kantiye siyā.
rasañca bhotvā paritaṁ ca sādu 2- athopi bhotvā na asādumekadā
sāduṁ rasaṁ nājjhosāya bhuñjati 3- virodhamāsādu 4- suno padaṁsaye.
phassena phuṭṭho na sukhena majjhe 5- dukkhena phuṭṭhopi na sampavedhe
phassadvayaṁ sukhadukkhaṁ 6- upekkhe 7- anānuruddho aviruddha kenaci.
papañcasaññā itarītarā narā papañcayantā upayanti saññino
manomayaṁ gehasitañca sabbaṁ panujja nekkhammasitaṁ hi 8- iriyati 9-.
evaṁ mano chassu yadā subhāvito phuṭṭhassa cittaṁ na vikampate kvaci
te rāgadosaṁ 10- hi 8- abhibhuyya bhikkhavo bhavatha jātimaraṇassa pāragāti.
paṭhamaṁ.

[131] (pts. s iv, 72) atha kho āyasmā mālukyaputto ātāpī pahitatto
yena bhagavā tenupasaṅkami .pe. ekamantaṁ nisinno kho āyasmā
mālukyaputto bhagavantaṁ etadavoca sādhu me bhante bhagavā saṅkhittena
dhammaṁ desetu yamahaṁ bhagavato dhammaṁ sutvā eko vūpakaṭṭho

footnote: 1 ma. athoppiye. yu. athappiye. 2 ma. rasañca bhotvāna asāditañca sāduṁ.
footnote: yu. rasañca bhotvā sāditajhca sāduñca. 3 ma. bhuñje.
footnote: 4 ma. virodhamāsādusu .... yu. virodhamāsādūsu .... 5 ma. yu. majje.

6 ma. yu. sukhadukkhe. 7 yu. upekkho. 8 ma. yu. hisaddo natthi.
9 ma. yu. irīyati. 10 ma. yu. rāgadose.

page number: 090

appamatto ātāpī pahitatto vihareyyanti. etthadāni mālukyaputta
kiṁ dahare bhikkhū vakkhāmi 1- yatra hi nāma tvaṁ 2- jiṇṇo
vuḍḍho 3- mahallako addhagato vayoanuppatto saṅkhittena ovādaṁ
yācasīti.

[132] kiñcāpihaṁ 4- bhante jiṇṇo vuḍḍho mahallako addhagato
vayoanuppatto. desetu me bhante bhagavā saṅkhittena dhammaṁ
desetu sugato saṅkhittena dhammaṁ appeva nāmāhaṁ bhagavato
bhāsitassa atthaṁ ājāneyyaṁ appeva nāmāhaṁ bhagavato bhāsitassa
dāyādo assanti. taṁ kiṁ maññasi mālukyaputta ye te
cakkhuviññeyyā rūpā adiṭṭhā adiṭṭhapubbā na ca passi na ca
te hoti passeyyanti atthi te tattha chando vā rāgo vā
pemaṁ vāti. no hetaṁ bhante. ye te sotaviññeyyā saddā
assutā assutapubbā na ca suṇāsi na ca te hoti suṇeyyanti
atthi te tattha chando vā rāgo vā pemaṁ vāti. no
hetaṁ bhante. ye te ghānaviññeyyā gandhā aghāyitā aghāyitapubbā
na ca ghāyasi na ca te hoti ghāyeyyanti atthi
te tattha .pe. ye te jivhāviññeyyā rasā asāyitā
asāyitapubbā na ca sāyasi na ca te hoti sāyeyyanti
atthi te tattha .pe. ye te kāyaviññeyyā phoṭṭhabbā
asamphuṭṭhā asamphuṭṭhapubbā na ca phussi na ca te hoti
phuseyyanti atthi te tattha .pe. (pts. s iv, 73) ye te manoviññeyyā

footnote: 1 ma. yu. vakkhāma. 2 ma. yu. bhikkhu. 3 ma. vuddho. evamuparipi.
footnote: 4 ma. kiñcāpāhaṁ. yu. kiñcāpahaṁ.

page number: 091

dhammā aviññātā aviññātapubbā na ca vijānāsi na ca
te hoti vijāneyyanti atthi te tattha chando vā rāgo vā
pemaṁ vāti. no hetaṁ bhante.

[133] ettha ca te mālukyaputta diṭṭhasutamutaviññātabbesu
dhammesu diṭṭhe diṭṭhamattaṁ bhavissati sute sutamattaṁ bhavissati
mute mutamattaṁ bhavissati viññāte viññātamattaṁ bhavissati.
yato kho te mālukyaputta diṭṭhasutamutaviññātabbesu dhammesu
diṭṭhe diṭṭhamattaṁ bhavissati sute sutamattaṁ bhavissati mute mutamattaṁ
bhavissati viññāte viññātamattaṁ bhavissati tato tvaṁ mālukyaputta
na tena yato tvaṁ mālukyaputta na tena tato tvaṁ
mālukyaputta na tattha yato tvaṁ mālukyaputta na tattha tato
tvaṁ mālukyaputta nevidha na huraṁ na ubhayamantarena esevanto
dukkhassāti. imassa khvāhaṁ bhante bhagavato 1- saṅkhittena bhāsitassa
vitthārena atthaṁ ājānāmi.

[134] rūpaṁ disvā sati muṭṭhā piyaṁ nimittaṁ manasikaroto
sārattacitto vedeti tañca ajjhosā 2- tiṭṭhati.
tassa vaḍḍhanti vedanā anekā rūpasambhavā
abhijjhā ca vihesā ca cittamassūpahaññati
evaṁ ācinato dukkhaṁ ārā nibbāna vuccati.
saddaṁ sutvā sati muṭṭhā piyaṁ nimittaṁ manasikaroto
sārattacitto vedeti tañca ajjhosā tiṭṭhati.

footnote: 1 ma. yu. bhagavatā. 2 ma. yu. ajjhosa. evamuparipi.

page number: 092

tassa vaḍḍhanti vedanā anekā saddasambhavā
abhijjhā ca vihesā ca cittamassūpahaññati
evaṁ ācinato dukkhaṁ ārā nibbāna vuccati.
gandhaṁ ghātvā 1- sati muṭṭhā piyaṁ nimittaṁ manasikaroto
sārattacitto vedeti tañca ajjhosā tiṭṭhati.
tassa vaḍḍhanti vedanā anekā gandhasambhavā
abhijjhā ca vihesā ca cittamassūpahaññati
evaṁ ācinato dukkhaṁ ārā nibbāna vuccati.
rasaṁ bhotvā sati muṭṭhā piyaṁ nimittaṁ manasikaroto
sārattacitto vedeti tañca ajjhosā tiṭṭhati.
tassa vaḍḍhanti vedanā anekā rasasambhavā
.pe. ārā nibbāna vuccati.
phoṭṭhabbaṁ phussa sati muṭṭhā piyaṁ nimittaṁ manasikaroto
sārattacitto vedeti tañca ajjhosā tiṭṭhati.
tassa vaḍḍhanti vedanā anekā phoṭṭhabbasambhavā
.pe. ārā nibbāna vuccati.
dhammaṁ ñatvā sati muṭṭhā piyaṁ nimittaṁ manasikaroto
sārattacitto vedeti tañca ajjhosā tiṭṭhati.
tassa vaḍḍhanti vedanā anekā dhammasambhavā
abhijjhā ca vihesā ca cittamassūpahaññati

footnote: 1 ma. ghatvā.

page number: 093

evaṁ ācinato dukkhaṁ ārā nibbāna vuccati.

[135] na so rajjati rūpesu rūpaṁ disvā paṭissato
virattacitto vedeti tañca nājjhosā tiṭṭhati.
yathāssa passato rūpaṁ sevato cāpi vedanaṁ
khiyyati no paciyati evaṁ so caratī sato
evaṁ apacinato dukkhaṁ santike nibbāna vuccati.
na so rajjati saddesu saddaṁ sutvā paṭissato
virattacitto vedeti tañca nājjhosā tiṭṭhati.
yathāssa suṇato saddaṁ sevato cāpi vedanaṁ
khiyyati no paciyati evaṁ so caratī sato
evaṁ apacinato dukkhaṁ santike nibbāna vuccati.
na so rajjati gandhesu gandhaṁ ghātvā paṭissato
virattacitto vedeti tañca nājjhosā tiṭṭhati.
yathāssa ghāyato gandhaṁ sevato cāpi vedanaṁ
khiyyati no paciyati evaṁ so caratī sato
evaṁ apacinato dukkhaṁ santike nibbāna vuccati.
na so rajjati rasesu rasaṁ bhotvā paṭissato
virattacitto vedeti tañca nājjhosā tiṭṭhati.
yathāssa sāyato rasaṁ sevato cāpi vedanaṁ
.pe. santike nibbāna vuccati.

page number: 094

na so rajjati phassesu phassaṁ phussa paṭissato
virattacitto vedeti tañca nājjhosā tiṭṭhati.
yathāssa phusato phassaṁ sevato cāpi vedanaṁ
.pe. santike nibbāna vuccati.
na so rajjati dhammesu dhammaṁ ñatvā paṭissato
virattacitto vedeti tañca nājjhosā tiṭṭhati.
yathāssa jānato dhammaṁ sevato cāpi vedanaṁ
khiyyati no paciyati evaṁ so caratī sato
evaṁ apacinato dukkhaṁ santike nibbāna vuccati.
imassa khvāhaṁ bhante bhagavatā saṅkhittena bhāsitassa evaṁ vitthārena
atthaṁ ājānāmīti.

[136] sādhu sādhu mālukyaputta sādhu kho tvaṁ mālukyaputta
mayā saṅkhittena bhāsitassa vitthārena atthaṁ ājānāsi.

[137] rūpaṁ disvā sati muṭṭhā piyaṁ nimittaṁ manasikaroto
sārattacitto vedeti tañca ajjhosā tiṭṭhati.
tassa vaḍḍhanti vedanā anekā rūpasambhavā
abhijjhā ca vihesā ca cittamassūpahaññati
evaṁ ācinato dukkhaṁ ārā nibbāna vuccati .pe.

[138] (pts. s iv, 76) na so rajjati dhammesu dhammaṁ ñatvā paṭissato
virattacitto vedeti tañca nājjhosā tiṭṭhati.

page number: 095

yathāssa jānato dhammaṁ sevato cāpi vedanaṁ
khiyyati no paciyati evaṁ so caratī sato
evaṁ apacinato dukkhaṁ .pe. santike nibbāna vuccati 1-.
imassa kho mālukyaputta mayā saṅkhittena bhāsitassa evaṁ
vitthārena attho daṭṭhabboti.

[139] atha kho āyasmā mālukyaputto bhagavato bhāsitaṁ
abhinanditvā anumoditvā uṭṭhāyāsanā bhagavantaṁ abhivādetvā
padakkhiṇaṁ katvā pakkāmi. atha kho āyasmā mālukyaputto
eko vūpakaṭṭho appamatto ātāpī pahitatto virahanto na
cirasseva yassatthāya kulaputtā sammadeva agārasmā anagāriyaṁ
pabbajanti tadanuttaraṁ brahmacariyapariyosānaṁ diṭṭhe va dhamme sayaṁ
abhiññā sacchikatvā upasampajja vihāsi khīṇā jāti vusitaṁ
brahmacariyaṁ kataṁ karaṇīyaṁ nāparaṁ itthattāyāti abbhaññāsi.
aññataro ca panāyasmā mālukyaputto arahataṁ ahosīti. dutiyaṁ.

[140] parihānadhammañca vo bhikkhave desissāmi aparihānadhammañca
cha ca abhibhāyatanāni taṁ suṇātha. kathañca bhikkhave
parihānadhammo hoti. idha bhikkhave bhikkhuno cakkhunā rūpaṁ disvā
uppajjanti pāpakā akusalā dhammā sarasaṅkappā saññojaniyā
tañce 

[2]- bhikkhu adhivāseti nappajahati na vinodeti na byantīkaroti
na anabhāvaṁ gameti. veditabbametaṁ bhikkhave bhikkhunā parihāyāmi

footnote: 1 ma. yu. vuccatīti. 2 yu. bhikkhave. evamīdisesu ṭhānesu.

page number: 096

kusalehi dhammehi parihānaṁ hetaṁ vuttaṁ bhagavatāti .pe. puna
caparaṁ bhikkhave bhikkhuno jivhāya rasaṁ sāyitvā uppajjanti .pe.
puna caparaṁ bhikkhave bhikkhuno manasā dhammaṁ (pts. s iv, 77) viññāya uppajjanti
pāpakā akusalā dhammā sarasaṅkappā saññojaniyā tañce bhikkhu
adhivāseti nappajahati na vinodeti na byantīkaroti na anabhāvaṁ
gameti. veditabbametaṁ bhikkhave bhikkhunā parihāyāmi kusalehi
dhammehi .pe. parihānaṁ hetaṁ vuttaṁ bhagavatāti. evaṁ kho
bhikkhave parihānadhammo hoti.

[141] kathañca bhikkhave aparihānadhammo hoti. idha bhikkhave
bhikkhuno cakkhunā rūpaṁ disvā uppajjanti pāpakā akusalā dhammā
sarasaṅkappā saññojaniyā tañce bhikkhu nādhivāseti pajahati vinodeti
byantīkaroti anabhāvaṁ gameti. veditabbametaṁ bhikkhave bhikkhunā
na parihāyāmi kusalehi dhammehi aparihānaṁ hetaṁ vutaṁ bhagavatāti
.pe. puna caparaṁ bhikkhave bhikkhuno jivhāya rasaṁ sāyitvā
uppajjanti .pe. puna caparaṁ bhikkhave bhikkhuno manasā dhammaṁ
viññāya uppajjanti pāpakā akusalā dhammā sarasaṅkappā saññojaniyā
tañce bhikkhu nādhivāseti pajahati vinodeti byantīkaroti
anabhāvaṁ gameti. veditabbametaṁ bhikkhave bhikkhunā na parihāyāmi
kusalehi dhammehi aparihānaṁ hetaṁ vuttaṁ bhagavatāti. evaṁ kho
bhikkhave aparihānadhammo hoti.

page number: 097

[142] katamāni ca bhikkhave cha abhibhāyatanāni. idha bhikkhave
bhikkhuno cakkhunā rūpaṁ disvā na uppajjanti pāpakā akusalā
dhammā sarasaṅkappā saññojaniyā veditabbametaṁ bhikkhave bhikkhunā
abhibhūtametaṁ āyatanaṁ abhibhāyatanaṁ hetaṁ vuttaṁ bhagavatāti .pe.
puna caparaṁ bhikkhave bhikkhuno manasā dhammaṁ viññāya na uppajjanti
pāpakā akusalā dhammā sarasaṅkappā saññojaniyā veditabbametaṁ
bhikkhave bhikkhunā abhibhūtametaṁ āyatanaṁ abhibhāyatanaṁ hetaṁ vuttaṁ
bhagavatāti. imāni vuccanti bhikkhave cha abhibhāyatanānīti. tatiyaṁ.

[143] (pts. s iv, 78) sāvatthīnidānaṁ .pe. pamādavihāriñca vo bhikkhave
desissāmi appamādavihāriñca taṁ suṇātha. kathañca bhikkhave
pamādavihārī hoti. cakkhundriyaṁ asaṁvutassa bhikkhave viharato cittaṁ
byāsiccati 1- cakkhuviññeyyesu rūpesu tassa byāsittacittassa pāmujjaṁ
na hoti pāmujje asati pīti na hoti pītiyā asati passaddhi na
hoti passaddhiyā asati dukkhaṁ viharati dukkhino cittaṁ na samādhiyati
asamāhite citte dhammā na pātubhavanti dhammānaṁ apātubhāvā pamādavihārītveva
saṅkhaṁ gacchati .pe. jivhindriyaṁ asaṁvutassa bhikkhave viharato
cittaṁ byāsiccati jivhāviññeyyesu rasesu tassa byāsittacittassa
.pe. pamādavihārītveva saṅkhaṁ gacchati .pe. manindriyaṁ
asaṁvutassa bhikkhave viharato cittaṁ byāsiccati manoviññeyyesu dhammesu
tassa byāsittacittassa pāmujjaṁ na hoti pāmujje asati pīti

footnote: 1 ma. yu. byāsiñcati. evamuparipi.

page number: 098

hoti pītiyā asati passaddhi na hoti passaddhiyā asati dukkhaṁ
viharati dukkhino cittaṁ na samādhiyati asamāhite citte dhammā na
pātubhavanti dhammānaṁ apātubhāvā pamādavihārītveva saṅkhaṁ gacchati.
evaṁ kho bhikkhave pamādavihārī hoti.

[144] kathañca bhikkhave appamādavihārī hoti. cakkhundriyaṁ
saṁvutassa bhikkhave viharato cittaṁ na byāsiccati cakkhuviññeyyesu
rūpesu tassa abyāsittacittassa pāmujjaṁ jāyati pamuditassa
pīti jāyati pītimanassa kāyo passambhati passaddhakāyo sukhaṁ
viharati sukhino cittaṁ samādhiyati samāhite citte (pts. s iv, 79) dhammā pātubhavanti
dhammānaṁ pātubhāvā appamādavihārītveva saṅkhaṁ gacchati
.pe. jivhindriyaṁ saṁvutassa bhikkhave viharato cittaṁ na byāsiccati
.pe. appamādavihārītveva saṅkhaṁ gacchati .pe. manindriyaṁ
saṁvutassa bhikkhave viharato cittaṁ na byāsiccati manoviññeyyesu
dhammesu tassa abyāsittacittassa pāmujjaṁ jāyati pamuditassa
pīti jāyati pītimanassa kāyo passambhati passaddhakāyo sukhaṁ
vedayati 1- sukhino cittaṁ samādhiyati samāhite citte dhammā pātubhavanti
dhammānaṁ pātubhāvā appamādavihārītveva saṅkhaṁ gacchati.
evaṁ kho bhikkhave appamādavihārī hotīti. catutthaṁ.

[145] saṁvarañca vo bhikkhave desessāmi asaṁvarañca taṁ
suṇātha. kathañca bhikkhave asaṁvaro hoti. santi bhikkhave

footnote: 1 yu. vediyati.

page number: 099

cakkhuviññeyyā rūpā iṭṭhā kantā manāpā piyarūpā kāmūpasañhitā
rajaniyā tañce bhikkhu abhinandati abhivadati ajjhosāya tiṭṭhati.
veditabbametaṁ bhikkhave bhikkhunā parihāyāmi kusalehi dhammehi parihānaṁ
hetaṁ vuttaṁ bhagavatāti .pe. santi bhikkhave jivhāviññeyyā
rasā .pe. santi bhikkhave manoviññeyyā dhammā iṭṭhā kantā
manāpā piyarūpā kāmūpasañhitā rajaniyā tañce bhikkhu abhinandati
abhivadati ajjhosāya tiṭṭhati. veditabbametaṁ bhikkhave bhikkhunā
parihāyāmi kusalehi dhammehi parihānaṁ hetaṁ vuttaṁ bhagavatāti.
evaṁ kho bhikkhave asaṁvaro hoti.

[146] kathañca bhikkhave saṁvaro hoti. santi bhikkhave cakkhuviññeyyā
rūpā iṭṭhā kantā manāpā piyarūpā kāmūpasañhitā
rajaniyā tañce bhikkhu nābhinandati nābhivadati na ajjhosāya 1-
tiṭṭhati. veditabbametaṁ bhikkhave bhikkhunā na parihāyāmi (pts. s iv, 80) kusalehi
dhammehi aparihānaṁ hetaṁ vuttaṁ bhagavatāti .pe. santi bhikkhave
jivhāviññeyyā rasā .pe. santi bhikkhave manoviññeyyā dhammā
iṭṭhā kantā manāpā piyarūpā kāmūpasañhitā rajaniyā tañce
bhikkhu nābhinandati nābhivadati na ajjhosāya tiṭṭhati. veditabbametaṁ
bhikkhave bhikkhunā na parihāyāmi kusalehi dhammehi aparihānaṁ hetaṁ
vuttaṁ bhagavatāti. evaṁ kho bhikkhave saṁvaro hotīti. pañcamaṁ.

[147] samādhiṁ bhikkhave bhāvetha. samāhito bhikkhave bhikkhu

footnote: 1 ma. yu. nājjhosāya. evamuparipi.

page number: 100

yathābhūtaṁ pajānāti. kiñca yathābhūtaṁ pajānāti. cakkhuṁ aniccanti
yathābhūtaṁ pajānāti rūpā aniccāti yathābhūtaṁ pajānāti cakkhuviññāṇaṁ
aniccanti yathābhūtaṁ pajānāti cakkhusamphasso aniccoti yathābhūtaṁ
pajānāti yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ
vā adukkhamasukhaṁ vā tampi aniccanti yathābhūtaṁ pajānāti .pe. mano
aniccoti yathābhūtaṁ pajānāti dhammā ... manoviññāṇaṁ ... manosamphasso
yampidaṁ manosamphassapaccayā uppajjati vedayitaṁ sukhaṁ vā dukkhaṁ vā
adukkhamasukhaṁ vā tampi aniccanti yathābhūtaṁ pajānāti. samādhiṁ bhikkhave
bhāvetha. samāhito bhikkhave bhikkhu yathābhūtaṁ pajānātīti. chaṭṭhaṁ.

[148] paṭisallīnā 1- bhikkhave yogamāpajjatha. paṭisallīno bhikkhave
bhikkhu yathābhūtaṁ pajānāti. kiñca yathābhūtaṁ pajānāti. cakkhuṁ
aniccanti yathābhūtaṁ pajānāti rūpā (pts. s iv, 81) aniccāti yathābhūtaṁ pajānāti
cakkhuviññāṇaṁ aniccanti yathābhūtaṁ pajānāti cakkhusamphasso aniccoti
yathābhūtaṁ pajānāti .pe. yampidaṁ manosamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi aniccanti
yathābhūtaṁ pajānāti. paṭisallīnā bhikkhave yogamāpajjatha. paṭisallīno
bhikkhave bhikkhu yathābhūtaṁ pajānātīti. sattamaṁ.

[149] yaṁ 2- bhikkhave na tumhākaṁ taṁ pajahatha taṁ vo pahīnaṁ
hitāya sukhāya bhavissati. kiñci bhikkhave na tumhākaṁ. cakkhuṁ
bhikkhave na tumhākaṁ taṁ pajahatha taṁ vo pahīnaṁ hitāya sukhāya

footnote: 1 ma. paṭisallāne. yu. paṭisallānaṁ. evamuparipi. 2 yu. yaṁpi.

page number: 101

bhavissati. rūpā na tumhākaṁ te pajahatha te vo pahīnā
hitāya sukhāya bhavissanti. cakkhuviññāṇaṁ na tumhākaṁ taṁ pajahatha
taṁ vo pahīnaṁ hitāya sukhāya bhavissati. cakkhusamphasso na tumhākaṁ
taṁ pajahatha so vo pahīno hitāya sukhāya bhavissati. yampidaṁ
cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ
vā tampi na tumhākaṁ taṁ pajahatha taṁ vo pahīnaṁ hitāya
sukhāya bhavissati .pe. jivhā na tumhākaṁ taṁ pajahatha sā
vo pahīnā hitāya sukhāya bhavissati. rasā na tumhākaṁ te
pajahatha te vo pahīnā hitāya sukhāya bhavissanti. jivhāviññāṇaṁ
na tumhākaṁ taṁ pajahatha taṁ vo pahīnaṁ hitāya sukhāya bhavissata.
jivhāsamphasso na tumhākaṁ taṁ pajahatha so vo pahīno hitāya
sukhāya bhavissati. yampidaṁ jivhāsamphassapaccayā uppajjati vedayitaṁ
sukhaṁ vā dukkhaṁ vā adukkhamasukhaṁ vā tampi na tumhākaṁ taṁ
pajahatha taṁ vo pahīnaṁ hitāya sukhāya bhavissati. mano na tumhākaṁ
taṁ pajahatha so vo pahīno hitāya sukhāya bhavissati. dhammā
na tumhākaṁ te pajahatha te vo pahīnā hitāya sukhāya bhavissanti.
manoviññāṇaṁ na tumhākaṁ taṁ pajahatha taṁ vo pahīnaṁ hitāya
sukhāya bhavissati. manosamphasso na tumhākaṁ taṁ pajahatha so
vo pahīno hitāya sukhāya bhavissati. yampidaṁ manosamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā tampi

page number: 102

na tumhākaṁ taṁ pajahatha taṁ vo pahīnaṁ hitāya sukhāya bhavissati.
seyyathāpi bhikkhave yaṁ imasmiṁ jetavane tiṇakaṭṭhasākhāpalāsaṁ taṁ
jano hareyya vā ḍaheyya vā yathāpaccayaṁ vā kareyya api nu
tumhākaṁ evamassa amhe jano harati vā ḍahati vā yathāpaccayaṁ
vā karotīti. no hetaṁ bhante. taṁ kissa hetu. na hi
no etaṁ 1- bhante attā vā attaniyaṁ vāti. evameva kho
bhikkhave cakkhuṁ na tumhākaṁ taṁ pajahatha taṁ vo pahīnaṁ hitāya
sukhāya bhavissati. rūpā na tumhākaṁ. cakkhuviññāṇaṁ ... cakkhusamphasso
.pe. yampidaṁ manosamphassapaccayā uppajjati vedayitaṁ
sukhaṁ vā dukkhaṁ vā adukkhamasukhaṁ vā tampi na tumhākaṁ taṁ
pajahatha taṁ vo pahīnaṁ hitāya sukhāya bhavissatīti. aṭṭhamaṁ.

[150] yampi bhikkhave na tumhākaṁ taṁ pajahatha taṁ vo
pahīnaṁ hitāya sukhāya bhavissati. kiñca bhikkhave na tumhākaṁ.
cakkhuṁ bhikkhave na tumhākaṁ taṁ pajahatha taṁ vo pahīnaṁ hitāya
sukhāya bhavissati. rūpā na tumhākaṁ te pajahatha te vo
pahīnā hitāya sukhāya bhavissanti. cakkhuviññāṇaṁ na tumhākaṁ
taṁ pajahatha taṁ vo pahīnaṁ hitāya sukhāya bhavissati. cakkhusamphasso
na tumhākaṁ taṁ pajahatha so vo pahīno hitāya sukhāya bhavissati
.pe. yampidaṁ manosamphassapaccayā uppajjati vedayitaṁ sukhaṁ vā
dukkhaṁ vā adukkhamasukhaṁ vā tampi na tumhākaṁ taṁ pajahatha taṁ

footnote: 1 yu. no hetaṁ.

page number: 103

vo pahīnaṁ hitāya sukhāya bhavissati. yampi bhikkhave na tumhākaṁ
taṁ pajahatha taṁ vo pahīnaṁ hitāya sukhāya bhavissatīti. navamaṁ.

[151] (pts. s iv, 83) udako sudaṁ bhikkhave rāmaputto evaṁ vācaṁ bhāsati
idaṁ jātu vedagū idaṁ jātu pabbaji 1- idaṁ jātu apalikhataṁ 2-
gaṇḍamūlaṁ palikhaṇiṁti 3-. taṁ kho panetaṁ bhikkhave udako rāmaputto
avedagūyeva samāno vedagūsmīti bhāsati apabbajiyeva 4- samāno
pabbajismīti bhāsati apalikhataṁyeva gaṇḍamūlaṁ palikhataṁ me gaṇḍamūlanti
bhāsati. atha 5- kho taṁ bhikkhave bhikkhu sammā vadamāno
vadeyya idaṁ jātu vedagū idaṁ jātu pabbaji idaṁ jātu apalikhataṁ
gaṇḍamūlaṁ palikhaṇiṁti. kathañca bhikkhave bhikkhu vedagū hoti.
yato kho bhikkhave bhikkhu channaṁ phassāyatanānaṁ samudayañca atthaṅgamañca
assādañca ādīnavañca nissaraṇañca yathābhūtaṁ pajānāti. evaṁ
kho bhikkhave bhikkhu vedagū hoti. kathañca bhikkhave bhikkhu pabbaji
hoti. yato kho bhikkhave bhikkhu channaṁ phassāyatanānaṁ samudayañca
atthaṅgamañca assādañca ādīnavañca nissaraṇañca yathābhūtaṁ viditvā
anupādā vimutto hoti. evaṁ kho bhikkhave bhikkhu pabbaji
hoti. kathañca bhikkhave bhikkhuno 6- ca apalikhataṁ gaṇḍamūlaṁ palikhataṁ
hoti. gaṇḍoti kho bhikkhave imassetaṁ cātummahābhūtikassa kāyassa
adhivacanaṁ mātāpettikasambhavassa odanakummāsūpacayassa

footnote: 1 ma. yu. sabbajī. 2 yu. palikhitaṁ. evamuparipi. 3 yu. palikhaṇīti. 4 ma. yu.
footnote: asabbajī. 5 sī. ma. yu. idha. 6 yu. bhikkhu apalikhitaṁ.

page number: 104

aniccucchādanaparimaddanabhedanaviddhaṁsanadhammassa. gaṇḍamūlanti kho bhikkhave
taṇhāyetaṁ adhivacanaṁ. yato kho bhikkhave bhikkhuno taṇhā pahīnā
hoti ucchinnamūlā (pts. s iv, 84) tālāvatthukatā anabhāvaṅgatā āyatiṁ anuppādadhammā.
evaṁ kho bhikkhave bhikkhuno apalikhataṁ gaṇḍamūlaṁ palikhataṁ
hoti. udako sudaṁ bhikkhave rāmaputto evaṁ vācaṁ bhāsati idaṁ
jātu vedagū idaṁ jātu pabbaji idaṁ jātu apalikhataṁ gaṇḍamūlaṁ
palikhaṇiṁti. taṁ kho panetaṁ bhikkhave udako rāmaputto avedagūyeva
samāno vedagūsmīti bhāsati apabbajiyeva samāno pabbajismīti
bhāsati apalikhataññeva gaṇḍamūlaṁ palikhatamme gaṇḍamūlanti bhāsati.
idaṁ 1- kho bhikkhave bhikkhu sammā vadamāno vadeyya idaṁ jātu vedagū
idaṁ jātu pabbaji idaṁ jātu apalikhataṁ gaṇḍamūlaṁ palikhaṇiṁti. dasamaṁ.
chaḷavaggo pañcamo.
tassuddānaṁ
dve saṅgayhā parihānaṁ pamādavihārī ca saṁvaro
samādhi paṭisallīnaṁ 2- dvenatumhākena udakoti.
dutiyapaṇṇāsake vagguddānaṁ
avijjā migajālaṁ kho 3- gilānaṁ channaṁ catutthakaṁ
chaḷavaggena paññāsaṁ dutiyo paññāsako ayanti.
paṭhamaṁ samattaṁ 4-.
---------

footnote: 1 ma. yu. idha kho taṁ .... 2 ma. paṭisallānaṁ. yu. paṭisallāna. 3 ma. yu. ca.
footnote: 4 ma. paṭhamasatakaṁ. yu. paṭhamāsataṁ.

page number: 105

yogakkhemivaggo paṭhamo

[152] yogakkhemipariyāyaṁ 1- vo bhikkhave dhammapariyāyaṁ desissāmi
taṁ suṇātha. katamo ca bhikkhave yogakkhemipariyāyo dhammapariyāyo.
santi bhikkhave cakkhuviññeyyā rūpā iṭṭhā kantā manāpā piyarūpā
kāmūpasañhitā rajaniyā te tathāgatassa pahīnā ucchinnamūlā
tālāvatthukatā anabhāvaṅgatā āyatiṁ anuppādadhammā tesañca
pahānāya akkhāsi yogaṁ tasmā tathāgato yogakkhemīti vuccati
.pe. santi bhikkhave jivhāviññeyyā rasā .pe. santi
bhikkhave manoviññeyyā dhammā iṭṭhā kantā manāpā piyarūpā
kāmūpasañhitā rajaniyā te tathāgatassa pahīnā ucchinnamūlā
tālāvatthukatā anabhāvaṅgatā āyatiṁ anuppādadhammā tesañca
pahānāya akkhāsi yogaṁ tasmā tathāgato yogakkhemīti vuccati.
ayaṁ kho bhikkhave yogakkhemipariyāyo dhammapariyāyoti. paṭhamaṁ.

[153] kismiṁ nu kho bhikkhave sati kaṁ 1- upādāya uppajjati
ajjhattaṁ sukhadukkhanti. bhagavaṁmūlakā no bhante dhammā. cakkhusmiṁ
kho bhikkhave sati cakkhuṁ upādāya uppajjati ajjhattaṁ sukhadukkhaṁ
.pe. jivhāya sati jivhaṁ upādāya uppajjati ajjhattaṁ sukhadukkhaṁ
.pe. manamhi sati manaṁ upādāya uppajjati ajjhattaṁ sukhadukkhaṁ.

footnote: 1 yu. yogakkhemī .... 2 sī. ma. yu. kiṁ.

page number: 106

taṁ kiṁ maññatha bhikkhave cakkhuṁ niccaṁ vā aniccaṁ vāti. aniccaṁ
bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ bhante. yaṁ
panāniccaṁ dukkhaṁ vipariṇāmadhammaṁ api nu taṁ anupādāya uppajjeyya
ajjhattaṁ sukhadukkhanti. no hetaṁ bhante .pe. (pts. s iv, 86) jivhā niccā
vā aniccā vāti. aniccā bhante. yaṁ panāniccaṁ dukkhaṁ vā
taṁ sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ
api nu taṁ anupādāya uppajjeyya ajjhattaṁ sukhadukkhanti. no
hetaṁ bhante .pe. mano nicco vā anicco vāti. anicco
bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ bhante.
yaṁ panāniccaṁ dukkhaṁ vipariṇāmadhammaṁ api nu taṁ anupādāya
uppajjeyya ajjhattaṁ sukhadukkhanti. no hetaṁ bhante. evaṁ passaṁ
bhikkhave sutavā ariyasāvako cakkhusmiṁpi nibbindati .pe. jivhāyapi
nibbindati manasmiṁpi nibbindati nibbindaṁ virajjati virāgā
vimuccati. vimuttasmiṁ vimuttamiti ñāṇaṁ hoti. khīṇā jāti
vusitaṁ brahmacariyaṁ kataṁ karaṇīyaṁ nāparaṁ itthattāyāti pajānātīti.
dutiyaṁ.

[154] dukkhassa bhikkhave samudayañca atthaṅgamañca desissāmi
taṁ suṇātha. katamo ca bhikkhave dukkhassa samudayo. cakkhuñca
paṭicca rūpe ca uppajjati cakkhuviññāṇaṁ tiṇṇaṁ saṅgati phasso
phassapaccayā vedanā vedanāpaccayā taṇhā ayaṁ dukkhassa

page number: 107

samudayo .pe. jivhañca paṭicca rase ca uppajjati jivhāviññāṇaṁ
tiṇṇaṁ saṅgati phasso phassapaccayā vedanā vedanāpaccayā
taṇhā ayaṁ dukkhassa samudayo .pe. manañca paṭicca
dhamme ca uppajjati manoviññāṇaṁ tiṇṇaṁ saṅgati phasso
phassapaccayā vedanā vedanāpaccayā taṇhā. ayaṁ kho bhikkhave
dukkhassa samudayo.

[155] katamo ca bhikkhave dukkhassa atthaṅgamo 1-. cakkhuñca
paṭicca rūpe ca uppajjati cakkhuviññāṇaṁ tiṇṇaṁ saṅgati phasso
phassapaccayā vedanā vedanāpaccayā taṇhā tassāyeva
taṇhāya asesavirāganirodhā upādānanirodho upādānanirodhā bhavanirodho
bhavanirodhā jātinirodho jātinirodhā jarāmaraṇaṁ sokaparideva-
dukkhadomanassupāyāsā nirujjhanti. evametassa kevalassa
dukkhakkhandhassa nirodho hoti. ayaṁ dukkhassa atthaṅgamo .pe.
jivhañca paṭicca rase ca uppajjati jivhāviññāṇaṁ tiṇṇaṁ
saṅgati phasso phassapaccayā vedanā vedanāpaccayā taṇhā
tassāyeva taṇhāya asesavirāganirodhā upādānanirodho upādānanirodhā
.pe. ayaṁ dukkhassa atthaṅgamo .pe. (pts. s iv, 87) manañca
paṭicca dhamme ca uppajjati manoviññāṇaṁ tiṇṇaṁ saṅgati
phasso phassapaccayā vedanā vedanāpaccayā taṇhā tassāyeva
taṇhāya asesavirāganirodhā upādānanirodho upādānanirodhā

footnote: 1 yu. atthagamo. sabbattha īdisameva.

page number: 108

bhavanirodho bhavanirodhā jātinirodho jātinirodhā jarāmaraṇaṁ
sokaparidevadukkhadomanassupāyāsā nirujjhanti. evametassa kevalassa
dukkhakkhandhassa nirodho hoti. ayaṁ kho bhikkhave dukkhassa
atthaṅgamoti. tatiyaṁ.

[156] lokassa bhikkhave samudayañca atthaṅgamañca desissāmi
taṁ suṇātha. katamo ca bhikkhave lokassa samudayo. cakkhuñca
paṭicca rūpe ca uppajjati cakkhuviññāṇaṁ tiṇṇaṁ saṅgati phasso
phassapaccayā vedanā vedanāpaccayā taṇhā taṇhāpaccayā
upādānaṁ upādānapaccayā bhavo bhavapaccayā jāti jātipaccayā
jarāmaraṇaṁ sokaparidevadukkhadomanassupāyāsā sambhavanti. ayaṁ
lokassa samudayo .pe. jivhañca paṭicca rase ca uppajjati
.pe. manañca paṭicca dhamme ca uppajjati manoviññāṇaṁ
tiṇṇaṁ saṅgati phasso phassapaccayā vedanā vedanāpaccayā
taṇhā taṇhāpaccayā upādānaṁ upādānapaccayā bhavo bhavapaccayā
jāti jātipaccayā jarāmaraṇaṁ sokaparidevadukkhadomanassupāyāsā
sambhavanti. ayaṁ kho bhikkhave lokassa samudayo.

[157] katamo ca bhikkhave lokassa atthaṅgamo. cakkhuñca
paṭicca rūpe ca uppajjati cakkhuviññāṇaṁ tiṇṇaṁ saṅgati phasso
phassapaccayā vedanā vedanāpaccayā taṇhā tassāyeva
taṇhāya asesavirāganirodhā upādānanirodho upādānanirodhā bhavanirodho

page number: 109

bhavanirodhā jātinirodho jātinirodhā jarāmaraṇaṁ sokaparideva-
dukkhadomanassupāyāsā nirujjhanti. evametassa kevalassa
dukkhakkhandhassa nirodho hoti. ayaṁ lokassa atthaṅgamo .pe.
jivhañca paṭicca rase ca uppajjati .pe. manañca paṭicca
dhamme ca uppajjati manoviññāṇaṁ tiṇṇaṁ saṅgati phasso
phassapaccayā vedanā vedanāpaccayā taṇhā tassāyeva taṇhāya
asesavirāganirodhā upādānanirodho .pe. evametassa kevalassa
dukkhakkhandhassa nirodho hoti. ayaṁ kho bhikkhave lokassa
atthaṅgamoti. catutthaṁ.

[158] (pts. s iv, 88) kismiṁ nu kho bhikkhave sati kiṁ upādāya kiṁ abhinivissa
seyyohamasmīti vā hoti sadisohamasmīti vā hoti hīnohamasmīti
vā hotīti. bhagavaṁmūlakā no bhante dhammā. cakkhusmiṁ kho
bhikkhave sati cakkhuṁ upādāya cakkhuṁ abhinivissa seyyohamasmīti vā
hoti sadisohamasmīti vā hoti hīnohamasmīti vā hoti .pe.
jivhāya sati .pe. manasmiṁ sati manaṁ upādāya manaṁ abhinivissa
seyyohamasmīti vā hoti sadisohamasmīti vā hoti hīnohamasmīti
vā hoti. taṁ kiṁ maññatha bhikkhave cakkhuṁ niccaṁ vā aniccaṁ
vāti. aniccaṁ bhante. yaṁ panāniccaṁ dukkhaṁ vā taṁ 1- sukhaṁ vāti.
dukkhaṁ bhante. yaṁ panāniccaṁ dukkhaṁ vipariṇāmadhammaṁ api nu taṁ
anupādāya seyyohamasmīti vā assa sadisohamasmīti vā assa

footnote: 1 yu. ayaṁ pāṭho natthi.

page number: 110

hīnohamasmīti vā assāti. no hetaṁ bhante .pe. jivhā
niccā vā aniccā vāti. aniccā bhante .pe. mano nicco
vā anicco vāti. anicco bhante. yaṁ panāniccaṁ dukkhaṁ vā
taṁ sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ
api nu taṁ anupādāya seyyohamasmīti vā assa sadisohamasmīti
vā assa hīnohamasmīti vā assāti. no hetaṁ bhante.
evaṁ passaṁ bhikkhave sutavā ariyasāvako cakkhusmiṁpi nibbindati
.pe. jivhāyapi nibbindati .pe. manasmiṁpi nibbindati nibbindaṁ
virajjati virāgā vimuccati. vimuttasmiṁ vimuttamiti ñāṇaṁ hoti.
khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti pajānātīti. pañcamaṁ.

[159] (pts. s iv, 89) saññojaniye ca bhikkhave dhamme desissāmi
saññojanañca taṁ suṇātha. katame ca bhikkhave saññojaniyā dhammā
katamañca saññojanaṁ. cakkhuṁ bhikkhave saññojaniyo dhammo
yo tattha chandarāgo taṁ tattha saññojanaṁ .pe. jivhā
saññojaniyo dhammo .pe. mano saññojaniyo dhammo yo tattha
chandarāgo taṁ tattha saññojanaṁ. ime vuccanti bhikkhave
saññojaniyā dhammā idaṁ saññojananti. chaṭṭhaṁ.

[160] upādāniye ca bhikkhave dhamme desissāmi upādānaṁ
ca taṁ suṇātha. katame ca bhikkhave upādāniyā dhammā

page number: 111

katamañcupādānaṁ. cakkhuṁ bhikkhave upādāniyo dhammo yo tattha
chandarāgo taṁ tattha upādānaṁ .pe. jivhā upādāniyo dhammo
.pe. mano upādāniyo dhammo yo tattha chandarāgo taṁ
tattha upādānaṁ. ime vuccanti bhikkhave upādāniyā dhammā
idaṁ upādānanti. sattamaṁ.

[161] cakkhuṁ bhikkhave anabhijānaṁ aparijānaṁ avirājayaṁ appajahaṁ
abhabbo dukkhakkhayāya .pe. jivhaṁ .pe. manaṁ anabhijānaṁ
aparijānaṁ avirājayaṁ appajahaṁ abhabbo dukkhakkhayāya. cakkhuñca
kho bhikkhave abhijānaṁ parijānaṁ virājayaṁ pajahaṁ bhabbo dukkhakkhayāya
.pe. jivhaṁ kāyaṁ manaṁ abhijānaṁ parijānaṁ virājayaṁ pajahaṁ
bhabbo dukkhakkhayāyāti. aṭṭhamaṁ.

[162] (pts. s iv, 90) rūpe bhikkhave anabhijānaṁ aparijānaṁ avirājayaṁ appajahaṁ
abhabbo dukkhakkhayāya. sadde ... gandhe ... rase ... phoṭṭhabbe
dhamme anabhijānaṁ aparijānaṁ avirājayaṁ appajahaṁ abhabbo dukkhakkhayāya
rūpe ca kho bhikkhave abhijānaṁ parijānaṁ virājayaṁ pajahaṁ bhabbo
dukkhakkhayāya. sadde ... gandhe ... rase ... phoṭṭhabbe ... dhamme
abhijānaṁ parijānaṁ virājayaṁ pajahaṁ bhabbo dukkhakkhayāyāti. navamaṁ

[163] ekaṁ samayaṁ bhagavā ñātike 1- viharati giñjakāvasathe.
atha kho bhagavā rahogato paṭisallīno imaṁ dhammapariyāyaṁ abhāsi
cakkhuñca paṭicca rūpe ca uppajjati cakkhuviññāṇaṁ tiṇṇaṁ
saṅgati phasso phassapaccayā vedanā vedanāpaccayā taṇhā

footnote: 1 ma. yu. nātithe.

page number: 112

taṇhāpaccayā upādānaṁ upādānapaccayā bhavo bhavapaccayā
jāti jātipaccayā jarāmaraṇaṁ sokaparidevadukkhadomanassupāyāsā
sambhavanti. evametassa kevalassa dukkhakkhandhassa samudayo hoti
.pe. jivhañca paṭicca rase ca uppajjati .pe. manañca
paṭicca dhamme ca uppajjati manoviññāṇaṁ tiṇṇaṁ saṅgati phasso
phassapaccayā vedanā vedanāpaccayā taṇhā taṇhāpaccayā
upādānaṁ upādānapaccayā bhavo bhavapaccayā jāti jātipaccayā
jarāmaraṇaṁ sokaparidevadukkhadomanassupāyāsā sambhavanti.
evametassa kevalassa dukkhakkhandhassa samudayo hoti.

[164] cakkhuñca paṭicca rūpe ca uppajjati cakkhuviññāṇaṁ
tiṇṇaṁ saṅgati phasso phassapaccayā vedanā vedanāpaccayā
taṇhā tassāyeva taṇhāya asesavirāganirodhā upādānanirodho
upādānanirodhā bhavanirodho bhavanirodhā jātinirodho jātinirodhā
jarāmaraṇaṁ sokaparidevadukkhadomanassupāyāsā nirujjhanti.
evametassa kevalassa dukkhakkhandhassa nirodho hoti .pe. jivhañca
paṭicca rase ca uppajjati .pe. manañca paṭicca dhamme ca
uppajjati manoviññāṇaṁ tiṇṇaṁ saṅgati phasso phassapaccayā
vedanā vedanāpaccayā taṇhā tassāyeva taṇhāya asesavirāganirodhā
upādānanirodho upādānanirodhā .pe. evametassa
kevalassa dukkhakkhandhassa nirodho hotīti.

page number: 113

tena kho pana samayena aññataro bhikkhu bhagavato
upassuti ṭhito hoti. addasā kho bhagavā taṁ bhikkhuṁ upassutiṁ
ṭhitaṁ disvāna taṁ bhikkhuṁ etadavoca assosi 

[1]- tvaṁ bhikkhu imaṁ
dhammapariyāyanti. evaṁ bhante. uggaṇhāhi tvaṁ bhikkhu imaṁ
dhammapariyāyaṁ pariyāpuṇāhi tvaṁ bhikkhu imaṁ dhammapariyāyaṁ dhārehi
tvaṁ bhikkhu imaṁ dhammapariyāyaṁ atthasañhitoyaṁ bhikkhu dhammapariyāyo
ādibrahmacariyakoti. dasamaṁ.
yogakkhemivaggo paṭhamo.
tassuddānaṁ
yogakkhemi upādāya dukkhaloko ca seyyo ca
saññojanaṁ upādānaṁ dveparijānaṁ 2- upassūtīti.
-------------

footnote: 1 ma. no. 2 yu. dvepajānaṁ.

page number: 114

lokakāmaguṇavaggo dutiyo

[165] santi bhikkhave cakkhuviññeyyā rūpā iṭṭhā kantā
manāpā piyarūpā kāmūpasañhitā rajaniyā tañce bhikkhu abhinandati
abhivadati ajjhosāya tiṭṭhati. ayaṁ vuccati bhikkhave bhikkhu āvāsagato
mārassa mārassa vasaṁ gato paṭimukkassa mārapāso bandho 1- so
mārabandhanena yathākāmakaraṇīyo pāpimato .pe. santi bhikkhave
jivhāviññeyyā rasā .pe. santi bhikkhave manoviññeyyā dhammā
iṭṭhā kantā manāpā piyarūpā kāmūpasañhitā rajaniyā tañce
bhikkhu abhinandati abhivadati ajjhosāya tiṭṭhati. ayaṁ vuccati bhikkhave
bhikkhu āvāsagato mārassa mārassa vasaṁ gato (pts. s iv, 92) paṭimukkassa mārapāso
bandho so mārabandhanena yathākāmakaraṇīyo pāpimato.

[166] santi ca kho bhikkhave cakkhuviññeyyā rūpā iṭṭhā
kantā manāpā piyarūpā kāmūpasañhitā rajaniyā tañce bhikkhu
na abhinandati na abhivadati na ajjhosāya tiṭṭhati. ayaṁ vuccati
bhikkhave bhikkhu na āvāsagato mārassa 

[2]- mārassa vasaṁ gato ummukkassa
mārapāso mutto so mārabandhanena na yathākāmakaraṇīyo pāpimato
.pe. santi bhikkhave jivhāviññeyyā rasā iṭṭhā kantā manāpā
piyarūpā kāmūpasañhitā rajaniyā tañce bhikkhu na abhinandati
na abhivadati na ajjhosāya tiṭṭhati. ayaṁ vuccati bhikkhave bhikkhu

footnote: 1 ma. yu. baddho. evamuparipi. 2 ma. yu. nasaddo dissati. evamuparipi.

page number: 115

na āvāsagato mārassa mārassa vasaṁ gato ummukkassa mārapāso
mutto so mārabandhanena na yathākāmakaraṇīyo pāpimato .pe.
santi bhikkhave manoviññeyyā dhammā iṭṭhā kantā manāpā
piyarūpā kāmūpasañhitā rajaniyā tañce bhikkhu na abhinandati na
abhivadati na ajjhosāya tiṭṭhati. ayaṁ vuccati bhikkhave bhikkhu na
āvāsagato mārassa na mārassa vasaṁ gato ummukkassa mārapāso
mutto so mārabandhanena na yathākāmakaraṇīyo pāpimatoti. paṭhamaṁ.

[167] santi bhikkhave cakkhuviññeyyā rūpā iṭṭhā kantā
manāpā piyarūpā kāmūpasañhitā rajaniyā tañce bhikkhu abhinandati
abhivadati ajjhosāya tiṭṭhati. ayaṁ vuccati bhikkhave bhikkhu bandho
cakkhuviññeyyesu rūpesu āvāsagato mārassa mārassa vasaṁ gato
yathākāmakaraṇīyo pāpimato .pe. santi bhikkhave jivhāviññeyyā
rasā .pe. santi bhikkhave manoviññeyyā dhammā iṭṭhā kantā
manāpā piyarūpā kāmūpasañhitā rajaniyā tañce bhikkhu abhinandati
abhivadati ajjhosāya tiṭṭhati. ayaṁ vuccati bhikkhave bhikkhu bandho
manoviññeyyesu dhammesu āvāsagato mārassa mārassa vasaṁ gato
yathākāmakaraṇīyo pāpimato.

[168] santi ca kho bhikkhave cakkhuviññeyyā rūpā iṭṭhā
kantā manāpā piyarūpā kāmūpasañhitā rajaniyā tañce bhikkhu
nābhinandati nābhivadati na ajjhosāya tiṭṭhati. ayaṁ vuccati

page number: 116

bhikkhave bhikkhu mutto cakkhuviññeyyehi rūpehi na āvāsagato
mārassa na mārassa vasaṁ gato na yathākāmakaraṇīyo pāpimato .pe.
santi bhikkhave jivhāviññeyyā rasā .pe. santi bhikkhave
manoviññeyyā dhammā iṭṭhā kantā manāpā piyarūpā kāmūpasañhitā
rajaniyā (pts. s iv, 93) tañce bhikkhu na abhinandati na abhivadati na ajjhosāya
tiṭṭhati. ayaṁ vuccati bhikkhave bhikkhu mutto manoviññeyyehi
dhammehi na āvāsagato mārassa na mārassa vasaṁ gato na
yathākāmakaraṇīyo pāpimatoti. dutiyaṁ.

[169] nāhaṁ bhikkhave gamanena lokassa antaṁ ñāteyyaṁ diṭṭheyyaṁ 1-
patteyyanti vadāmi. na ca panāhaṁ bhikkhave appatvā lokassa
antaṁ dukkhassantakiriyaṁ vadāmīti. idaṁ vatvā bhagavā uṭṭhāyāsanā
vihāraṁ pāvisi. atha kho tesaṁ bhikkhūnaṁ acirapakkantassa bhagavato
etadahosi idaṁ kho no āvuso bhagavā saṅkhittena uddesaṁ
uddisitvā vitthārena atthaṁ avibhajitvā uṭṭhāyāsanā vihāraṁ
paviṭṭho nāhaṁ bhikkhave gamanena lokassa antaṁ ñāteyyaṁ diṭṭheyyaṁ
patteyyanti vadāmi na ca panāhaṁ bhikkhave appatvā lokassa
antaṁ dukkhassantakiriyaṁ vadāmīti. ko nu kho imassa bhagavatā
saṅkhittena uddesassa uddiṭṭhassa vitthārena atthaṁ avibhattassa
vitthārena atthaṁ vibhajeyyāti. atha kho tesaṁ bhikkhūnaṁ etadahosi
ayaṁ kho āyasmā ānando satthu ceva saṁvaṇṇito sambhāvito

footnote: 1 ma. yu. daṭṭheyyaṁ. evamuparipi.

page number: 117

ca viññūnaṁ sabrahmacārīnaṁ pahoti cāyasmā ānando imassa
bhagavatā saṅkhittena uddesassa uddiṭṭhassa vitthārena atthaṁ
avibhattassa vitthārena atthaṁ vibhajituṁ yannūna mayaṁ yenāyasmā
ānando tenupasaṅkameyyāma upasaṅkamitvā āyasmantaṁ ānandaṁ
etamatthaṁ paṭipuccheyyāmāti.

[170] atha kho te bhikkhū yena āyasmā ānando tenupasaṅkamiṁsu
upasaṅkamitvā āyasmatā ānandena saddhiṁ sammodiṁsu sammodanīyaṁ
kathaṁ sārāṇīyaṁ vītisāretvā ekamantaṁ nisīdiṁsu. ekamantaṁ nisinnā
kho te bhikkhū āyasmantaṁ (pts. s iv, 94) ānandaṁ etadavocuṁ idaṁ kho no āvuso
ānanda bhagavā saṅkhittena uddesaṁ uddisitvā vitthārena atthaṁ
avibhajitvā uṭṭhāyāsanā vihāraṁ paviṭṭho nāhaṁ bhikkhave gamanena
lokassa antaṁ ñāteyyaṁ diṭṭheyyaṁ patteyyanti vadāmi na ca
panāhaṁ bhikkhave appatvā lokassa antaṁ dukkhassantakiriyaṁ vadāmi 1-.
tesanno āvuso amhākaṁ 2- acirapakkantassa bhagavato etadahosi
idaṁ kho no āvuso bhagavā saṅkhittena uddesaṁ uddisitvā
vitthārena atthaṁ avibhajitvā uṭṭhāyāsanā vihāraṁ paviṭṭho nāhaṁ
bhikkhave gamanena lokassa antaṁ ñāteyyaṁ diṭṭheyyaṁ patteyyanti
vadāmi na ca panāhaṁ bhikkhave appatvā lokassa antaṁ
dukkhassantakiriyaṁ vadāmīti. ko nu kho imassa bhagavatā saṅkhittena
uddesassa uddiṭṭhassa vitthārena atthaṁ avibhattassa vitthārena atthaṁ

footnote: 1 ma. yu. vadāmīti. 2 yu. ayaṁ pāṭho natthi.

page number: 118

vibhajeyyāti. tesanno āvuso amhākaṁ etadahosi ayaṁ kho 

[1]- āyasmā
ānando satthu ceva saṁvaṇṇito sambhāvito ca viññūnaṁ sabrahmacārīnaṁ
pahoti cāyasmā ānando imassa bhagavatā saṅkhittena
uddesassa uddiṭṭhassa vitthārena atthaṁ avibhattassa vitthārena
atthaṁ vibhajituṁ yannūna mayaṁ yenāyasmā ānando tenupasaṅkameyyāma
upasaṅkamitvā āyasmantaṁ ānandaṁ etamatthaṁ paṭipuccheyyāmāti.
vibhajatāyasmā ānandoti. seyyathāpi nāma āvuso puriso
sāratthiko sāragavesī sārapariyesanaṁ caramāno mahato rukkhassa
tiṭṭhato sāravato atikkammeva mūlaṁ atikkamma khandhaṁ sākhāpalāse
sāraṁ pariyesitabbaṁ maññeyya evaṁ sampadamidaṁ āyasmantānaṁ
satthari sammukhībhūtaṁ 2- bhagavantaṁ atisitvā tumhe 3- etamatthaṁ paṭipucchitabbaṁ
maññatha. so hāvuso bhagavā jānaṁ jānāti passaṁ passati
cakkhubhūto ñāṇabhūto dhammabhūto brahmabhūto vattā pavattā
atthassa ninnetā amatassa dātā dhammasāmī tathāgato so ceva
panetassa kālo ahosi yaṁ bhagavantaṁyeva etamatthaṁ paṭipuccheyyātha
yathā vo bhagavā byākareyya tathā naṁ dhāreyyāthāti.
addhāvuso ānanda bhagavā jānaṁ jānāti passaṁ passati
cakkhubhūto ñāṇabhūto dhammabhūto brahmabhūto vattā pavattā
atthassa ninnetā amatassa dātā dhammasāmī tathāgato so
ceva panetassa kālo ahosi yaṁ bhagavantaññeva etamatthaṁ

footnote: 1 ma. yu. āvuso. 2 ma. yu. sammukhībhūte taṁ. 3 ma. yu. amhe.

page number: 119

paṭipuccheyyāma yathā no bhagavā byākareyya tathā naṁ dhāreyyāma
api cāyasmā ānando satthu ceva saṁvaṇṇito sambhāvito ca
viññūnaṁ sabrahmacārīnaṁ pahoti cāyasmā ānando imassa bhagavatā
saṅkhittena uddesassa uddiṭṭhassa vitthārena avibhattassa vitthārena
atthaṁ vibhajituṁ vibhajatāyasmā ānando agaruṁ karitvāti.

[171] tenahāvuso suṇātha sādhukaṁ manasikarotha bhāsissāmīti.
evamāvusoti kho te bhikkhū āyasmato ānandassa paccassosuṁ.
āyasmā ānando etadavoca yaṁ kho vo āvuso bhagavā saṅkhittena
uddesaṁ uddisitvā vitthārena atthaṁ avibhajitvā uṭṭhāyāsanā
vihāraṁ paviṭṭho nāhaṁ bhikkhave gamanena lokassa antaṁ ñāteyyaṁ
diṭṭheyyaṁ patteyyanti vadāmi. na ca panāhaṁ bhikkhave appatvā
lokassa antaṁ dukkhassantakiriyaṁ vadāmīti. imassa khvāhaṁ āvuso
bhagavatā saṅkhittena uddesassa uddiṭṭhassa vitthārena atthaṁ
avibhattassa vitthārena atthaṁ ājānāmi. yena kho āvuso lokasmiṁ
lokasaññī hoti lokamānī ayaṁ vuccati ariyassa vinaye loko.
kenevāvuso 1- lokasmiṁ lokasaññī hoti lokamānī. cakkhunā kho
āvuso lokasmiṁ lokasaññī hoti lokamānī. sotena kho āvuso.
ghānena kho āvuso. jivhāya kho āvuso lokasmiṁ lokasaññī
hoti lokamānī. kāyena kho āvuso. manena kho āvuso
lokasmiṁ lokasaññī hoti lokamānī. yena kho āvuso lokasmiṁ

footnote: 1 ma. yu. kenacāvuso.

page number: 120

lokasaññī hoti lokamānī ayaṁ vuccati ariyassa vinaye loko.
yaṁ kho vo āvuso bhagavā saṅkhittena uddesaṁ uddisitvā vitthārena
atthaṁ avibhajitvā uṭṭhāyāsanā vihāraṁ paviṭṭho nāhaṁ bhikkhave
gamanena lokassa antaṁ ñāteyyaṁ diṭṭheyyaṁ patteyyanti vadāmi
na ca panāhaṁ bhikkhave appatvā lokassa antaṁ dukkhassantakiriyaṁ
vadāmīti. imassa khvāhaṁ āvuso bhagavatā saṅkhittena uddesassa
uddiṭṭhassa vitthārena atthaṁ avibhattassa evaṁ vitthārena atthaṁ
ājānāmi. ākaṅkhamānā ca pana tumhe āyasmanto bhagavantaññeva
upasaṅkamitvā etamatthaṁ paṭipuccheyyātha yathā vo bhagavā
byākaroti tathā naṁ dhāreyyāthāti.

[172] evamāvusoti kho te bhikkhū āyasmato ānandassa
paṭissutvā uṭṭhāyāsanā yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu. ekamantaṁ nisinnā kho
te bhikkhū bhagavantaṁ etadavocuṁ yaṁ kho no 1- bhante bhagavā saṅkhittena
uddesaṁ uddisitvā vitthārena atthaṁ avibhajitvā uṭṭhāyāsanā
vihāraṁ paviṭṭho nāhaṁ bhikkhave gamanena lokassa antaṁ ñāteyyaṁ
diṭṭheyyaṁ 2- patteyyanti vadāmi na ca panāhaṁ bhikkhave appatvā
lokassa antaṁ dukkhassantakiriyaṁ vadāmīti. tesaṁ no bhante
amhākaṁ acirapakkantassa bhagavato etadahosi idaṁ kho no āvuso
bhagavā saṅkhittena uddesaṁ uddisitvā vitthārena atthaṁ avibhajitvā

footnote: 1 yu. pana. 2 ma. yu. sabbatthu daṭṭheyyaṁ.

page number: 121

uṭṭhāyāsanā vihāraṁ paviṭṭho nāhaṁ bhikkhave gamanena lokassa
antaṁ ñāteyyaṁ diṭṭheyyaṁ pagteyyanti vadāmi na ca panāhaṁ
bhikkhave appatvā lokassa antaṁ dukkhassantakiriyaṁ vadāmīti.
ko nu kho imassa bhagavatā saṅkhittena uddesassa uddiṭṭhassa
vitthārena atthaṁ avibhattassa vitthārena atthaṁ vibhajeyyāti. tesaṁ
no bhante amhākaṁ etadahosi ayaṁ (pts. s iv, 97) kho āyasmā ānando
satthu ceva saṁvaṇṇito sambhāvito ca viññūnaṁ sabrahmacārīnaṁ
pahoti cāyasmā ānando imassa bhagavatā saṅkhittena uddesassa
uddiṭṭhassa vitthārena atthaṁ avibhattassa vitthārena atthaṁ vibhajituṁ
yannūna mayaṁ yenāyasmā ānando tenupasaṅkameyyāma upasaṅkamitvā
āyasmantaṁ ānandaṁ etamatthaṁ paṭipuccheyyāmāti. atha kho mayaṁ
bhante yenāyasmā ānando tenupasaṅkamimhā 1- upasaṅkamitvā
āyasmantaṁ ānandaṁ etamatthaṁ paṭipucchimhā. tesaṁ no bhante
āyasmatā ānandena imehi ākārehi imehi padehi imehi
byañjanehi attho vibhattoti. paṇḍito bhikkhave ānando
mahāpañño bhikkhave ānando mañcepi tumhe bhikkhave etamatthaṁ
paṭipuccheyyātha ahampi taṁ evameva byākareyyaṁ yathā taṁ
ānandena byākataṁ eso ceva tassa attho evañca naṁ
dhāreyyāthāti. tatiyaṁ.

[173] pubbe me bhikkhave sambodhā anabhisambuddhassa

footnote: 1 ma. paṭipucchimha.

page number: 122

bodhisattasseva sato etadahosi ye mayhaṁ pañca kāmaguṇā cetaso
samphuṭṭhapubbā atītā niruddhā vipariṇatā tatra me cittaṁ bahulaṁ
gacchamānaṁ gaccheyya paccuppannesu vā appaṁ vā anāgatesu.
tassa mayhaṁ bhikkhave etadahosi ye mayhaṁ bhikkhave pañca kāmaguṇā
cetaso samphuṭṭhapubbā atītā niruddhā vipariṇatā tatra me
attarūpena appamādo saticetaso ārakkho karaṇīyo. tasmā
tiha bhikkhave tumhākampi ye te pañca kāmaguṇā cetaso samphuṭṭhapubbā
atītā niruddhā vipariṇatā tatra vo cittaṁ bahulaṁ gacchamānaṁ
gaccheyya paccuppannesu vā appaṁ vā anāgatesu. tasmā tiha
bhikkhave tumhākampi ye te 1- pañca kāmaguṇā cetaso (pts. s iv, 98) samphuṭṭhapubbā
atītā niruddhā vipariṇatā tatra vo attarūpena 2- appamādo
saticetaso ārakkho karaṇīyoti 3-. tasmā tiha bhikkhave se 4- āyatane
veditabbe. yattha cakkhu 5- nirujjhati rūpasaññā ca virajjati se 4-
āyatane veditabbe .pe. yattha jivhā 

[6]- nirujjhati rasasaññā
ca virajjati .pe. se 4- āyatane veditabbe. yattha mano ca
nirujjhati dhammasaññā ca virajjati 7- se 4- āyatane veditabbeti.
idaṁ vatvā bhagavā uṭṭhāyāsanā vihāraṁ pāvisi. atha kho tesaṁ
bhikkhūnaṁ acirapakkantassa bhagavato etadahosi idaṁ kho no āvuso
bhagavā saṅkhittena uddesaṁ uddisitvā vitthārena atthaṁ avibhajitvā
uṭṭhāyāsanā vihāraṁ paviṭṭho tasmā tiha bhikkhave se 4- āyatane

footnote: 1 yu. vo. 2 ma. yu. attarūpehi. 3 ma. yu. itisaddo natthi. 4 yu. ye.
footnote: evamuparipi. 5 ma. cakkhu ca. yu. cakkhuṁ ca. evamuparipi. 6 ma. yu. ca.
footnote: 7 ma. nirujjhati. evamuparipi.

page number: 123

veditabbe yattha cakkhu ca nirujjhati rūpasaññā ca virajjati se
āyatane veditabbe .pe. yattha jivhā ca nirujjhati rasasaññā ca
virajjati se āyatane veditabbe .pe. yattha mano ca nirujjhati
dhammasaññā ca virajjati se āyatane veditabbeti. ko nu kho
imassa bhagavatā saṅkhittena uddesassa uddiṭṭhassa vitthārena
atthaṁ avibhattassa vitthārena atthaṁ vibhajeyyāti. atha kho tesaṁ
bhikkhūnaṁ etadahosi ayaṁ kho āyasmā ānando satthu ceva saṁvaṇṇito
sambhāvito ca viññūnaṁ sabrahmacārīnaṁ pahoti cāyasmā ānando
imassa bhagavatā saṅkhittena uddesassa uddiṭṭhassa vitthārena
atthaṁ avibhattassa vitthārena atthaṁ vibhajituṁ yannūna mayaṁ yenāyasmā
ānando tenupasaṅkameyyāma upasaṅkamitvā āyasmantaṁ ānandaṁ
etamatthaṁ paṭipuccheyyāmāti.

[174] atha kho te bhikkhū yenāyasmā ānando tenupasaṅkamiṁsu
upasaṅkamitvā āyasmatā ānandena saddhiṁ (pts. s iv, 99) sammodiṁsu sammodanīyaṁ
kathaṁ sārāṇīyaṁ vītisāretvā ekamantaṁ nisīdiṁsu. ekamantaṁ nisinnā
kho te bhikkhū āyasmantaṁ ānandaṁ etadavocuṁ idaṁ kho no āvuso
ānanda bhagavā saṅkhittena uddesaṁ uddisitvā vitthārena atthaṁ
avibhajitvā uṭṭhāyāsanā vihāraṁ paviṭṭho tasmā tiha bhikkhave
se āyatane veditabbe yattha cakkhu ca nirujjhati rūpasaññā
ca virajjati 1- se āyatane veditabbe .pe. yattha jivhā ca

footnote: 1 yu. nirujjhati. evamuparipi.

page number: 124

nirujjhati rasasaññā ca virajjati se āyatane veditabbe .pe.
yattha mano ca nirujjhati dhammasaññā ca virajjati se āyatane
veditabbeti. tesaṁ no āvuso amhākaṁ acirapakkantassa bhagavato
etadahosi idaṁ kho no āvuso bhagavā saṅkhittena uddesaṁ
uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho
tasmā tiha bhikkhave se āyatane veditabbe yattha cakkhu ca
nirujjhati rūpasaññā ca virajjati se āyatane veditabbe .pe.
yattha jivhā ca nirujjhati rasasaññā ca virajjati se āyatane
veditabbe .pe. yattha mano ca nirujjhati dhammasaññā ca
virajjati se āyatane veditabbeti. ko nu kho imassa bhagavatā
saṅkhittena uddesassa uddiṭṭhassa vitthārena atthaṁ avibhattassa
vitthārena atthaṁ vibhajeyyāti. tesaṁ no āvuso amhākaṁ etadahosi
ayaṁ kho āyasmā ānando satthu ceva saṁvaṇṇito sambhāvito
ca viññūnaṁ sabrahmacārīnaṁ pahoti cāyasmā ānando imassa
bhagavatā saṅkhittena uddesassa uddiṭṭhassa vitthārena atthaṁ
avibhattassa vitthārena atthaṁ vibhajituṁ yannūna mayaṁ yenāyasmā ānando
tenupasaṅkameyyāma upasaṅkamitvā āyasmantaṁ ānandaṁ etamatthaṁ
paṭipuccheyyāmāti. vibhajatāyasmā ānandoti. seyyathāpi nāma 1-
āvuso puriso sāratthiko sāragavesī sārapariyesanaṁ caramāno mahato
rukkhassa .pe. vibhajatāyasmā ānando agaruṁ karitvāti.

footnote: 1 ma. yu. nāmasaddo natthi.

page number: 125

[175] tenahāvuso 1- suṇātha sādhukaṁ manasikarotha bhāsissāmīti.
evamāvusoti kho te bhikkhū āyasmato ānandassa paccassosuṁ.
āyasmā ānando etadavoca yaṁ kho vo 2- āvuso bhagavā saṅkhittena
uddesaṁ uddisitvā vitthārena atthaṁ avibhajitvā uṭṭhāyāsanā
vihāraṁ paviṭṭho tasmā tiha bhikkhave se āyatane veditabbe
yattha cakkhu ca nirujjhati rūpasaññā ca virajjati se āyatane
veditabbe .pe. yattha mano ca nirujjhati dhammasaññā ca
virajjati se āyatane veditabbeti. imassa khvāhaṁ āvuso
bhagavatā saṅkhittena uddesassa uddiṭṭhassa vitthārena atthaṁ
avibhattassa vitthārena atthaṁ ājānāmi. saḷāyatananirodhaṁ kho 3- etaṁ
āvuso bhagavatā sandhāya bhāsitaṁ tasmā tiha bhikkhave se āyatane
veditabbe yattha cakkhu ca nirujjhati rūpasaññā ca virajjati
se āyatane veditabbe .pe. yattha mano ca nirujjhati
dhammasaññā ca virajjati se āyatane veditabbeti. yaṁ kho āvuso
bhagavā saṅkhittena uddesaṁ uddisitvā vitthārena atthaṁ avibhajitvā
uṭṭhāyāsanā vihāraṁ paviṭṭho tasmā tiha bhikkhave se āyatane
veditabbe yattha cakkhu ca nirujjhati rūpasaññā ca virajjati se
āyatane veditabbe .pe. yattha mano ca nirujjhati dhammasaññā
ca virajjati se āyatane veditabbeti. imassa khvāhaṁ āvuso
bhagavatā saṅkhittena uddesassa uddiṭṭhassa vitthārena atthaṁ

footnote: 1 yu. tena āvuso. 2 yu. ayaṁ pāṭho natthi. 3 ma. no.

page number: 126

avibhattassa evaṁ vitthārena atthaṁ ājānāmi. ākaṅkhamānā ca
pana tumhe āyasmanto bhagavantaṁyeva upasaṅkamatha upasaṅkamitvā
etamatthaṁ paṭipuccheyyātha yathā vo bhagavā byākaroti tathā naṁ
dhāreyyāthāti.

[176] evamāvusoti kho te bhikkhū āyasmato ānandassa
paṭissutvā uṭṭhāyāsanā yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu. ekamantaṁ nisinnā kho
te bhikkhū bhagavantaṁ etadavocuṁ yaṁ kho no bhante bhagavā saṅkhittena
uddesaṁ uddisitvā vitthārena atthaṁ avibhajitvā uṭṭhāyāsanā
vihāraṁ paviṭṭho tasmā tiha bhikkhave se āyatane veditabbe yattha
cakkhu ca nirujjhati rūpasaññā ca virajjati se āyatane veditabbe
.pe. yattha jivhā ca nirujjhati rasasaññā ca virajjati se
āyatane veditabbe .pe. yattha mano ca nirujjhati dhammasaññā
ca virajjati se āyatane veditabbe. tesaṁ no bhante amhākaṁ
acirapakkantassa bhagavato etadahosi idaṁ kho no (pts. s iv, 101) āvuso
bhagavā saṅkhittena uddesaṁ uddisitvā vitthārena atthaṁ avibhajitvā
uṭṭhāyāsanā vihāraṁ paviṭṭho tasmā tiha bhikkhave se āyatane
veditabbe yattha cakkhu ca nirujjhati rūpasaññā ca virajjati se
āyatane veditabbe .pe. yattha mano ca nirujjhati dhammasaññā
ca virajjati se āyatane veditabbe 1-. ko nu kho imassa bhagavatā

footnote: 1 ma. yu. itisaddo atthi.

page number: 127

saṅkhittena uddesassa uddiṭṭhassa vitthārena atthaṁ avibhattassa
vitthārena atthaṁ vibhajeyyāti. tesaṁ no bhante amhākaṁ etadahosi
ayaṁ kho āyasmā ānando satthu ceva saṁvaṇṇito sambhāvito ca
viññūnaṁ sabrahmacārīnaṁ pahoti cāyasmā ānando imassa bhagavatā
saṅkhittena uddesassa uddiṭṭhassa vitthārena atthaṁ avibhattassa
vitthārena atthaṁ vibhajituṁ yannūna mayaṁ yenāyasmā ānando
tenupasaṅkameyyāma upasaṅkamitvā āyasmantaṁ ānandaṁ etamatthaṁ
paṭipuccheyyāmāti. atha kho mayaṁ bhante yenāyasmā ānando
tenupasaṅkamimhā 1- upasaṅkamitvā āyasmantaṁ ānandaṁ etamatthaṁ
paṭipucchimhā 2-. tesaṁ no bhante āyasmatā ānandena imehi
ākārehi imehi liṅgehi 3- imehi byañjanehi attho vibhattoti.
paṇḍito bhikkhave ānando mahāpañño bhikkhave ānando
mañcepi tumhe bhikkhave etamatthaṁ paṭipuccheyyātha ahampi taṁ
evameva byākareyyaṁ yathā 4- taṁ ānandena byākataṁ eso cevassa 5-
attho evañca naṁ dhāreyyāthāti. catutthaṁ.

[177] ekaṁ samayaṁ bhagavā rājagahe viharati gijjhakūṭe pabbate.
atha kho sakko devānamindo yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ aṭṭhāsi. ekamantaṁ
ṭhito kho sakko devānamindo bhagavantaṁ etadavoca ko nu kho

footnote: 1 ma. yu. tenupasaṅkamimha. 2 ma. yu. paṭipucchimha. 3 sī. ma. yu. padehi.
footnote: 4 yu. yathāpi. 5 sī. ma. cevetassa. yu. ceva tassa.

page number: 128

bhante hetu ko paccayo (pts. s iv, 102) yena midhekacce sattā diṭṭhe va dhamme
no parinibbāyanti. ko pana bhante hetu ko paccayo yena
midhekacce sattā diṭṭhe va dhamme parinibbāyantīti.

[178] santi ca 1- kho devānaminda cakkhuviññeyyā rūpā iṭṭhā
kantā manāpā piyarūpā kāmūpasañhitā rajaniyā tañce bhikkhu
abhinandati abhivadati ajjhosāya tiṭṭhati tassa taṁ abhinandato
abhivadato ajjhosāya tiṭṭhato taṁ nissitaṁ viññāṇaṁ hoti
tadupādānaṁ. saupādāno devānaminda bhikkhu no parinibbāyati .pe.
santi kho devānaminda jivhāviññeyyā rasā .pe. santi kho
devānaminda manoviññeyyā dhammā iṭṭhā kantā manāpā piyarūpā
kāmūpasañhitā rajaniyā tañce bhikkhu abhinandati abhivadati ajjhosāya
tiṭṭhati tassa taṁ abhinandato abhivadato ajjhosāya tiṭṭhato
taṁ nissitaṁ viññāṇaṁ hoti tadupādānaṁ. saupādāno devānaminda
bhikkhu no parinibbāyati. ayaṁ kho devānaminda hetu ayaṁ paccayo
yena midhekacce sattā diṭṭhe va dhamme no parinibbāyanti.

[179] santi ca kho devānaminda cakkhuviññeyyā rūpā iṭṭhā
kantā manāpā piyarūpā kāmūpasañhitā rajaniyā tañce bhikkhu
nābhinandati nābhivadati nājjhosāya tiṭṭhati tassa taṁ anabhinandato
anabhivadato anajjhosāya tiṭṭhato na taṁ nissitaṁ viññāṇaṁ hoti
na tadupādānaṁ. anupādāno devānaminda bhikkhu parinibbāyati

footnote: 1 ma. yu. casaddo natthi.

page number: 129

.pe. santi kho devānaminda jivhāviññeyyā rasā .pe.
santi kho devānaminda manoviññeyyā dhammā iṭṭhā kantā
manāpā piyarūpā kāmūpasañhitā rajaniyā tañce bhikkhu nābhinandati
nābhivadati nājjhosāya tiṭṭhati tassa taṁ anabhinandato anabhivadato
anajjhosāya tiṭṭhato na tannissitaṁ viññāṇaṁ hoti na tadupādānaṁ.
anupādāno devānaminda bhikkhu parinibbāyati. ayaṁ kho devānaminda
hetu ayaṁ paccayo yena midhekacce sattā diṭṭhe va dhamme
parinibbāyantīti. pañcamaṁ.

[180] (pts. s iv, 103) ekaṁ samayaṁ bhagavā rājagahe viharati gijjhakūṭe pabbate.
atha kho pañcasikho gandhabbaputto 1- yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ aṭṭhāsi. ekamantaṁ
ṭhito kho pañcasikho gandhabbaputto bhagavantaṁ etadavoca ko nu
kho bhante hetu ko paccayo yena midhekacce sattā diṭṭhe va
dhamme no parinibbāyanti. ko pana bhante hetu ko paccayo
yena midhekacce sattā diṭṭhe va dhamme parinibbāyantīti 2-.

[181] santi ca 3- kho pañcasikha cakkhuviññeyyā rūpā .pe.
santi kho pañcasikha manoviññeyyā dhammā iṭṭhā kantā manāpā
piyarūpā kāmūpasañhitā rajaniyā tañce bhikkhu abhinandati abhivadati
ajjhosāya tiṭṭhati tassa taṁ abhinandato abhivadato ajjhosāya
tiṭṭhato tannissitaṁ viññāṇaṁ hoti tadupadānaṁ. saupādāno

footnote: 1 ma. gandhabbadevaputto. 2 yu. itisaddo natthi. 3 ma. yu. casaddo natthi.

page number: 130

pañcasikha bhikkhu no parinibbāyati. ayaṁ kho pañcasikha hetu ayaṁ
paccayo yena midhekacce sattā diṭṭhe va dhamme no parinibbāyanti.

[182] santi ca kho pañcasikha cakkhuviññeyyā rūpā iṭṭhā
kantā manāpā .pe. santi kho pañcasikha manoviññeyyā dhammā
iṭṭhā kantā manāpā piyarūpā kāmūpasañhitā rajaniyā tañce
bhikkhu nābhinandati nābhivadati nājjhosāya tiṭṭhati tassa taṁ anabhinandato
anabhivadato anajjhosāya tiṭṭhato na tannissitaṁ viññāṇaṁ
hoti na tadupādānaṁ. anupādāno pañcasikha bhikkhu parinibbāyati.
ayaṁ kho pañcasikha hetu ayaṁ paccayo yena midhekacce sattā
diṭṭhe va dhamme parinibbāyantīti. chaṭṭhaṁ.

[183] ekaṁ samayaṁ āyasmā sārīputto sāvatthiyaṁ viharati
jetavane anāthapiṇḍikassa ārāme. atha kho aññataro bhikkhu
yenāyasmā sārīputto tenupasaṅkami upasaṅkamitvā āyasmatā
sārīputtena saddhiṁ sammodi sammodanīyaṁ kathaṁ sārāṇīyaṁ vītisāretvā
ekamantaṁ nisīdi. ekamantaṁ nisinno kho so bhikkhu āyasmantaṁ
sārīputtaṁ etadavoca saddhivihāriko āvuso sārīputta bhikkhu sikkhaṁ
paccakkhāya hīnāyāvattoti. evaṁ 1- hetaṁ āvuso hoti indriyesu
aguttadvārassa bhojane amattaññuno jāgariyaṁ ananuyuttassa.
so vatāvuso bhikkhu indriyesu aguttadvāro bhojane amattaññū
jāgariyaṁ ananuyutto yāvajīvaṁ paripuṇṇaṁ parisuddhaṁ brahmacariyaṁ

footnote: 1 ma. yu. evametaṁ.

page number: 131

santānessatīti netaṁ ṭhānaṁ vijjati. so vatāvuso bhikkhu
indriyesu guttadvāro bhojane mattaññū jāgariyaṁ anuyutto yāvajīvaṁ
paripuṇṇaṁ parisuddhaṁ brahmacariyaṁ santānessatīti ṭhānametaṁ vijjati.

[184] kathañcāvuso indriyesu guttadvāro hoti. idhāvuso
bhikkhu cakkhunā rūpaṁ disvā na nimittaggāhī hoti nānubyañjanaggāhī
yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā
pāpakā akusalā dhammā anvāssaveyyuṁ tassa saṁvarāya
paṭipajjati rakkhati cakkhundriyaṁ cakkhundriye saṁvaraṁ āpajjati.
sotena saddaṁ sutvā. ghānena gandhaṁ ghāyitvā. jivhāya
rasaṁ sāyitvā. kāyena phoṭṭhabbaṁ phusitvā. manasā dhammaṁ
viññāya na nimittaggāhī hoti nānubyañjanaggāhī yatvādhikaraṇamenaṁ
manindriyaṁ asaṁvutaṁ viharantaṁ abhijjhādomanassā pāpakā akusalā
dhammā anvāssaveyyuṁ tassa saṁvarāya paṭipajjati rakkhati manindriyaṁ
manindriye saṁvaraṁ āpajjati. evaṁ kho āvuso indriyesu
guttadvāro hoti.

[185] kathañcāvuso bhojane mattaññū hoti. idhāvuso
bhikkhu paṭisaṅkhā yoniso āhāraṁ āhāreti neva davāya na madāya
na maṇḍanāya na vibhūsanāya yāvadeva imassa kāyassa ṭhitiyā
yāpanāya vihiṁsuparatiyā brahmacariyānuggahāya iti purāṇañca vedanaṁ
paṭihaṅkhāmi navañca vedanaṁ na uppādessāmi yātrā ca me

page number: 132

bhavissati anavajjatā ca phāsuvihāro cāti. evaṁ kho āvuso
bhojane mattaññū hoti.

[186] kathañcāvuso jāgariyaṁ anuyutto hoti. idhāvuso bhikkhu
divasaṁ caṅkamena nisajjāya āvaraṇiyehi dhammehi cittaṁ parisodheti
rattiyā paṭhamaṁ yāmaṁ caṅkamena nisajjāya āvaraṇiyehi dhammehi cittaṁ
parisodheti (pts. s iv, 105) rattiyā majjhimaṁ yāmaṁ dakkhiṇena passena sīhaseyyaṁ
kappeti pādena 1- pādaṁ accādhāya sato sampajāno uṭṭhānasaññaṁ
manasikaritvā rattiyā pacchimaṁ yāmaṁ paccuṭṭhāya caṅkamena nisajjāya
āvaraṇiyehi dhammehi cittaṁ parisodheti. evaṁ kho āvuso jāgariyaṁ
anuyutto hoti. tasmātihāvuso evaṁ sikkhitabbaṁ indriyesu
guttadvārā bhavissāma bhojane mattaññuno jāgariyaṁ anuyuttāti.
evaṁ hi kho āvuso sikkhitabbanti. sattamaṁ.

[187] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. atha kho bhagavato rahogatassa paṭisallīnassa
evaṁ cetaso parivitakko udapādi paripakkā kho rāhulassa
vimuttiparipācaniyā dhammā yannūnāhaṁ rāhulaṁ uttariṁ āsavānaṁ khaye
vineyyanti. atha kho bhagavā pubbaṇhasamayaṁ nivāsetvā pattacīvaramādāya
sāvatthiṁ 2- piṇḍāya pāvisi sāvatthiyaṁ piṇḍāya caritvā
pacchābhattaṁ piṇḍapātapaṭikkanto āyasmantaṁ rāhulaṁ āmantesi
gaṇhāhi rāhula nisīdanaṁ yena andhavanaṁ tenupasaṅkamissāma

footnote: 1 ma. yu. pāde. 2 ma. yu. sāvatthiyaṁ.

page number: 133

divā vihārāyāti. evaṁ bhanteti kho āyasmā rāhulo bhagavato
paṭissutvā nisīdanaṁ ādāya bhagavantaṁ piṭṭhito piṭṭhito anubandhi.
tena kho pana samayena anekāni devatāsahassāni bhagavantaṁ anubandhāni
bhavanti ajja bhagavā āyasmantaṁ rāhulaṁ uttariṁ āsavānaṁ
khaye vinessatīti.

[188] atha kho bhagavā andhavanaṁ ajjhogāhetvā aññatarasmiṁ
rukkhamūle paññatte āsane nisīdi. āyasmāpi kho rāhulo
bhagavantaṁ abhivādetvā ekamantaṁ nisīdi. (pts. s iv, 106) ekamantaṁ nisinnaṁ kho
āyasmantaṁ rāhulaṁ bhagavā etadavoca taṁ kiṁ maññasi rāhula cakkhuṁ
niccaṁ vā aniccaṁ vāti. aniccaṁ bhante. yaṁ panāniccaṁ dukkhaṁ
vā taṁ sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ
kallaṁ nu taṁ samanupassituṁ etaṁ mama esohamasmi
eso me attāti. no hetaṁ bhante. rūpā niccā vā
aniccā vāti. aniccā bhante .pe. cakkhuviññāṇaṁ niccaṁ
vā aniccaṁ vāti. aniccaṁ bhante. cakkhusamphasso nicco vā
anicco vāti. anicco bhante. yampidaṁ cakkhusamphassapaccayā
uppajjati vedanāgataṁ saññāgataṁ saṅkhāragataṁ viññāṇagataṁ tampi
niccaṁ vā aniccaṁ vāti. aniccaṁ bhante. yaṁ panāniccaṁ dukkhaṁ
vā taṁ sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ
kallaṁ nu taṁ samanupassituṁ etaṁ mama esohamasmi

page number: 134

eso me attāti. no hetaṁ bhante .pe. jivhā niccā
vā aniccā vāti. aniccā bhante. rasā niccā vā aniccā
vāti. aniccā bhante. jivhāviññāṇaṁ niccaṁ vā aniccaṁ
vāti. aniccaṁ bhante. jivhāsamphasso nicco vā anicco
vāti. anicco bhante. yampidaṁ jivhāsamphassapaccayā uppajjati
vedanāgataṁ saññāgataṁ saṅkhāragataṁ viññāṇagataṁ tampi niccaṁ vā
aniccaṁ vāti. aniccaṁ bhante. yaṁ panāniccaṁ dukkhaṁ vā taṁ sukhaṁ
vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ kallaṁ
nu taṁ samanupassituṁ etaṁ mama esohamasmi eso me attāti.
no hetaṁ bhante .pe. mano nicco vā anicco vāti.
anicco bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ
bhante. yaṁ panāniccaṁ dukkhaṁ vipariṇāmadhammaṁ kallaṁ (pts. s iv, 107) nu taṁ
samanupassituṁ etaṁ mama esohamasmi eso me attāti. no
hetaṁ bhante. dhammā niccā vā aniccā vāti. aniccā
bhante. manoviññāṇaṁ niccaṁ vā aniccaṁ vāti. aniccaṁ bhante.
manosamphasso nicco vā anicco vāti. anicco bhante.
yampidaṁ manosamphassapaccayā uppajjati vedanāgataṁ saññāgataṁ saṅkhāragataṁ
viññāṇagataṁ tampi niccaṁ vā aniccaṁ vāti. aniccaṁ
bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ bhante.
yaṁ panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ

page number: 135

etaṁ mama esohamasmi eso me attāti. no hetaṁ bhante.
evaṁ passaṁ rāhula sutavā ariyasāvako cakkhusmiṁpi nibbindati
rūpesupi nibbindati cakkhuviññāṇepi nibbindati cakkhusamphassepi
nibbindati yampidaṁ cakkhusamphassapaccayā uppajjati vedanāgataṁ
saññāgataṁ saṅkhāragataṁ viññāṇagataṁ tasmiṁpi nibbindati .pe.
jivhāyapi nibbindati rasesupi nibbindati jivhāviññāṇepi
nibbindati jivhāsamphassepi nibbindati yampidaṁ jivhāsamphassapaccayā
uppajjati vedanāgataṁ saññāgataṁ saṅkhāragataṁ viññāṇagataṁ
tasmiṁpi nibbindati .pe. manasmiṁpi nibbindati dhammesupi nibbindati
.pe. tasmiṁpi nibbindati nibbindaṁ virajjati virāgā vimuccati.
vimuttasmiṁ vimuttamiti ñāṇaṁ hoti. khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānātīti. idamavoca
bhagavā attamano āyasmā rāhulo bhagavato bhāsitaṁ abhinandi.
imasmiñca pana veyyākaraṇasmiṁ bhaññamāne āyasmato rāhulassa
anupādāya āsavehi cittaṁ vimuccati anekānaṁ ca devatāsahassānaṁ
virajaṁ vītamalaṁ dhammacakkhuṁ udapādi yaṅkiñci samudayadhammaṁ sabbantaṁ
nirodhadhammanti. aṭṭhamaṁ.

[189] saññojaniye ca bhikkhave dhamme desissāmi saññojanañca
taṁ suṇātha. (pts. s iv, 108) katame ca bhikkhave saññojaniyā dhammā katamañca
saññojanaṁ. santi bhikkhave cakkhuviññeyyā rūpā iṭṭhā kantā

page number: 136

manāpā piyarūpā kāmūpasañhitā rajaniyā. ime vuccanti bhikkhave
saññojaniyā dhammā yo tattha chandarāgo taṁ tattha saññojanaṁ
.pe. santi bhikkhave jivhāviññeyyā rasā .pe. santi
bhikkhave manoviññeyyā dhammā iṭṭhā kantā manāpā piyarūpā
kāmūpasañhitā rajaniyā. ime vuccanti bhikkhave saññojaniyā
dhammā yo tattha chandarāgo taṁ tattha saññojananti. navamaṁ.

[190] upādāniye ca bhikkhave dhamme desissāmi upādānañca
taṁ suṇātha. katame ca bhikkhave upādāniyā dhammā katamañca
upādānaṁ. santi bhikkhave cakkhuviññeyyā rūpā iṭṭhā kantā
manāpā piyarūpā kāmūpasañhitā rajaniyā. ime vuccanti bhikkhave
upādāniyā dhammā yo tattha chandarāgo taṁ tattha upādānaṁ
.pe. santi bhikkhave jivhāviññeyyā rasā .pe. santi
bhikkhave manoviññeyyā dhammā iṭṭhā kantā manāpā piyarūpā
kāmūpasañhitā rajaniyā. ime vuccanti bhikkhave upādāniyā
dhammā yo tattha chandarāgo taṁ tattha upādānanti. dasamaṁ.
lokakāmaguṇavaggo dutiyo.
tassuddānaṁ
mārapāsena dve vuttā lokakāmaguṇena ca
sakko pañcasikho ceva sārīputto ca rāhulo
saññojanaṁ upādānaṁ vaggo tena pavuccatīti.
----------

page number: 137

gahapativaggo tatiyo

[191] ekaṁ samayaṁ bhagavā vesāliyaṁ viharati mahāvane
kūṭāgārasālāyaṁ. atha kho uggo gahapati vesāliko yena bhagavā
tenupasaṅkami .pe. ekamantaṁ nisinno kho uggo gahapati vesāliko
bhagavantaṁ etadavoca ko nu kho bhante hetu ko paccayo yena
midhekacce sattā diṭṭheva dhamme no parinibbāyanti. ko
pana bhante hetu ko paccayo yena midhekacce sattā diṭṭhe
va dhamme parinibbāyantīti. santi kho gahapati cakkhuviññeyyā
rūpā iṭṭhā kantā manāpā piyarūpā kāmūpasañhitā rajaniyā
tañce bhikkhu abhinandati abhivadati ajjhosāya tiṭṭhati tassa taṁ
abhinandato abhivadato ajjhosāya tiṭṭhato tannissitaṁ viññāṇaṁ
hoti tadupādānaṁ. saupādāno gahapati bhikkhu no parinibbāyati
.pe. santi kho gahapati jivhāviññeyyā rasā .pe. santi
kho gahapati manoviññeyyā dhammā iṭṭhā kantā manāpā piyarūpā
kāmūpasañhitā rajaniyā tañce bhikkhu abhinandati abhivadati ajjhosāya
tiṭṭhati tassa taṁ abhinandato abhivadato ajjhosāya tiṭṭhato
tannissitaṁ viññāṇaṁ hoti tadupādānaṁ. saupādāno gahapati
bhikkhu no parinibbāyati ayaṁ kho gahapati hetu ayaṁ paccayo yena
midhekacce sattā diṭṭheva dhamme no parinibbāyanti.

page number: 138

[192] santi ca kho gahapati cakkhuviññeyyā rūpā iṭṭhā
kantā manāpā piyarūpā kāmūpasañhitā rajaniyā tañce bhikkhu
nābhinandati nābhivadati na ajjhosāya tiṭṭhati tassa taṁ anabhinandato
anabhivadato anajjhosāya tiṭṭhato na tannissitaṁ viññāṇaṁ hoti na
tadupādānaṁ. anupādāno gahapati bhikkhu parinibbāyati .pe. santi
kho gahapati jivhāviññeyyā rasā .pe. santi kho gahapati manoviññeyyā
dhammā iṭṭhā kantā manāpā piyarūpā kāmūpasañhitā
rajaniyā tañce bhikkhu nābhinandati nābhivadati na ajjhosāya
tiṭṭhati tassa taṁ anabhinandato anabhivadato anajjhosāya tiṭṭhato
na tannissitaṁ viññāṇaṁ hoti na tadupādānaṁ. anupādāno
gahapati bhikkhu parinibbāyati ayaṁ kho gahapati hetu ayaṁ paccayo
yena midhekacce sattā diṭṭhe va dhamme parinibbāyantīti. paṭhamaṁ.

[193] ekaṁ samayaṁ bhagavā vajjīsu viharati hatthigāme. atha
kho uggo gahapati hatthigāmako yena bhagavā tenupasaṅkami .pe.
ekamantaṁ nisinno kho uggo gahapati hatthigāmako bhagavantaṁ
etadavoca ko nu kho bhante hetu ko paccayo yena midhekacce
sattā diṭṭhe va dhamme no parinibbāyanti. ko pana bhante
hetu ko paccayo yena midhekacce sattā diṭṭhe va dhamme
parinibbāyantīti (yathā purimasuttantaṁ evaṁ vitthāretabbaṁ). (pts. s iv, 110) ayaṁ
kho gahapati hetu ayaṁ paccayo yena midhekacce sattā

page number: 139

diṭṭhe va dhamme parinibbāyantīti. dutiyaṁ.

[194] ekaṁ samayaṁ bhagavā nāḷandāyaṁ viharati pāvārikambavane.
atha kho upāli gahapati yena bhagavā tenupasaṅkami .pe. ekamantaṁ
nisinno kho upāli gahapati bhagavantaṁ etadavoca ko nu kho bhante
hetu ko paccayo yena midhekacce sattā diṭṭhe va dhamme no
parinibbāyanti. ko pana bhante hetu ko paccayo yena
midhekacce sattā diṭṭhe va dhamme parinibbāyantīti (yathā purimasuttantaṁ
evaṁ vitthāretabbaṁ). ayaṁ kho gahapati hetu ayaṁ
paccayo yena midhekacce sattā diṭṭhe va dhamme parinibbāyantīti.
tatiyaṁ.

[195] ekaṁ samayaṁ āyasmā piṇḍolabhāradvājo
kosambiyaṁ viharati ghositārāme. atha kho rājā udeno
yenāyasmā piṇḍolabhāradvājo tenupasaṅkami upasaṅkamitvā
āyasmatā piṇḍolabhāradvājena saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ nisīdi. ekamantaṁ nisino
kho rājā udeno āyasmantaṁ piṇḍolabhāradvājaṁ etadavoca ko
nu kho bho bhāradvāja hetu ko paccayo yenime daharā bhikkhū
susū kāḷakesā bhadrena yobbanena samannāgatā paṭhamena vayasā
anikīḷitāvino kāmesu yāvajīvaṁ paripuṇṇaṁ parisuddhaṁ brahmacariyaṁ
caranti addhānañca āpādentīti. vuttaṁ kho etaṁ mahārāja

page number: 140

tena bhagavatā jānatā passatā arahatā sammāsambuddhena etha
tumhe bhikkhave mātumattīsu mātucittaṁ upaṭṭhapetha bhaginīmattīsu
bhaginīcittaṁ upaṭṭhapetha dhītumattīsu dhītucittaṁ upaṭṭhapethāti. ayaṁ 1-
kho mahārāja hetu ayaṁ paccayo yenime daharā bhikkhū susū
kāḷakesā bhadrena yobbanena samannāgatā paṭhamena vayasā anikīḷitāvino
kāmesu yāvajīvaṁ paripuṇṇaṁ parisuddhaṁ brahmacariyaṁ caranti
addhānañca āpādentīti.

[196] loḷaṁ 2- kho bho bhāradvāja cittaṁ appekadā mātumattīsupi
lobhadhammā uppajjanti bhaginīmattīsupi lobhadhammā uppajjanti dhītumattīsupi
lobhadhammā uppajjanti. atthi nu kho bho bhāradvāja
añño ca hetu añño ca paccayo yenime daharā bhikkhū
susū kāḷakesā .pe. addhānañca āpādentīti. vuttaṁ kho
etaṁ mahārāja tena bhagavatā jānatā passatā arahatā sammāsambuddhena
etha tumhe bhikkhave imameva kāyaṁ uddhaṁ pādatalā adho
kesamatthakā tacapariyantaṁ pūrannānappakārassa asucino paccavekkhatha
atthi imasmiṁ kāye kesā lomā nakhā dantā taco maṁsaṁ nahārū 3-
aṭṭhī aṭṭhimiñjaṁ vakkaṁ hadayaṁ yakanaṁ kilomakaṁ pihakaṁ papphāsaṁ
antaṁ antaguṇaṁ udariyaṁ karīsaṁ pittaṁ semhaṁ pubbo lohitaṁ sedo
medo assu vasā kheḷo siṅghānikā lasikā muttanti. ayampi
kho mahārāja hetu ayaṁ paccayo yenime daharā bhikkhū susū

footnote: 1 yu. ayampi. 2 ma. yu. lolaṁ. 3 ma. yu. nahāru.

page number: 141

kāḷakesā .pe. addhānañca āpādentīti 1-.

[197] ye te bho bhāradvāja bhikkhū bhāvitakāyā bhāvitasīlā
bhāvitacittā bhāvitapaññā tesantaṁ na dukkaraṁ hoti 2-. ye ca
kho te bho bhāradvāja bhikkhū abhāvitakāyā abhāvitasīlā abhāvitacittā
abhāvitapaññā tesantaṁ dukkaraṁ hoti. appekadā bho
bhāradvāja asubhato manasikarissāmāti 3- subhato va āgacchati atthi
nu kho bho bhāradvāja (pts. s iv, 112) añño ca 

[4]- hetu añño ca paccayo yenime
daharā bhikkhū susū kāḷakesā .pe. addhānañca āpādentīti.
vuttaṁ kho etaṁ mahārāja tena bhagavatā jānatā passatā arahatā
sammāsambuddhena etha tumhe bhikkhave indriyesu guttadvārā
viharatha cakkhunā rūpaṁ disvā mā nimittaggāhino ahuvattha mā
anubyañjanaggāhino yatvādhikaraṇamenaṁ cakkhundriyaṁ asaṁvutaṁ viharantaṁ
abhijjhādomanassā pāpakā akusalā dhammā anvāssaveyyuṁ tassa
saṁvarāya paṭipajjatha rakkhatha cakkhundriyaṁ cakkhundriye saṁvaraṁ
āpajjatha. sotena saddaṁ sutvā. ghānena gandhaṁ ghāyitvā.
jivhāya rasaṁ sāyitvā. kāyena phoṭṭhabbaṁ phusitvā. manasā
dhammaṁ viññāya mā nimittaggāhino ahuvattha mā anubyañjanaggāhino
yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā
pāpakā akusalā dhammā anvāssaveyyuṁ tassa saṁvarāya

footnote: 1 yu. itisaddo natthi. 2 ma. tesaṁ taṁ sukaraṁ hoti. 3 ma. karissāmīti.
footnote: 4 ma. kho.

page number: 142

paṭipajjatha rakkhatha manindriyaṁ manindriye saṁvaraṁ āpajjathāti.
ayampi kho mahārāja hetu ayaṁ paccayo yenime daharā bhikkhū
susū kāḷakesā bhadrena yobbanena samannāgatā paṭhamena vayasā
anikīḷitāvino kāmesu yāvajīvaṁ paripuṇṇaṁ parisuddhaṁ brahmacariyaṁ
caranti addhānañca āpādentīti.

[198] acchariyaṁ bho bhāradvāja abbhūtaṁ bho bhāradvāja.
yāva subhāsitañcidaṁ bho bhāradvāja tena bhagavatā jānatā passatā
arahatā sammāsambuddhena eseva kho bho bhāradvāja hetu
esa paccayo yenime daharā bhikkhū susū kāḷakesā bhadrena
yobbanena samannāgatā paṭhamena vayasā anikīḷitāvino kāmesu
yāvajīvaṁ paripuṇṇaṁ parisuddhaṁ brahmacariyaṁ caranti addhānañca
āpādentīti. ahampi kho bho bhāradvāja yasmiṁ samaye arakkhiteneva
kāyena arakkhitāya vācāya arakkhitena cittena anupaṭṭhitāya satiyā
asaṁvutehi indriyehi antepuraṁ pavisāmi ativiya maṁ tasmiṁ samaye
lobhadhammā parisahanti. yasmiñca khvāhaṁ bho bhāradvāja samaye
rakkhiteneva kāyena rakkhitāya vācāya rakkhitena cittena upaṭṭhitāya
satiyā saṁvutehi indriyehi antepuraṁ pavisāmi na maṁ tattha 1- tasmiṁ
samaye lobhadhammā parisahanti. abhikkantaṁ bho bhāradvāja abhikkantaṁ
bho bhāradvāja. seyyathāpi bho bhāradvāja nikkujjitaṁ vā

footnote: 1 ma. yu. tathā.

page number: 143

ukkujjeyya paṭicchannaṁ vā vivareyya mūḷhassa vā maggaṁ
ācikkheyya andhakāre vā telappajjotaṁ dhāreyya cakkhumanto
rūpāni dakkhantīti evamevaṁ bhotā bhāradvājena anekapariyāyena
dhammo pakāsito. esāhaṁ bho bhāradvāja taṁ bhagavantaṁ saraṇaṁ
gacchāmi dhammañca bhikkhusaṅghañca upāsakaṁ maṁ bhavaṁ bhāradvājo
dhāretu ajjatagge pāṇupetaṁ saraṇaṅgatanti. catutthaṁ.

[199] ekaṁ samayaṁ bhagavā rājagahe viharati veḷuvane kalandakanivāpe.
atha kho soṇo gahapatiputto yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho soṇo gahapatiputto bhagavantaṁ etadavoca
ko nu kho bhante hetu ko paccayo yena midhekacce sattā
diṭṭhe va dhamme no parinibbāyanti. ko pana bhante hetu ko
paccayo yena midhekacce sattā diṭṭhe va dhamme parinibbāyantīti.
(yathā purimasuttantaṁ evaṁ vitthāretabbaṁ). pañcamaṁ.

[200] ekaṁ samayaṁ bhagavā āyasmā ānando kosambiyaṁ
viharati ghositārāme. atha kho ghosito gahapati yenāyasmā
ānando tenupasaṅkami .pe. ekamantaṁ nisinno kho ghosito
gahapati āyasmantaṁ ānandaṁ etadavoca dhātunānattaṁ dhātunānattanti
bhante ānanda vuccati kittāvatā nu kho bhante dhātunānattaṁ
vuttaṁ bhagavatāti. saṁvijjati kho gahapati cakkhudhātu rūpā ca manāpā

page number: 144

cakkhuviññāṇañca sukhavedaniyaṁ phassaṁ paṭicca uppajjati sukhā
vedanā. saṁvijjati kho gahapati cakkhudhātu rūpā ca amanāpā
cakkhuviññāṇañca dukkhavedaniyaṁ phassaṁ paṭicca uppajjati dukkhā
vedanā. saṁvijjati kho gahapati cakkhudhātu rūpā ca 

[1]- upekkhaṭṭhāniyā 2-
cakkhuviññāṇañca adukkhamasukhavedaniyaṁ phassaṁ paṭicca uppajjati
adukkhamasukhā vedanā .pe. saṁvijjati kho gahapati jivhādhātu
rasā ca manāpā jivhāviññāṇañca sukhavedaniyaṁ phassaṁ paṭicca
uppajjati sukhā vedanā. saṁvijjati kho gahapati jivhādhātu rasā
ca amanāpā jivhāviññāṇañca dukkhavedaniyaṁ phassaṁ paṭicca
uppajjati dukkhā vedanā. saṁvijjati kho gahapati jivhādhātu
rasā ca upekkhaṭṭhāniyā jivhāviññāṇañca adukkhamasukhavedaniyaṁ
phassaṁ paṭicca uppajjati adukkhamasukhā vedanā .pe. saṁvijjati
kho gahapati manodhātu dhammā ca manāpā manoviññāṇañca
sukhavedaniyaṁ phassaṁ paṭicca uppajjati sukhā vedanā. saṁvijjati kho
gahapati manodhātu dhammā ca amanāpā manoviññāṇañca dukkhavedaniyaṁ
phassaṁ paṭicca uppajjati dukkhā vedanā. saṁvijjati kho
gahapati manodhātu dhammā ca upekkhaṭṭhāniyā manoviññāṇañca
adukkhamasukhavedaniyaṁ phassaṁ paṭicca uppajjati adukkhamasukhā vedanā.
ettāvatā 

[3]- gahapati dhātunānattaṁ vuttaṁ bhagavatāti. chaṭṭhaṁ.

footnote: 1 ma. manāpā. 2 sī. upekkhāṭhāniyā. ma. upekkhāvedaniyā. evamuparipi.
footnote: yu. upekkhāṭṭhāniyā. 3 ma. yu. kho.

page number: 145

[201] (pts. s iv, 115) ekaṁ samayaṁ āyasmā mahākaccāno avantīsu viharati
kulaghare saṁpavatte 1- pabbate. atha kho hāliddakāni 2- gahapati
yenāyasmā mahākaccāno tenupasaṅkami .pe. ekamantaṁ nisinno
kho hāliddakāni gahapati āyasmantaṁ mahākaccānaṁ etadavoca
vuttamidaṁ bhante bhagavatā dhātunānattaṁ paṭicca uppajjati phassanānattaṁ
phassanānattaṁ paṭicca uppajjati vedanānānattanti. kathaṁ nu kho
bhante dhātunānattaṁ paṭicca uppajjati phassanānattaṁ phassanānattaṁ
paṭicca uppajjati vedanānānattanti.

[202] idha gahapati bhikkhu cakkhunā rūpaṁ disvā manāpaṁ itthetanti
pajānāti cakkhuviññāṇaṁ sukhavedaniyaṁ ca sukhavedaniyaṁ 3- phassaṁ paṭicca
uppajjati sukhā vedanā. cakkhunā ca kho panevaṁ 4- rūpaṁ disvā
amanāpaṁ itthetanti pajānāti cakkhuviññāṇaṁ dukkhavedaniyaṁ ca dukkhavedaniyaṁ
phassaṁ paṭicca uppajjati dukkhā vedanā. cakkhunā kho
panevaṁ rūpaṁ disvā upekkhaṭṭhaniyaṁ itthetanti pajānāti cakkhuviññāṇaṁ
adukkhamasukhavedaniyaṁ ca adukkhamasukhavedaniyaṁ phassaṁ paṭicca
uppajjati adukkhamasukhā vedanā. puna caparaṁ gahapati bhikkhu sotena
saddaṁ sutvā. ghānena gandhaṁ ghāyitvā. jivhāya rasaṁ sāyitvā.
kāyena phoṭṭhabbaṁ phusitvā. manasā dhammaṁ viññāya manāpaṁ
itthetanti pajānāti manoviññāṇaṁ sukhavedaniyaṁ ca (pts. s iv, 116) sukhavedaniyaṁ
phassaṁ paṭicca uppajjati sukhā vedanā. manasā kho panevaṁ dhammaṁ

footnote: 1 ma. papāte. yu. kuraraghare pavatte. 2 ma. yu. hāliddikāni. evamuparipi.
footnote: 3 ma. sukhavedaniyañca. 4 ma. yu. paneva. evamuparipi.

page number: 146

viññāya amanāpaṁ itthetanti pajānāti manoviññāṇaṁ dukkhavedaniyaṁ
ca dukkhavedaniyaṁ phassaṁ paṭicca uppajjati dukkhā vedanā. manasā
kho panevaṁ dhammaṁ viññāya upekkhaṭṭhāniyaṁ itthetanti pajānāti
manoviññāṇaṁ adukkhamasukhavedaniyaṁ ca adukkhamasukhavedaniyaṁ phassaṁ
paṭicca uppajjati adukkhamasukhā vedanā. evaṁ kho gahapati
dhātunānattaṁ paṭicca uppajjati phassanānattaṁ phassanānattaṁ paṭicca
uppajjati vedanānānattanti. sattamaṁ.

[203] ekaṁ samayaṁ bhagavā bhaggesu viharati suṁsumāragire
bhesakaḷāvane migadāye. atha kho nakulapitā gahapati yena bhagavā
tenupasaṅkami .pe. ekamantaṁ nisinno kho nakulapitā gahapati
bhagavantaṁ etadavoca ko nu kho bhante hetu ko paccayo yena
midhekacce sattā diṭṭhe va dhamme no parinibbāyanti. ko pana
bhante hetu ko paccayo yena midhekacce sattā diṭṭhe va
dhamme parinibbāyantīti. santi kho gahapati cakkhuviññeyyā rūpā
iṭṭhā kantā manāpā piyarūpā kāmūpasañhitā rajaniyā tañce
bhikkhu abhinandati abhivadati ajjhosāya tiṭṭhati tassa taṁ abhinandato
abhivadato ajjhosāya tiṭṭhato tannissitaṁ viññāṇaṁ hoti
tadupādānaṁ. saupādāno gahapati bhikkhu no parinibbāyati .pe. santi
kho gahapati jivhāviññeyyā rasā .pe. santi kho gahapati
manoviññeyyā dhammā iṭṭhā kantā manāpā piyarūpā kāmūpasañhitā

page number: 147

rajaniyā tañce bhikkhu abhinandati abhivadati ajjhosāya tiṭṭhati
tassa taṁ abhinandato abhivadato ajjhosāya tiṭṭhato tannissitaṁ
viññāṇaṁ hoti tadupādānaṁ. saupādāno gahapati bhikkhu no
parinibbāyati. ayaṁ kho gahapati hetu ayaṁ paccayo yena midhekacce
sattā diṭṭhe va dhamme no parinibbāyanti.

[204] santi ca kho 1- gahapati cakkhuviññeyyā rūpā iṭṭhā
kantā manāpā piyarūpā kāmūpasañhitā rajaniyā tañce bhikkhu
na abhinandati na abhivadati na ajjhosāya tiṭṭhati tassa taṁ
anabhinandato anabhivadato anajjhosāya tiṭṭhato na tannissitaṁ
viññāṇaṁ hoti na 2- tadupādānaṁ. anupādāno gahapati bhikkhu
parinibbāyati .pe. santi kho gahapati jivhāviññeyyā rasā
.pe. santi kho gahapati manoviññeyyā dhammā iṭṭhā kantā
manāpā piyarūpā kāmūpasañhitā rajaniyā tañce bhikkhu na abhinandati
na abhivadati na ajjhosāya tiṭṭhati tassa taṁ anabhinandato anabhivadato
anajjhosāya tiṭṭhato na tannissitaṁ viññāṇaṁ hoti na tadupādānaṁ.
anupādāno gahapati bhikkhu parinibbāyati. ayaṁ kho gahapati hetu
ayaṁ paccayo yena midhekacce sattā diṭṭhe va dhamme
parinibbāyantīti. aṭṭhamaṁ.

[205] ekaṁ samayaṁ āyasmā mahākaccāno avantīsu viharati
makkarakaṭe 3- araññakuṭikāyaṁ. (pts. s iv, 117) atha kho lohiccassa brāhmaṇassa

footnote: 1 ma. yu. khosaddo natthi. 2 ma. nasaddo natthi. 3 ma. makkarakate.

page number: 148

sambahulā antevāsikā kaṭṭhahārakā māṇavakā yenāyasmato
mahākaccānassa araññakuṭikā tenupasaṅkamiṁsu upasaṅkamitvā parito
parito kuṭikāyaṁ anucaṅkamanti anuvicaranti uccāsaddā mahāsaddā
kānici kānici seleyyakāni karonti 1- ime pana muṇḍakā samaṇakā
ibbhā kaṇhā 2- bandhupādāpaccā imesaṁ bhāratakānaṁ 3- sakkatā
garukatā mānitā pūjitā apacitāti. atha kho āyasmā mahākaccāno
vihārā nikkhamitvā te māṇavake etadavoca mā 

[4]- māṇavakā
saddamakattha dhammaṁ vo bhāsissāmīti. evaṁ vutte te māṇavakā
tuṇhī ahesuṁ. atha kho āyasmā mahākaccāno te māṇavake
gāthāhi ajjhabhāsi

[206] sīluttamā pubbatarā ahesuṁ te brāhmaṇā ye purāṇaṁ saranti
guttāni dvārāni surakkhitāni ahesu 5- tesaṁ abhibhuyya kodhaṁ.
dhamme ca jhāne 6- ca ratā ahesuṁ te brāhmaṇā ye purāṇaṁ saranti
imeva 7- vokkamma jahāmhaseti 8- gottena mattā visamaṁ caranti.
kodhābhibhūtā suputhuttadaṇḍā 9- virujjhamānā 10- tasathāvaresu
aguttadvārassa bhavanti moghā supineva laddhaṁ purisassa vittaṁ.
anāsakā thaṇḍilasāyikā ca pāto sinānañca tayo ca vedā
kharājinaṁ jaṭā paṅko mantā sīlabbataṁ tapo
kuhanā vaṅkadaṇḍā ca udakā ca manāni ca

footnote: 1 sī. selissakāni karontā. yu. selissakāni karonti. 2 yu. kiṇhā.
footnote: 3 ma. bharatakānaṁ. 4 yu. vo. 5 ma. yu. ahesuṁ. 6 ma. yu. ca jhāne.
footnote: 7 ma. yu. ime ca. 8 ma. japāmaseti. yu. jappamaseti. 9 ma. yu. puthuattadaṇḍā.

10 ma. yu. virajujhamānā.

page number: 149

vaṇṇā ete brāhmaṇānaṁ katā kiñcikkhabhāvanā
cittañca susamāhitaṁ vippasannamanāvilaṁ
akhilaṁ sabbabhūtesu so maggo brahmapattiyāti.

[207] atha kho te māṇavakā kupitā anattamanā yena lohicco
brāhmaṇo tenupasaṅkamiṁsu upasaṅkamitvā lohiccaṁ brāhmaṇaṁ
etadavocuṁ yagghe bhavaṁ jāneyya samaṇo mahākaccāno brāhmaṇānaṁ
mante ekaṁsena asaṁvadati 1- paṭikkosatīti. evaṁ vutte lohicco
brāhmaṇo kupito ahosi anattamano. atha kho lohiccassa
brāhmaṇassa etadahosi na kho pana metaṁ paṭirūpaṁ yohaṁ aññadatthuṁ
māṇavakānaṁyeva sutvā samaṇaṁ mahākaccānaṁ akkoseyyaṁ virujjheyyaṁ 2-
paribhāseyyaṁ yannūnāhaṁ upasaṅkamitvā puccheyyanti. atha kho
lohicco brāhmaṇo tehi māṇavakehi saddhiṁ yenāyasmā
mahākaccāno tenupasaṅkami upasaṅkamitvā (pts. s iv, 119) āyasmatā mahākaccānena
saddhiṁ sammodi sammodanīyaṁ kathaṁ sārāṇīyaṁ vītisāretvā ekamantaṁ
nisīdi. ekamantaṁ nisinno kho lohicco brāhmaṇo āyasmantaṁ
mahākaccānaṁ etadavoca āgamaṁsu nu khvidha bho kaccāna amhākaṁ
sambahulā antevāsikā kaṭṭhahārakā māṇavakāti. āgamaṁsu khvidha
te brāhmaṇa sambahulā antevāsikā kaṭṭhahārakā māṇavakāti.
ahu pana bhoto kaccānassa tehi māṇavakehi saddhiṁ koci deva
kathāsallāpoti. ahu kho me brāhmaṇa tehi māṇavakehi saddhiṁ 

[3]-

footnote: 1 ma. yu. apavadati. 2 ma. yu. ayaṁ pāṭho natthi. 3 ma. yu. kocideva kathāsallāpoti.

page number: 150

ahosi kathāsallāpoti. yathā kathaṁ pana bhoto kaccānassa tehi
māṇavakehi saddhiṁ ahosi kathāsallāpoti. evaṁ kho me brāhmaṇa
tehi māṇavakehi saddhiṁ ahosi kathāsallāpoti.
siṁluttamā pubbatarā ahesuṁ te brāhmaṇā ye purāṇaṁ saranti
.pe. akhilaṁ sabbabhūtesu so maggo brahmapattiyāti.
evaṁ kho me brāhmaṇa tehi 

[1]- saddhiṁ ahosi kathāsallāpoti.
aguttadvāroti bhavaṁ kaccāno āha kittāvatā nu kho bho
kaccāna aguttadvāro hotīti. idha brāhmaṇa ekacco cakkhunā
rūpaṁ disvā piyarūpe rūpe adhimuccati appiyarūpe rūpe byāpajjati
anupaṭṭhitāya 2- satiyāva viharati parittacetaso tañca cetovimuttiṁ
paññāvimuttiṁ yathābhūtaṁ nappajānāti yatthassa te uppannā pāpakā
akusalā dhammā aparisesā nirujjhanti. sotena saddaṁ sutvā
.pe. ghānena gandhaṁ ghāyitvā. jivhāya rasaṁ sāyitvā.
kāyena phoṭṭhabbaṁ phusitvā. manasā dhammaṁ viññāya piyarūpe
dhamme adhimuccati appiyarūpe 

[3]- dhamme byāpajjati anupaṭṭhitāya
satiyāva viharati parittacetaso tañca cetovimuttiṁ paññāvimuttiṁ
yathābhūtaṁ nappajānāti yatthassa te uppannā pāpakā akusalā
dhammā aparisesā nirujjhanti. evaṁ kho brāhmaṇa aguttadvāro
hotīti.

[208] acchariyaṁ bho kaccāna abbhūtaṁ bho kaccāna yāvañcidaṁ

footnote: 1 ma. yu. māṇavakehi. 2 ma. anupaṭṭhitakāyassati ca viharati. evamuparipi.
footnote: 3 ma. ca.

page number: 151

bhotā kaccānena aguttadvārova samāno aguttadvāroti akkhāto.
guttadvāroti bhavaṁ kaccāno āha kittāvatā nu kho bho kaccāna
guttadvāro hotīti. idha brāhmaṇa bhikkhu cakkhunā rūpaṁ disvā
piyarūpe rūpe nādhimuccati appiyarūpe rūpe na byāpajjati upaṭṭhitāya
satiyāva viharati appamāṇacetaso tañca cetovimuttiṁ paññāvimuttiṁ
yathābhūtaṁ pajānāti. yatthassa te uppannā pāpakā akusalā
dhammā aparisesā nirujjhanti. sotena saddaṁ sutvā. ghānena
gandhaṁ ghāyitvā. jivhāya rasaṁ sāyitvā. kāyena phoṭṭhabbaṁ
phusitvā. manasā dhammaṁ viññāya piyarūpe dhamme nādhimuccati
appiyarūpe dhamme na byāpajjati upaṭṭhitāya satiyāva viharati
appamāṇacetaso tañca cetovimuttiṁ paññāvimuttiṁ yathābhūtaṁ
pajānāti yatthassa te uppannā pāpakā akusalā dhammā
aparisesā nirujjhanti. evaṁ kho brāhmaṇa guttadvāro hotīti.

[209] acchariyaṁ bho kaccāna abbhūtaṁ bho kaccāna (pts. s iv, 121) yāvañcidaṁ
bhotā kaccānena guttadvārova samāno guttadvāroti 2- akkhāto.
abhikkantaṁ bho kaccāna abhikkantaṁ ko kaccāna seyyathāpi
bho kaccāna nikkujjitaṁ vā ukkujjeyya paṭicchannaṁ vā vivareyya
mūḷhassa vā maggaṁ ācikkheyya andhakāre vā telappajjotaṁ
dhāreyya cakkhumanto rūpāni dakkhantīti. evamevaṁ bho kaccānena
anekapariyāyena dhammo pakāsito. esāhaṁ bho kaccāna taṁ

footnote: 1 yu. āmeṇḍitaṁ. 2 yu. itisadudo natthi.

page number: 152

bhagavantaṁ saraṇaṁ gacchāmi dhammañca bhikkhusaṅghañca upāsakaṁ maṁ bhavaṁ
kaccāno dhāretu ajjatagge pāṇupetaṁ saraṇaṅgataṁ. yathā ca bhavaṁ
kaccāno makkarakaṭe upāsakakulāni upasaṅkamati evamevaṁ lohiccakulaṁ
upasaṅkamatu. tattha ye māṇavakā māṇavikā vā bhavantaṁ kaccānaṁ
abhivādessanti paccupaṭṭhissanti āharissanti āsanaṁ vā udakaṁ
vā dassanti tesantaṁ bhavissati dīgharattaṁ hitāya sukhāyāti. navamaṁ.

[210] ekaṁ samayaṁ āyasmā udāyi kāmaṇḍāyaṁ viharati todeyyassa
brāhmaṇassa ambavane. atha kho verahañcānigottāya 2- brāhmaṇiyā
antevāsī māṇavako yenāyasmā udāyi tenupasaṅkami upasaṅkamitvā
āyasmatā udāyinā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi. ekamantaṁ nisinnaṁ kho taṁ māṇavakaṁ
āyasmā udāyi dhammiyā kathāya sandassesi samādapesi samuttejesi
sampahaṁsesi. atha kho 

[3]- māṇavako āyasmatā udāyinā dhammiyā
kathāya sandassito samādapito samuttejito sampahaṁsito uṭṭhāyāsanā
yena verahañcānigottā brāhmaṇī tenupasaṅkami
upasaṅkamitvā verahañcānigottaṁ 4- brāhmaṇiṁ etadavoca yagghe bhotī
jāneyya samaṇo udāyi dhammaṁ deseti ādikalyāṇaṁ majjhekalyāṇaṁ
pariyosānakalyāṇaṁ (pts. s iv, 122) sātthaṁ sabyañjanaṁ kevalaparipuṇṇaṁ parisuddhaṁ
brahmacariyaṁ pakāsetīti. tenahi tvaṁ māṇavaka mama vacanena
samaṇaṁ udāyiṁ nimantehi svātanāya bhattenāti evaṁ bhotīti

footnote: 1 ma. yu. udāyī. evamuparipi. 2-4 ma. yu. verahaccāni .... evamuparipi.
footnote: 3 yu. so.

page number: 153

kho so māṇavako verahañcānigottāya brāhmaṇiyā paṭissutvā
yenāyasmā udāyi tenupasaṅkami upasaṅkamitvā āyasmantaṁ udāyiṁ
etadavoca adhivāsetu kira bhavaṁ udāyi amhākaṁ ācariyāya 1-
verahañcānigottāya brāhmaṇiyā svātanāya bhattanti. adhivāsesi
kho āyasmā udāyi tuṇhībhāvena. atha kho āyasmā udāyi
tassā rattiyā accayena pubbaṇhasamayaṁ nivāsetvā pattacīvaraṁ
ādāya yena verahañcānigottāya brāhmaṇiyā nivesanaṁ
tenupasaṅkami upasaṅkamitvā paññatte āsane nisīdi. atha kho
verahañcānigottā brāhmaṇī āyasmantaṁ udāyiṁ paṇītena khādaniṁyena
bhojanīyena sahatthā santappesi sampavāresi. atha kho
verahañcānigottā brāhmaṇī āyasmantaṁ udāyiṁ bhuttāviṁ
onītapattapāṇiṁ pādukā ārohitvā ucce āsane nisīditvā sīsaṁ
oguṇṭhitvā āyasmantaṁ udāyiṁ etadavoca bhaṇa samaṇa dhammanti.
bhavissati bhagini samayoti vatvā uṭṭhāyāsanā pakkāmi 2-.

[211] dutiyampi kho so māṇavako yenāyasmā udāyi
tenupasaṅkami upasaṅkamitvā āyasmatā udāyinā saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi.
ekamantaṁ nisinnaṁ kho taṁ māṇavakaṁ āyasmā udāyi dhammiyā kathāya
sandassesi samādapesi samuttejesi sampahaṁsesi. dutiyampi kho so
māṇavako āyasmatā udāyinā dhammiyā kathāya sandassito samādapito

footnote: 1 ma. yu. ācariyabhariyāya. 2 ma. pakkami.

page number: 154

samuttejito sampahaṁsito uṭṭhāyāsanā yena verahañcānigottā
brāhmaṇī tenupasaṅkami upasaṅkamitvā verahañcānigottaṁ brāhmaṇiṁ
etadavoca yagghe bhotī jāneyya samaṇo udāyi dhammaṁ deseti
ādikalyāṇaṁ majjhekalyāṇaṁ (pts. s iv, 123) pariyosānakalyāṇaṁ sātthaṁ sabyañjanaṁ
kevalaparipaṇṇaṁ parisuddhaṁ brahmacariyaṁ pakāsetīti. evamevaṁ pana
tvaṁ māṇavaka samaṇassa udāyissa vaṇṇaṁ bhāsasi samaṇo udāyi
bhaṇa samaṇa dhammanti vutto samāno bhavissati bhagini samayoti
vatvā uṭṭhāyāsanā pakkantoti tathā hi pana tvaṁ bhoti
pādukā ārohitvā ucce āsane nisīditvā sīsaṁ oguṇṭhitvā
etadavoca bhaṇa samaṇa dhammanti dhammagaruno hi te bhavanto
dhammagāravāti. tenahi tvaṁ māṇavaka mama vacanena samaṇaṁ udāyiṁ
nimantehi svātanāya bhattenāti. evaṁ bhotīti kho so māṇavako
verahañcānigottāya brāhmaṇiyā paṭissutvā yenāyasmā udāyi
tenupasaṅkami upasaṅkamitvā āyasmantaṁ udāyiṁ etadavoca adhivāsetu
kira bhavaṁ udāyi amhākaṁ ācariyabhariyāya verahañcānigottāya
brāhmaṇiyā svātanāya bhattanti. adhivāsesi kho āyasmā
udāyi tuṇhībhāvena. atha kho āyasmā udāyi tassā rattiyā
accayena pubbaṇhasamayaṁ nivāsetvā pattacīvaramādāya yena verahañcānigottāya
brāhmaṇiyā nivesanaṁ tenupasaṅkami upasaṅkamitvā
paññatte āsane nisīdi. atha kho verahañcānigottā brāhmaṇī

page number: 155

āyasmantaṁ udāyiṁ paṇītena khādanīyena bhojanīyena sahatthā
santappesi sampavāresi. atha kho verahañcānigottā brāhmaṇī
āyasmantaṁ udāyiṁ bhuttāviṁ onītapattapāṇiṁ pādukā orohitvā
nīce āsane nisīditvā sīsaṁ vivaritvā āyasmantaṁ udāyiṁ etadavoca
kismiṁ nu kho bhante sati arahanto sukhadukkhaṁ paññapenti kismiṁ
asati arahanto sukhadukkhaṁ na paññapentīti.

[212] cakkhusmiṁ kho bhagini sati arahanto sukhadukkhaṁ paññapenti
cakkhusmiṁ asati arahanto sukhadukkhaṁ (pts. s iv, 124) na paññapenti .pe. jivhāya
sati arahanto sukhadukkhaṁ paññapenti jivhāya asati arahanto
sukhadukkhaṁ na paññapenti .pe. manasmiṁ sati arahanto sukhadukkhaṁ
paññapenti manasmiṁ asati arahanto sukhadukkhaṁ na paññapentīti.
evaṁ vutte verahañcānigottā brāhmaṇī āyasmantaṁ udāyiṁ
etadavoca abhikkantaṁ bhante abhikkantaṁ bhante seyyathāpi bhante
nikkujjitaṁ vā ukkujjeyya paṭicchannaṁ vā vivareyya mūḷhassa vā
maggaṁ ācikkheyya andhakāre vā telappajjotaṁ dhāreyya cakkhumanto
rūpāni dakkhantīti. evamevaṁ ayyena udāyinā anekapariyāyena
dhammo pakāsito. esāhaṁ bhante 1- udāyi taṁ bhavantaṁ saraṇaṁ gacchāmi
dhammañca bhikkhusaṅghañca upāsikaṁ maṁ ayyo udāyi dhāretu ajjatagge
pāṇupetaṁ saraṇaṅgatanti. dasamaṁ.
gahapativaggo tatiyo.

footnote: 1 ma. yu. ayya.

page number: 156

tassuddānaṁ
vesālī vajjī nāḷandā bhāradvājasoṇo ca ghositā
hāliddako 1- nakulapitā lohicco verahañcānīti.
--------------

footnote: 1 ma. hāliddiko. yu. hālindako.

page number: 157

devadahavaggo catuttho

[213] ekaṁ samayaṁ bhagavā sakyesu 1- viharati devadahannāma
sakyānaṁ 2- nigamo. tatra kho bhagavā bhikkhū āmantesi nāhaṁ bhikkhave
sabbesaññeva bhikkhūnaṁ chasu phassāyatanesu (pts. s iv, 125) appamādena karaṇīyanti
vadāmi. na ca panāhaṁ bhikkhave sabbesaññeva bhikkhūnaṁ chasu
phassāyatanesu nāppamādena karaṇīyanti vadāmi. ye te bhikkhave
bhikkhū arahanto khīṇāsavā vusitavanto katakaraṇīyā ohitabhārā
anuppattasadatthā parikkhīṇabhavasaññojanā sammadaññā vimuttā
tesāhaṁ bhikkhave bhikkhūnaṁ chasu phassāyatanesu nāppamādena karaṇīyanti
vadāmi. taṁ kissa hetu. kathantesaṁ 3- appamādena abhabbā tena 4-
pamajjituṁ. ye ca kho te bhikkhave bhikkhū sekhā 5- appattamānasā
anuttaraṁ yogakkhemaṁ patthayamānāva 6- viharanti. tesāhaṁ bhikkhave bhikkhūnaṁ
chasu phassāyatanesu appamādena karaṇīyanti vadāmi. taṁ kissa
hetu. santi bhikkhave cakkhuviññeyyā rūpā manoramāpi amanoramāpi
tyāssa phussa phussa cittaṁ na pariyādāya tiṭṭhanti cetaso
apariyādānā āraddhaṁ hoti viriyaṁ asallīnaṁ upaṭṭhitā sati
appamuṭṭhā 7- passaddho kāyo asāraddho samāhitaṁ cittaṁ ekaggaṁ.
imaṁ khvāhaṁ bhikkhave appamādaphalaṁ sampassamāno tesaṁ bhikkhūnaṁ

footnote: 1 ma. yu. sakkesu. 2 yu. sakkānaṁ nigame. 3 ma. yu. kataṁ. 4 te.
footnote: 5 sekkhāti vā pāṭho. 6 ma. yu. vasaddo natthi. 7 ma. yu. asammuṭṭhā.
footnote: evamuparipi.

page number: 158

chasu phassāyatanesu appamādena karaṇīyanti vadāmi .pe. santi
bhikkhave jivhāviññeyyā rasā manoramāpi amanoramāpi tyāssa
phussa phussa cittaṁ na pariyādāya tiṭṭhanti cetaso apariyādānā
āraddhaṁ hoti viriyaṁ asallīnaṁ upaṭṭhitā sati appamuṭṭhā passaddho
kāyo asāraddho samāhitaṁ cittaṁ ekaggaṁ. imaṁ khvāhaṁ bhikkhave
appamādaphalaṁ sampassamāno tesaṁ bhikkhūnaṁ chasu phassāyatanesu appamādena
karaṇīyanti vadāmīti .pe. santi bhikkhave manoviññeyyā
dhammā manoramāpi amanoramāpi tyāssa phussa phussa cittaṁ na
pariyādāya tiṭṭhanti cetaso apariyādānā āraddhaṁ hoti viriyaṁ
asallīnaṁ upaṭṭhitā sati appamuṭṭhā passaddho kāyo asāraddho
samāhitaṁ cittaṁ ekaggaṁ. imaṁ khvāhaṁ bhikkhave appamādaphalaṁ
sampassamāno tesaṁ bhikkhūnaṁ chasu phassāyatanesu appamādena karaṇīyanti
vadāmīti. paṭhamaṁ.

[214] (pts. s iv, 126) lābhā vo bhikkhave suladdhaṁ vo bhikkhave khaṇo vo
bhikkhave paṭiladdho brahmacariyavāsāya. diṭṭhā mayā bhikkhave cha
phassāyatanikā nāma nirayā tattha yaṅkiñci cakkhunā rūpaṁ passati
aniṭṭharūpaṁyeva passati no iṭṭharūpaṁ akantarūpaṁyeva passati
no kantarūpaṁ amanāparūpaṁyeva passati no manāparūpaṁ yaṅkiñci
sotena saddaṁ suṇāti. yaṅkiñci ghānena gandhaṁ ghāyati.
yaṅkiñci jivhāya rasaṁ sāyati. yaṅkiñci kāyena phoṭṭhabbaṁ phusati.

page number: 159

yaṅkiñci manasā dhammaṁ vijānāti aniṭṭharūpaṁyeva vijānāti no
iṭṭharūpaṁ akantarūpaṁ yeva vijānāti no kantarūpaṁ amanāpaṁyeva
vijānāti no manāparūpaṁ.

[215] lābhāvo bhikkhave suladdhaṁ vo bhikkhave khaṇo vo
bhikkhave paṭiladdho brahmacariyavāsāya. diṭṭhā mayā bhikkhave cha
phassāyatanikā nāma saggā tattha yaṅkiñci cakkhunā rūpaṁ passati
iṭṭharūpaṁ yeva passati no aniṭṭharūpaṁ kantarūpaṁ yeva passati no
akantarūpaṁ manāparūpaṁ yeva passati no amanāparūpaṁ .pe.
yaṅkiñci jivhāya rasaṁ sāyati .pe. yaṅkiñci manasā dhammaṁ
vijānāti iṭṭharūpaṁ yeva vijānāti no aniṭṭharūpaṁ kantarūpaṁ yeva
vijānāti no akantarūpaṁ manāparūpaṁyeva vijānāti no amanāparūpaṁ.
lābhā vo bhikkhave suladdhaṁ vo bhikkhave khaṇo vo
bhikkhave 1- paṭiladdho brahmacariyavāsāyāti. dutiyaṁ.

[216] rūpārāmā bhikkhave devamanussā rūparatā rūpasammuditā
rūpavipariṇāmavirāganirodhā dukkhā 2- bhikkhave devamanussā viharanti.
saddārāmā bhikkhave devamanussā saddaratā saddasammuditā
saddavipariṇāmavirāganirodhā dukkhā bhikkhave devamanussā viharanti.
gandhārāmā rasārāmā phoṭṭhabbārāmā dhammārāmā bhikkhave
devamanussā dhammaratā dhammasammuditā dhammāvipariṇāmavirāganirodhā
dukkhā bhikkhave devamanussā viharanti. tathāgato ca kho bhikkhave arahaṁ

footnote: 1 ma. yu. ayaṁ pāṭho natthi. 2 ma. yu. dukkhaṁ. evamuparipi.

page number: 160

sammāsambuddho rūpānaṁ samudayañca atthaṅgamañca assādañca
ādīnavañca nissaraṇañca yathābhūtaṁ viditvā na rūpārāmo na rūparato
na rūpasammudito rūpaviṇāmaviparirāganirodhā sukho 1- bhikkhave tathāgato
viharati. saddānaṁ gandhānaṁ rasānaṁ phoṭṭhabbānaṁ dhammānaṁ
samudayañca atthaṅgamañca assādañca ādīnavañca nissaraṇañca
yathābhūtaṁ viditvā na dhammārāmo na dhammarato na dhammasammudito
dhammavipariṇāmavirāganirodhā sukho bhikkhave tathāgato viharatīti 2-.
idamavoca bhagavā idaṁ vatvāna sugato athāparaṁ etadavoca satthā

[217] rūpā saddā gandhā rasā phassā dhammā ca kevalā
iṭṭhā kantā manāpā ca yāvatatthīti vuccati.
sadevakassa lokassa ete vo sukhasammatā
yattha ce te nirujjhanti taṁ tesaṁ dukkhasammataṁ.
sukhaṁ ca 3- diṭṭhamariyebhi sakkāyassa nirodhanaṁ
paccanikamidaṁ hoti sabbalokena passataṁ.
yaṁ pare sukhato āhu tadariyā ahu dukkhato
yaṁ pare dukkhato āhu tadariyā sukhato vidū.
passa dhammaṁ duvijānaṁ sammūḷhettha aviddasu
nivutānaṁ tamo hoti andhakāro apassataṁ.
satañca vivaṭaṁ hoti āloko passatāmiva
santike na vijānanti maggā dhammassa akovidā.

footnote: 1 yu. sukhaṁ. evamuparipi. 2 ma. itisaddo na dissati.
footnote: 3 ma. yu. casaddo natthi.

page number: 161

bhavarāgaparetehi bhavasotānusāribhi 1-
māradheyyānupannebhi nāyaṁ dhammo susambuddho 2-.
ko nu aññatramariyebhi padaṁ sambuddhamarahati 3-
yaṁ padaṁ sammadaññāya parinibbanti anāsavāti. tatiyaṁ.

[218] rūpārāmā bhikkhave devamanussā rūparatā rūpasamuditā
rūpavipariṇāmavirāganirodhā dukkhā bhikkhave devamanussā viharanti.
saddārāmā gandhārāmā rasārāmā phoṭṭhabbārāmā dhammārāmā
bhikkhave devamanussā dhammaratā dhammasamuditā dhammavipariṇāmavirāganirodhā
dukkhā bhikkhave devamanussā viharanti. tathāgato ca
kho bhikkhave arahaṁ sammāsambuddho rūpānaṁ samudayañca atthaṅgamañca
assādañca ādīnavañca nissaraṇañca yathābhūtaṁ viditvā na
rūpārāmo na rūparato na rūpasamudito rūpavipariṇāmavirāganirodhā
sukho bhikkhave tathāgato viharati. saddānaṁ gandhānaṁ rasānaṁ
phoṭṭhabbānaṁ dhammānaṁ samudayañca atthaṅgamañca assādañca ādīnavañca
nissaraṇañca yathābhūtaṁ viditvā na dhammārāmo na dhammarato na
dhammasamudito dhammavipariṇāmavirāganirodhā sukho bhikkhave tathāgato
viharatīti. catutthaṁ.

[219] yaṁ bhikkhave na tumhākaṁ taṁ pajahatha taṁ vo pahīnaṁ
hitāya sukhāya bhavissati. kiñca bhikkhave na tumhākaṁ. cakkhuṁ
bhikkhave na tumhākaṁ taṁ pajahatha taṁ vo pahīnaṁ hitāya sukhāya

footnote: 1 ma. bhavarāgānusārībhi. 2 ma. susambudho. 3 ma. sambuddhumarahati.

page number: 162

bhavissati .pe. jivhā na (pts. s iv, 129) tumhākaṁ taṁ pajahatha. sā vo
pahīnā hitāya sukhāya bhavissati .pe. mano na tumhākaṁ taṁ
pajahatha so vo pahīno hitāya sukhāya bhavissati. seyyathāpi
bhikkhave yaṁ imasmiṁ jetavane tiṇakaṭṭhasākhāpalāsaṁ taṁ jano hareyya
vā ḍaheyya vā yathāpaccayaṁ vā kareyya api nu tumhākaṁ
evamassa amhe jano harati vā ḍahati vā yathāpaccayaṁ vā
karotīti. no hetaṁ bhante. taṁ kissa hetu. na hi no etaṁ
bhante attā vā attaniyaṁ vāti. evameva kho bhikkhave cakkhuṁ
na tumhākaṁ taṁ pajahatha taṁ vo pahīnaṁ hitāya sukhāya bhavissati
.pe. jivhā na tumhākaṁ taṁ pajahatha sā vo pahīnā
hitāya sukhāya bhavissati .pe. mano na tumhākaṁ taṁ pajahatha
so vo pahīno hitāya sukhāya bhavissatīti. pañcamaṁ.

[220] yaṁ bhikkhave na tumhākaṁ taṁ pajahatha taṁ vo pahīnaṁ
hitāya sukhāya bhavissati. kiñca bhikkhave na tumhākaṁ. rūpā
bhikkhave na tumhākaṁ te pajahatha te vo pahīnā hitāya sukhāya
bhavissanti. saddā gandhā rasā phoṭṭhabbā dhammā na
tumhākaṁ te pahajatha te vo pahīnā hitāya sukhāya bhavissanti.
seyyathāpi bhikkhave yaṁ imasmiṁ jetavane tiṇakaṭṭhasākhāpalāsaṁ .pe.
evameva kho bhikkhave rūpā na tumhākaṁ te pajahatha te vo pahīnā
hitāya sukhāya bhavissanti. saddā gandhā rasā phoṭṭhabbā

page number: 163

dhammā na tumhākaṁ te pajahatha te vo pahīnā hitāya sukhāya
bhavissantīti. chaṭṭhaṁ.

[221] cakkhuṁ bhikkhave aniccaṁ yopi hetu yopi paccayo
cakkhussa uppādāya sopi anicco aniccasambhūtaṁ bhikkhave cakkhu
kuto niccaṁ bhavissati .pe. (pts. s iv, 130) jivhā aniccā yopi hetu yopi
paccayo jivhāya uppādāya sopi anicco aniccasambhūtā bhikkhave
jivhā kuto niccā bhavissati .pe. mano anicco yopi bhikkhave
hetu yopi paccayo manassa uppādāya sopi anicco aniccasambhūto
bhikkhave mano kuto nicco bhavissatīti. evaṁ passaṁ bhikkhave
sutavā ariyasāvako cakkhusmiṁpi nibbindati .pe. jivhāyapi nibbindati
.pe. manasmiṁpi nibbindati nibbindaṁ virajjati virāgā vimuccati.
vimuttasmiṁ vimuttamiti ñāṇaṁ hoti. khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānātīti. sattamaṁ.

[222] cakkhuṁ bhikkhave dukkhaṁ yopi hetu yopi paccayo cakkhussa
uppādāya sopi dukkho dukkhasambhūtaṁ bhikkhave cakkhuṁ kuto sukhaṁ
bhavissati .pe. jivhā dukkhā yopi hetu yopi paccayo jivhāya
uppādāya sopi dukkho dukkhasambhūtā bhikkhave jivhā kuto sukhā
bhavissati .pe. mano dukkho yopi hetu yopi paccayo manassa
uppādāya sopi dukkho dukkhasambhūto bhikkhave mano kuto sukho
bhavissati. evaṁ passaṁ .pe. nāparaṁ itthattāyāti pajānātīti.

page number: 164

[223] cakkhuṁ bhikkhave anattā yopi hetu yopi paccayo
cakkhussa uppādāya sopi anattā anattasambhūtaṁ bhikkhave cakkhu 1-
kuto attā bhavissati .pe. jivhā anattā yopi hetu yopi
paccayo jivhāya uppādāya sopi anattā anattasambhūtā
bhikkhave jivhā kuto attā bhavissati .pe. mano anattā
yopi hetu yopi paccayo manassa (pts. s iv, 131) uppādāya sopi anattā
anattasambhūto bhikkhave mano kuto attā bhavissati. evaṁ passaṁ
.pe. nāparaṁ itthattāyāti pajānātīti. aṭṭhamaṁ.

[224] rūpā bhikkhave aniccā yopi hetu yopi paccayo
rūpānaṁ uppādāya .pe. sopi anicco aniccasambhūtā bhikkhave
rūpā kuto niccā bhavissanti. saddā gandhā rasā phoṭṭhabbā
dhammā aniccā yopi hetu yopi paccayo dhammānaṁ uppādāya sopi
anicco aniccasambhūtā bhikkhave dhammā kuto niccā bhavissanti.
evaṁ passaṁ .pe. nāparaṁ itthattāyāti pajānātīti.

[225] rūpā bhikkhave dukkhā yopi hetu yopi paccayo rūpānaṁ
uppādāya sopi dukkho dukkhasambhūtā bhikkhave rūpā kuto
sukhā bhavissanti. saddā gandhā rasā phoṭṭhabbā dhammā
dukkhā yopi hetu yopi paccayo dhammānaṁ uppādāya sopi
dukkho dukkhasambhūtā bhikkhave dhammā kuto sukhā bhavissanti.
evaṁ passaṁ .pe. nāparaṁ itthattāyāti pajānātīti. navamaṁ.

footnote: 1 yu. sabbattha cakkhuṁ.

page number: 165

[226] rūpā bhikkhave anattā yopi hetu yopi paccayo rūpānaṁ
uppādāya so anattā anattasambhūtā bhikkhave rūpā kuto
attā bhavissanti. saddā gandhā rasā phoṭṭhabbā dhammā
anattā yopi hetu yopi paccayo dhammānaṁ uppādāya sopi
anattā anattasambhūtā bhikkhave dhammā kuto attā bhavissanti.
evaṁ passaṁ bhikkhave sutavā ariyasāvako rūpesu nibbindati saddesu
gandhesu rasesu phoṭṭhabbesu dhammesu nibbindati nibbindaṁ
virajjati virāgā vimuccati. vimuttasmiṁ vimuttamiti ñāṇaṁ hoti.
khīṇā jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānātīti. dasamaṁ.
devadahavaggo catuttho.
tassuddānaṁ
devadahakhaṇopaggayha 1- aggayha dve honti manasinā 2-
hetunāpi tayo vuttā duve ajjhattabāhirāti.
--------

footnote: 1 ma. devadaho khaṇo rūpā dve na tumhākameva ca. yu. devadahakhaṇo saṅgayha.
footnote: 2 yu. palāsinā.

page number: 166

navapurāṇavaggo pañcamo

[227] navapurāṇāni bhikkhave kammāni desissāmi kammanirodhañca
kammanirodhagāminiñca paṭipadaṁ taṁ suṇātha sādhukaṁ manasikarotha
bhāsissāmīti. katamañca bhikkhave purāṇakammaṁ. cakkhuṁ bhikkhave
purāṇakammaṁ abhisaṅkhataṁ abhisañcetayitaṁ vedaniyaṁ daṭṭhabbaṁ .pe.
jivhā purāṇakammā abhisaṅkhatā abhisañcetayitā vedaniyā daṭṭhabbā
.pe. mano purāṇakammo abhisaṅkhato abhisañcetayito vedaniyo
daṭṭhabbo. idaṁ vuccati bhikkhave purāṇakammaṁ.

[228] katamañca bhikkhave navakammaṁ. yaṁ kho bhikkhave etarahi
kammaṁ karoti kāyena vācāya manasā. idaṁ vuccati bhikkhave navakammaṁ.

[229] katamo ca bhikkhave kammanirodho. yo kho bhikkhave
kāyakammaṁ vacīkammaṁ manokammassa nirodhā (pts. s iv, 133) vimuttiṁ phusati. ayaṁ
vuccati bhikkhave kammanirodho.

[230] katamā ca bhikkhave kammanirodhagāminī paṭipadā. ayameva
ariyo aṭṭhaṅgiko maggo. seyyathīdaṁ. sammādiṭṭhi sammāsaṅkappo
sammāvācā sammākammanto sammāājīvo sammāvāyāmo sammāsati
sammāsamādhi. ayaṁ vuccati bhikkhave kammanirodhagāminī paṭipadā.

[231] iti kho bhikkhave desitaṁ vo 1- mayā purāṇakammaṁ desitaṁ
navakammaṁ desito kammanirodho desitā kammanirodhagāminī paṭipadā.

footnote: 1 ma. ayaṁ pāṭho natki.

page number: 167

yaṁ kho bhikkhave satthārā karaṇīyaṁ sāvakānaṁ hitesinā anukampakena
anukampaṁ upādāya kataṁ kho mayā 1-. etāni bhikkhave rukkhamūlāni
etāni suññāgārāni. byāyatha 2- bhikkhave mā pamādattha mā
pacchā vippaṭisārino ahuvattha ayaṁ vo amhākaṁ anusāsanīti.
paṭhamaṁ.

[232] nibbānasappāyaṁ vo bhikkhave paṭipadaṁ desissāmi taṁ
suṇātha .pe. katamā ca sā bhikkhave nibbānasappāyā paṭipadā.
idha bhikkhave bhikkhu cakkhuṁ aniccanti passati rūpā aniccāti
passati cakkhuviññāṇaṁ aniccanti passati cakkhusamphasso aniccoti
passati yampidaṁ cakkhusamphassapaccayā uppajjati vedayitaṁ sukhaṁ vā
dukkhaṁ vā adukkhamasukhaṁ vā tampi aniccanti passati .pe.
jivhā aniccāti passati rasā aniccāti passati jivhāviññāṇaṁ
aniccanti passati jivhāsamphasso aniccoti (pts. s iv, 134) passati yampidaṁ
jivhāsamphassapaccayā uppajjati vedayitaṁ sukhaṁ vā dukkhaṁ vā
adukkhamasukhaṁ vā tampi aniccanti passati .pe. mano aniccoti
passati dhammā aniccāti passati manoviññāṇaṁ aniccanti
passati manosamphasso aniccoti passati yampidaṁ manosamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā
tampi aniccanti passati. ayaṁ kho sā bhikkhave nibbānasappāyā
paṭipadāti. dutiyaṁ.

footnote: 1 ma. yu. kataṁ vo taṁ mayā. 2 ma. yu. jhāyatha.

page number: 168

[233] nibbānasappāyaṁ vo bhikkhave paṭipadaṁ desissāmi taṁ
suṇātha .pe. katamā ca sā bhikkhave nibbānasappāyā paṭipadā.
idha bhikkhave bhikkhu 1- cakkhuṁ dukkhanti passati rūpā dukkhāti passati
cakkhuviññāṇaṁ dukkhanti passati cakkhusamphasso dukkhoti passati
yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā
adukkhamasukhaṁ vā tampi dukkhanti passati .pe. jivhā dukkhāti
passati .pe. mano dukkhoti passati dhammā dukkhāti passati
manoviññāṇaṁ dukkhanti passati manosamphasso dukkhoti passati
yampidaṁ manosamphassapaccayā uppajjati vedayitaṁ sukhaṁ vā dukkhaṁ vā
adukkhamasukhaṁ vā tampi dukkhanti passati. ayaṁ kho sā bhikkhave
nibbānasappāyā paṭipadāti. tatiyaṁ.

[234] nibbānasappāyaṁ vo bhikkhave paṭipadaṁ desissāmi taṁ
suṇātha .pe. katamā ca sā bhikkhave nibbānasappāyā paṭipadā.
idha bhikkhave bhikkhu cakkhuṁ anattāti passati rūpā anattāti
passati cakkhuviññāṇaṁ anattāti passati cakkhusamphasso anattāti
passati yampidaṁ cakkhusamphassapaccayā (pts. s iv, 135) uppajjati vedayitaṁ sukhaṁ vā
dukkhaṁ vā adukkhamasukhaṁ vā tampi anattāti passati .pe.
jivhā anattāti passati .pe. mano anattāti passati dhammā
anattāti passati manoviññāṇaṁ anattāti passati manosamphasso
anattāti passati yampidaṁ manosamphassapaccayā uppajjati vedayitaṁ

footnote: 1 ma. ayaṁ pāṭho natthi.

page number: 169

sukhaṁ vā dukkhaṁ vā adukkhamasukhaṁ vā tampi anattāti passati.
ayaṁ kho sā bhikkhave nibbānasappāyā paṭipadāti. catutthaṁ.

[235] nibbānasappāyaṁ vo bhikkhave paṭipadaṁ desissāmi taṁ
suṇātha .pe. katamā ca sā bhikkhave nibbānasappāyā paṭipadā.
taṁ kiṁ maññatha bhikkhave cakkhuṁ niccaṁ vā aniccaṁ vāti. aniccaṁ
bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ bhante.
yaṁ panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ
etaṁ mama esohamasmi eso me attāti. no hetaṁ
bhante. rūpā niccā vā aniccā vāti. aniccā bhante.
cakkhuviññāṇaṁ cakkhusamphasso .pe. yampidaṁ manosamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā tampi
niccaṁ vā aniccaṁ vāti. aniccaṁ bhante. yaṁ panāniccaṁ dukkhaṁ
vā taṁ sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ
kallaṁ nu taṁ samanupassituṁ etaṁ mama esohamasmi
eso me attāti. no hetaṁ bhante. evaṁ passaṁ bhikkhave
sutavā ariyasāvako cakkhusmiṁpi nibbindati rūpesupi nibbindati
cakkhuviññāṇepi nibbindati .pe. yampidaṁ manosamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā tasmiṁpi
nibbindati nibbindaṁ virajjati virāgā vimuccati .pe. nāparaṁ
itthattāyāti pajānāti 1-. ayaṁ kho sā bhikkhave nibbānasappāyā

footnote: 1 yu. itisaddo atthi.

page number: 170

paṭipadāti. pañcamaṁ.

[236] anantevāsikamidaṁ bhikkhave brahmacariyaṁ vussati anācariyakaṁ.
sāntevāsiko 1- bhikkhave bhikkhu sācariyako dukkhaṁ na phāsu 2- viharati
anantevāsiko bhikkhave bhikkhu anācariyako sukhaṁ phāsu 2- viharati.
kathañca bhikkhave 3- bhikkhu sāntevāsiko sācariyako dukkhaṁ na phāsu 2-
viharati. idha bhikkhave bhikkhuno cakkhunā rūpaṁ disvā uppajjanti
pāpakā akusalā dhammā sarasaṅkappā saññojaniyā tyāssa 4-
anto vasanti antassa vasanti 5- pāpakā akusalā dhammāti
tasmā sāntevāsikoti vuccati. te naṁ samudācaranti 

[6]- pāpakā
akusalā dhammāti tasmā sācariyakoti vuccati .pe. puna caparaṁ
bhikkhave bhikkhuno jivhāya rasaṁ sāyitvā uppajjanti pāpakā akusalā
dhammā sarasaṅkappā saññojaniyā tyāssa anto vasanti antassa
vasanti pāpakā akusalā dhammāti tasmā sāntevāsikoti vuccati.
te naṁ samudācaranti pāpakā akusalā dhammāti tasmā sācariyakoti
vuccati .pe. puna caparaṁ bhikkhave bhikkhuno manasā dhammaṁ viññāya
uppajjanti pāpakā akusalā dhammā sarasaṅkappā saññojaniyā
tyāssa anto vasanti antassa (pts. s iv, 137) vasanti pāpakā akusalā
dhammāti tasmā sāntevāsikoti vuccati. te naṁ samudācaranti
pāpakā akusalā dhammāti tasmā sācariyakoti vuccati. evaṁ

footnote: 1 ma. yu. santevāsiko. evamuparipi. 2 yu. phāsuṁ. 3 ma. ayaṁ pāṭho natthi.
footnote: 4 yu. tayassa. evamuparipi. 5 sī. anvāssavanti. 6 ma. yu. samudācaranti
footnote: naṁ. evamuparipi.

page number: 171

kho bhikkhave bhikkhu sāntevāsiko sācariyako dukkhaṁ na phāsu
viharati.

[237] kathañca bhikkhave 

[1]- anantevāsiko anācariyako sukhaṁ phāsu
viharati. idha bhikkhave bhikkhuno cakkhunā rūpaṁ disvā na uppajjanti
pāpakā akusalā dhammā sarasaṅkappā saññojaniyā tyāssa na
anto vasanti nāssa anto vasanti pāpakā akusalā dhammāti
tasmā anantevāsikoti vuccati. netaṁ 2- samudācaranti 

[3]- pāpakā
akusalā dhammāti tasmā anācariyakoti vuccati .pe. puna caparaṁ
bhikkhave bhikkhuno jivhāya rasaṁ sāyitvā na uppajjanti pāpakā
akusalā dhammā sarasaṅkappā saññojaniyā tyāssa na anto
vasanti nāssa anto vasanti pāpakā akusalā dhammāti tasmā
anantevāsikoti vuccati. netaṁ samudācaranti pāpakā akusalā
dhammāti tasmā anācariyakoti vuccati .pe. puna caparaṁ bhikkhave
bhikkhuno manasā dhammaṁ viññāya na uppajjanti pāpakā akusalā dhammā
sarasaṅkappā saññojaniyā tyāssa na anto vasanti nāssa
anto vasanti pāpakā akusalā dhammāti tasmā anantevāsikoti
vuccati. netaṁ samudācaranti pāpakā akusalā dhammāti tasmā
anācariyakoti vuccati. evaṁ kho bhikkhave bhikkhu anantevāsiko
anācariyako sukhaṁ phāsu viharati. anantevāsikamidaṁ bhikkhave brahmacariyaṁ

footnote: 1 ma. bhikkhu. 2 sī. ma. sabbavāresu te naṁ na iti pāṭhā dissanti.
footnote: 3 ma. yu. na samudācaranti naṁ. evamuparipi.

page number: 172

vussati 1- anācariyakaṁ. (pts. s iv, 138) sāntevāsiko bhikkhave bhikkhu sācariyako dukkhaṁ
na phāsu viharati anantevāsiko bhikkhave bhikkhu anācariyako sukhaṁ
phāsu viharatīti. chaṭṭhaṁ.

[238] sace vo bhikkhave aññatitthiyā paribbājakā evaṁ
puccheyyuṁ kimatthiyaṁ āvuso samaṇe gotame brahmacariyaṁ vussatīti.
evaṁ puṭṭhā tumhe bhikkhave tesaṁ aññatitthiyānaṁ paribbājakānaṁ
evaṁ byākareyyātha dukkhassa kho āvuso pariññāya bhagavati
brahmacariyaṁ vussatīti. sace pana vo bhikkhave aññatitthiyā
paribbājakā evaṁ puccheyyuṁ katamaṁ pana āvuso dukkhaṁ yassa
pariññāya samaṇe gotame brahmacariyaṁ vussatīti. evaṁ puṭṭhā
tumhe bhikkhave tesaṁ aññatitthiyānaṁ paribbājakānaṁ evaṁ
byākareyyātha cakkhuṁ kho āvuso dukkhaṁ tassa pariññāya bhagavati
brahmacariyaṁ vussati rūpā dukkhā tesaṁ pariññāya bhagavati
brahmacariyaṁ vussati cakkhuviññāṇaṁ dukkhaṁ tassa pariññāya
bhagavati brahmacariyaṁ vussati cakkhusamphasso dukkho tassa pariññāya
bhagavati brahmacariyaṁ vussati yampidaṁ cakkhusamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi dukkhaṁ tassa
pariññāya bhagavati brahmacariyaṁ vussati .pe. jivhā dukkhā mano
dukkho tassa pariññāya bhagavati brahmacariyaṁ vussati .pe.
yampidaṁ manosamphassapaccayā uppajjati vedayitaṁ sukhaṁ vā dukkhaṁ vā

footnote: 1 yu. vuccati.

page number: 173

adukkhamasukhaṁ vā tampi dukkhaṁ tassa pariññāya bhagavati brahmacariyaṁ
vussati. idaṁ kho āvuso dukkhassa 1- pariññāya bhagavati brahmacariyaṁ
vussatīti. evaṁ puṭṭhā tumhe bhikkhave tesaṁ aññatitthiyānaṁ
paribbājakānaṁ evaṁ byākareyyāthāti. sattamaṁ.

[239] atthi nu kho bhikkhave pariyāyo yaṁ pariyāyaṁ āgamma
bhikkhu aññatreva saddhāya aññatra ruciyā aññatra anussavā
aññatra ākāraparivitakkā aññatra diṭṭhinijjhānakkhantiyā (pts. s iv, 139) aññaṁ
byākareyya khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti pajānātīti 2-. bhagavaṁmūlakā no bhante dhammā
bhagavaṁnettikā bhagavaṁpaṭisaraṇā. sādhu vata bhante bhagavantaṁyeva paṭibhātu
etassa bhāsitassa attho bhagavato sutvā bhikkhū dhāressantīti.
tenahi bhikkhave suṇātha sādhukaṁ manasikarotha bhāsissāmīti. evaṁ
bhanteti kho te bhikkhū bhagavato paccassosuṁ. bhagavā etadavoca
atthi bhikkhave pariyāyo yaṁ pariyāyaṁ āgamma bhikkhu aññatreva
saddhāya aññatra ruciyā aññatra anussavā aññatra ākāraparivitakkā
aññatra diṭṭhinijjhānakkhantiyā aññaṁ byākareyya
khīṇā jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānātīti.

[240] katamo ca bhikkhave pariyāyo yaṁ pariyāyaṁ āgamma
bhikkhu aññatreva saddhāya .pe. aññatra diṭṭhinijjhānakkhantiyā

footnote: 1 ma. yu. dukkhaṁ yassa. 2 ma. pajānāmīti. evamuparipi.

page number: 174

aññaṁ byākaroti khīṇā jāti vusitaṁ brahmacariyaṁ kataṁ karaṇīyaṁ
nāparaṁ itthattāyāti pajānātīti. idha bhikkhave bhikkhu cakkhunā rūpaṁ
disvā santaṁ vā ajjhattaṁ rāgadosamohaṁ atthi me ajjhattaṁ
rāgadosamohoti pajānāti asantaṁ vā ajjhattaṁ rāgadosamohaṁ
natthi me ajjhattaṁ rāgadosamohoti pajānāti. yantaṁ bhikkhave
bhikkhu cakkhunā rūpaṁ disvā santaṁ vā ajjhattaṁ rāgadosamohaṁ
atthi me ajjhattaṁ rāgadosamohoti pajānāti asantaṁ vā
ajjhattaṁ rāgadosamohaṁ natthi me ajjhattaṁ rāgadosamohoti
pajānāti. api nu khome 1- bhikkhave dhammā saddhāya vā veditabbā
ruciyā vā veditabbā anussavena vā veditabbā ākāraparivitakkena
vā veditabbā diṭṭhinijjhānakkhantiyā vā veditabbāti. no hetaṁ
bhante. nanume bhikkhave dhammā paññāya disvā veditabbāti. evaṁ
bhante. ayampi 2- kho bhikkhave pariyāyo yaṁ pariyāyaṁ āgamma
bhikkhu aññatreva saddhāya aññatra ruciyā aññatra anussavā
aññatra ākāraparivitakkā aññatra diṭṭhinijjhānakkhantiyā aññaṁ
byākaroti khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti pajānāti 3- .pe.

[241] puna caparaṁ bhikkhave bhikkhu jivhāya rasaṁ sāyitvā santaṁ
vā ajjhattaṁ .pe. rāgadosamohoti pajānāti asantaṁ vā
ajjhattaṁ rāgadosamohaṁ natthi me ajjhattaṁ rāgadosamohoti

footnote: 1 ma. khosaddo natthi. 2 ma. yu. ayaṁkho. evamuparipi. 3 ma. pajānāmīti.
footnote: evamuparipi.

page number: 175

pajānāti. yantaṁ bhikkhave bhikkhu 1- jivhāya rasaṁ sāyitvā santaṁ vā
ajjhattaṁ rāgadosamohaṁ atthi me ajjhattaṁ rāgadosamohoti
pajānāti asantaṁ vā ajjhattaṁ rāgadosamohaṁ natthi me ajjhattaṁ
rāgadosamohoti pajānāti. api nu khome bhikkhave dhammā saddhāya
vā veditabbā ruciyā vā veditabbā anussavena vā veditabbā
ākāraparivitakkena vā veditabbā diṭṭhinijjhānakkhantiyā vā veditabbāti.
no hetaṁ bhante. nanume bhikkhave dhammā paññāya disvā
veditabbāti. evaṁ bhante. ayampi kho bhikkhave bhikkhu 1- pariyāyo
yaṁ pariyāyaṁ āgamma bhikkhu aññatreva saddhāya aññatra ruciyā
aññatra anussavā aññatra ākāraparivitakkā aññatra diṭṭhinijjhānakkhantiyā
aññaṁ byākaroti khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānātīti .pe.

[242] (pts. s iv, 140) puna caparaṁ bhikkhave bhikkhu manasā dhammaṁ viññāya santaṁ
vā ajjhattaṁ rāgadosamohaṁ atthi me ajjhattaṁ rāgadosamohoti
pajānāti asantaṁ vā ajjhattaṁ rāgadosamohaṁ natthi me ajjhattaṁ
rāgadosamohoti pajānāti. yantaṁ bhikkhave bhikkhu manasā dhammaṁ
viññāya santaṁ vā ajjhattaṁ rāgadosamohaṁ atthi me ajjhattaṁ
rāgadosamohoti pajānāti asantaṁ vā ajjhattaṁ rāgadosamohaṁ
natthi me ajjhattaṁ rāgadosamohoti pajānāti. api nu khome
bhikkhave dhammā saddhāya vā veditabbā ruciyā vā veditabbā

footnote: 1 ma. ayaṁ pāṭho natthi.

page number: 176

anussavena vā veditabbā ākāraparivitakkena vā veditabbā
diṭṭhinijjhānakkhantiyā vā veditabbāti. no hetaṁ bhante.
nanume bhikkhave dhammā paññāya disvā veditabbāti. evaṁ
bhante. ayampi kho bhikkhave pariyāyo yaṁ pariyāyaṁ āgamma
bhikkhu aññatreva saddhāya aññatra ruciyā aññatra anussavā
aññatra ākāraparivitakkā aññatra diṭṭhinijjhānakkhantiyā aññaṁ
byākaroti khīṇā khāti vusitaṁ brahmacariyaṁ kataṁ karaṇīyaṁ nāparaṁ
itthattāyāta pajānātīti. aṭṭhamaṁ.

[243] atha kho aññataro bhikkhu yena bhagavā tenupasaṅkami
.pe. ekamantaṁ nisinno kho so bhikkhu bhagavantaṁ etadavoca
indriyasampanno indriyasampannoti bhante vuccati kittāvatā
nu kho bhante indriyasampanno hotīti. cakkhundriye ce bhikkhu
udayabbayānupassī viharanto cakkhundriye nibbindati .pe. jivhindriye
ce bhikkhu udayabbayānupassī viharanto jivhindriye nibbindati .pe.
manindriye ce bhikkhu udayabbayānupassī viharanto manindriye nibbindati
nibbindaṁ virajjati .pe. vimuttamiti ñāṇaṁ hoti. khīṇā jāti
vusitaṁ brahmacariyaṁ kataṁ karaṇīyaṁ nāparaṁ itthattāyāti pajānāti.
ettāvatā kho bhikkhu indriyasampanno hotīti. navamaṁ.

[244] (pts. s iv, 141) atha kho aññataro bhikkhu yena bhagavā tenupasaṅkami
.pe. ekamantaṁ nisinno kho so bhikkhu bhagavantaṁ etadavoca

page number: 177

dhammakathiko dhammakathikoti bhante vuccati kittāvatā nu kho bhante
dhammakathiko hotīti. cakkhussa ce bhikkhave 1- bhikkhu nibbidāya virāgāya
nirodhāya dhammaṁ deseti dhammakathiko bhikkhūti alaṁ vacanāya.
cakkhussa ce bhikkhu nibbidāya virāgāya nirodhāya paṭipanno hoti
dhammānudhammapaṭipanno bhikkhūti alaṁ vacanāya. cakkhussa ce bhikkhu
nibbidā virāgā nirodhā anupādā vimutto hoti diṭṭhadhammanibbānapatto
bhikkhūti alaṁ vacanāya .pe. jivhāya ce bhikkhu
nibbidāya virāgāya nirodhāya dhammaṁ deseti dhammakathiko bhikkhūti
alaṁ vacanāya .pe. manassa ce bhikkhu nibbidāya virāgāya nirodhāya
dhammaṁ deseti dhammakathiko bhikkhūti alaṁ vacanāya. manassa ce bhikkhu
nibbidāya virāgāya nirodhāya paṭipanno hoti dhammānudhammapaṭipanno
bhikkhūti alaṁ vacanāya. manassa ce bhikkhu nibbidā virāgā
nirodhā anupādā vimutto hoti diṭṭhadhammanibbānapatto bhikkhūti
alaṁ vacanāyāti. dasamaṁ.
navapurāṇavaggo pañcamo.
tassuddānaṁ
kammaṁ cattāri sappāyā anantevāsikimatthiyā
atthi nu kho pariyāyo indriyakathikena vāti 2-.

footnote: 1 ma. yu. ayaṁ pāṭho natthi. 2 ma. kathikena cāti. yu. kathikena te dasāti.

page number: 178

tatiyapaṇṇāsake vaggassuddānaṁ
yogakkhemi ca loko ca gahapati devadahena ca
navapurāṇena paññāsaṁ 1- tatiyaṁ tena vuccatīti.
--------------

footnote: 1 ma. paññāso tatiyo.

page number: 179

nandikkhayavaggo paṭhamo

[245] aniccaṁyeva bhikkhave bhikkhu cakkhuṁ aniccanti passati
sāssa 1- hoti sammādiṭṭhi sammā passaṁ nibbindati nandikkhayā
rāgakkhayo rāgakkhayā nandikkhayo nandirāgakkhayā cittaṁ suvimuttanti
vuccati .pe. aniccaṁyeva bhikkhave bhikkhu jivhaṁ aniccanti passati
sāssa hoti sammādiṭṭhi sammā passaṁ nibbindati nandikkhayā
rāgakkhayo .pe. cittaṁ suvimuttanti vuccati .pe. aniccaṁyeva
bhikkhave bhikkhu manaṁ aniccanti passati sāssa hoti sammādiṭṭhi
sammā passaṁ nibbindati nandikkhayā rāgakkhayo rāgakkhayā nandikkhayo
nandirāgakkhayā cittaṁ suvimuttanti vuccatīti. paṭhamaṁ.

[246] anicceyeva bhikkhave bhikkhu rūpe aniccāti passati
sāssa hoti sammādiṭṭhi sammā passaṁ nibbindati nandikkhayā
rāgakkhayo rāgakkhayā nandikkhayo nandirāgakkhayā cittaṁ suvimuttanti
vuccati. anicceyeva bhikkhave bhikkhu sadde gandhe rase
phoṭṭhabbe dhamme aniccāti passati sāssa hoti sammādiṭṭhi
sammā passaṁ nibbindati nandikkhayā rāgakkhayo rāgakkhayā
nandikkhayo nandirāgakkhayā cittaṁ suvimuttanti vuccatīti. dutiyaṁ.

[247] cakkhuṁ bhikkhave yoniso manasikarotha cakkhuaniccatañca 2-

footnote: 1 yu. sāyaṁ. 2 ma. cakkhāniccatañca. yu. cakkhaniccatañca. evamuparipi.

page number: 180

yathābhūtaṁ samanupassatha. cakkhuṁ bhikkhave bhikkhu yoniso manasikaronto
cakkhuaniccatañca yathābhūtaṁ samanupassanto cakkhusmiṁpi nibbindati
nandikkhayā rāgakkhayo rāgakkhayā nandikkhayo nandirāgakkhayā cittaṁ
suvimuttanti vuccati .pe. (pts. s iv, 143) jivhaṁ bhikkhave yoniso manasikarotha
jivhāniccatañca yathābhūtaṁ samanupassatha. jivhaṁ bhikkhave bhikkhu yoniso
manasikaronto jivhāniccatañca yathābhūtaṁ samanupassanto jivhāyapi
nibbindati nandikkhayā rāgakkhayo rāgakkhayā nandikkhayo nandirāgakkhayā
cittaṁ suvimuttanti vuccati .pe. manaṁ bhikkhave yoniso manasikarotha
manāniccatañca yathābhūtaṁ samanupassatha. manaṁ bhikkhave bhikkhu yoniso
manasikaronto manāniccatañca yathābhūtaṁ samanupassanto manasmiṁpi
nibbindati nandikkhayā rāgakkhayo rāgakkhayā nandikkhayo nandirāgakkhayā
cittaṁ suvimuttanti vuccatīti. tatiyaṁ.

[248] rūpe bhikkhave yoniso manasikarotha rūpāniccatañca
yathābhūtaṁ samanupassatha. rūpe bhikkhave bhikkhu yoniso manasikaronto
rūpāniccatañca yathābhūtaṁ samanupassanto rūpesu 1- nibbindati nandikkhayā
rāgakkhayo rāgakkhayā nandikkhayo nandirāgakkhayā cittaṁ suvimuttanti
vuccati. sadde gandhe rase phoṭṭhabbe dhamme bhikkhave
yoniso manasikarotha dhammāniccatañca yathābhūtaṁ samanupassatha dhamme
bhikkhave bhikkhu yoniso manasikaronto dhammāniccatañca yathābhūtaṁ
samanupassanto dhammesu nibbindati nandikkhayā rāgakkhayo rāgakkhayā

footnote: 1 ma. yu. rūpesupi .... evamuparipi.

page number: 181

nandikkhayo nandirāgakkhayā cittaṁ suvimuttanti vuccatīti. catutthaṁ.

[249] ekaṁ samayaṁ bhagavā rājagahe viharati jīvakambavane. tatra
kho bhagavā bhikkhū āmantesi .pe. samādhiṁ bhikkhave bhāvetha.
samāhitassa bhikkhave (pts. s iv, 144) bhikkhuno yathābhūtaṁ okkāyati 1-. kiñca yathābhūtaṁ
okkāyati. cakkhuṁ aniccanti yathābhūtaṁ okkāyati rūpā aniccāti
yathābhūtaṁ okkāyati cakkhuviññāṇaṁ aniccanti yathābhūtaṁ okkāyati
cakkhusamphasso aniccoti yathābhūtaṁ okkāyati yampidaṁ cakkhusamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā
tampi aniccanti yathābhūtaṁ okkāyati .pe. mano aniccoti yathābhūtaṁ
okkāyati dhammā aniccāti yathābhūtaṁ okkāyati .pe. yampidaṁ
manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ
vā tampi aniccanti yathābhūtaṁ okkāyati. samādhiṁ bhikkhave
bhāvetha. samāhitassa bhikkhave bhikkhuno yathābhūtaṁ okkāyatīti.
pañcamaṁ.

[250] ekaṁ samayaṁ bhagavā rājagahe viharati jīvakambavane. tatra
kho bhagavā bhikkhū āmantesi .pe. paṭisallīnā 2- kho 3- bhikkhave 4-
yogamāpajatha. paṭisallīnassa bhikkhave bhikkhuno yathābhūtaṁ okkāyati.
kiñca bhikkhave yathābhūtaṁ okkāyati. cakkhuṁ aniccanti yathābhūtaṁ
okkāyati rūpā aniccāti yathābhūtaṁ okkāyati cakkhuviññāṇaṁ

footnote: 1 katthaci potthake okkhāyatīti vā pakkhāyatīti vā pāṭho dissati. 2 ma. yu.
footnote: paṭisallāne. 3 ma. yu. khosaddo natthi.
footnote: 4 ma. yu. sabbattha bhikkhaveti pāṭho natthi.

page number: 182

aniccanti yathābhūtaṁ okkāyati cakkhusamphasso aniccoti yathābhūtaṁ
okkāyati yampidaṁ cakkhusamphassapaccayā uppajjati vedayitaṁ sukhaṁ
vā dukkhaṁ vā adukkhamasukhaṁ vā tampi aniccanti yathābhūtaṁ
okkāyati .pe. mano aniccoti yathābhūtaṁ okkāyati dhammā
manoviññāṇaṁ manosamphasso yampidaṁ manosamphassapaccayā uppajjati
vedayitaṁ sukhaṁ vā dukkhaṁ (pts. s iv, 145) vā adukkhamasukhaṁ vā tampi aniccanti
yathābhūtaṁ okkāyati. paṭisallīnā bhikkhave yogamāpajatha. paṭisallīnassa
bhikkhave bhikkhuno yathābhūtaṁ okkāyatīti. chaṭṭhaṁ.

[251] atha kho āyasmā mahākoṭṭhiko yena bhagavā
tenupasaṅkami .pe. ekamantaṁ nisinno kho āyasmā mahākoṭṭhiko
bhagavantaṁ etadavoca sādhu me bhante bhagavā saṅkhittena dhammaṁ desetu
yamahaṁ bhagavato dhammaṁ sutvā eko vūpakaṭṭho appamatto ātāpī
pahitatto vihareyyanti. yaṁ kho koṭṭhika aniccaṁ tatra te
chando pahātabbo. kiñca koṭṭhika aniccaṁ. cakkhuṁ 

[1]- koṭṭhika
aniccaṁ tatra te chando pahātabbo. rūpā aniccā tatra
te chando pahātabbo. cakkhuviññāṇaṁ aniccaṁ tatra te chando
pahātabbo. cakkhusamphasso anicco tatra te chando
pahātabbo. yampidaṁ cakkhusamphassapaccayā uppajjati vedayitaṁ sukhaṁ vā
dukkhaṁ vā adukkhamasukhaṁ vā tampi aniccaṁ tatra te chando
pahātabbo .pe. jivhā aniccā tatra te chando pahātabbo.

footnote: 1 ma. yu. kho.

page number: 183

rasā aniccā tatra te chando pahātabbo. jivhāviññāṇaṁ
aniccaṁ tatra te chando pahātabbo. jivhāsamphasso anicco
tatra te chando pahātabbo. yampidaṁ jivhāsamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi aniccaṁ tatra
te chando pahātabbo .pe. mano anicco tatra te chando
pahātabbo. dhammā aniccā tatra te chando pahātabbo.
manoviññāṇaṁ aniccaṁ tatra te chando pahātabbo. manosamphasso
anicco tatra te chando pahātabbo. yampidaṁ manosamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā
tampi aniccaṁ tatra te chando pahātabbo. yaṁ kho koṭṭhika
aniccaṁ tatra te chando pahātabboti. sattamaṁ.

[252] (pts. s iv, 146) atha kho .pe. vihareyyanti. yaṁ kho koṭṭhika dukkhaṁ
tatra te chando pahātabbo. kiñca koṭṭhika dukkhaṁ. cakkhuṁ kho
koṭṭhika dukkhaṁ tatra te chando pahātabbo. rūpā dukkhā tatra
te chando pahātabbo. cakkhuviññāṇaṁ dukkhaṁ tatra te chando
pahātabbo. cakkhusamphasso dukkho tatra te chando pahātabbo.
yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā
adukkhamasukhaṁ vā tampi dukkhaṁ tatra te chando pahātabbo .pe.
jivhā dukkhā tatra te chando pahātabbo .pe. mano dukkho
tatra te chando pahātabbo. dhammā dukkhā tatra te chando

page number: 184

pahātabbo. manoviññāṇaṁ dukkhaṁ tatra te chando pahātabbo.
manosamphasso dukkho tatra te chando pahātabbo. yampidaṁ
manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ
vā tampi dukkhaṁ tatra te chando pahātabbo. yaṁ kho koṭṭhika
dukkhaṁ tatra te chando pahātabboti. aṭṭhamaṁ.

[253] ekamantaṁ .pe. vihareyyanti. yo kho koṭṭhika
anattā tatra te chando pahātabbo. ko ca koṭṭhika anattā.
cakkhuṁ kho koṭṭhika anattā tatra te chando pahātabbo. rūpā
anattā tatra te chando pahātabbo. cakkhuviññāṇaṁ anattā
tatra te chando pahātabbo. cakkhusamphasso anattā tatra te
chando pahātabbo. yampidaṁ cakkhusamphassapaccayā uppajjati vedayitaṁ
sukhaṁ vā dukkhaṁ vā adukkhamasukhaṁ vā tampi anattā tatra te
chando pahātabbo .pe. jivhā anattā tatra te chando
pahātabbo .pe. mano anattā tatra te chando pahātabbo.
dhammā anattā tatra te chando pahātabbo. manoviññāṇaṁ
manosamphasso yampidaṁ (pts. s iv, 147) manosamphassapaccayā uppajjati vedayitaṁ
sukhaṁ vā dukkhaṁ vā adukkhamasukhaṁ vā tampi anattā tatra te
chando pahātabbo. yo kho koṭṭhika anattā tatra te chando
pahātabboti. navamaṁ.

[254] atha kho aññataro bhikkhu yena bhagavā tenupasaṅkami .pe.

page number: 185

ekamantaṁ nisinno kho 1- so bhikkhu bhagavantaṁ etadavoca kathaṁ nu kho
bhante jānato kathaṁ passato micchādiṭṭhi pahiyyatīti. cakkhuṁ kho
bhikkhu aniccato jānato passato micchādiṭṭhi pahiyyati. rūpe
aniccato jānato passato micchādiṭṭhi pahiyyati. cakkhuviññāṇaṁ
aniccato jānato passato micchādiṭṭhi pahiyyati. cakkhusamphassaṁ
aniccato jānato passato micchādiṭṭhi pahiyyati .pe. yampidaṁ
manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ
vā tampi aniccato jānato passato micchādiṭṭhi pahiyyati. evaṁ
kho bhikkhu jānato evaṁ passato micchādiṭṭhi pahiyyatīti. dasamaṁ.

[255] atha kho aññataro bhikkhu .pe. etadavoca kathaṁ nu
kho bhante jānato kathaṁ passato sakkāyadiṭṭhi pahiyyatīti. cakkhuṁ
kho bhikkhu dukkhato jānato passato sakkāyadiṭṭhi pahiyyati. rūpe
dukkhato jānato passato sakkāyadiṭṭhi pahiyyati. cakkhuviññāṇaṁ
dukkhato jānato passato sakkāyadiṭṭhi pahiyyati. cakkhusamphassaṁ
dukkhato jānato passato sakkāyadiṭṭhi pahiyyati .pe. yampidaṁ
manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ
vā tampi dukkhato jānato passato sakkāyadiṭṭhi pahiyyati.
evaṁ kho bhikkhu jānato evaṁ passato sakkāyadiṭṭhi pahiyyatīti.
ekādasamaṁ.

[256] atha kho aññataro bhikkhu .pe. (pts. s iv, 148) etadavoca kathaṁ nu

footnote: 1 ma. khosaddo natthi.

page number: 186

kho bhante jānato kathaṁ passato attānudiṭṭhi pahiyyatīti. cakkhuṁ
kho bhikkhu anattato jānato passato attānudiṭṭhi pahiyyati. rūpe
anattato jānato passato attānudiṭṭhi pahiyyati. cakkhuviññāṇaṁ
anattato jānato passato attānudiṭṭhi pahiyyati. cakkhusamphassaṁ
anattato jānato passato attānudiṭṭhi pahiyyati. yampidaṁ
cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ
vā tampi anattato jānato passato attānudiṭṭhi pahiyyati .pe.
jivhaṁ anattato jānato passato attānudiṭṭhi pahiyyati .pe.
manaṁ anattato jānato passato attānudiṭṭhi pahiyyati. dhamme
manoviññāṇaṁ manosamphassaṁ yampidaṁ manosamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi anattato
jānato passato attānudiṭṭhi pahiyyatīti. evaṁ kho bhikkhu
jānato evaṁ passato attānudiṭṭhi pahiyyatīti. dvādasamaṁ.
nandikkhayavaggo paṭhamo.
tassuddānaṁ
nandikkhayena cattāro jīvakambavane duve
koṭṭhikena tayo vuttā micchāsakkāyāttanoti.
-----------

page number: 187

saṭṭhipeyyālo dutiyo

[257] yaṁ bhikkhave aniccaṁ tatra vo chando pahātabbo.
kiñca bhikkhave aniccaṁ. (pts. s iv, 149) cakkhuṁ bhikkhave aniccaṁ tatra vo chando
pahātabbo .pe. jivhā aniccā tatra vo chando pahātabbo .pe.
mano anicco tatra vo chando pahātabbo. yaṁ bhikkhave
aniccaṁ tatra vo chando pahātabboti. yaṁ bhikkhave aniccaṁ
tatra vo rāgo pahātabbo. kiñca bhikkhave aniccaṁ. cakkhuṁ
bhikkhave aniccaṁ tatra vo rāgo pahātabbo .pe. jivhā
aniccā tatra vo rāgo pahātabbo .pe. mano anicco tatra vo
rāgo pahātabbo. yaṁ bhikkhave aniccaṁ tatra vo rāgo pahātabboti.
yaṁ bhikkhave aniccaṁ tatra vo chandarāgo pahātabbo. kiñca
bhikkhave aniccaṁ. cakkhuṁ bhikkhave aniccaṁ tatra vo chandarāgo
pahātabbo .pe. jivhā aniccā tatra vo chandarāgo pahātabbo .pe.
mano anicco tatra vo chandarāgo pahātabbo. yaṁ bhikkhave
aniccaṁ tatra vo chandarāgo pahātabboti.

[258] yaṁ bhikkhave dukkhaṁ tatra vo chando pahātabbo.
rāgo pahātabbo. chandarāgo pahātabbo. kiñca bhikkhave
dukkhaṁ. cakkhuṁ bhikkhave dukkhaṁ tatra vo chando pahātabbo.
rāgo pahātabbo. chandarāgo pahātabbo .pe. jivhā

page number: 188

dukkhā .pe. mano dukkho tatra vo chando pahātabbo.
rāgo pahātabbo. chandarāgo pahātabbo. (pts. s iv, 150) yaṁ bhikkhave dukkhaṁ
tatra vo chando pahātabbo. rāgo pahātabbo. chandarāgo
pahātabboti.

[259] yo bhikkhave anattā tatra vo chando pahātabbo.
rāgo pahātabbo. chandarāgo pahātabbo. ko 1- ca bhikkhave
anattā. cakkhuṁ bhikkhave anattā tatra vo chando pahātabbo.
rāgo pahātabbo. chandarāgo pahātabbo .pe. ghānaṁ anattā
tatra vo chando pahātabbo. rāgo pahātabbo. chandarāgo
pahātabbo. jivhā anattā tatra vo chando pahātabbo.
rāgo pahātabbo. chandarāgo pahātabbo .pe. mano anattā
tatra vo chando pahātabbo. rāgo pahātabbo. chandarāgo
pahātabbo. yo bhikkhave anattā tatra vo chando pahātabbo.
rāgo pahātabbo. chandarāgo pahātabboti.

[260] yaṁ bhikkhave aniccaṁ tatra vo chando pahātabbo.
rāgo pahātabbo. chandarāgo pahātabbo. kiñci bhikkhave
aniccaṁ. rūpā bhikkhave aniccā tatra vo chando pahātabbo.
rāgo pahātabbo. chandarāgo pahātabbo. saddā aniccā
tatra vo chando pahātabbo. rāgo pahātabbo. chandarāgo
pahātabbo. gandhā aniccā tatra vo chando pahātabbo.

footnote: 1 yu. kiñca.

page number: 189

rāgo pahātabbo. chandarāgo pahātabbo. rasā aniccā
tatra vo chando pahātabbo. rāgo pahātabbo. chandarāgo
pahātabbo. phoṭṭhabbā aniccā tatra vo chando pahātabbo.
rāgo pahātabbo. chandarāgo pahātabbo. dhammā aniccā
tatra vo chando pahātabbo. rāgo pahātabbo. chandarāgo
pahātabbo. yaṁ bhikkhave aniccaṁ tatra vo chando pahātabbo.
rāgo pahātabbo. chandarāgo pahātabboti.

[261] yaṁ bhikkhave dukkhaṁ tatra vo chando pahātabbo.
rāgo pahātabbo. chandarāgo pahātabbo. kiñca bhikkhave
dukkhaṁ. rūpā bhikkhave dukkhā tatra vo chando pahātabbo. rāgo
pahātabbo. chandarāgo pahātabbo. saddā gandhā rasā
phoṭṭhabbā dhammā dukkhā tatra vo chando pahātabbo. rāgo
pahātabbo. chandarāgo pahātabbo. yaṁ bhikkhave dukkhaṁ tatra vo
chando pahātabbo. rāgo pahātabbo. chandarāgo pahātabboti.

[262] (pts. s iv, 151) yo bhikkhave anattā tatra vo chando pahātabbo.
rāgo pahātabbo. chandarāgo pahātabbo. ko ca bhikkhave
anattā. rūpā bhikkhave anattā tatra vo chando pahātabbo.
rāgo pahātabbo. chandarāgo pahātabbo. saddā gandhā
rasā phoṭṭhabbā dhammā anattā tatra vo chando pahātabbo.
rāgo pahātabbo. chandarāgo pahātabbo. yo bhikkhave

page number: 190

anattā tatra vo chando pahātabbo. rāgo pahātabbo.
chandarāgo pahātabboti.

[263] cakkhuṁ bhikkhave aniccaṁ atītaṁ .pe. jivhā aniccā
atītā .pe. mano anicco atīto. evaṁ passaṁ bhikkhave sutavā
ariyasāvako cakkhusmiṁpi nibbindati .pe. jivhāyapi nibbindati .pe.
manasmiṁpi nibbindati nibbindaṁ virajjati virāgā vimuccati.
vimuttasmiṁ vimuttamiti ñāṇaṁ hoti. khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānātīti.

[264] cakkhuṁ bhikkhave aniccaṁ anāgataṁ .pe. jivhā aniccā
anāgatā .pe. mano anicco anāgato. evaṁ passaṁ .pe.
nāparaṁ itthattāyāti pajānātīti.

[265] cakkhuṁ bhikkhave aniccaṁ paccuppannaṁ .pe. jivhā
aniccā paccuppannā .pe. mano anicco paccuppanno.
evaṁ passaṁ .pe. nāparaṁ itthattāyāti pajānātīti.

[266] (pts. s iv, 152) cakkhuṁ bhikkhave dukkhaṁ atītaṁ anāgataṁ paccuppannaṁ .pe.
jivhā dukkhā atītā anāgatā paccuppannā .pe. mano dukkho
atīto anāgato paccuppanno. evaṁ passaṁ bhikkhave .pe. nāparaṁ
itthattāyāti pajānātīti.

[267] cakkhuṁ bhikkhave anattā atītaṁ anāgataṁ paccuppannaṁ .pe.
jivhā anattā .pe. mano anattā atīto anāgato

page number: 191

paccuppanno. evaṁ passaṁ bhikkhave .pe. nāparaṁ itthattāyāti
pajānātīti.

[268] rūpā bhikkhave aniccā atītā anāgatā paccuppannā.
saddā gandhā rasā phoṭṭhabbā dhammā aniccā atītā
anāgatā paccuppannā. evaṁ passaṁ bhikkhave .pe. nāparaṁ
itthattāyāti pajānātīti.

[269] rūpā bhikkhave dukkhā atītā anāgatā paccuppannā.
saddā gandhā rasā phoṭṭhabbā dhammā dukkhā atītā anāgatā
paccuppannā. evaṁ passaṁ .pe. nāparaṁ itthattāyāti pajānātīti.

[270] rūpā bhikkhave anattā atītā anāgatā paccuppannā.
saddā gandhā rasā phoṭṭhabbā dhammā anattā atītā
anāgatā paccuppannā. evaṁ passaṁ .pe. nāparaṁ itthattāyāti
pajānātīti.

[271] cakkhuṁ bhikkhave aniccaṁ atītaṁ. yaṁ aniccaṁ (pts. s iv, 153) taṁ dukkhaṁ
yaṁ dukkhaṁ tadanattā yadanattā taṁ netaṁ mama nesohamasmi na meso
attāti evametaṁ yathābhūtaṁ sammappaññāya daṭṭhabbaṁ .pe.
jivhā aniccā atītā. yadaniccaṁ taṁ dukkhaṁ yaṁ dukkhaṁ tadanattā
yadanattā taṁ netaṁ mama nesohamasmi na meso attāti evametaṁ
yathābhūtaṁ sammappaññāya daṭṭhabbaṁ .pe. mano anicco atīto.
yadaniccaṁ taṁ dukkhaṁ yaṁ dukkhaṁ tadanattā yadanattā taṁ netaṁ mama

page number: 192

nesohamasmi na meso attāti evametaṁ yathābhūtaṁ sammappaññāya
daṭṭhabbaṁ. evaṁ passaṁ .pe. nāparaṁ itthattāyāti pajānātīti.

[272] cakkhuṁ bhikkhave aniccaṁ anāgataṁ. yadaniccaṁ taṁ dukkhaṁ
yaṁ dukkhaṁ tadanattā yadanattā taṁ netaṁ mama nesohamasmi na
meso attāti evametaṁ yathābhūtaṁ sammappaññāya daṭṭhabbaṁ .pe.
jivhā aniccā anāgatā yadaniccaṁ taṁ dukkhaṁ yaṁ dukkhaṁ tadanattā
yadanattā taṁ netaṁ mama nesohamasmi na meso attāti evametaṁ
yathābhūtaṁ sammappaññāya daṭṭhabbaṁ .pe. mano anicco anāgato.
yadaniccaṁ taṁ dukkhaṁ yaṁ dukkhaṁ tadanattā yadanattā taṁ netaṁ mama
nesohamasmi na meso attāti evametaṁ yathābhūtaṁ sammappaññāya
daṭṭhabbaṁ .pe. evaṁ passaṁ bhikkhave .pe. nāparaṁ itthattāyāti
pajānātīti.

[273] cakkhuṁ bhikkhave aniccaṁ paccuppannaṁ. yadaniccaṁ taṁ dukkhaṁ
yaṁ dukkhaṁ tadanattā yadanattā taṁ netaṁ mama nesohamasmi na meso
attāti evametaṁ yathābhūtaṁ sammappaññāya daṭṭhabbaṁ .pe.
jivhā aniccā paccuppannā. yadaniccaṁ taṁ dukkhaṁ yaṁ dukkhaṁ
tadanattā yadanattā taṁ netaṁ mama nesohamasmi na meso
attāti evametaṁ yathābhūtaṁ sammappaññāya daṭṭhabbaṁ .pe. evaṁ
passaṁ .pe. nāparaṁ itthattāyāti pajānātīti.

[274] (pts. s iv, 154) cakkhuṁ bhikkhave dukkhaṁ atītaṁ anāgataṁ paccuppannaṁ.

page number: 193

yaṁ dukkhaṁ tadanattā yadanattā taṁ netaṁ mama nesohamasmi na
meso attāti evametaṁ yathābhūtaṁ sammappaññāya daṭṭhabbaṁ .pe.
jivhā dukkhā .pe. mano dukkho atīto anāgato paccuppanno.
yaṁ dukkhaṁ tadanattā yadanattā taṁ netaṁ mama nesohamasmi na meso
attāti evametaṁ yathābhūtaṁ sammappaññāya daṭṭhabbaṁ. evaṁ
passaṁ .pe. nāparaṁ itthattāyāti pajānātīti.

[275] cakkhuṁ bhikkhave anattā atītaṁ anāgataṁ paccuppannaṁ.
yadanattā taṁ netaṁ mama nesohamasmi na meso attāti evametaṁ
yathābhūtaṁ sammappaññāya daṭṭhabbaṁ .pe. jivhā anattā .pe.
mano anattā atīto anāgato paccuppanno. yadanattā taṁ
netaṁ mama nesohamasmi na meso attāti evametaṁ yathābhūtaṁ
sammappaññāya daṭṭhabbaṁ. evaṁ passaṁ .pe. nāparaṁ itthattāyāti
pajānātīti.

[276] rūpā bhikkhave aniccā atītā anāgatā paccuppannā.
yadaniccaṁ taṁ dukkhaṁ yaṁ dukkhaṁ tadanattā yadanattā taṁ netaṁ mama
nesohamasmi na meso attāti evametaṁ yathābhūtaṁ sammappaññāya
daṭṭhabbaṁ. saddā gandhā rasā phoṭṭhabbā dhammā aniccā
atītā anāgatā paccuppannā. yadaniccaṁ taṁ dukkhaṁ yaṁ dukkhaṁ
tadanattā yadanattā taṁ netaṁ mama nesohamasmi na meso attāti
evametaṁ yathābhūtaṁ sammappaññāya daṭṭhabbaṁ. evaṁ passaṁ .pe.

page number: 194

nāparaṁ itthattāyāti pajānātīti.

[277] (pts. s iv, 155) rūpā bhikkhave dukkhā atītā anāgatā paccuppannā.
yaṁ dukkhaṁ tadanattā yadanattā taṁ netaṁ mama nesohamasmi na meso
attāti evametaṁ yathābhūtaṁ sammappaññāya daṭṭhabbaṁ. saddā
gandhā rasā phoṭṭhabbā dhammā dukkhā atītā anāgatā
paccuppannā. yaṁ dukkhaṁ tadanattā yadanattā taṁ netaṁ mama
nesohamasmi na meso attāti evametaṁ yathābhūtaṁ sammappaññāya
daṭṭhabbaṁ. evaṁ passaṁ .pe. nāparaṁ itthattāyāti pajānātīti.

[278] rūpā bhikkhave anattā atītā anāgatā paccuppannā.
yadanattā taṁ netaṁ mama nesohamasmi na meso attāti evametaṁ
yathābhūtaṁ sammappaññāya daṭṭhabbaṁ. saddā gandhā rasā
phoṭṭhabbā dhammā anattā atītā anāgatā paccuppannā.
yadanattā taṁ netaṁ mama nesohamasmi na meso attāti evametaṁ
yathābhūtaṁ sammappaññāya daṭṭhabbaṁ. evaṁ passaṁ .pe. nāparaṁ
itthattāyāti pajānātīti.

[279] cakkhuṁ bhikkhave aniccaṁ .pe. jivhā aniccā .pe.
mano anicco. evaṁ passaṁ .pe. nāparaṁ itthattāyāti pajānātīti.

[280] cakkhuṁ bhikkhave dukkhaṁ .pe. jivhā dukkhā. kāyo
dukkho. mano dukkho. evaṁ passaṁ .pe. nāparaṁ itthattāyāti
pajānātīti.

page number: 195

[281] (pts. s iv, 156) cakkhuṁ bhikkhave anattā .pe. jivhā anattā.
kāyo anattā. mano anattā. evaṁ passaṁ .pe. nāparaṁ
itthattāyāti pajānātīti.

[282] rūpā bhikkhave aniccā. saddā gandhā rasā
phoṭṭhabbā dhammā aniccā. evaṁ passaṁ .pe. nāparaṁ
itthattāyāti pajānātīti.

[283] rūpā bhikkhave dukkhā. saddā gandhā rasā
phoṭṭhabbā dhammā dukkhā. evaṁ passaṁ .pe. nāparaṁ itthattāyāti
pajānātīti.

[284] rūpā bhikkhave anattā. saddā gandhā rasā
phoṭṭhabbā dhammā anattā. evaṁ passaṁ .pe. nāparaṁ
itthattāyāti pajānātīti.
saṭṭhipeyyālo samatto.
tassuddānaṁ
chandenaṭṭhārasā honti atītena ca dve nava
yadaniccāṭṭhārasā vuttā tayo ajjhattabāhirā
peyyālo saṭṭhiko vutto buddhenādiccabandhunāti.
suttantāni saṭṭhi.
--------

page number: 196

samuddavaggo tatiyo

[285] samuddo samuddoti bhikkhave assutavā puthujjano bhāsati.
neso bhikkhave ariyassa vinaye samuddo. mahā eso bhikkhave
udakarāsi mahā udakaṇṇavo. cakkhuṁ bhikkhave purisassa samuddo
tassa rūpamayo vego yo taṁ rūpamayaṁ vegaṁ sahati ayaṁ vuccati
bhikkhave atari cakkhusamuddaṁ saummiṁ sāvaṭṭaṁ sagāhaṁ sarakkhasaṁ tiṇṇo
pāragato thale tiṭṭhati brāhmaṇo .pe. jivhā bhikkhave purisassa
samuddo tassa rasamayo vego yo taṁ rasamayaṁ vegaṁ sahati ayaṁ
vuccati bhikkhave atari jivhāsamuddaṁ saummiṁ sāvaṭṭaṁ sagāhaṁ sarakkhasaṁ
tiṇṇo pāragato thale tiṭṭhati brāhmaṇo .pe. mano bhikkhave
purisassa samuddo tassa dhammamayo vego yo taṁ dhammamayaṁ 1-
vegaṁ sahati ayaṁ vuccati bhikkhave atari manosamuddaṁ saummiṁ sāvaṭṭaṁ
sagāhaṁ sarakkhasaṁ tiṇṇo pāragato thale tiṭṭhati brāhmaṇoti.
idamavoca .pe. satthā

[286] yo imaṁ samuddaṁ sagāhaṁ sarakkhasaṁ saummiṁ 

[2]- bhayaṁ duttaraṁ accatari
savedagū vusitabrahmacariyo lokantagū pāragatoti vuccatīti.

[287] samuddo samuddoti bhikkhave assutavā puthujjano (pts. s iv, 158) bhāsati.
neso bhikkhave ariyassa vinaye samuddo. mahā eso bhikkhave
udakarāsi mahā udakaṇṇavo. santi bhikkhave cakkhuviññeyyā

footnote: 1 yu. dhammavegaṁ. 2 ma. sāvaṭṭaṁ sabhayaṁ.

page number: 197

rūpā iṭṭhā kantā manāpā piyarūpā kāmūpasañhitā rajaniyā ayaṁ
vuccati bhikkhave ariyassa vinaye samuddo 1- etthāyaṁ sadevako loko
samārako sabrahmako sassamaṇabrāhmaṇī pajā sadevamanussā
yebhuyyena samuddā 2- kantā kulakajātā kulaguṇḍikajātā 3- muñjapabbajabhūtā
apāyaṁ duggatiṁ vinipātaṁ saṁsāraṁ nātivattanti .pe.
santi bhikkhave jivhāviññeyyā rasā .pe. santi bhikkhave manoviññeyyā
dhammā iṭṭhā kantā manāpā piyarūpā kāmūpasañhitā
rajaniyā ayaṁ vuccati bhikkhave ariyassa vinaye samuddo etthāyaṁ
sadevako loko samārako sabrahmako sassamaṇabrāhmaṇī pajā
sadevamanussā yebhuyyena samuddā 2- kantā kulakajātā kulaguṇḍikajātā 3-
muñjapabbajabhūtā apāyaṁ duggatiṁ vinipātaṁ saṁsāraṁ nātivattantīti.

[288] yassa rāgo ca doso ca avijjā ca virājitā
so imaṁ samuddaṁ sagāhaṁ sarakkhasaṁ saummibhayaṁ suduttaraṁ 4- accatari.
saṅgātito 5- maccujaho nirūpadhi pahāsi 6- dukkhaṁ apunabbhavāya
atthaṅgato so na pamānameti 7- amohayī maccurājanti brūmīti.

[289] seyyathāpi bhikkhave bāḷisiko āmisagataṁ baḷisaṁ gambhīre
udakarahade pakkhipeyya gamenaṁ aññataro (pts. s iv, 159) āmisacakkhu maccho
gileyya evaṁ hi so bhikkhave maccho gilabaḷiso 8- nāḷisikassa

footnote: 1 yu. samuddoti. 2 ma. yu. samunnā tantā. 3 sī. gulaguṇḍikajātā. ma.
footnote: kulagaṇḍikajātā. yu. guṇaguṇikajātā. 4 ma. yu. duttaraṁ. 5 saṅgātigotipi pāṭho.
footnote: 6 yu. pahāya. 7 ma. na puneti. 8 ma. yu. giḷitabaḷiso.

page number: 198

anayaṁ āpanno byasanaṁ āpanno yathākāmakaraṇīyo bāḷisikassa.
evameva kho bhikkhave cha yime baḷisā lokasmiṁ anayāya sattānaṁ
vadhāya 1- pāṇīnaṁ. katame cha. santi bhikkhave cakkhuviññeyyā
rūpā iṭṭhā kantā manāpā piyarūpā kāmūpasañhitā rajaniyā
tañce bhikkhu abhinandati abhivadati ajjhosāya tiṭṭhati. ayaṁ
vuccati bhikkhave bhikkhu gilabaḷiso mārassa anayaṁ āpanno byasanaṁ
āpanno yathākāmakaraṇīyo pāpimato .pe. santi bhikkhave jivhāviññeyyā
rasā .pe. santi bhikkhave manoviññeyyā dhammā
iṭṭhā kantā manāpā piyarūpā kāmūpasañhitā rajaniyā tañce
bhikkhu abhinandati abhivadati ajjhosāya tiṭṭhati. ayaṁ vuccati
bhikkhave bhikkhu gilabaḷiso mārassa anayaṁ āpanno byasanaṁ āpanno
yathākāmakaraṇīyo pāpimato.

[290] santi 

[2]- bhikkhave cakkhuviññeyyā rūpā iṭṭhā kantā
manāpā piyarūpā kāmūpasañhitā rajaniyā tañce bhikkhu na abhinandati
na abhivadati na ajjhosāya tiṭṭhati. ayaṁ vuccati bhikkhave bhikkhu
na gilabaḷiso mārassa abhedi baḷisaṁ paribhedi baḷisaṁ na anayaṁ
āpanno na byasanaṁ āpanno na yathākāmakaraṇīyo pāpimato .pe.
santi bhikkhave jivhāviññeyyā rasā .pe. santi bhikkhave
manoviññeyyā dhammā iṭṭhā kantā manāpā piyarūpā kāmūpasañhitā
rajaniyā tañce bhikkhu na abhinandati na abhivadati na

footnote: 1 yu. byādhāya. 2 ma. ca.

page number: 199

ajjhosāya tiṭṭhati. ayaṁ vuccati bhikkhave bhikkhu na gilabaḷiso
mārassa abhedi baḷisaṁ paribhedi baḷisaṁ na anayaṁ āpanno na
byasanaṁ āpanno na yathākāmakaraṇīyo pāpimatoti.

[291] yassa kassaci bhikkhave bhikkhussa vā bhikkhuniyā (pts. s iv, 160) vā cakkhu-
viññeyyesu rūpesu yo rāgo so atthi yo doso so atthi
yo moho so atthi yo rāgo so appahīno yo doso
so appahīno yo moho so appahīno tassa parittā cepi
cakkhuviññeyyā rūpā cakkhussa āpāthaṁ āgacchanti pariyādiyantevassa 1-
cittaṁ. ko pana vādo adhimattānaṁ. taṁ kissa hetu.
yo bhikkhave rāgo so atthi yo doso so atthi yo moho
so atthi yo rāgo so appahīno yo doso so appahīno
yo moho so appahīno .pe. yassa kassaci bhikkhave bhikkhussa
vā bhikkhuniyā vā manoviññeyyesu dhammesu yo rāgo so atthi
yo doso so atthi yo moho so atthi yo rāgo so
appahīno yo doso so appahīno yo moho so appahīno
tassa parittā cepi manoviññeyyā dhammā manassa āpāthaṁ
āgacchanti pariyādiyantevassa cittaṁ. ko pana vādo adhimattānaṁ.
taṁ kissa hetu. yo bhikkhave rāgo so atthi yo doso so
atthi yo moho so atthi yo rāgo so appahīno yo
doso so appahīno yo moho so appahīno.

footnote: 1 yu. vāssa. evamuparipi.

page number: 200

[292] seyyathāpi bhikkhave khīrarukkho assattho vā nigrodho
vā milakkhu 1- vā udumbaro vā daharo taruṇo komārako tamenaṁ
puriso tiṇhāya kudhāriyā 2- yato yato bhindeyya 3- āgaccheyya khīranti.
evaṁ bhante. taṁ kissa hetu. yaṁ hi bhante khīraṁ taṁ atthīti.
evameva kho bhikkhave yassa kassaci bhikkhussa vā bhikkhuniyā vā
cakkhuviññeyyesu rūpesu yo rāgo so atthi yo doso so atthi
yo moho so atthi yo rāgo so appahīno yo doso so
appahīno yo moho so appahīno tassa parittā cepi cakkhuviññeyyā
rūpā cakkhussa āpāthaṁ āgacchanti pariyādiyantevassa
cittaṁ. ko pana vādo adhimattānaṁ. taṁ kissa hetu. yo bhikkhave
rāgo so atthi yo doso so (pts. s iv, 161) atthi yo moho so atthi
yo rāgo so appahīno yo doso so appahīno yo moho
so appahīno .pe. yassa kassaci bhikkhave bhikkhussa vā bhikkhuniyā
vā jivhāviññeyyesu rasesu yo rāgo so atthi .pe. yassa
kassaci bhikkhave bhikkhussa vā bhikkhuniyā vā manoviññeyyesu dhammesu
yo rāgo so atthi yo doso so atthi yo moho so
atthi yo rāgo so appahīno yo doso so appahīno
yo moho so appahīno tassa parittā cepi manoviññeyyā
dhammā manassa āpāthaṁ āgacchanti pariyādiyantevassa cittaṁ. ko
pana vādo adhimattānaṁ. taṁ kissa hetu. yo rāgo so atthi

footnote: 1 ma. yu. pilakkho. evamuparipi. 2 ma. yu. kuṭhāriyā. evamuparipi. 3 ma. yu.
footnote: ābhindeyya. evamuparipi.

page number: 201

yo doso so atthi yo moho so atthi yo rāgo so
appahīno yo doso so appahīno yo moho so appahīno.

[293] yassa kassaci bhikkhave bhikkhussa vā bhikkhuniyā vā cakkhu-
viññeyyesu rūpesu yo rāgo so natthi yo doso so natthi
yo moho so natthi yo rāgo so pahīno yo doso
so pahīno yo moho so pahīno tassa adhimattā cepi
cakkhuviññeyyā rūpā cakkhussa āpāthaṁ āgacchanti nevassa cittaṁ
pariyādiyanti. ko pana vādo parittānaṁ. taṁ kissa hetu. yo
bhikkhave rāgo so natthi yo doso so natthi yo moho so
natthi yo rāgo so pahīno yo doso so pahīno yo
moho so pahīno .pe. yassa kassaci bhikkhave bhikkhussa vā
bhikkhuniyā vā jivhāviññeyyesu rasesu .pe. manoviññeyyesu
dhammesu yo rāgo so natthi yo doso so natthi yo
moho so natthi yo rāgo so pahīno yo doso so
pahīno yo moho so pahīno tassa adhimattā cepi manoviññeyyā
dhammā manassa āpāthaṁ āgacchanti nevassa cittaṁ
pariyādiyanti. ko pana vādo parittānaṁ. taṁ kissa hetu. yo
bhikkhave rāgo so natthi yo doso so natthi yo moho
so natthi yo rāgo so pahīno yo doso so pahīno yo
moho so pahīno.

page number: 202

[294] seyyathāpi bhikkhave khīrarukkho assattho vā nigrodho
vā milakkhu vā udumbaro vā sukkho koḷāpo terovassiko 1- tamenaṁ
puriso tiṇhāya kudhāriyā yato yato bhindeyya āgaccheyya khīranti.
no hetaṁ bhante. taṁ kissa hetu. yaṁ hi bhante khīraṁ taṁ
natthīti 2-. evameva kho bhikkhave yassa kassaci bhikkhussa vā bhikkhuniyā
vā cakkhuviññeyyesu rūpesu yo rāgo so natthi yo doso
so natthi yo moho so natthi yo rāgo so pahīno yo
doso so pahīno yo moho so pahīno tassa adhimattā
cepi cakkhuviññeyyā rūpā cakkhussa āpāthaṁ āgacchanti nevassa
cittaṁ pariyādiyanti. ko pana vādo parittānaṁ. taṁ kissa hetu.
yo rāgo so natthi yo doso so natthi yo moho so
natthi yo rāgo so pahīno yo doso so pahīno yo
moho so pahīno .pe. yassa kassaci bhikkhave bhikkhussa vā
bhikkhuniyā vā jivhāviññeyyesu rasesu .pe. yassa kassaci bhikkhave
bhikkhussa vā bhikkhuniyā vā manoviññeyyesu dhammesu yo rāgo
so natthi yo doso so natthi yo moho so natthi yo
rāgo so pahīno yo doso so pahīno yo moho so
pahīno tassa adhimattā cepi manoviññeyyā dhammā manassa
āpāthaṁ āgacchanti nevassa cittaṁ pariyādiyanti. ko pana
vādo parittānaṁ. taṁ kissa hetu. yo bhikkhave rāgo so

footnote: 1 yu. therovassiko. 2 yu. natthi.

page number: 203

natthi yo doso so natthi yo moho so natthi yo
rāgo so pahīno yo doso so pahīno yo moho so
pahīnoti.

[295] ekaṁ samayaṁ āyasmā ca sārīputto āyasmā ca
mahākoṭṭhiko bārāṇasiyaṁ viharanti isipatane migadāye. atha
kho āyasmā mahākoṭṭhiko sāyaṇhasamayaṁ paṭisallānā vuṭṭhito
yenāyasmā sārīputto tenupasaṅkami upasaṅkamitvā āyasmatā
sārīputtena saddhiṁ sammodi sammodanīyaṁ kathaṁ sārāṇīyaṁ vītisāretvā
ekamantaṁ nisīdi. ekamantaṁ nisinno kho āyasmā mahākoṭṭhiko
āyasmantaṁ sārīputtaṁ etadavoca kiṁ nu kho āvuso sārīputta cakkhu
rūpānaṁ saññojanaṁ rūpā cakkhussa saññojanaṁ .pe. jivhā rasānaṁ
saññojanaṁ rasā jivhāya (pts. s iv, 163) saññojanaṁ .pe. mano dhammānaṁ saññojanaṁ
dhammā manassa saññojananti. na kho āvuso koṭṭhika cakkhu
rūpānaṁ saññojanaṁ na rūpā cakkhussa saññojanaṁ yañca tattha tadubhayaṁ
paṭicca uppajjati chandarāgo taṁ tattha saññojanaṁ. na jivhā
rasānaṁ saññojanaṁ na rasā jivhāya saññojanaṁ yañca tattha
tadubhayaṁ paṭicca uppajjati chandarāgo taṁ tattha saññojanaṁ. .pe.
na mano dhammānaṁ saññojanaṁ na dhammā manassa saññojanaṁ
yañca tattha tadubhayaṁ paṭicca uppajjati chandarāgo taṁ tattha
saññojanaṁ.

page number: 204

[296] seyyathāpi āvuso kāḷo ca balibaddo odāto ca
balibaddo ekena dāmena vā yottena vā saṁyuttā assu yo
nu kho evaṁ vadeyya kāḷo balibaddo odātassa balibaddassa
saññojanaṁ odāto balibaddo kāḷassa balibaddassa saññojananti
sammā nu kho so vadamāno vadeyyāti. no hetaṁ āvuso
na kho āvuso kāḷo balibaddo odātassa balibaddassa saññojanaṁ
napi odāto balibaddo kāḷassa balibaddassa saññojanaṁ yena
ca kho te ekena dāmena vā yottena vā saṁyuttā taṁ tattha
saññojanaṁ. evameva kho āvuso na cakkhu rūpānaṁ saññojanaṁ
na rūpā cakkhussa saññojanaṁ yañca tattha tadubhayaṁ paṭicca uppajjati
chandarāgo taṁ tattha saññojanaṁ .pe. na jivhā rasānaṁ
saññojanaṁ .pe. na mano dhammānaṁ saññojanaṁ na dhammā
manassa saññojanaṁ yañca tattha tadubhayaṁ paṭicca uppajjati chandarāgo
taṁ tattha saññojanaṁ.

[297] cakkhu vā āvuso rūpānaṁ saññojanaṁ abhavissa rūpā
vā cakkhussa saññojanaṁ nayidaṁ brahmacariyavāso paññāyetha 1-
sammādukkhakkhayāya yasmā ca kho āvuso na cakkhu rūpānaṁ saññojanaṁ
na rūpā cakkhussa (pts. s iv, 164) saññojanaṁ yañca tattha tadubhayaṁ paṭicca uppajjati
chandarāgo taṁ tattha saññojanaṁ tasmā brahmacariyavāso paññāyati

footnote: 1 ma. paññāyati.

page number: 205

sammādukkhakkhayāya .pe. jivhā vā āvuso rasānaṁ saññojanaṁ
abhavissa rasā vā jivhāya saññojanaṁ nayidaṁ brahmacariyavāso
paññāyetha sammādukkhakkhayāya yasmā ca kho āvuso na jivhā
rasānaṁ saññojanaṁ na rasā jivhāya saññojanaṁ yañca tattha
tadubhayaṁ paṭicca uppajjati chandarāgo taṁ tattha saññojanaṁ tasmā
brahmacariyavāso paññāyati sammādukkhakkhayāya .pe. mano vā
āvuso dhammānaṁ saññojanaṁ abhavissa dhammā vā manassa saññojanaṁ
nayidaṁ brahmacariyavāso paññāyetha sammādukkhakkhayāya yasmā ca
kho āvuso na mano dhammānaṁ saññojanaṁ na dhammā manassa
saññojanaṁ yañca tattha tadubhayaṁ paṭicca uppajjati chandarāgo
taṁ tattha saññojanaṁ tasmā brahmacariyavāso paññāyati sammādukkhakkhayāya.
imināpetaṁ āvuso pariyāyena veditabbaṁ. yathā
na cakkhu rūpānaṁ saññojanaṁ na rūpā cakkhussa saññojanaṁ yañca
tattha tadubhayaṁ paṭicca uppajjati chandarāgo taṁ tattha saññojanaṁ
.pe. na jivhā rasānaṁ saññojanaṁ .pe. na mano dhammānaṁ
saññojanaṁ na dhammā manassa saññojanaṁ. yañca tattha tadubhayaṁ
paṭicca uppajjati chandarāgo taṁ tattha saññojanaṁ.

[298] saṁvijjati kho āvuso bhagavato cakkhu passati bhagavā
cakkhunā rūpaṁ chandarāgo bhagavato natthi suvimuttacitto bhagavā.
saṁvijjati kho āvuso bhagavato sotaṁ suṇāti bhagavā sotena saddaṁ

page number: 206

chandarāgo bhagavato natthi suvimuttacitto bhagavā. saṁvijjati kho
āvuso bhagavato ghānaṁ ghāyati bhagavā ghānena gandhaṁ chandarāgo
bhagavato natthi suvimuttacitto bhagavā. saṁvijjati kho āvuso
bhagavato jivhā sāyati bhagavā jivhāya rasaṁ chandarāgo bhagavato
natthi suvimuttacitto bhagavā. saṁvijjati kho āvuso bhagavato
kāyo phusati bhagavā kāyena phoṭṭhabbaṁ chandarāgo bhagavato
natthi suvimuttacitto bhagavā. saṁvijjati kho āvuso bhagavato
mano vijānāti 1- bhagavā (pts. s iv, 165) manasā dhammaṁ chandarāgo bhagavato natthi
suvimuttacitto bhagavā. iminā kho etaṁ āvuso pariyāyena
veditabbaṁ. yathā na cakkhu rūpānaṁ saññojanaṁ na rūpā cakkhussa
saññojanaṁ yañca tattha tadubhayaṁ paṭicca uppajjati chandarāgo
taṁ tattha saññojanaṁ. na sotaṁ. na ghānaṁ. na jivhā
rasānaṁ saññojanaṁ na rasā jivhāya saññojanaṁ yañca tattha
tadubhayaṁ paṭicca uppajjati chandarāgo taṁ tattha saññojanaṁ.
na kāyo. na mano dhammānaṁ saññojanaṁ na dhammā manassa
saññojanaṁ yañca tattha tadubhayaṁ paṭicca uppajjati chandarāgo
taṁ tattha saññojananti.

[299] ekaṁ samayaṁ āyasmā ca ānando āyasmā ca kāmabhū
kosambiyaṁ viharanti ghositārāme. atha kho āyasmā kāmabhū sāyaṇhasamayaṁ
paṭisallānā vuṭṭhito yenāyasmā ānando tenupasaṅkami

footnote: 1 yu. jānāti.

page number: 207

upasaṅkamitvā āyasmatā ānandena saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ nisīdi. ekamantaṁ nisinno
kho āyasmā kāmabhū āyasmantaṁ ānandaṁ etadavoca kiṁ nu kho
āvuso ānanda cakkhu rūpānaṁ saññojanaṁ rūpā cakkhussa saññojanaṁ
.pe. jivhā rasānaṁ saññojanaṁ rasā jivhāya saññojanaṁ .pe.
mano dhammānaṁ saññojanaṁ dhammā manassa saññojananti. na
kho āvuso kāmabhu 1- cakkhu rūpānaṁ saññojanaṁ na rūpā cakkhussa
saññojanaṁ yañca tattha tadubhayaṁ paṭicca uppajjati chandarāgo
taṁ tattha saññojanaṁ .pe. na jivhā rasānaṁ saññojanaṁ na
rasā jivhāya saññojanaṁ .pe. na mano dhammānaṁ saññojanaṁ
na dhammā manassa saññojanaṁ yañca tattha tadubhayaṁ paṭicca uppajjati
chandarāgo taṁ tattha saññojanaṁ. (pts. s iv, 166) seyyathāpi āvuso kāḷo
ca balibaddo odāto ca balibaddo ekena dāmena vā yottena
vā saṁyuttā assu yo nu kho evaṁ vadeyya kāḷo balibaddo
odātassa balibaddassa saññojanaṁ odāto balibaddo kāḷassa 2-
balibaddassa saññojananti. sammā nu kho so vadamāno
vadeyyāti. no hetaṁ āvuso na kho āvuso kāḷo balibaddo
odātassa balibaddassa saññojanaṁ napi odāto balibaddo
kāḷassa balibaddassa saññojanaṁ yena ca kho te ekena dāmena
vā yottena vā saṁyuttā taṁ tattha saññojananti 3-. evameva

footnote: 1 ma. yu. kāmabhū. 2 yu. odātassa. 3 ma. yu. itisaddo natthi.

page number: 208

kho āvuso na cakkhu rūpānaṁ saññojanaṁ na rūpā cakkhussa
saññojanaṁ .pe. na jivhā .pe. na mano .pe. yañca tattha
tadubhayaṁ paṭicca uppajjati chandarāgo taṁ tattha saññojananti.

[300] ekaṁ samayaṁ āyasmā ca ānando āyasmā ca udāyi
kosambiyaṁ viharanti ghositārāme. atha kho āyasmā udāyi
sāyaṇhasamayaṁ paṭisallānā vuṭṭhito yenāyasmā ānando tenupasaṅkami
upasaṅkamitvā āyasmatā ānandena saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi. ekamantaṁ
nisinno kho āyasmā udāyi āyasmantaṁ ānandaṁ etadavoca yatheva
nu kho āvuso ānanda ayaṁ kāyo bhagavatā anekapariyāyena
akkhāto vivaṭo pakāsito itipāyaṁ kāyo anattāti. sakkā
evamevaṁ 1- viññāṇampidaṁ ācikkhituṁ desetuṁ paññapetuṁ paṭṭhapetuṁ
vivarituṁ vibhajituṁ uttānīkātuṁ itipidaṁ viññāṇaṁ anattāti. yatheva
kho āvuso udāyi ayaṁ kāyo bhagavatā anekapariyāyena akkhāto
vivaṭo pakāsito itipāyaṁ kāyo anattāti. sakkā evamevaṁ 1-
viññāṇampidaṁ ācikkhituṁ desetuṁ paññapetuṁ paṭṭhapetuṁ vivarituṁ
vibhajituṁ uttānīkātuṁ itipidaṁ viññāṇaṁ anattāti.

[301] cakkhuñca āvuso paṭicca rūpe ca uppajjati cakkhuviññāṇanti.
evamāvusoti. yo cāvuso hetu yo ca paccayo
cakkhuviññāṇassa upādāya so ca hetu so ca paccayo sabbena

footnote: 1 ma. evameva.

page number: 209

sabbaṁ sabbathā sabbaṁ aparisesā 1- nirujjheyya api nu kho cakkhuviññāṇaṁ
paññāyethāti. no hetaṁ āvuso imināpi kho etaṁ
āvuso pariyāyena bhagavatā akkhātaṁ vivaṭaṁ pakāsitaṁ itipidaṁ viññāṇaṁ
anattāti .pe. jivhañcāvuso paṭicca rase ca uppajjati jivhāviññāṇanti.
evamāvusoti. yo cāvuso hetu yo ca paccayo
jivhāviññāṇassa uppādāya so ca hetu so ca paccayo sabbena
sabbaṁ sabbathā sabbaṁ aparisesā 1- nirujjheyya api nu kho jivhāviññāṇaṁ
paññāyethāti. no hetaṁ āvuso imināpi kho etaṁ
āvuso pariyāyena bhagavatā akkhātaṁ vivaṭaṁ pakāsitaṁ itipidaṁ viññāṇaṁ
anattāti .pe. manañcāvuso paṭicca dhamme ca uppajjati manoviññāṇanti.
evamāvusoti. yo cāvuso hetu yo ca paccayo
manoviññāṇassa uppādāya so ca hetu so ca paccayo sabbena
sabbaṁ sabbathā sabbaṁ aparisesā 1- nirujjheyya api nu kho manoviññāṇaṁ
paññāyethāti. no hetaṁ āvuso imināpi kho
etaṁ āvuso pariyāyena bhagavatā akkhātaṁ vivaṭaṁ pakāsitaṁ itipidaṁ
viññāṇaṁ anattāti.

[302] seyyathāpi āvuso puriso sāratthiko sāragavesī sārapariyesanaṁ
caramāno tiṇhaṁ kudhāriṁ ādāya vanaṁ paviseyya so tattha
passeyya mahantaṁ kadalikkhandhaṁ ujuṁ navaṁ akukkuṭakajātakaṁ 2- tamenaṁ mūle

footnote: 1 ma. aparisesaṁ. 2 sī. ma. yu. akukkukajātaṁ.

page number: 210

chindeyya mūle chitvā agge chindeyya agge chetvā pattavaṭṭiṁ
vinibbhujjeyya so tattha pheggumpi nādhigaccheyya kuto sāraṁ.
evameva kho āvuso bhikkhu chasu phassāyatananesu nevattānaṁ na
attaniyaṁ samanupassati so evaṁ samanupassanto na kiñci loke
upādiyati anupādiyaṁ na paritassati aparitassaṁ paccattaññeva
parinibbāyati khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti pajānātīti.

[303] ādittapariyāyaṁ vo bhikkhave dhammapariyāyaṁ desessāmi
taṁ suṇātha. katamo ca 

[1]- bhikkhave ādittapariyāyo dhammapariyāyo.
varaṁ bhikkhave tattāya ayosalākāya ādittāya sampajjalitāya sañjotibhūtāya 2-
cakkhundriyaṁ sampalimaṭṭhaṁ na tveva cakkhuviññeyyesu rūpesu
anubyañjanaso nimittaggāho. nimittassādagadhitaṁ 3- vā bhikkhave
viññāṇaṁ tiṭṭhamānaṁ tiṭṭheyya anubyañjanassādagadhitaṁ vā bhikkhave
tasmiṁ ce samaye kālaṁ kareyya. ßēhānametaṁ vijjati yaṁ dvinnaṁ
gatīnaṁ aññataraṁ gatiṁ gaccheyya nirayaṁ vā tiracchānayoniṁ vā. imaṁ
khohaṁ bhikkhave ādīnavaṁ disvā evaṁ vadāmi. varaṁ bhikkhave tiṇhena
ayosaṅkunā ādittena sampajjalitena sañjotibhūtena sotindriyaṁ
sampalimaṭṭhaṁ na tveva sotaviññeyyesu saddesu anubyañjanaso
nimittaggāho. nimittassādagadhitaṁ vā bhikkhave viññāṇaṁ tiṭṭhamānaṁ

footnote: 1 yu. so. 2 ma. yu. sajotibhūtāya. evamuparipi. 3 nimittassādegadhitantipi
footnote: pāṭho. ma. nimittassādagathitaṁ. evamuparipi.

page number: 211

tiṭṭheyya anubyañjanassādagadhitaṁ vā tasmiṁ ce samaye kālaṁ kareyya.
ßēhānametaṁ vijjati yaṁ dvinnaṁ gatīnaṁ aññataraṁ gatiṁ gaccheyya nirayaṁ
vā tiracchānayoniṁ vā. imaṁ khohaṁ bhikkhave ādīnavaṁ disvā evaṁ
vadāmi. varaṁ bhikkhave tiṇhena nakhacchedanena ādittena sampajjalitena
sañjotibhūtena ghānindriyaṁ sampalimaṭṭhaṁ na tveva ghānaviññeyyesu
gandhesu anubyañjanaso nimittaggāho. nimittassādagadhitaṁ vā
bhikkhave viññāṇaṁ tiṭṭhamānaṁ tiṭṭheyya anubyañjanassādagadhitaṁ vā
tasmiṁ ce samaye kālaṁ kareyya. ßēhānametaṁ vijjati yaṁ dvinnaṁ
gatīnaṁ aññataraṁ gatiṁ gaccheyya nirayaṁ vā tiracchānayoniṁ vā. imaṁ
khohaṁ bhikkhave ādīnavaṁ disvā evaṁ vadāmi. varaṁ bhikkhave tiṇhena
khurena ādittena sampajjalitena sañjotibhūtena jivhindriyaṁ sampalimaṭṭhaṁ
na tveva jivhāviññeyyesu rasesu anubyañjanaso nimittaggāho.
nimittassādagadhitaṁ vā bhikkhave viññāṇaṁ tiṭṭhamānaṁ tiṭṭheyya
anubyañjanassādagadhitaṁ vā tasmiṁ ce samaye kālaṁ kareyya.
ßēhānametaṁ vijjati yaṁ dvinnaṁ gatīnaṁ aññataraṁ gatiṁ gaccheyya nirayaṁ vā
tiracchānayoniṁ vā. imaṁ khohaṁ bhikkhave ādīnavaṁ disvā evaṁ
vadāmi. varaṁ bhikkhave tiṇhāya sattiyā ādittāya sampajjalitāya
sañjotibhūtāya kāyindriyaṁ sampalimaṭṭhaṁ na tveva kāyaviññeyyesu
phoṭṭhabbesu anubyañjanaso nimittaggāho. nimittassādagadhitaṁ vā
bhikkhave viññāṇaṁ tiṭṭhamānaṁ tiṭṭheyya anubyañjanassādagadhitaṁ vā

page number: 212

tasmiṁ ce samaye kālaṁ kareyya. ßēhānametaṁ vijjati yaṁ dvinnaṁ
gatīnaṁ aññataraṁ gatiṁ gaccheyya nirayaṁ vā tiracchānayoniṁ vā.
imaṁ khohaṁ bhikkhave ādīnavaṁ disvā evaṁ vadāmi. varaṁ bhikkhave
sottaṁ 1- sottaṁ 1- kho panāhaṁ bhikkhave vañjhaṁ jīvitānaṁ 2- vadāmi aphalaṁ
jīvitānaṁ vadāmi momūhaṁ jīvitānaṁ vadāmi na tveva tathārūpe
vitakke vitakkeyya yathārūpānaṁ vitakkānaṁ vasaṅgato saṅghaṁ bhindeyya.
imaṁ khohaṁ (pts. s iv, 170) bhikkhave vañjhaṁ jīvitānaṁ ādīnavaṁ disvā evaṁ vadāmi.

[304] tattha bhikkhave sutavā ariyasāvako iti paṭisañcikkhati
tiṭṭhatu tāva tattāya ayosalākāya ādittāya sampajjalitāya
sañjotibhūtāya cakkhundriyaṁ sampalimaṭṭhaṁ handāhaṁ idameva manasikaromi
iti cakkhuṁ aniccaṁ rūpā aniccā cakkhuviññāṇaṁ aniccaṁ
cakkhusamphasso anicco yampidaṁ cakkhusamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tampi aniccaṁ.
tiṭṭhatu tāva tiṇhena ayosaṅkunā ādittena sampajjalitena sañjotibhūtena
sotindriyaṁ sampalimaṭṭhaṁ handāhaṁ idameva manasikaromi iti
sotaṁ aniccaṁ saddā aniccā sotaviññāṇaṁ aniccaṁ sotasamphasso
anicco yampidaṁ sotasamphassapaccayā uppajjati vedayitaṁ
sukhaṁ vā dukkhaṁ vā adukkhamasukhaṁ vā tampi aniccaṁ. tiṭṭhatu
tāva tiṇhena nakhacchedanena ādittena sampajjalitena sañjotibhūtena
ghānindriyaṁ sampalimaṭṭhaṁ handāhaṁ idameva manasikaromi

footnote: 1 yu. suttaṁ. evamuparipi. 2 jīvikānantipi pāṭho.

page number: 213

iti ghānaṁ aniccaṁ gandhā aniccā ghānaviññāṇaṁ aniccaṁ ghānasamphasso
anicco yampidaṁ ghānasamphassapaccayā uppajjati vedayitaṁ
.pe. tampi aniccaṁ. tiṭṭhatu tāva tiṇhena khurena ādittena
sampajjalitena sañjotibhūtena jivhindriyaṁ sampalimaṭṭhaṁ handāhaṁ
idameva manasikaromi iti jivhā aniccā rasā aniccā jivhāviññāṇaṁ
aniccaṁ jivhāsamphasso anicco yampidaṁ jivhāsamphassapaccayā
uppajjati .pe. tampi aniccaṁ. tiṭṭhatu tāva tiṇhāya
sattiyā ādittāya sampajjalitāya sañjotibhūtāya kāyindriyaṁ sampalimaṭṭhaṁ
handāhaṁ idameva manasikaromi iti kāyo anicco phoṭṭhabbā
aniccā kāyaviññāṇaṁ aniccaṁ kāyasamphasso anicco yampidaṁ
kāyasamphassapaccayā uppajjati vedayitaṁ .pe. tampi aniccaṁ. tiṭṭhatu
tāva sottaṁ handāhaṁ idameva manasikaromi iti mano anicco
dhammā aniccā manoviññāṇaṁ aniccaṁ manosamphasso anicco
yampidaṁ manosamphassapaccayā uppajjati vedayitaṁ sukhaṁ vā dukkhaṁ vā
adukkhamasukhaṁ vā tampi aniccaṁ. evaṁ passaṁ bhikkhave sutavā
ariyasāvako cakkhusmiṁpi nibbindati rūpesupi nibbindati cakkhuviññāṇepi
nibbindati cakkhusamphassepi nibbindati .pe. yampidaṁ
manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ
vā tasmiṁpi nibbindati nibbindaṁ virajjati virāgā vimuccati.
vimuttasmiṁ vimuttamiti ñāṇaṁ hoti. khīṇā jāti vusitaṁ brahmacariyaṁ

page number: 214

kataṁ karaṇīyaṁ nāparaṁ itthattāyāti pajānāti 1-. ayaṁ kho bhikkhave
ādittapariyāyo dhammapariyāyoti.

[305] hatthesu bhikkhave sati ādānanikkhepanaṁ paññāyati pādesu
sati abhikkamapaṭikkamo paññāyati pabbesu sati sammiñjanapasāraṇaṁ
paññāyati kucchismiṁ sati jighacchāpipāsā paññāyati. evameva
kho bhikkhave cakkhusmiṁpi sati cakkhusamphassapaccayā uppajjati ajjhattaṁ
sukhadukkhaṁ .pe. jivhāya sati jivhāsamphassapaccayā uppajjati
ajjhattaṁ sukhadukkhaṁ .pe. manasmiṁ sati manosamphassapaccayā
uppajjati ajjhattaṁ sukhadukkhaṁ .pe.

[306] hatthesu bhikkhave asati ādānanikkhepanaṁ na paññāyati
pādesu asati abhikkamapaṭikkamo na paññāyati pabbesu asati
sammiñjanapasāraṇaṁ na paññāyati kucchismiṁ asati jighacchāpipāsā
na paññāyati. evameva kho bhikkhave cakkhusmiṁ asati cakkhusamphassapaccayā
nuppajjati ajjhattaṁ sukhadukkhaṁ .pe. jivhāya
asati jivhāsamphassapaccayā nuppajjati ajjhattaṁ sukhadukkhaṁ .pe.
manasmiṁ asati manosamphassapaccayā nuppajjati ajjhattaṁ sukhadukkhanti.

[307] hatthesu bhikkhave sati ādānanikkhepanaṁ hoti pādesu
sati abhikkamapaṭikkamo hoti pabbesu sati sammiñjanapasāraṇaṁ
hoti kucchismiṁ sati jighacchāpipāsā hoti. evameva kho bhikkhave
cakkhusmiṁ sati cakkhusamphassapaccayā uppajjati ajjhattaṁ sukhadukkhaṁ

footnote: 1 yu. itisaddo atthi.

page number: 215

.pe. jivhāya sati .pe. manasmiṁ sati manosamphassapaccayā
uppajjati ajjhattaṁ sukhadukkhanti 1-.

[308] hatthesu bhikkhave asati ādānanikkhepanaṁ na hoti pādesu
asati abhikkamapaṭikkamo na hoti pabbesu asati sammiñjanapasāraṇaṁ
na hoti kucchismiṁ asati jighacchāpipāsā na hoti. evameva kho
bhikkhave cakkhusmiṁ asati cakkhusamphassapaccayā nuppajjati ajjhattaṁ
sukhadukkhaṁ .pe. jivhāsamphassapaccayā .pe. manasmiṁ asati
manosamphassapaccayā nuppajjati ajjhattaṁ sukhadukkhanti.
samuddavaggo tatiyo.
tassuddānaṁ
dve samuddā bāḷisiko 2- khīrarukkhena koṭṭhiko
kāmabhū udāyi ceva ādittena ca aṭṭhamaṁ
hatthapādapabbā 3- ceva vaggo tena pavuccatīti.
-------------

footnote: 1 ma. yu. sukhaṁ dukkhaṁ .pe. hatthesu. 2 yu. bāḷasiko. 3 ma. hatthapādūpamā
footnote: dveti. yu. hatthapādupamā duve.

page number: 216

āsīvisavaggo catuttho

[309] evamme sutaṁ ekaṁ samayaṁ bhagavā sāvatthiyaṁ viharati
jetavane. atha kho bhagavā bhikkhū āmantesi seyyathāpi bhikkhave
cattāro āsīvisā uggatejā ghoravisā. atha puriso āgaccheyya
jīvitukāmo amaritukāmo sukhakāmo dukkhapaṭikūlo tamenaṁ evaṁ
vadeyyuṁ ime te ambho purisa cattāro āsīvisā uggatejā
ghoravisā (pts. s iv, 173) kālena kālaṁ uṭṭhāpetabbā 1- kālena kālaṁ nhāpetabbā
kālena kālaṁ bhojetabbā kālena kālaṁ pavesetabbā 2-. yadā
ca kho te ambho purisa imesaṁ catunnaṁ āsīvisānaṁ uggatejānaṁ
ghoravisānaṁ aññataro vā aññataro vā kuppissati tato tvaṁ
ambho purisa maraṇaṁ vā nigacchasi 3- maraṇamattaṁ vā dukkhaṁ yaṁ te
ambho purisa karaṇīyaṁ taṁ karohīti.

[310] atha kho so bhikkhave puriso bhīto catunnaṁ āsīvisānaṁ
uggatejānaṁ ghoravisānaṁ yena vā tena vā palāyetha tamenaṁ evaṁ 4-
vadeyyuṁ ime 

[5]- te ambho purisa pañca vadhakā paccatthikā piṭṭhito
piṭṭhito anubandhā yattheva naṁ passissāma tattheva jīvitā
voropessāmāti. yaṁ te ambho purisa karaṇīyaṁ taṁ karohīti.

[311] atha kho so bhikkhave puriso bhīto catunnaṁ āsīvisānaṁ
uggatejānaṁ ghoravisānaṁ bhīto pañcannaṁ vadhakānaṁ paccatthikānaṁ yena

footnote: 1 ma. yu. vuṭṭhāpetabbā. 2 ma. saṁvesetabbā. 3 yu. nigacchissati.
footnote: 4 yu. evaṁsaddo natthi. 5 ma. kho.

page number: 217

vā tena vā palāyetha tamenaṁ evaṁ vadeyyuṁ ayante ambho purisa
chaṭṭho antaracaro vadhako ukkhittāsiko piṭṭhito piṭṭhito anubandho
yattheva naṁ passissāmi tattheva siro pātessāmīti. yaṁ te ambho
purisa karaṇīyaṁ taṁ karohīti.

[312] atha kho so bhikkhave puriso bhīto catunnaṁ āsīvisānaṁ
uggatejānaṁ ghoravisānaṁ bhīto pañcannaṁ vadhakānaṁ paccatthikānaṁ bhīto
chaṭṭhassa antaracarassa vadhakassa ukkhittāsikassa yena vā tena vā
palāyetha so passeyya suññaṁ gāmaṁ yaññadeva gharaṁ paviseyya
rittakaṁyeva paviseyya tucchakaṁyeva paviseyya suññakaṁyeva paviseyya
yaññadeva bhājanaṁ parimaseyya rittakaṁyeva parimaseyya tucchakaṁyeva
parimaseyya suññakaṁyeva parimaseyya. tamenaṁ evaṁ vadeyyuṁ idāni
ambho purisa imaṁ suññagāmaṁ corā gāmaghātā 1- pavisanti yaṁ te
ambho purisa karaṇīyaṁ taṁ karohīti.

[313] (pts. s iv, 174) atha kho so bhikkhave puriso bhīto catunnaṁ āsīvisānaṁ
uggatejānaṁ ghoravisānaṁ bhīto pañcannaṁ vadhakānaṁ paccatthikānaṁ bhīto
chaṭṭhassa antaracarassa vadhakassa ukkhittāsikassa bhīto corānaṁ gāmaghātānaṁ
yena vā tena vā palāyetha so passeyya mahantaṁ
udakaṇṇavaṁ orimaṁ tīraṁ sāsaṅkaṁ sappaṭibhayaṁ pārimaṁ tīraṁ khemaṁ
appaṭibhayaṁ natthassa 2- nāvā santāraṇī uttarasetu vā apārā
pāraṁ gamanāya.

footnote: 1 ma. gāmaghātakā pavisanti. yu. gāmaghātakā vadhissanti. 2 ma. yu. na cassa.

page number: 218

[314] atha kho bhikkhave tassa purisassa evamassa ayaṁ kho mahā
udakaṇṇavo orimaṁ tīraṁ sāsaṅkaṁ sappaṭibhayaṁ pārimaṁ tīraṁ khemaṁ
appaṭibhayaṁ natthassa 1- nāvā santāraṇī uttarasetu vā apārā
pāraṁ gamanāya yannūnāhaṁ tiṇakaṭṭhasākhāpalāsaṁ saṅkaḍḍhitvā kullaṁ
bandhitvā taṁ kullaṁ nissāya hatthehi ca pādehi ca vāyamamāno
sotthinā pāraṁ gaccheyyanti. atha kho so bhikkhave puriso tiṇakaṭṭhasākhāpalāsaṁ
saṅkaḍḍhitvā kullaṁ bandhitvā taṁ kullaṁ nissāya hatthehi
ca pādehi ca vāyamamāno sotthinā pāraṁ gaccheyya tiṇṇo
pāragato thale tiṭṭhati brāhmaṇo.

[315] upamā kho myāyaṁ bhikkhave katā atthassa viññāpanāya
ayañcettha attho cattāro āsīvisā uggatejā ghoravisāti kho
bhikkhave catunnetaṁ mahābhūtānaṁ adhivacanaṁ paṭhavīdhātuyā āpodhātuyā
tejodhātuyā vāyodhātuyā. pañca vadhakā paccatthikāti kho bhikkhave
pañcannetaṁ upādānakkhandhānaṁ adhivacanaṁ. seyyathīdaṁ. rūpūpādānakkhandhassa 2-
vedanūpādānakkhandhassa saññūpādānakkhandhassa saṅkhārūpādānakkhandhassa
viññāṇūpādānakkhandhassa. chaṭṭho antaracaro
vadhako ukkhittāsikoti kho bhikkhave nandirāgassetaṁ adhivacanaṁ.
suññagāmoti kho bhikkhave channetaṁ 3- ajjhattikānaṁ āyatanānaṁ adhivacanaṁ.

[316] cakkhuto cepi naṁ bhikkhave paṇḍito byatto medhāvī
upaparikkhati rittakaṁyeva khāyati tucchakaṁyeva (pts. s iv, 175) khāyati suññakaṁyeva

footnote: 1 ma. yu. natthi ca. 2 ma. yu. rūpupādānakkhandho .... 3 yu. etanti pāṭho
footnote: natthi. evamuparipi.

page number: 219

khāyati. sotato cepi naṁ bhikkhave paṇḍito byatto medhāvī
upaparikkhati rittakaṁyeva khāyati tucchakaṁyeva khāyati suññakaṁyeva
khāyati. ghānato cepi naṁ bhikkhave paṇḍito byatto
medhāvī upaparikkhati rittakaṁyeva khāyati tucchakaṁyeva khāyati
suññakaṁ yeva khāyati. jivhāto cepi naṁ bhikkhave. kāyato cepi
naṁ bhikkhave. manato cepi naṁ bhikkhave paṇḍito byatto medhāvī
upaparikkhati rittakaṁyeva khāyati tucchakaṁyeva khāyati suññakaṁyeva
khāyati. corā gāmaghātāti kho bhikkhave channetaṁ bāhirānaṁ
āyatanānaṁ adhivacanaṁ. cakkhuṁ bhikkhave haññati manāpāmanāpesu
rūpesu. sotaṁ bhikkhave .pe. ghānaṁ bhikkhave .pe. jivhā
bhikkhave haññati manāpāmanāpesu rasesu. kāyo bhikkhave .pe.
mano bhikkhave haññati manāpāmanāpesu dhammesu. mahāudakaṇṇavoti
kho bhikkhave catunnetaṁ oghānaṁ adhivacanaṁ kāmoghassa bhavoghassa diṭṭhoghassa
avijjoghassa. orimaṁ tīraṁ sāsaṅkaṁ sappaṭibhayanti kho bhikkhave
sakkāyassetaṁ adhivacanaṁ. pārimaṁ tīraṁ khemaṁ appaṭibhayanti kho
bhikkhave nibbānassetaṁ adhivacanaṁ. kullanti kho bhikkhave ariyassetaṁ
aṭṭhaṅgikassa maggassa adhivacanaṁ. seyyathīdaṁ. sammādiṭṭhi .pe.
sammāsamādhi. hatthehi ca pādehi ca vāyamamānoti kho bhikkhave
viriyārambhassetaṁ adhivacanaṁ. tiṇṇo pāragato thale tiṭṭhati
brāhmaṇoti kho bhikkhave arahato etaṁ adhivacananti. paṭhamaṁ.

page number: 220

[317] tīhi bhikkhave dhammehi samannāgato bhikkhu diṭṭhe va
dhamme sukhasomanassabahulo viharati yoni cassa āraddhā hoti
āsavānaṁ khayāya. katamehi tīhi. indriyesu guttadvāro hoti
bhojane mattaññū jāgariyaṁ anuyutto. (pts. s iv, 176) kathañca bhikkhave bhikkhu
indriyesu guttadvāro hoti. idha bhikkhave bhikkhu cakkhunā rūpaṁ disvā na
nimittaggāhī hoti nānubyañjanaggāhī yatvādhikaraṇamenaṁ cakkhundriyaṁ
asaṁvutaṁ viharantaṁ abhijjhādomanassā pāpakā akusalā dhammā
anvāssaveyyuṁ tassa saṁvarāya paṭipajjati rakkhati cakkhundriyaṁ
cakkhundriye saṁvaraṁ āpajjati. sotena saddaṁ sutvā. ghānena
gandhaṁ ghāyitvā. jivhāya rasaṁ sāyitvā. kāyena phoṭṭhabbaṁ
phusitvā. manasā dhammaṁ viññāya na nimittaggāhī hoti
nānubyañjanaggāhī yatvādhikaraṇamenaṁ manindriyaṁ asaṁvutaṁ viharantaṁ
abhijjhādomanassā pāpakā akusalā dhammā anvāssaveyyuṁ tassa
saṁvarāya paṭipajjati rakkhati manindriyaṁ manindriye saṁvaraṁ āpajjati.
seyyathāpi bhikkhave subhūmiyaṁ cātummahāpathe ājaññaratho yutto
assaṭṭhito odhatapatodo 1- tamenaṁ dakkho yoggācariyo assadammasārathi
abhirūhitvā vāmena hatthena rasmiyo gahetvā dakkhiṇena
hatthena patodaṁ gahetvā yenicchakaṁ yadicchakaṁ sāreyyāpi paccāsāreyyāpi
evameva kho bhikkhave bhikkhu imesaṁ channaṁ indriyānaṁ

footnote: 1 ma. odhastapatodo. yu. assa odhasatapatodo.

page number: 221

ārakkhāya sikkhati saññamāya sikkhati damāya sikkhati upasamāya
sikkhati. evaṁ kho bhikkhave bhikkhu indriyesu guttadvāro hoti

[318] kathañca bhikkhave bhikkhu bhojane mattaññū hoti. idha bhikkhave
bhikkhu paṭisaṅkhā yoniso āhāraṁ āhāreti neva davāya na madāya
na maṇḍanāya na vibhūsanāya yāvadeva imassa kāyassa ṭhitiyā
yāpanāya vihiṁsuparatiyā brahmacariyānuggahāya iti purāṇañca vedanaṁ
paṭihaṅkhāmi navañca vedanaṁ na uppādessāmi yātrā ca me
bhavissati anavajjatā ca phāsuvihāro cāti. (pts. s iv, 177) seyyathāpi bhikkhave
puriso vaṇaṁ ālimpeyya yāvadeva sevanatthāya 1- seyyathā vā
pana akkhaṁ abbhañjeyya yāvadeva bhārassa nittharaṇatthāya. evameva 2-
kho bhikkhave bhikkhu paṭisaṅkhā yoniso āhāraṁ āhāreti neva davāya na
madāya na maṇḍanāya na vibhūsanāya yāvadeva imassa kāyassa ṭhitiyā
yāpanāya vihiṁsuparatiyā brahmacariyānuggahāya iti purāṇañca vedanaṁ
paṭihaṅkhāmi navañca vedanaṁ na uppādessāmi yātrā ca me
bhavissati anavajjatā ca phāsuvihāro cāti. evaṁ kho bhikkhave bhikkhu
bhojane mattaññū hoti.

[319] kathañca bhikkhave bhikkhu jāgariyaṁ anuyutto hoti. idha
bhikkhave bhikkhu divasaṁ caṅkamena nisajjāya āvaraṇīyehi dhammehi cittaṁ
parisodheti rattiyā paṭhamaṁ yāmaṁ caṅkamena nisajjāya āvaraṇīyehi
dhammehi cittaṁ parisodheti rattiyā majjhimaṁ yāmaṁ dakkhiṇena passena

footnote: 1 ma. rohanatthāya. yu. ropanatthāya. 2 ma. yu. evaṁ.

page number: 222

sīhaseyyaṁ kappeti pādena pādaṁ accādhāya sato sampajāno uṭṭhānasaññaṁ
manasikaritvā rattiyā pacchimaṁ yāmaṁ paccuṭṭhāya caṅkamena
nisajjāya āvaraṇīyehi dhammehi cittaṁ parisodheti. evaṁ kho bhikkhave
bhikkhu jāgariyamanuyutto hoti. imehi 

[1]- bhikkhave tīhi dhammehi samannāgato
bhikkhu diṭṭhe va dhamme sukhasomanassabahulo viharati yoni cassa
āraddhā hoti āsavānaṁ khayāyāti. dutiyaṁ.

[320] bhūtapubbaṁ bhikkhave kummo kacchapo sāyaṇhasamayaṁ anunadītīre
gocarapasuto ahosi. sigālopi 2- kho bhikkhave sāyaṇhasamayaṁ anunadītīre
gocarapasuto ahosi. addasā kho bhikkhave kummo kacchapo
sigālaṁ dūrato va gocarapasutaṁ disvāna soṇḍipañcamāni (pts. s iv, 178) aṅgāni
sake kapāle samodahitvā appossukko tuṇhībhūto saṅkasāyati.
sigālopi kho bhikkhave addasa 3- kummaṁ kacchapaṁ dūrato va gocarapasutaṁ
disvāna yena kummo kacchapo tenupasaṅkami upasaṅkamitvā kummaṁ
kacchapaṁ paccupaṭṭhito ahosi. yadāyaṁ kummo kacchapo soṇḍipañcamānaṁ
aṅgānaṁ aññataraṁ vā aññataraṁ vā aṅgaṁ abhininnāmessati
tattheva ca 4- naṁ gahetvā uddālitvā khādissāmīti. yadā kho
bhikkhave kummo kacchapo soṇḍipañcamānaṁ aṅgānaṁ aññataraṁ vā
aññataraṁ vā aṅgaṁ na abhininnāmi. atha sigālo kummamhā nibbijja
pakkāmi otāraṁ alabhamāno. evameva kho bhikkhave tumhepi 6-
māro pāpimā satataṁ samitaṁ paccupaṭṭhito appeva nāmāhaṁ imesaṁ

footnote: 1 ma. yu. kho. 2 ma. yu. siṅgālo. evamuparipi. 3 yu. addasā. 4 ma. yu.
footnote: casaddo atthi.

page number: 223

cakkhuto vā otāraṁ labheyyaṁ .pe. jivhāto vā otāraṁ
labheyyaṁ .pe. manato vā otāraṁ labheyyanti. tasmātiha
bhikkhave indriyesu guttadvārā viharatha cakkhunā rūpaṁ disvā mā
nimittaggāhino ahuvattha mā anubyañjanaggāhino yatvādhikaraṇamenaṁ
cakkhundriyaṁ asaṁvutaṁ viharantaṁ abhijjhādomanassā pāpakā
akusalā dhammā anvāssaveyyuṁ tassa saṁvarāya paṭipajjatha rakkhatha
cakkhundriyaṁ cakkhundriye saṁvaraṁ āpajjatha. sotena saddaṁ sutvā.
ghānena gandhaṁ ghāyitvā. jivhāya rasaṁ sāyitvā. kāyena
phoṭṭhabbaṁ phusitvā. manasā dhammaṁ viññāya mā nimittaggāhino
ahuvattha mā anubyañjanaggāhino yatvādhikaraṇamenaṁ manindriyaṁ
asaṁvutaṁ viharantaṁ abhijjhādomanassā pāpakā akusalā dhammā
anvāssaveyyuṁ tassa saṁvarāya paṭipajjatha rakkhatha manindriyaṁ
manindriye saṁvaraṁ āpajjatha. yato tumhe bhikkhave indriyesu
guttadvārā viharissatha. atha tumhehipi māro pāpimā nibbijja
pakkamissati otāraṁ alabhamāno kummamhāva sigāloti.

[321] (pts. s iv, 179) kummova aṅgāni sake kapāle samodahaṁ bhikkhu manovitakke
anissito aññamaheṭhayāno parinibbuto na upavadeyya kañcīti. tatiyaṁ.

[322] ekaṁ samayaṁ bhagavā ajjheyaṁ 1- viharati gaṅgāya nadiyā tīre.
addasā kho bhagavā mahantaṁ dārukkhandhaṁ gaṅgāya nadiyā tīre sotena
vuyhamānaṁ disvāna bhikkhū āmantesi passatha no tumhe bhikkhave

footnote: 1 ma. yu. kosambiyaṁ.

page number: 224

amuṁ mahantaṁ dārukkhandhaṁ gaṅgāya nadiyā sotena vuyhamānanti.
evaṁ bhante. sace kho bhikkhave dārukkhandho na orimaṁ tīraṁ
upagacchati na pārimaṁ tīraṁ upagacchati na majjhe saṁsīdissati na
thale ussādissati 1- na manussaggāho gāhiyati 2- na amanussaggāho
gāhiyati na āvaṭṭaggāho gāhiyati na antopūti bhavissati. evaṁ
hi so bhikkhave dārukkhandho samuddaninno bhavissati samuddapoṇo
samuddapabbhāro. taṁ kissa hetu. samuddaninno bhikkhave gaṅgāya
nadiyā soto samuddapoṇo samuddapabbhāro. evameva kho bhikkhave
sace tumhepi na orimaṁ tīraṁ upagacchatha na pārimaṁ tīraṁ upagacchatha
na majjhe saṁsīdissatha na thale ussādissatha 3-. na manussaggāho
gāhiyati 4- na amanussaggāho gāhiyati 5- na āvaṭṭaggāho gāhiyati 4-
na antopūti bhavissati. evaṁ (pts. s iv, 180) tumhe bhikkhave nibbānaninnā bhavissatha
nibbānapoṇā nibbānapabbhārā. taṁ kissa hetu. nibbānaninnā
bhikkhave sammādiṭṭhi nibbānapoṇā nibbānapabbhārāti.

[323] evaṁ vutte aññataro bhikkhu bhagavantaṁ etadavoca kiṁ
nu kho bhante orimaṁ tīraṁ kiṁ pārimaṁ tīraṁ ko majjhe saṁsīdito 6-
ko thale ussādo ko manussaggāho ko amanussaggāho
ko āvaṭṭaggāho ko antopūtibhāvoti. orimaṁ tīranti kho
bhikkhu channetaṁ ajjhattikānaṁ āyatanānaṁ adhivacanaṁ. pārimaṁ tīranti

footnote: 1 ma. yu. ussīdissati. 2 sī. yu. bhavissati. ma. gahessati.
footnote: 3 ma. yu. ussīdissatha. 4 sī. yu. gahessati. ma. gahessatha. 5 ma. gahessati.
footnote: 6 ma. yu. saṁsīdo.

page number: 225

kho bhikkhu channetaṁ 1- bāhirānaṁ āyatanānaṁ adhivacanaṁ. majjhe
saṁsīditoti 2- kho bhikkhu nandirāgassetaṁ adhivacanaṁ. thale ussādoti kho
bhikkhu asmimānassetaṁ adhivacanaṁ. katamo ca bhikkhu manussaggāho.
idha bhikkhu gihīhi saṁsaṭṭho viharati sahanandi sahasokī sukhitesu
sukhito dukkhitesu dukkhito uppannesu kiccakaraṇīyesu attano 3- yogaṁ
āpajjati. ayaṁ vuccati bhikkhu manussaggāho. katamo ca bhikkhu
amanussaggāho. idha bhikkhu ekacco aññataraṁ devanikāyaṁ paṇidhāya
brahmacariyaṁ carati imināhaṁ sīlena vā vattena 4- vā tapena vā
brahmacariyena vā devo vā bhavissāmi devaññataro vāti. ayaṁ
vuccati bhikkhu amanussaggāho. āvaṭṭaggāhoti kho bhikkhu pañcannetaṁ
kāmaguṇānaṁ adhivacanaṁ. katamo ca bhikkhu antopūtibhāvo. idha
bhikkhu ekacco dussīlo hoti pāpadhammo asuci saṅkassarasamācāro
paṭicchannakammanto assamaṇo samaṇapaṭiñño (pts. s iv, 181) abrahmacārī brahmacārīpaṭiñño
antopūti avassuto kasambukajāto 5-. ayaṁ vuccati
bhikkhu antopūtibhāvoti.

[324] tena kho pana samayena nando gopālako bhagavato
avidūre ṭhito hoti. atha kho nando gopālako bhagavantaṁ
etadavoca ahaṁ kho bhante na orimaṁ tīraṁ upagacchāmi na pārimaṁ
tīraṁ upagacchāmi na majjhe saṁsīdissāmi na thale osīdissāmi 6-

footnote: 1 yu. channaṁ. 2 ma. saṁsīdoti. 3 ma. yu. attanā tesu yogaṁ. 4 ma. yu.
footnote: vatena. 5 yu. kasambujāto. 6 ma. yu. ussīdissāmi.

page number: 226

na 

[1]- manussaggāho gāhiyati 2- na amanussaggāho gāhiyati na
āvaṭṭaggāho gāhiyati na antopūti bhavissāmi. sādhu 3- labheyyāhaṁ
bhante bhagavato santike pabbajjaṁ labheyyaṁ upasampadanti. tenahi
tvaṁ nanda sāmikānaṁ gāvo niyyādehīti 4-. gamissanti bhante
gāvo vacchagiddhiniyoti. niyyādeheva tvaṁ nanda sāmikānaṁ gāvoti.
atha kho nando gopālako sāmikānaṁ gāvo niyyādetvā yena
bhagavā tenupasaṅkami upasaṅkamitvā bhagavantaṁ etadavoca niyyātā
bhante sāmikānaṁ gāvo labheyyāhaṁ bhante bhagavato santike pabbajjaṁ
labheyyaṁ upasampadanti. alattha kho nando gopālako bhagavato
santike pabbajjaṁ alattha upasampadanti 6-. acirūpasampanno ca
panāyasmā nando eko vūpakaṭṭho .pe. aññataro ca panāyasmā
nando arahataṁ ahosīti. catutthaṁ.

[325] ekaṁ samayaṁ bhagavā kimmilāyaṁ 7- viharati gaṅgāya nadiyā
tīre. addasā kho bhagavā mahantaṁ dārukkhandhaṁ gaṅgāya nadiyā
sotena vuyhamānaṁ disvāna bhikkhū āmantesi passatha no tumhe
bhikkhave amuṁ mahantaṁ (pts. s iv, 182) dārukkhandhaṁ gaṅgāya nadiyā sotena vuyhamānanti.
evaṁ bhante .pe. evaṁ vutte āyasmā kimmilo
bhagavantaṁ etadavoca kinnukho bhante orimaṁ tīraṁ .pe. katamo
ca kimmila antopūtibhāvo. idha kimmila bhikkhu aññataraṁ saṅkiliṭṭhaṁ

footnote: 1 ma. yu. maṁ. 2 ma. yu. gahissati. 3 ma. yu. ayaṁ pāṭho natthi. 4 ma.
footnote: niyyātehīti. evamuparipi. 5 ma. niyyātitā. yu. niyyāditā. 6 ma. yu.
footnote: itisaddo natthi. 7 kimilāyaṁ. yu. kimbilāyaṁ.

page number: 227

āpattiṁ āpanno hoti yathārūpāya āpattiyā na vuṭṭhānaṁ
paññāyati ayaṁ vuccati kimmila antopūtibhāvoti. pañcamaṁ.

[326] ekaṁ samayaṁ bhagavā sakkesu viharati kapilavatthusmiṁ
nigrodhārāme. tena kho pana samayena kapilavatthuvāsīnaṁ sakyānaṁ navaṁ
saṇṭhāgāraṁ acirakāritaṁ hoti anajjhāvutthaṁ samaṇena vā brāhmaṇena
vā kenaci vā manussabhūtena. atha kho kāpilavatthavā sakyā yena
bhagavā tenupasaṅkamiṁsu upasaṅkamitvā bhagavantaṁ abhivādetvā ekamantaṁ
nisīdiṁsu. ekamantaṁ nisinnā kho kāpilavatthavā sakyā bhagavantaṁ
etadavocuṁ idha bhante kapilavatthuvāsīnaṁ 1- sakyānaṁ navaṁ saṇṭhāgāraṁ
acirakāritaṁ anajjhāvutthaṁ samaṇena vā brāhmaṇena vā kenaci vā
manussabhūtena. (pts. s iv, 183) taṁ bhante bhagavā paṭhamaṁ paribhuñjatu bhagavatā paṭhamaṁ
paribhuttaṁ pacchā kāpilavatthavā sakyā paribhuñjissanti tadassa
kapilavatthuvāsīnaṁ 1- sakyānaṁ dīgharattaṁ hitāya sukhāyāti. adhivāsesi
bhagavā tuṇhībhāvena. atha kho kāpilavatthavā sakyā bhagavato
adhivāsanaṁ viditvā uṭṭhāyāsanā bhagavantaṁ abhivādetvā padakkhiṇaṁ
katvā yena navaṁ saṇṭhāgāraṁ tenupasaṅkamiṁsu upasaṅkamitvā sabbasantharisanthataṁ 2-
saṇṭhāgāraṁ santharitvā āsanāni paññāpetvā udakamaṇikaṁ
patiṭṭhāpetvā telappadīpaṁ āropetvā yena bhagavā tenupasaṅkamiṁsu
upasaṅkamitvā bhagavantaṁ etadavocuṁ sabbasantharisanthataṁ
bhante saṇṭhāgāraṁ āsanāni paññattāni udakamaṇiko patiṭṭhāpito

footnote: 1 ma. yu. kāpilavatthavānaṁ. 2 ma. yu. sabbasanthariṁ.

page number: 228

telappadīpo āropito yassadāni bhante bhagavā kālaṁ maññatīti.

[327] atha kho bhagavā nivāsetvā pattacīvaramādāya saddhiṁ
bhikkhusaṅghena yena navaṁ saṇṭhāgāraṁ tenupasaṅkami upasaṅkamitvā
pāde pakkhāletvā saṇṭhāgāraṁ pavisitvā majjhimaṁ thambhaṁ nissāya
puratthābhimukho nisīdi. bhikkhusaṅghopi kho pāde pakkhāletvā
saṇṭhāgāraṁ pavisitvā pacchimaṁ bhittiṁ nissāya puratthābhimukho nisīdi
bhagavantaṁyeva purakkhatvā. kāpilavatthavāpi 

[1]- sakyā pāde
pakkhāletvā saṇṭhāgāraṁ pavisitvā puratthimaṁ bhittiṁ nissāya pacchāmukhā
nisīdiṁsu bhagavantaṁyeva purakkhatvā. atha kho bhagavā kāpilavatthave
sakye bahudeva rattiṁ dhammiyā kathāya sandassetvā samādapetvā
samuttejetvā sampahaṁsetvā uyyojesi abhikkantā kho gotama 2- ratti
yassadāni kālaṁ maññathāti. (pts. s iv, 184) evaṁ bhanteti 

[3]- kāpilavatthavā sakyā
bhagavato paṭissutvā uṭṭhāyāsanā bhagavantaṁ abhivādetvā padakkhiṇaṁ
katvā pakkamiṁsu.

[328] atha kho bhagavā acirapakkantesu kāpilavatthavesu sakyesu
āyasmantaṁ mahāmoggallānaṁ āmantesi vigatathīnamiddho kho
moggallāna bhikkhusaṅgho paṭibhātu taṁ moggallāna bhikkhūnaṁ dhammī kathā
piṭṭhi me āgilāyati tamahaṁ āyamissāmīti. evaṁ bhanteti kho
āyasmā mahāmoggallāno bhagavato paccassosi. atha kho
bhagavā catugguṇaṁ saṅghāṭiṁ paññapetvā dakkhiṇena passena sīhaseyyaṁ

footnote: 1 yu. kho. 2 ma. yu. gotamā. 3 ma. yu. kho.

page number: 229

kappesi pādena pādaṁ accādhāya sato sampajāno uṭṭhānasaññaṁ
manasikaritvā. tatra kho āyasmā mahāmoggallāno bhikkhū āmantesi
āvuso bhikkhaveti. āvusoti kho te bhikkhū āyasmato mahāmoggallānassa
paccassosuṁ. āyasmā mahāmoggallāno etadavoca
avassutapariyāyañca vo āvuso desessāmi anavassutapariyāyañca taṁ
suṇātha sādhukaṁ manasi karotha bhāsissāmīti. evamāvusoti kho
te bhikkhū āyasmato mahāmoggallānassa paccassosuṁ āyasmā
mahāmoggallāno etadavoca kathaṁ āvuso avassuto hoti. idhāvuso
bhikkhu cakkhunā rūpaṁ disvā piyarūpe rūpe adhimuccati appiyarūpe
rūpe byāpajjati anupaṭṭhitakāyasati 1- ca viharati parittacetaso tañca
cetovimuttiṁ paññāvimuttiṁ yathābhūtaṁ nappajānāti yatthassa te
uppannā pāpakā akusalā dhammā aparisesā (pts. s iv, 185) nirujjhanti .pe.
jivhāya rasaṁ sāyitvā. manasā dhammaṁ viññāya piyarūpe dhamme
adhimuccati appiyarūpe dhamme byāpajjati anupaṭṭhitakāyasati 1- ca
viharati parittacetaso tañca cetovimuttiṁ paññāvimuttiṁ yathābhūtaṁ
nappajānāti yatthassa te uppannā pāpakā akusalā dhammā
aparisesā nirujjhanti. ayaṁ vuccatāvuso bhikkhu avassuto cakkhuviññeyyesu
rūpesu .pe. avassuto jivhāviññeyyesu rasesu
.pe. avassuto manoviññeyyesu dhammesu.

[329] evaṁvihāriṁ cāvuso bhikkhuṁ cakkhuto cepi naṁ māro

footnote: 1 ma. yu. anupaṭṭhitakāyassati. casaddo natthi.

page number: 230

upasaṅkamati labhetheva māro otāraṁ labhetha māro ārammaṇaṁ
.pe. jivhāto cepi naṁ māro upasaṅkamati .pe. manato
cepi naṁ māro upasaṅkamati labhetheva māro otāraṁ labhetha
māro ārammaṇaṁ. seyyathāpi āvuso naḷāgāraṁ vā tiṇāgāraṁ
vā sukkhakāḷāsaṁ 1- terovassikaṁ puratthimāya cepi naṁ disāya puriso
ādittāya tiṇukkāya upasaṅkameyya labhetheva aggi otāraṁ labhetha
aggi ārammaṇaṁ. pacchimāya cepi naṁ disāya puriso ādittāya
tiṇukkāya upasaṅkameyya .pe. uttarāya cepi naṁ disāya. dakkhiṇāya
cepi naṁ disāya. heṭṭhimato cepi naṁ. uparimato cepi naṁ.
yato kuto cepi naṁ puriso ādittāya tiṇukkāya upasaṅkameyya
labhetheva aggi otāraṁ labhetha aggi ārammaṇaṁ. evameva
kho āvuso evaṁvihāriṁ bhikkhuṁ cakkhuto cepi naṁ māro upasaṅkamati
labhetheva māro otāraṁ labhetha māro ārammaṇaṁ .pe. jivhāto
cepi naṁ māro upasaṅkamati .pe. manato cepi naṁ māro upasaṅkamati
labhetheva 2- māro otāraṁ labhetha māro ārammaṇaṁ.

[330] evaṁvihāriñcāvuso bhikkhuṁ rūpā adhibhaṁsu na bhikkhu rūpe
adhibhosi saddā bhikkhuṁ adhibhaṁsu na (pts. s iv, 186) bhikkhu sadde adhibhosi gandhā
bhikkhuṁ adhibhaṁsu na bhikkhu gandhe adhibhosi rasā bhikkhuṁ adhibhaṁsu na
bhikkhu rase adhibhosi phoṭṭhabbā bhikkhuṁ adhibhaṁsu na bhikkhu phoṭṭhabbe

footnote: 1 ma. yu. sukhaṁ koḷāpaṁ. 2 yu. labhateva.

page number: 231

adhibhosi dhammā bhikkhuṁ adhibhaṁsu na bhikkhu dhamme adhibhosi.
ayaṁ vuccatāvuso bhikkhu rūpādhibhūto saddādhibhūto gandhādhikūto rasādhibhūto
phoṭṭhabbādhibhūto dhammādhibhūto 

[1]- anadhibhūto 2- adhibhaṁsu 

[3]- pāpakā
akusalā dhammā saṅkilesikā ponobbhavikā sadarā dukkhavipākā
āyatiṁ jātijarāmaraṇiyā. evaṁ kho āvuso avassuto hoti.

[331] kathañcāvuso anavassuto hoti. idhāvuso bhikkhu cakkhunā
rūpaṁ disvā piyarūpe rūpe nādhimuccati appiyarūpe rūpe na byāpajjati
upaṭṭhitakāyasati ca viharati appamāṇacetaso tañca cetovimuttiṁ
paññāvimuttiṁ yathābhūtaṁ pajānāti yatthassa te uppannā pāpakā
akusalā dhammā aparisesā nirujjhanti .pe. jivhāya rasaṁ sāyitvā
.pe. manasā dhammaṁ viññāya piyarūpe dhamme nādhimuccati
appiyarūpe dhamme na byāpajjati upaṭṭhitakāyasati ca viharati
appamāṇacetaso tañca cetovimuttiṁ paññavimuttiṁ yathābhūtaṁ
pajānāti yatthassa te uppannā pāpakā akusalā dhammā
aparisesā nirujjhanti. ayaṁ vuccatāvuso bhikkhu anavassuto cakkhuviññeyyesu
rūpesu .pe. ayaṁ vuccatāvuso bhikkhu anavassuto
jivhāviññeyyesu rasesu .pe. anavassuto manoviññeyyesu
dhammesu. evaṁvihāriṁ cāvuso bhikkhuṁ cakkhuto cepi naṁ māro
upasaṅkamati neva labhetha māro otāraṁ na labhetha māro ārammaṇaṁ
.pe. jivhāto cepi naṁ māro upasaṅkamati .pe. manato

footnote: 1 ma. yu. adhibhūto. 2 ma. yu. anadhibhū. 3 ma. yu. naṁ.

page number: 232

cepi naṁ māro upasaṅkamati neva labhetha māro otāraṁ na labhetha
māro ārammaṇaṁ. seyyathāpi āvuso kūṭāgārasālaṁ 1- vā
bahalamattikāmaddāvilepanā 2- puratthimāya cepi 

[3]- disāya puriso
ādittāya tiṇukkāya upasaṅkameyya neva labhetha aggi otāraṁ na labhetha
aggi ārammaṇaṁ .pe. pacchimāya cepi naṁ. uttarāya cepi
naṁ. dakkhiṇāya cepi naṁ. heṭṭhimato cepi naṁ. uparimato
cepi naṁ yato kutoci ce puriso 

[3]- ādittāya tiṇukkāya upasaṅkameyya
neva labhetha aggi otāraṁ na labhetha aggi ārammaṇaṁ.
evameva kho āvuso evaṁvihāriṁ bhikkhuṁ cakkhuto cepi naṁ māro
upasaṅkamati neva labhetheva māro otāraṁ na labhetha māro
ārammaṇaṁ .pe. jivhāto cepi naṁ māro upasaṅkamati na
labhetheva māro otāraṁ na labhetha māro ārammaṇaṁ. evaṁvihārī
cāvuso bhikkhu rūpe adhibhosi na rūpā bhikkhuṁ adhibhaṁsu sadde
bhikkhu adhibhosi na saddā bhikkhuṁ adhibhaṁsu gandhe bhikkhu adhibhosi
na gandhā bhikkhuṁ adhibhaṁsu rase bhikkhu adhibhosi na rasā bhikkhuṁ
adhibhaṁsu phoṭṭhabbe bhikkhu adhibhosi na phoṭṭhabbā bhikkhuṁ adhibhaṁsu
dhamme bhikkhu adhibhosi na dhammā bhikkhuṁ adhibhaṁsu. ayaṁ vuccatāvuso
bhikkhu rūpādhibhū saddādhibhū gandhādhibhū rasādhibhū phoṭṭhabbādhibhū dhammādhibhū 

[4]-
adhibhosi te pāpake akusale dhamme saṅkilesike ponobbhavike

footnote: 1 ma. kūṭāgāraṁ vā sālā vā. yu. kuṭāgāraṁ vā kuṭāgārasālā vā. 2 ma. yu.
footnote: bahalamattikā addāvalepanā. 3 ma. yu. naṁ. 4 ma. yu. adhibhū anabhibhūto.

page number: 233

sadare dukkhavipāke āyatiṁ jātijarāmaraṇiye. evaṁ kho āvuso
anavassuto hotīti. atha kho bhagavā vuṭṭhahitvā āyasmantaṁ
mahāmoggallānaṁ āmantesi sādhu sādhu kho moggallāna sādhu kho
tvaṁ moggallāna bhikkhūnaṁ avassutapariyāyañca anavassutapariyāyañca
abhāsīti. idamavoca āyasmā mahāmoggallāno. samanuñño
satthā ahosi. attamanā te bhikkhū āyasmato mahāmoggallānassa
bhāsitaṁ abhinandunti. chaṭṭhaṁ.

[332] yato kho bhikkhave bhikkhu sabbesaṁ yeva dukkhadhammānaṁ
samudayañca atthaṅgamañca yathābhūtaṁ pajānāti. atha kho panassa
kāmā diṭṭhā honti yathāssa kāme passato yo kāmesu
kāmachando kāmasneho kāmamucchā kāmapariḷāho so nānuseti
tathā kho panassa cāro ca vihāro ca anubandho 1- hoti. yathā carantaṁ
viharantaṁ abhijjhādomanassā pāpakā akusalā dhammā nānussavanti 2-.
kathañca bhikkhave bhikkhu sabbesaṁyeva dukkhadhammānaṁ samudayañca
atthaṅgamañca yathābhūtaṁ pajānāti iti rūpaṁ iti rūpassa samudayo
iti rūpassa atthaṅgamo. iti vedanā .pe. iti saññā.
iti saṅkhārā. iti viññāṇaṁ iti viññāṇassa samudayo
iti viññāṇassa atthaṅgamoti. evaṁ kho bhikkhave bhikkhu sabbesaṁyeva
dukkhadhammānaṁ samudayañca atthaṅgamañca yathābhūtaṁ pajānāti.

[333] kathañca bhikkhave bhikkhuno kāmā diṭṭhā honti yathāssa

footnote: 1 ma. anubuddho. 2 ma. nānusenti.

page number: 234

kāme passato yo kāmesu kāmachando kāmasneho kāmamucchā
kāmapariḷāho so nānuseti. seyyathāpi bhikkhave aṅgārakāsu
sādhikaporisā puṇṇā aṅgārānaṁ vītaccikānaṁ vītadhūmānaṁ. atha kho
puriso āgaccheyya jīvitukāmo amaritukāmo sukhakāmo dukkhapaṭikūlo
tamenaṁ dve balavanto purisā nānābāhāsu gahetvā taṁ aṅgārakāsuṁ
upakaḍḍheyyuṁ so iti imameva kāyaṁ sannāmeyya. taṁ kissa hetu.
aññāṇañhi 1- bhikkhave (pts. s iv, 189) tassa purisassa hoti 2- imañcāhaṁ 3- aṅgārakāsuṁ
papatissāmi tatonidānaṁ maraṇaṁ vā nigacchissāmi maraṇamattaṁ vā
dukkhanti. evameva kho bhikkhave bhikkhuno aṅgārakāsūpamā kāmā
diṭṭhā honti yathāssa kāme passato yo kāmesu kāmachando
kāmasneho kāmamucchā kāmapariḷāho so nānuseti.

[334] kathañca bhikkhave bhikkhuno cāro ca vihāro ca anubandho 4-
hoti yathā carantaṁ viharantaṁ abhijjhādomanassā pāpakā akusalā
dhammā nānussavanti. seyyathāpi bhikkhave puriso bahukaṇṭakaṁ dāyaṁ
paviseyya tassa puratopi kaṇṭako pacchatopi kaṇṭako uttaratopi
kaṇṭako dakkhiṇatopi kaṇṭako heṭṭhatopi kaṇṭako uparitopi
kaṇṭako so satova 5- abhikkameyya satova 5- paṭikkameyya mā maṁ
kaṇṭakoti. evameva kho bhikkhave yaṁ loke piyarūpaṁ sātarūpaṁ
ayaṁ vuccati ariyassa vinaye kaṇṭakoti iti viditvā asaṁvaro ca

footnote: 1 ma. ñātaṁ hi. yu ñātañhi. 2 ma. ayaṁ pāṭho natthi. 3 yu. imaṁ khvāhaṁ.
footnote: 4 ma. yu. anubuddho. 5 yu. yato ca.

page number: 235

saṁvaro ca veditabbo.

[335] kathañca bhikkhave asaṁvaro hoti. idha bhikkhave bhikkhu cakkhunā
rūpaṁ disvā piyarūpe rūpe adhimuccati appiyarūpe rūpe byāpajjati
anupaṭṭhitakāyasati ca viharati parittacetaso tañca cetovimuttiṁ
paññāvimuttiṁ yathābhūtaṁ nappajānāti yatthassa te uppannā
pāpakā akusalā dhammā aparisesā nirujjhanti .pe. jivhāya
rasaṁ sāyitvā .pe. manasā dhammaṁ viññāya piyarūpe dhamme
adhimuccati appiyarūpe dhamme byāpajjati anupaṭṭhitakāyasati ca
viharati parittacetaso tañca cetovimuttiṁ paññāvimuttiṁ yathābhūtaṁ
nappajānāti yatthassa te uppannā pāpakā akusalā dhammā
aparisesā nirujjhanti. evaṁ kho bhikkhave asaṁvaro hoti.

[336] kathañca bhikkhave saṁvaro hoti. idha bhikkhave bhikkhu
cakkhunā rūpaṁ disvā piyarūpe rūpe nādhimuccati appiyarūpe rūpe
na byāpajjati upaṭṭhitakāyasati ca viharati appamāṇacetaso
tañca cetovimuttiṁ paññāvimuttiṁ yathābhūtaṁ pajānāti yatthassa
te uppannā (pts. s iv, 190) pāpakā akusalā dhammā aparisesā nirujjhanti .pe.
jivhāya rasaṁ sāyitvā .pe. manasā dhammaṁ viññāya piyarūpe
dhamme nādhimuccati appiyarūpe dhamme na byāpajjati upaṭṭhitakāyasati
ca viharati appamāṇacetaso tañca cetovimuttiṁ paññāvimuttiṁ
yathābhūtaṁ pajānāti yatthassa te uppannā pāpakā akusalā

page number: 236

dhammā aparisesā nirujjhanti. evaṁ kho bhikkhave saṁvaro hoti.

[337] tassa ce bhikkhave bhikkhuno evaṁ carato evaṁ viharato
kadāci karahaci satisammosā uppajjanti pāpakā akusalā dhammā
sarasaṅkappā saññojaniyā. dandho bhikkhave satuppādo atha kho
naṁ khippameva pajahati vinodeti byantīkaroti anabhāvaṁ gameti.
seyyathāpi bhikkhave puriso divasaṁ santatte ayokaṭāhe dve vā
tīṇi vā udakaphusitāni nipāteyya. dandho bhikkhave udakaphusitānaṁ
nipāto atha kho naṁ khippameva parikkhayaṁ pariyādānaṁ gaccheyya.
evameva kho bhikkhave tassa ce bhikkhuno evaṁ carato evaṁ viharato
kadāci karahaci satisammosā uppajjanti pāpakā akusalā dhammā
sarasaṅkappā saññojaniyā. dandho bhikkhave satuppādo atha kho
naṁ khippameva pajahati vinodeti byantīkaroti anabhāvaṁ gameti.
evaṁ kho bhikkhave bhikkhuno cāro ca vihāro ca anubandho hoti
yathā carantaṁ viharantaṁ abhijjhādomanassā pāpakā akusalā dhammā
nānussavanti.

[338] tañce bhikkhave bhikkhuṁ evaṁ carantaṁ evaṁ viharantaṁ rājāno
vā rājamahāmattā vā mittā vā amaccā vā ñātī vā sālohitā
vā bhogehi abhihaṭṭhuṁ pavāreyyuṁ ehambho 1- purisa kinte ime kāsāvā
anudayhanti 2-. kiṁ muṇḍo kapālamanucarasi. ehi hīnāyāvattitvā
bhoge ca bhuñjassu puññāni ca karohīti. so ca 3- taṁ bhikkhave

footnote: 1 ma. yu. ehi bho. 2 ma. yu. anudahanti. 3 ma. yu. vata.

page number: 237

bhikkhu evaṁ caranto evaṁ viharanto sikkhaṁ paccakkhāya hīnāyāvattissatīti
netaṁ ṭhānaṁ vijjati. (pts. s iv, 191) seyyathāpi bhikkhave gaṅgā nadī
pācīnaninnā pācīnapoṇā pācīnapabbhārā atha mahājanakāyo
āgaccheyya kuddālapiṭakaṁ ādāya mayaṁ imaṁ gaṅgaṁ nadiṁ pacchāninnaṁ
karissāma pacchāpoṇaṁ pacchāpabbhāranti. taṁ kiṁ maññatha bhikkhave
api nu kho so mahājanakāyo gaṅgaṁ nadiṁ pacchāninnaṁ kareyya
pacchāpoṇaṁ pacchāpabbhāranti. no hetaṁ bhante. taṁ kissa
hetu. gaṅgā bhante nadī pācīnaninnā pācīnapoṇā pācīnapabbhārā
sā na sukarā pacchāninnā 1- kātuṁ pacchāpoṇā pacchāpabbhārā.
yāvadeva pana so mahājanakāyo kilamathassa vighātassa
bhāgī assāti. evameva kho bhikkhave tañce bhikkhuṁ evaṁ carantaṁ
evaṁ viharantaṁ rājāno vā rājamahāmattā vā mittā vā amaccā
vā ñātī vā sālohitā vā bhogehi abhihaṭṭhuṁ pavāreyyuṁ ehambho
purisa kiṁ te ime kāsāvā anudayhanti. kiṁ 

[2]- muṇḍo kapālamanucarasi.
ehi hīnāyāvattitvā bhoge ca bhuñjassu puññāni
ca karohīti. so vata bhikkhave bhikkhu evaṁ caranto evaṁ viharanto
sikkhaṁ paccakkhāya hīnāyāvattissatīti netaṁ ṭhānaṁ vijjati. taṁ
kissa hetu. yaṁ hi taṁ bhikkhave cittaṁ dīgharattaṁ vivekaninnaṁ
vivekapoṇaṁ vivekapabbhāraṁ tañca 3- hīnāyāvattissatīti netaṁ ṭhānaṁ
vijjatīti. sattamaṁ.

footnote: 1 yu. pacchāninnaṁ...poṇaṁ...pabbhāraṁ. 2 yu. nū. 3 ma. yu. tathā.

page number: 238

[339] atha kho aññataro bhikkhu yena aññataro bhikkhu tenupasaṅki
upasaṅkamitvā taṁ bhikkhuṁ etadavoca kittāvatā nu kho
āvuso bhikkhuno dassanaṁ suvisuddhaṁ hotīti. yato kho āvuso
bhikkhu channaṁ phassāyatanānaṁ (pts. s iv, 192) samudayañca atthaṅgamañca yathābhūtaṁ
pajānāti ettāvatā kho āvuso bhikkhuno dassanaṁ suvisuddhaṁ
hotīti. atha kho so bhikkhu asantuṭṭho tassa bhikkhussa pañhāveyyākaraṇena 1-
yena aññataro bhikkhu tenupasaṅkami upasaṅkamitvā
taṁ bhikkhuṁ etadavoca kittāvatā nu kho āvuso bhikkhuno dassanaṁ
suvisuddhaṁ hotīti. yato kho āvuso bhikkhu pañcannaṁ upādānakkhandhānaṁ
samudayañca atthaṅgamañca yathābhūtaṁ pajānāti ettāvatā
kho āvuso bhikkhuno dassanaṁ suvisuddhaṁ hotīti. atha kho so bhikkhu
asantuṭṭho tassa bhikkhussa pañhāveyyākaraṇena yena aññataro
bhikkhu tenupasaṅkami upasaṅkamitvā taṁ bhikkhuṁ etadavoca kittāvatā
nu kho āvuso bhikkhuno dassanaṁ suvisuddhaṁ hotīti. yato kho
āvuso bhikkhu catunnaṁ mahābhūtānaṁ samudayañca atthaṅgamañca yathābhūtaṁ
pajānāti ettāvatā kho āvuso bhikkhuno dassanaṁ suvisuddhaṁ
hotīti. atha kho so bhikkhu asantuṭṭho tassa bhikkhussa pañhāveyyākaraṇena
yena aññataro bhikkhu tenupasaṅkami upasaṅkamitvā
taṁ bhikkhuṁ etadavoca kittāvatā nu kho āvuso bhikkhuno dassanaṁ
suvisuddhaṁ hotīti. yato kho āvuso bhikkhu yaṅkiñci samudayadhammaṁ

footnote: 1 ma. pañhaveyyākaraṇena. yu. pañhavyākaraṇena. evamuparipi.

page number: 239

sabbantaṁ nirodhadhammanti yathābhūtaṁ pajānāti ettāvatā kho āvuso
bhikkhuno dassanaṁ suvisuddhaṁ hotīti.

[340] atha kho so bhikkhu asantuṭṭho tassa bhikkhussa pañhā-
veyyākaraṇena yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi. ekamantaṁ nisinno kho so bhikkhu
bhagavantaṁ etadavoca idhāhaṁ bhante yenaññataro bhikkhu tenupasaṅkamiṁ
upasaṅkamitvā taṁ bhikkhuṁ etadavocaṁ kittāvatā nu kho āvuso
bhikkhuno dassanaṁ suvisuddhaṁ hotīti. evaṁ vutte bhante so bhikkhu
maṁ etadavoca yato kho āvuso bhikkhu 1- channaṁ phassāyatanānaṁ
samudayañca atthaṅgamañca yathābhūtaṁ pajānāti ettāvatā 

[2]- kho
āvuso bhikkhuno dassanaṁ suvisuddhaṁ hoti 3-. atha khohaṁ bhante
asantuṭṭho tassa bhikkhussa pañhāveyyākaraṇena (pts. s iv, 193) yena aññataro
bhikkhu tenupasaṅkamiṁ upasaṅkamitvā taṁ bhikkhuṁ etadavocaṁ kittāvatā
nu kho āvuso bhikkhuno dassanaṁ suvisuddhaṁ hotīti. evaṁ vutte bhante
so bhikkhu maṁ etadavoca yato kho āvuso bhikkhu pañcannaṁ upādānakkhandhānaṁ
.pe. catunnaṁ mahābhūtānaṁ samudayañca atthaṅgamañca
yathābhūtaṁ pajānāti .pe. yaṅkiñci samudayadhammaṁ sabbantaṁ nirodhadhammanti
yathābhūtaṁ pajānāti ettāvatā kho āvuso bhikkhuno
dassanaṁ suvisuddhaṁ hotīti. atha khohaṁ bhante asantuṭṭho tassa
bhikkhussa pañhāveyyākaraṇena yena bhagavā tenupasaṅkamiṁ .pe.

footnote: 1 yu. ayaṁ pāṭho natthi. 2 yu. nu .... 3 ma. yu. hotīti.

page number: 240

kittāvatā nu kho bhante bhikkhuno dassanaṁ suvisuddhaṁ hotīti.

[341] seyyathāpi bhikkhu purisassa kiṁsuko adiṭṭhapubbo assa.
so yenaññataro puriso kiṁsukassa dassāvī tenupasaṅkameyya upasaṅkamitvā
taṁ purisaṁ evaṁ vadeyya kīdiso bho purisa kiṁsukoti.
so evaṁ vadeyya kāḷako kho ambho purisa kiṁsuko seyyathāpi
jhāmakhāṇūti. tena kho pana bhikkhu samayena tādisovassa kiṁsuko
yathā 1- tassa purisassa dassanaṁ. atha kho so bhikkhu puriso asantuṭṭho
tassa purisassa pañhāveyyākaraṇena yenaññataro puriso kiṁsukassa
dassāvī tenupasaṅkameyya upasaṅkamitvā taṁ purisaṁ evaṁ vadeyya
kīdiso ambho purisa kiṁsukoti. so evaṁ vadeyya lohitako kho
ambho purisa kiṁsuko seyyathāpi maṁsapesīti. tena kho pana bhikkhu
samayena tādisovassa kiṁsuko yathāpi tassa purisassa dassanaṁ.
atha kho so bhikkhu puriso asantuṭṭho tassa purisassa paṇhāveyyākaraṇena
yenaññataro puriso kiṁsukassa dassāvī tenupasaṅkameyya
upasaṅkamitvā taṁ purisaṁ evaṁ vadeyya kīdiso bho purisa kiṁsukoti.
so evaṁ vadeyya ocīrakajāto 2- kho ambho purisa kiṁsuko
ādiṇṇasipāṭiko seyyathāpi sirīsoti. tena kho pana bhikkhu samayena
tādisovassa kiṁsuko yathāpi tassa purisassa dassanaṁ. atha kho
so bhikkhu puriso asantuṭaṭho tassa purisassa (pts. s iv, 194) pañhāveyyākaraṇena
yenaññataro puriso kiṁsukassa dassāvī tenupasaṅkameyya upasaṅkamitvā

footnote: 1 ma. yu. yathāpi. 2 yu. odīrakajāto.

page number: 241

taṁ purisaṁ evaṁ vadeyya kīdiso bho purisa kiṁsukoti. so evaṁ
vadeyya bahalapattapalāso saṇḍacchāyo 1- kho ambho purisa kiṁsuko
seyyathāpi nigrodhoti. tena kho pana bhikkhu samayena tādisovassa
kiṁsuko yathāpi tassa purisassa dassanaṁ. evameva kho bhikkhu
yathā yathā adhimuttānaṁ tesaṁ sappurisānaṁ dassanaṁ suvisuddhaṁ hoti 2-
tathā tathā kho chekehi 3- sappurisehi byākataṁ.

[342] seyyathāpi bhikkhu rañño paccantimaṁ nagaraṁ daḷhaṁ 4-
pākāratoraṇaṁ chadvāraṁ tatrassa dovāriko paṇḍito byatto
medhāvī aññātānaṁ nivāretā ñātānaṁ pavesetā. puratthimāya
disāya āgantvā sīghaṁ dūtayugaṁ taṁ dovārikaṁ evaṁ vadeyya katthambho 5-
purisa imassa nagarassa nagarasāmīti. so evaṁ vadeyya eso bhante
majjhe siṅghāṭake nisinnoti. atha kho taṁ sīghaṁ dūtayugaṁ nagarasāmissa
yathābhūtaṁ vacanaṁ nīyādetvā yathāgatamaggaṁ paṭipajjeyya. pacchimāya
disāya āgantvā sīghaṁ dūtayugaṁ .pe. uttarāya disāya dakkhiṇāya
disāya āgantvā sīghaṁ dūtayugaṁ taṁ dovārikaṁ evaṁ vadeyya katthambho
purisa imassa nagarassa nagarasāmīti. so evaṁ vadeyya eso
bhante majjhe siṅghāṭake nisinnoti. atha kho taṁ sīghaṁ dūtayugaṁ
nagarasāmissa yathābhūtaṁ vacanaṁ nīyādetvā yathāgatamaggaṁ paṭipajjeyya.
upamā kho myāyaṁ bhikkhu katā atthassa viññāpanāya ayañcettha

footnote: 1 ma. sandacchāyo. 2 yu. ayaṁ pāṭho natthi. 3 sī. ma. yu. tehi.
footnote: 4 ma. daḷhuddhāpaṁ. yu. daḷhuddāpaṁ. 5 ma. kahaṁ bho. yu. kahambho. evamuparipi.

page number: 242

attho nagaranti kho bhikkhu imassetaṁ cātummahābhūtikassa kāyassa
adhivacanaṁ mātāpettikasambhavassa odanakummāsūpacayassa
niccucchādanaparimaddanabhedanaviddhaṁsanadhammassa. 1- chadvārāti kho bhikkhu channetaṁ
ajjhattikānaṁ āyatanānaṁ adhivacanaṁ. dovārikoti kho bhikkhu satiyā
etaṁ adhivacanaṁ. (pts. s iv, 195) sīghaṁ dūtayuganti kho bhikkhu samathavipassanānametaṁ
adhivacanaṁ. nagarasāmīti kho bhikkhu viññāṇassetaṁ adhivacanaṁ. majjhe
siṅghāṭakāti 2- kho bhikkhu catunnetaṁ mahābhūtānaṁ adhivacanaṁ paṭhavīdhātuyā
āpodhātuyā tejodhātuyā vāyodhātuyā. yathābhūtaṁ vacananti kho
bhikkhu nibbānassetaṁ adhivacanaṁ. yathāgatamaggoti kho bhikkhu ariyassetaṁ
aṭṭhaṅgikassa maggassa adhivacanaṁ. seyyathīdaṁ. sammādiṭṭhiyā .pe.
sammāsamādhissāti. aṭṭhamaṁ.

[343] yassa kassaci bhikkhave bhikkhussa vā bhikkhuniyā vā cakkhu-
viññeyyesu rūpesu uppajjeyya chando vā rāgo vā doso
vā moho vā paṭighaṁ vāpi cetaso tato cittaṁ nivāreyya
sabhayo ceso maggo sappaṭibhayo ca sakaṇṭako ca sagahano ca ummaggo
ca kumaggo 3- ca duhitiko ca asappurisasevito ceso maggo na
ceso maggo sappurisasevito na tvaṁ etaṁ arahasīti. tato
cittaṁ nivāraye cakkhuviññeyyehi rūpehi .pe. yassa kassaci
bhikkhave bhikkhussa vā bhikkhuniyā vā jivhāviññeyyesu rasesu .pe.
manoviññeyyesu dhammesu uppajjeyya chando vā rāgo vā doso

footnote: 1 ma. yu. aniccuc.... 2 ma. siṅghāṭakoti.
footnote: 3 ma. yu. kummaggo. evamuparipi.

page number: 243

vā moho vā paṭighaṁ vāpi cetaso tato cittaṁ nivāreyya
sabhayo ceso maggo sappaṭibhayo ca sakaṇṭako ca sagahano ca
ummaggo ca kumaggo ca duhitiko ca asappurisasevito ceso
maggo na ceso maggo sappurisasevito na tvaṁ etaṁ arahasīti.
tato cittaṁ nivāraye manoviññeyyehi dhammehi.

[344] seyyathāpi bhikkhave kiṭṭhaṁ sampannaṁ kiṭṭhārakkho ca
pamatto goṇo ca kiṭṭhādo aduṁ kiṭṭhaṁ (pts. s iv, 196) otaritvā yāvadatthaṁ
madaṁ āpajjeyya pamādaṁ āpajjeyya 1-. evameva kho bhikkhave
assutavā puthujjano chasu phassāyatanesu asaṁvutakārī pañcasu kāmaguṇesu
yāvadatthaṁ madaṁ āpajjati pamādaṁ āpajjati 2-. seyyathāpi
bhikkhave kiṭṭhaṁ sampannaṁ kiṭṭhārakkho ca appamatto goṇo
ca kiṭṭhādo aduṁ kiṭṭhaṁ otareyya tamenaṁ kiṭṭhārakkho nāsāya
suggahitaṁ gaṇheyya nāsāya suggahitaṁ gahetvā uparighaṭāyaṁ
suniggahitaṁ niggaṇheyya uparighaṭāyaṁ suniggahitaṁ niggahetvā daṇḍena
sutāḷitaṁ tāḷeyya daṇḍena sutāḷitaṁ tāḷetvā osajjeyya.
dutiyampi kho bhikkhave .pe. tatiyampi kho bhikkhave goṇo
kiṭṭhādo aduṁ kiṭṭhaṁ otareyya tamenaṁ kiṭṭhārakkho nāsāya
suggahitaṁ gaṇheyya nāsāya suggahitaṁ gahetvā uparighaṭāyaṁ suniggahitaṁ
niggaṇheyya uparighaṭāyaṁ suniggahitaṁ niggahetvā daṇḍena sutāḷitaṁ
tāḷeyya daṇḍena sutāḷitaṁ tāḷetvā osajjeyya. evaṁ

footnote: 1 yu. pamādaṁ āpajjeyyāti ime dve pāṭhā natthi. 2 yu. pamādaṁ āpajjatīti
footnote: ime dve pāṭhā natthi.

page number: 244

hi so bhikkhave goṇo kiṭṭhādo gāmagato vā araññagato
vā ṭhānabahulo vā assa nisajjabahulo vā na taṁ kiṭṭhaṁ puna
otareyya tameva purimaṁ daṇḍasamphassaṁ samanussaranto. evameva
kho bhikkhave yato 

[1]- bhikkhuno chasu phassāyatanesu cittaṁ udujjitaṁ 2-
hoti sudujjitaṁ 3- ajjhattameva santiṭṭhati sannisīdati ekodi hoti
samādhiyati.

[345] seyyathāpi bhikkhave rañño vā rājamahāmattassa vā
vīṇāya saddo assutapubbo assa. so vīṇāya saddaṁ suṇeyya
so evaṁ vadeyya ambho kassa 4- nu kho eso saddo evaṁrajaniyo
evaṁkammaniyo 5- evaṁmadaniyo (pts. s iv, 197) evaṁmucchaniyo evaṁbandhaniyoti. tamenaṁ evaṁ
vadeyyuṁ esā kho bhante vīṇā nāma yassā eso saddo evaṁrajaniyo
evaṁkammaniyo evaṁmadaniyo evaṁmucchaniyo evaṁbandhaniyoti. so evaṁ
vadeyya gacchatha me bho taṁ vīṇaṁ āharathāti. tassa taṁ vīṇaṁ āhareyyuṁ
tamenaṁ evaṁ vadeyyuṁ ayaṁ kho sā bhante vīṇā yassā eso saddo
evaṁrajaniyo evaṁkammaniyo evaṁmadaniyo evaṁmucchaniyo evaṁbandhaniyoti.
so evaṁ vadeyya alaṁ me bho tāya vīṇāya tameva me saddaṁ
āharathāti. tamenaṁ evaṁ vadeyyuṁ ayaṁ kho bhante vīṇā nāma anekasambhārā
mahāsambhārā anekehi sambhārehi samāraddhā carati 6-. seyyathīdaṁ.
doṇiñca paṭicca cammañca paṭicca daṇḍañca paṭicca upadhāraṇe

footnote: 1 ma. yu. kho. 2 yu. ujujātaṁ. 3 yu. sammujujātaṁ. 4 yu. kissa.
footnote: 5 ma. evaṁ kamanīyo. yu. evaṁkamaniyo. evamuparipi. 6 ma. yu. vadati.

page number: 245

ca paṭicca tantiyo ca paṭicca koṇañca paṭicca purisassa ca tajjaṁ
vāyāmaṁ paṭicca evāyaṁ bhante vīṇā nāma anekasambhārā mahāsambhārā
anekehi sambhārehi samāraddhā caratīti. so taṁ vīṇaṁ
dasadhā vā satadhā vā phāleyya dasadhā vā satadhā vā taṁ
phāletvā sakalikaṁ sakalikaṁ kareyya sakalikaṁ sakalikaṁ karitvā agginā
ḍaheyya agginā ḍahitvā masiṁ kareyya masiṁ karitvā mahāvāte
vā ophuneyya nadiyā vā sīghasotāya pavāheyya. so
evaṁ vadeyya asati kirāyaṁ bho vīṇā nāma yathevaṁ yaṅkiñci
vīṇā nāma ettha panāyaṁ jano ativelampatto palāḷitoti 1-.
evameva kho bhikkhave bhikkhu rūpaṁ samannesati 2- yāvatā rūpassa gati
vedanaṁ samannesati yāvatā vedanāya gati saññaṁ samannesati
yāvatā saññāya gati saṅkhāre samannesati yāvatā saṅkhārānaṁ
gati viññāṇaṁ samannesati yāvatā viññāṇassa gati. tassa
rūpaṁ samannesato yāvatā rūpassa gati vedanaṁ samannesato .pe.
saññaṁ ... saṅkhāre ... viññāṇaṁ samannesato yāvatā viññāṇassa
gati yampissa taṁ (pts. s iv, 198) hoti ahanti vā mamanti vā asmīti vā tampi
tassa na hotīti. navamaṁ.

[346] seyyathāpi bhikkhave puriso arugatto pakkagatto saravanaṁ
paviseyya tassa kusakaṇṭakā cepi 3- pāde vijjheyyuṁ. sarapattāni

footnote: 1 ma. ettha ca panāyaṁ jano ativelaṁ pamatto paḷlitoti. 2 ma. samanvesati.
footnote: evamuparipi. 3 ma. yu. ceva.

page number: 246

pakkagattāni vilekheyyuṁ 1-. evaṁ hi so bhikkhave 

[2]- bhiyyoso mattāya
tatonidānaṁ dukkhaṁ domanassaṁ paṭisaṁvedayetha 3-. evameva kho bhikkhave
idhekacco bhikkhu gāmagato vā araññagato vā labhati vattāraṁ
ayañca so 4- āyasmā evaṁkārī evaṁsamācāro asucigāmakaṇṭakoti.
taṁ kaṇṭakoti iti 5- viditvā asaṁvaro ca saṁvaro ca veditabbo.

[347] kathañca bhikkhave asaṁvaro hoti. idha bhikkhu cakkhunā rūpaṁ
disvā piyarūpe rūpe adhimuccati appiyarūpe rūpe byāpajjati
anupaṭṭhitakāyasati ca viharati parittacetaso tañca cetovimuttiṁ
paññāvimuttiṁ yathābhūtaṁ nappajānāti yatthassa te uppannā
pāpakā akusalā dhammā aparisesā nirujjhanti. sotena saddaṁ
sutvā. ghānena gandhaṁ ghāyitvā. jivhāya rasaṁ sāyitvā.
kāyena phoṭṭhabbaṁ phusitvā. manasā dhammaṁ viññāya piyarūpe
dhamme adhimuccati appiyarūpe dhamme byāpajjati anupaṭṭhitakāyasati
ca viharati parittacetaso tañca cetovimuttiṁ paññāvimuttiṁ yathābhūtaṁ
nappajānāti yatthassa te uppannā pāpakā akusalā dhammā
aparisesā nirujjhanti.

[348] seyyathāpi bhikkhave puriso chappāṇake gahetvā nānāvisaye
nānāgocare daḷhāya rajjuyā bandheyya ahiṁ gahetvā

footnote: 1 ma. sarapattāni ca gattāni vilekheyyuṁ. 2 ma. yu. puriso. 3 ma. yu.
footnote: paṭisaṁvediyetha. 4 yu. kho. 5 yu. itisaddo natthi.

page number: 247

daḷhāya rajjuyā bandheyya suṁsumāraṁ 1- gahetvā daḷhāya rajjuyā
bandheyya pakkhiṁ gahetvā daḷhāya rajjuyā bandheyya kukkuraṁ
gahetvā daḷhāya rajjuyā (pts. s iv, 199) bandheyya sigālaṁ gahetvā daḷhāya
rajjuyā bandheyya makkaṭaṁ gahetvā daḷhāya rajjuyā bandheyya
daḷhāya rajjuyā bandhitvā majjhe gaṇṭhiṁ karitvā osajjeyya.
atha kho te bhikkhave chappāṇakā nānāvisayā nānāgocarā sakaṁ
sakaṁ gocaravisayaṁ āviñcheyyuṁ. ahi āviñcheyya vammikaṁ
pavekkhāmīti. suṁsumāro āviñcheyya udakaṁ pavekkhāmīti. pakkhī
āviñcheyya ākāsaṁ ḍessāmīti. kukkuro āviñcheyya gāmaṁ
pavekkhāmīti. sigālo āviñcheyya sīvathikaṁ pavekkhāmīti. makkaṭo
āviñcheyya vanaṁ pavekkhāmīti. yadā kho te bhikkhave chappāṇakājjhattā
assu kilantā atha yo nesaṁ 2- pāṇakā balavataro
assa tassa te anuvatteyyuṁ anuvidhāyeyyuṁ 3- vasaṁ gaccheyyuṁ.
evameva kho bhikkhave yassa kassaci bhikkhuno kāyagatāsati abhāvitā
abahulīkatā taṁ cakkhuṁ āviñchati manāpiyesu rūpesu amanāpiyā
rūpā paṭikūlā honti .pe. jivhā āviñchati. kāyo āviñchati.
mano āviñchati manāpiyesu dhammesu amanāpiyā dhammā paṭikūlā
honti. evaṁ kho bhikkhave asaṁvaro hoti.

[349] kathañca bhikkhave saṁvaro hoti. idha bhikkhave bhikkhu

footnote: 1 ma. susumāraṁ. evamuparipi. 2 ma. yu. atha kho yo nesaṁ. 3 yu. anuvidhīyeyyuṁ.

page number: 248

cakkhunā rūpaṁ disvā piyarūpe rūpe nādhimuccati appiyarūpe rūpe
na byāpajjati upaṭṭhitakāyasati ca viharati appamāṇacetaso tañca
cetovimuttiṁ paññāvimuttiṁ yathābhūtaṁ pajānāti yatthassa te
uppannā pāpakā akusalā dhammā aparisesā nirujjhanti. sotena
saddaṁ sutvā .pe. ghānena gandhaṁ ghāyitvā .pe. jivhāya
rasaṁ sāyitvā .pe. kāyena phoṭṭhabbaṁ phusitvā .pe. manasā
dhammaṁ viññāya piyarūpe dhamme nādhimuccati appiyarūpe (pts. s iv, 200) dhamme na
byāpajjati upaṭṭhitakāyasati ca viharati appamāṇacetaso tañca
cetovimuttiṁ paññāvimuttiṁ yathābhūtaṁ pajānāti yatthassa te
uppannā pāpakā akusalā dhammā aparisesā nirujjhanti.

[350] seyyathāpi bhikkhave puriso chappāṇake gahetvā nānāvisaye
nānāgocare daḷhāya rajjuyā bandheyya ahiṁ gahetvā .pe.
suṁsumāraṁ gahetvā .pe. kukkuraṁ gahetvā. sigālaṁ gahetvā.
makkaṭaṁ gahetvā daḷhāya rajjuyā bandheyya daḷhāya rajjuyā
bandhitvā daḷhe khīle vā thambhe vā upanibandheyya. atha kho te
bhikkhave chappāṇakā nānāvisayā nānāgocarā sakaṁ sakaṁ gocaravisayaṁ
āviñcheyyuṁ. ahi āviñcheyya vammikaṁ pavekkhāmīti. suṁsumāro
āviñcheyya udakaṁ pavekkhāmīti. pakkhī āviñcheyya ākāsaṁ
ḍessāmīti. kukkuro āviñcheyya gāmaṁ pavekkhāmīti. sigālo
āviñcheyya sīvathikaṁ pavekkhāmīti. makkaṭo āviñcheyya vanaṁ

page number: 249

pavekkhāmīti. yadā kho te 1- bhikkhave chappāṇakājjhattā assu
kilantā atha tameva khīlaṁ vā thambhaṁ 2- vā upatiṭṭheyyuṁ upanisīdeyyuṁ
upanipajjeyyuṁ. evameva kho bhikkhave yassa kassaci bhikkhuno
kāyagatāsati bhāvitā bahulīkatā taṁ cakkhu nāviñchati manāpiyesu
rūpesu amanāpiyā rūpā na paṭikūlā honti .pe. jivhā
nāviñchati .pe. mano nāviñchati manāpiyesu dhammesu amanāpiyā
dhammā na paṭikūlā honti. evaṁ kho bhikkhave saṁvaro hoti.
daḷhe khīle vā thambhe vāti kho bhikkhave kāyagatāsatiyā etaṁ
adhivacanaṁ. tasmātiha 

[3]- bhikkhave evaṁ sikkhitabbaṁ kāyagatā no sati
bhāvitā bhavissati bahulīkatā yānīkatā vatthukatā anuṭṭhitā paricitā
susamāraddhāti. evaṁ hi vo 4- bhikkhave sikkhitabbanti. dasamaṁ.

[351] (pts. s iv, 201) seyyathāpi bhikkhave yavakalāpi 5- cātummahāpathe nikkhittā
assa atha cha purisā āgaccheyyuṁ byābhaṅgihatthā te yena 6-
yavakalāpiṁ chahi byābhaṅgīhi haneyyuṁ evaṁ hi sā bhikkhave yavakalāpi
suhatā assa chahi byābhaṅgīhi haññamānā atha sattamo puriso
āgaccheyya byābhaṅgihattho so taṁ yavakalāpiṁ sattamāya
byābhaṅgiyā haneyya evaṁ hi sā bhikkhave yavakalāpi suhatatarā assa
sattamāya byābhaṅgiyā haññamānā. evameva kho bhikkhave
assutvā puthujjano cakkhusmiṁ haññati manāpāmanāpehi rūpehi
.pe. jivhāya haññati manāpāmanāpehi rasehi .pe. manasmiṁ

footnote: 1 yu. ayaṁ pāṭho natthi. 2 yu. khīle vā thambhe vā. 3 ma. yu. vo.
footnote: 4 ma. yu. kho. 5 ma. yu. yavakalāpī. evamuparipi.
footnote: 6 ma. ayaṁ pāṭho natthi. yu. taṁ.

page number: 250

haññati manāpāmanāpehi dhammehi. sace so bhikkhave assutavā
puthujjano āyatiṁ punabbhavāya ceteti. evaṁ hi so bhikkhave
moghapuriso suhatataro hoti seyyathāpi 

[1]- sā yavakalāpi sattamāya
byābhaṅgiyā haññamānāti. ekādasamaṁ.

[352] bhūtapubbaṁ bhikkhave devāsurasaṅgāmo samupabyūḷho ahosi.
atha kho bhikkhave vepacitti asurindo asure āmantesi sace mārisā
devāsurasaṅgāme samupabyūḷhe asurā jineyyuṁ devā parājineyyuṁ
yena naṁ sakkaṁ devānamindaṁ kaṇṭhapañcamehi bandhanehi bandhitvā
mama santike āneyyātha asurapuranti. sakkopi kho bhikkhave
devānamindo deve tāvatiṁse āmantesi sace mārisā
devāsurasaṅgāme samupabyūḷhe devā jineyyuṁ asurā parājineyyuṁ
yena naṁ vepacittiasurindaṁ kaṇṭhapañcamehi bandhanehi bandhitvā mama
santike āneyyātha sudhammaṁ devasabhanti. tasmiṁ kho pana bhikkhave
saṅgāme devā jiniṁsu. 

[2]- (pts. s iv, 202) atha kho bhikkhave devā tāvatiṁsā
vepacittiasurindaṁ kaṇṭhapañcamehi bandhanehi bandhitvā sakkassa devānamindassa
santike ānesuṁ sudhammaṁ devasabhaṁ.

[353] tatra sudaṁ bhikkhave vepacitti asurindo kaṇṭhapañcamehi
bandhanehi bandho hoti. yadā ca kho bhikkhave vepacittissa
asurindassa evaṁ hoti dhammikā kho devā adhammikā asurā

footnote: 1 yu. bhikkhave. 2 ma. yu. asurā parājiniṁsu.

page number: 251

idānāhaṁ 1- devapuraṁ gacchāmīti. atha kaṇṭhapañcamehi bandhanehi muttaṁ
attānaṁ samanupassati dibbehi ca pañcahi kāmaguṇehi samappito
samaṅgībhūto paricāreti. yadā ca kho bhikkhave vepacittissa
asurindassa evaṁ hoti dhammikā kho asurā adhammikā devā
tatthevadānāhaṁ asurapuraṁ gamissāmīti. atha kaṇṭhapañcamehi bandhanehi
bandhaṁ attānaṁ samanupassati dibbehi ca pañcahi kāmaguṇehi
parihāyati. evaṁ sukhumaṁ kho bhikkhave vepacittibandhanaṁ tato
sukhumataraṁ mārabandhanaṁ. maññamāno kho bhikkhave bandho mārassa
amaññamāno mutto pāpimato.

[354] asmīti bhikkhave maññitametaṁ ayamahamasmīti maññitametaṁ
bhavissanti maññitametaṁ na bhavissanti maññitametaṁ rūpī bhavissanti
maññitametaṁ arūpī bhavissanti maññitametaṁ saññī bhavissanti
maññitametaṁ asaññī bhavissanti maññitametaṁ nevasaññināsaññī
bhavissanti maññitametaṁ. maññitaṁ bhikkhave rogo maññitaṁ
gaṇḍo maññitaṁ sallaṁ tasmātiha bhikkhave amaññamānena
cetasā viharissāmīti. evañhi vo bhikkhave sikkhitabbaṁ.

[355] asmīti bhikkhave iñjitametaṁ ayamahamasmīti iñjitametaṁ
bhavissanti iñjitametaṁ na bhavissanti iñjitametaṁ rūpī bhavissanti
iñjitametaṁ arūpī bhavissanti iñjitametaṁ saññī bhavissanti
iñjitametaṁ asaññī bhavissanti iñjitametaṁ nevasaññināsaññī

footnote: 1 ma. idhevadānāhaṁ.

page number: 252

bhavissanti iñjitametaṁ. iñjitaṁ (pts. s iv, 203) bhikkhave rogo iñjitaṁ gaṇḍo
iñjitaṁ sallaṁ tasmātiha bhikkhave aniñjiyamānena cetasā
viharissāmāti. evañhi vo bhikkhave sikkhitabbaṁ.

[356] asmīti bhikkhave phanditametaṁ ayamahamasmīti phanditametaṁ
bhavissanti .pe. na bhavissanti. rūpī bhavissanti. arūpī bhavissanti.
saññī bhavissanti. asaññī bhavissanti. nevasaññināsaññī bhavissanti
phanditametaṁ. phanditaṁ bhikkhave rogo phanditaṁ gaṇḍo phanditaṁ sallaṁ.
tasmātiha bhikkhave aphandiyamānena 2- cetasā viharissāmāti. evañhi
vo bhikkhave sikkhitabbaṁ.

[357] asmīti bhikkhave papañcitametaṁ ayamahamasmīti papañcitametaṁ
bhavissanti .pe. na bhavissanti. rūpī bhavissanti. arūpī
bhavissanti. saññī bhavissanti. asaññī bhavissanti. nevasaññināsaññī
bhavissanti papañcitametaṁ. papañcitaṁ bhikkhave rogo
papañcitaṁ gaṇḍo papañcitaṁ sallaṁ. tasmātiha bhikkhave
nippapañcena cetasā viharissāmāti. evañhi vo bhikkhave
sikkhitabbaṁ.

[358] asmīti bhikkhave mānagatametaṁ ayamahamasmīti mānagatametaṁ
bhavissanti mānagatametaṁ na bhavissanti mānagatametaṁ rūpī bhavissanti
mānagatametaṁ arūpī bhavissanti mānagatametaṁ saññī bhavissanti
mānagatametaṁ asaññī bhavissanti mānagatametaṁ nevasaññināsaññī

footnote: 1 ma. yu. aniñjamānena. 2 ma. yu. aphandamānena.

page number: 253

bhavissanti mānagatametaṁ. mānagatametaṁ bhikkhave rogo mānagatametaṁ
gaṇḍo mānagatametaṁ sallaṁ. tasmātiha bhikkhave nihatamānena
cetasā viharissāmāti. evañhi vo bhikkhave sikkhitabbanti.
dvādasamaṁ.
āsīvisavaggo catuttho.
tassuddānaṁ
āsīviso ratho kummo dvedārukkhandhena 1- avassuto
dukkhadhammā kiṁsukā vīṇā chappāṇā yavakalāpikena 2- cāti.
catupaṇṇāsake vaggassuddānaṁ
nandikkhayā saṭṭhinayā 3- samuddo udakena 4- ca
catupaṇṇāsakā ete nipātesu pakāsitāti.
-------------

footnote: 1 ma. yu. dve dārukkhandhā .... 2 ma. yu. yavakalāpiti. 3 ma. nandikkhayo
footnote: saṭṭhinayo. 4 ma. yu. uragena ca.

page number: 254

paṭhamakasagāthavaggo 1- paṭhamo

[359] tisso imā bhikkhave vedanā. katamā tisso.
sukhā vedanā dukkhā vedanā adukkhamasukhā vedanā. imā kho
bhikkhave tisso vedanā 2-.

[360] samāhito sampajāno sato buddhassa sāvako
vedanā ca pajānāti vedanānañca sambhavaṁ.
yattha cetā nirujjhanti maggañca khayagāminaṁ
vedanānaṁ khayā bhikkhu nicchāto parinibbutoti. paṭhamaṁ.

[361] tisso imā bhikkhave vedanā. katamā tisso.
sukhā vedanā dukkhā vedanā adukkhamasukhā vedanā. imā kho
bhikkhave tisso vedanā 2-.

[362] (pts. s iv, 205) sukhaṁ vā yadi vā dukkhaṁ adukkhamasukhaṁ saha
ajjhattañca bahiddhā ca yaṅkiñci atthi veditaṁ.
etaṁ dukkhanti ñatvāna mosadhammaṁ palokinaṁ
phussa phussa vayaṁ phussaṁ 3- evaṁ tattha virajjatīti. dutiyaṁ.

[363] tisso imā bhikkhave vedanā. katamā tisso. sukhā
vedanā dukkhā vedanā adukkhamasukhā vedanā. sukhāya bhikkhave
vedanāya rāgānusayo pahātabbo dukkhāya vedanāya paṭighānusayo
pahātabbo adukkhamasukhāya vedanāya avijjānusayo pahātabbo.

footnote: 1 ma. sagāthāvaggo. 2 ma. itisaddo atthi. 3 ma. yu. passaṁ.

page number: 255

yato kho bhikkhave bhikkhuno sukhāya vedanāya rāgānusayo pahīno
hoti dukkhāya vedanāya paṭighānusayo pahīno hoti adukkhamasukhāya
vedanāya avijjānusayo pahīno hoti. ayaṁ vuccati bhikkhave bhikkhu
nirāgānusayo 1- sammaddaso acchejji taṇhaṁ vivattayi saññojanaṁ
sammāmānābhisamayā antamakāsi dukkhassāti.

[364] sukhaṁ vedayamānassa vedanaṁ appajānato
so rāgānusayo hoti anissaraṇadassino.
dukkhaṁ vedayamānassa vedanaṁ appajānato
paṭighānusayo hoti anissaraṇadassino.
adukkhamasukhaṁ santaṁ bhūripaññaṁ na desitaṁ
taṁ vāpi 2- abhinandati neva dukkhā pamuccati.
yato ca bhikkhu ātāpī sampajaññaṁ na riñcati
tato so vedanā sabbā parijānāti paṇḍito.
so vedanā pariññāya diṭṭhe dhamme anāsavo
kāyassa bhedā dhammaṭṭho saṅkhyaṁ nūpeti 3- vedagūti. tatiyaṁ.

[365] assutavā bhikkhave puthujjano evaṁ 4- vācaṁ bhāsati atthi
mahāsamudde pātāloti. taṁ kho panetaṁ bhikkhave assutavā puthujjano
asantaṁ asaṁvijjamānaṁ evaṁ vācaṁ bhāsati atthi mahāsamudde pātāloti.
sārīrikānaṁ kho etaṁ bhikkhave dukkhānaṁ vedanānaṁ adhivacanaṁ yadidaṁ
pātāloti. assutavā bhikkhave puthujjano sārīrikāya dukkhāya

footnote: 1 ma. niranusayo. 2 ma. yu. tañcāpi. 3 yu. saṅkhaṁ no peti. evamuparipi.
footnote: 4 ma. yu. yaṁ.

page number: 256

vedanāya phuṭṭho samāno socati kilamati paridevati urattāḷī 1-
kandati sammohaṁ āpajjati. ayaṁ vuccati bhikkhave assutavā
puthujjano pātāle 2- na paccuṭṭhāsi gādhañca najjhagā 3-. sutavā
ca kho bhikkhave ariyasāvako sārīrikāya dukkhāya vedanāya phuṭṭho
samāno na 4- socati na kilamati na paridevati na urattāḷī kandati
sammohaṁ nāpajjati. ayaṁ vuccati bhikkhave sutavā ariyasāvako
pātāle paccuṭṭhāsi gādhañca ajjhagāti.

[366] yo etā nādhivāseti uppannā vedanā dukkhā
sārīrikā pāṇaharā yāhi phuṭṭho pavedhati.
akkandati parodati dubbalo appathāmako
na so pātāle paccuṭṭhāsi atho gādhampi najjhagā 3-.
yo cetā adhivāseti uppannā vedanā dukkhā
sārīrikā pāṇaharā yāhi phuṭṭho na vedhati
sace pātāle paccuṭṭhāsi atho gādhampi ajjhagāti. catutthaṁ.

[367] tisso imā bhikkhave vedanā. katamā tisso. sukhā
vedanā dukkhā venadā adukkhamasukhā vedanā. sukhā bhikkhave
vedanā dukkhato daṭṭhabbā dukkhā vedanā sallato daṭṭhabbā
adukkhamasukhā vedanā aniccato daṭṭhabbā. yato kho bhikkhave
bhikkhuno sukhā vedanā dukkhato diṭṭhā hoti dukkhā vedanā
sallato diṭṭhā hoti adukkhamasukhā vedanā aniccato diṭṭhā

footnote: 1 ma. uttāḷiṁ. evamuparipi. 2 yu. pātālena. evamuparipi. 3 ma. nājjhagā.
footnote: 4 ma. neva.

page number: 257

hoti. ayaṁ vuccati bhikkhave bhikkhu sammaddaso acchejji taṇhaṁ
vivattayi saññojanaṁ sammāmānābhisamayā antamakāsi dukkhassāti.

[368] yo sukhaṁ dukkhato adda dukkhamadakkhi 1- sallato
adukkhamasukhaṁ santaṁ adakkhi naṁ aniccato.
save sammaddaso bhikkhu parijānāti vedanā
so vedanā pariññāya diṭṭhe dhamme anāsavo
kāyassa bhedā dhammaṭṭho saṅkhyaṁ nūpeti vedagūti. pañcamaṁ.

[369] assutavā bhikkhave puthujjano sukhampi vedanaṁ vedayati 2-
dukkhampi vedanaṁ vedayati adukkhamasukhampi vedanaṁ vedayati. sutavā
bhikkhave ariyasāvako sukhampi vedanaṁ (pts. s iv, 208) vedayati dukkhampi vedanaṁ
vedayati adukkhamasukhampi vedanaṁ vedayati. tatra bhikkhave ko
viseso ko adhippāyaso 3- kiṁ nānākaraṇaṁ sutavato ariyasāvakassa
assutavatā puthujjanenāti. bhagavaṁmūlakā no bhante dhammā .pe.
assutavā bhikkhave puthujjano dukkhāya vedanāya phuṭṭho samāno
socati kilamati paridevati urattāḷa kandati sammohaṁ āpajjati
so dve vedanā vedayati kāyikañca cetasikañca.

[370] seyyathāpi bhikkhave purisaṁ sallena vijjheyyuṁ 4- tamenaṁ
dutiyena sallena anuvedhaṁ vijjheyyuṁ 4- evaṁ hi so bhikkhave puriso
dve sallena 5- vedanā vedayati kāyikañca cetasikañca. evameva kho
bhikkhave assutavā puthujjano dukkhāya vedanāya phuṭṭho samāno socati

footnote: 1 ma. yu. dukkhamaddakkhi. 2 yu. vediyati. evamuparipi. 3 ma. adhippayāso.
footnote: yu. adhippāyoso. 4 ma. vijjheyya. 5 ma. dvisallena vedanaṁ. yu. dve
footnote: salle vedanā.

page number: 258

kilamati paridevati urattāḷī kandati sammohaṁ āpajjati so dve
vedanā vedayati kāyikañca cetasikañca. tassāyeva kho pana dukkhāya
vedanāya 

[1]- paṭighavā hoti tamenaṁ dukkhāya vedanāya paṭighavantaṁ yo
dukkhāya vedanāya paṭighānusayo so anuseti so dukkhāya vedanāya
phuṭṭho samāno kāmasukhaṁ abhinandati. taṁ kissa hetu. na hi 

[2]-
bhikkhave pajānāti assutavā puthujjano aññatra kāmasukhā dukkhāya
vedanāya nissaraṇaṁ. tassa kāmasukhaṁ abhinandato yo sukhāya
vedanāya rāgānusayo so anuseti so tāsaṁ vedanānaṁ samudayañca
atthaṅgamañca assādañca ādīnavañca nissaraṇañca yathābhūtaṁ nappajānāti.
tassa tāsaṁ vedanānaṁ samudayañca atthaṅgamañca assādañca
ādīnavañca nissaraṇañca yathābhūtaṁ appajānato yo adukkhamasukhāya
vedanāya avijjānusayo so anuseti so sukhañce vedanaṁ vedayati
saññutto naṁ vedayati dukkhañce vedanaṁ vedayati saññutto naṁ
vedayati adukkhamasukhañce (pts. s iv, 209) vedanaṁ vedayati saññutto naṁ vedayati.
ayaṁ vuccati bhikkhave assutavā puthujjano saññutto jātiyā jarāya
maraṇena sokehi paridevehi dukkhehi domanassehi upāyāsehi
saññutto dukkhasmāti vadāmi.

[371] sutavā ca kho bhikkhave ariyasāvako dukkhāya vedanāya phuṭṭho
samāno na socati na kilamati na paridevati na urattāḷī kandati na
sammohaṁ āpajjati so ekaṁ vedanaṁ vedayati kāyikaṁ na cetasikaṁ.

footnote: 1 ma. phuṭṭho samāno. evamuparipi. 2 ma. so.

page number: 259

[372] seyyathāpi bhikkhave purisaṁ sallena vijjheyyuṁ 1- na tamenaṁ
dutiyena sallena anuvedhaṁ vijjheyyuṁ. evaṁ hi so bhikkhave puriso
ekasallena vedanaṁ vedayati. evameva kho bhikkhave sutavā ariyasāvako
dukkhāya vedanāya phuṭṭho samāno na socati na kilamati
na paridevati na urattāḷī kandati na sammohaṁ āpajjati so
ekaṁ vedanaṁ vedayati kāyikaṁ na cetasikaṁ tassāyeva kho pana
dukkhāya vedanāya 

[2]- paṭighavā na hoti tamenaṁ dukkhāya vedanāya
paṭighavantaṁ yo dukkhāya vedanāya paṭighānusayo so nānuseti
so dukkhāya vedanāya phuṭṭho samāno kāmasukhaṁ nābhinandati. taṁ
kissa hetu. pajānāti 

[3]- so bhikkhave sutavā ariyasāvako aññatra
kāmasukhā dukkhāya vedanāya nissaraṇaṁ. tassa kāmasukhaṁ nābhinandato
yo sukhāya vedanāya rāgānusayo so nānuseti so tāsaṁ vedanānaṁ
samudayañca atthaṅgamañca assādañca ādīnavañca nissaraṇañca
yathābhūtaṁ pajānāti. tassa tāsaṁ vedanānaṁ samudayañca atthaṅgamañca
assādañca ādīnavañca nissaraṇañca yathābhūtaṁ pajānato yo adukkhamasukhāya
vedanāya avijjānusayo so nānuseti so sukhañce vedanaṁ
vedayati visaññutto naṁ vedayati dukkhañce vedanaṁ (pts. s iv, 210) vedayati
visaññutto naṁ vedayati adukkhamasukhañce vedanaṁ vedayati visaññutto
naṁ vedayati. ayaṁ vuccati bhikkhave sutavā ariyasāvako visaññutto
jātiyā jarāya maraṇena sokehi paridevehi dukkhehi domanassehi

footnote: 1 ma. vijjheyya. 2 ma. phuṭṭho samāno. 3 ma. hi.

page number: 260

upāyāsehi visaññutto dukkhasmāti vadāmi. ayaṁ kho bhikkhave
viseso ayaṁ adhippāyaso idaṁ nānākaraṇaṁ sutavato ariyasāvakassa
assutavatā puthujjanenāti.

[373] na so 1- vedanaṁ vedayati sapañño sukhampi dukkhampi bahussutopi
ayaṁ ca dhīrassa puthujjanena ayaṁ viseso 2- kusalassa hoti.
saṅkhātadhammassa bahussutassa vipassato 3- lokamimaṁ parañca
iṭṭhassa dhammā na mathenti cittaṁ aniṭṭhato no paṭighātameti.
tassānurodhā atha vā virodhā vidhamikā 4- atthagatā na santi
padañca ñatvā virajaṁ asokaṁ sammā pajānāti bhavassa pāragūti. chaṭṭhaṁ.

[374] ekaṁ samayaṁ bhagavā vesāliyaṁ viharati mahāvane
kūṭāgārasālāyaṁ. atha kho bhagavā sāyaṇhasamayaṁ paṭisallānā vuṭṭhito
yena gilānasālā tenupasaṅkami upasaṅkamitvā paññatte āsane
nisīdi. nisajja kho bhagavā bhikkhū (pts. s iv, 211) āmantesi sato bhikkhave bhikkhu
sampajāno kālaṁ āgameyya ayaṁ vo amhākaṁ anusāsanī.

[375] kathañca bhikkhave bhikkhu sato hoti. idha bhikkhave bhikkhu
kāye kāyānupassī viharati ātāpī sampajāno satimā vineyya loke
abhijjhādomanassaṁ. vedanāsu .pe. citte. dhammesu dhammānupassī
viharati ātāpī sampajāno satimā vineyya loke abhijjhādomanassaṁ.

footnote: 1 ma. yu. ayaṁ pāṭho natthi. 2 ma. yu. mahāviseso. 3 yu. sampassato.
footnote: 4 ma. yu. vidhūpitā.

page number: 261

evaṁ kho bhikkhave bhikkhu sato hoti.

[376] kathañca bhikkhave bhikkhu sampajāno hoti. idha bhikkhave
bhikkhu abhikkante paṭikkante sampajānakārī hoti ālokite vilokite
sampajānakārī hoti sammiñjite pasārite sampajānakārī hoti
saṅghāṭipattacīvaradhāraṇe sampajānakārī hoti asite pīte khāyite
sāyite sampajānakārī hoti uccārapassāvakamme sampajānakārī
hoti gate ṭhite nisinne sutte jāgarite bhāsite tuṇhībhāve
sampajānakārī hoti. evaṁ kho bhikkhave bhikkhu sampajānakārī
hoti. sato bhikkhave bhikkhu sampajāno kālaṁ āgameyya ayaṁ
vo amhākaṁ anusāsanī.

[377] tassa ce bhikkhave bhikkhuno evaṁ satassa sampajānassa
appamattassa ātāpino pahitattassa viharato uppajjati sukhā vedanā
so evaṁ pajānāti uppannā kho me ayaṁ sukhā vedanā sā ca kho
paṭicca no appaṭicca kiṁ paṭicca imameva kāyaṁ paṭicca ayaṁ kho pana
kāyo anicco saṅkhato paṭiccasamuppanno aniccaṁ kho pana saṅkhataṁ
paṭiccasamuppannaṁ kāyaṁ paṭicca uppannā sukhā vedanā kuto niccā
bhavissatīti. so kāye ca sukhāya ca vedanāya aniccānupassī
viharati vayānupassī viharati virāgānupassī viharati nirodhānupassī
viharati paṭinissaggānupassī viharati. tassa kāye ca sukhāya ca
vedanāya aniccānupassino viharato vayānupassino viharato .pe.

footnote: 1 yu. sampajāno.

page number: 262

paṭinissaggānupassino (pts. s iv, 212) viharato yo kāye ca sukhāya ca vedanāya
rāgānusayo so pahiyyati.

[378] tassa ce bhikkhave bhikkhuno evaṁ satassa sampajānassa
appamattassa ātāpino pahitattassa viharato uppajjati dukkhā
vedanā so evaṁ pajānāti uppannā kho myāyaṁ dukkhā vedanā
sā ca kho paṭicca no appaṭicca kiṁ paṭicca imameva kāyaṁ paṭicca
ayaṁ kho pana kāyo anicco saṅkhato paṭiccasamuppanno aniccaṁ
kho pana saṅkhataṁ paṭiccasamuppannaṁ kāyaṁ paṭicca uppannā dukkhā
vedanā kuto niccā bhavissatīti. so kāye ca dukkhāya ca vedanāya
aniccānupassī viharati vayānupassī viharati virāgānupassī viharati
nirodhānupassī viharati paṭinissaggānupassī viharati. tassa kāye
ca dukkhāya ca vedanāya aniccānupassino viharato .pe.
paṭinissaggānupassino viharato yo kāye ca dukkhāya ca vedanāya
paṭighānusayo so pahiyyati.

[379] tassa ce bhikkhave bhikkhuno evaṁ satassa sampajānassa
appamattassa ātāpino pahitattassa viharato uppajjati adukkhamasukhā
vedanā so evaṁ pajānāti uppannā kho myāyaṁ adukkhamasukhā
vedanā sā ca kho paṭicca no appaṭicca kiṁ paṭicca imameva
kāyaṁ paṭicca ayaṁ kho pana kāyo anicco saṅkhato paṭiccasamuppanno
aniccaṁ kho pana saṅkhataṁ paṭiccasamuppannaṁ kāyaṁ paṭicca

page number: 263

uppannā adukkhamasukhā vedanā kuto niccā bhavissatīti. so
kāye ca adukkhamasukhāya ca vedanāya aniccānupassī viharati vayānupassī
viharati virāgānupassī viharati nirodhānupassī viharati paṭinissaggānupassī
viharati. tassa kāye ca adukkhamasukhāya ca vedanāya
aniccānupassino viharato .pe. paṭinissaggānupassino viharato yo
kāye ca adukkhamasukhāya ca vedanāya avijjānusayo so pahiyyati.

[380] (pts. s iv, 213) so sukhañce vedanaṁ vedayati sā aniccāti pajānāti
anajjhositāti pajānāti anabhinanditāti pajānāti dukkhañce vedanaṁ
vedayati .pe. adukkhamasukhañce vedanaṁ vedayati sā aniccāti
pajānāti anajjhositāti pajānāti anabhinanditāti pajānāti.
so sukhañce vedanaṁ vedayati visaññutto naṁ vedayati dukkhañce
vedanaṁ vedayati visaññutto naṁ vedayati adukkhamasukhañce vedanaṁ
vedayati visaññutto naṁ vedayati. so kāyapariyantikaṁ vedanaṁ
vedayamāno kāyapariyantikaṁ vedanaṁ vedayāmīti pajānāti jīvitapariyantikaṁ
vedanaṁ vedayamāno jīvitapariyantikaṁ vedanaṁ vedayāmīti
pajānāti kāyassa bhedā uddhaṁ jīvitapariyādānā idheva sabbavedayitāni
anabhinanditāni sītibhavissantīti pajānāti.

[381] seyyathāpi bhikkhave 1- telañca 

[2]- vaṭṭiñca paṭicca
telappadīpo jhāyeyya tasseva telassa ca vaṭṭiyā ca pariyādānā anāhāro
nibbāyeyya. evameva kho bhikkhave bhikkhu ce 3- kāyapariyantikaṁ vedanaṁ

footnote: 1 yu. bhikkhu. 2 ma. telañca paṭicca vaṭṭiṁ ca paṭicca. yu. telañca paṭicca
footnote: vaṭṭiñca. evamuparipi. 3 ma. yu. cesaddo natthi.

page number: 264

vedayamāno kāyapariyantikaṁ vedanaṁ vedayāmīti pajānāti. jīvitapariyantikaṁ
vedanaṁ vedayamāno jīvitapariyantikaṁ vedanaṁ vedayāmīti
pajānāti. kāyassa bhedā uddhaṁ jīvitapariyādānā idheva sabbavedayitāni
anabhinanditāni sītibhavissantīti pajānātīti. sattamaṁ.

[382] ekaṁ samayaṁ bhagavā vesāliyaṁ viharati mahāvane
kūṭāgārasālāyaṁ. atha kho bhagavā sāyaṇhasamayaṁ paṭisallānā vuṭṭhito
yena gilānasālā tenupasaṅkami upasaṅkamitvā paññatte āsane
nisīdi. nisajja kho bhagavā bhikkhū āmantesi sato bhikkhave bhikkhu
sampajāno kālaṁ āgameyya ayaṁ vo amhākaṁ anusāsanī.

[383] kathañca bhikkhave bhikkhu sato hoti. idha bhikkhave bhikkhu
kāye kāyānupassī viharati ātāpī sampajāno satimā vineyya
loke abhijjhādomanassaṁ. vedanāsu .pe. citte. dhammesu
dhammānupassī viharati ātāpī sampajāno satimā vineyya loke
abhijjhādomanassaṁ. evaṁ kho bhikkhave bhikkhu sato hoti.

[384] (pts. s iv, 214) kathañca bhikkhave bhikkhu sampajāno hoti. idha bhikkhave
bhikkhu abhikkante paṭikkante sampajānakārī hoti .pe. bhāsite
tuṇhībhāve sampajānakārī hoti. evaṁ kho bhikkhave bhikkhu sampajāno
hoti. sato 

[1]- bhikkhave bhikkhu sampajāno kālaṁ āgameyya ayaṁ vo
amhākaṁ anusāsanī.

[385] tassa ce bhikkhave bhikkhuno evaṁ satassa sampajānassa

footnote: 1 yu. kho.

page number: 265

appamattassa ātāpino pahitattassa viharato uppajjati sukhā
vedanā so evaṁ pajānāti uppannā kho myāyaṁ sukhā vedanā
sā ca kho paṭicca no appaṭicca kiṁ paṭicca imameva phassaṁ
paṭicca ayaṁ kho pana phasso anicco saṅkhato paṭiccasamuppanno
aniccaṁ kho pana saṅkhataṁ paṭiccasamuppannaṁ phassaṁ paṭicca uppannā
sukhā vedanā kuto niccā bhavissatīti. so phasse
ca sukhāya ca vedanāya aniccānupassī viharati vayānupassī virāgānupassī
nirodhānupassī paṭinissaggānupassī viharati. tassa phasse
ca sukhāya ca vedanāya aniccānupassino viharato vayānupassino
virāgānupassino nirodhānupassino paṭinissaggānupassino viharato
yo phasse ca sukhāya ca vedanāya rāgānusayo so pahiyyati.

[386] tassa ce bhikkhave bhikkhuno evaṁ satassa .pe. viharato
uppajjati dukkhā vedanā .pe. uppajjati adukkhamasukhā vedanā
so evaṁ pajānāti uppannā kho myāyaṁ adukkhamasukhā vedanā sā
ca kho paṭicca no appaṭicca kiṁ paṭicca imameva phassaṁ paṭicca
ayaṁ kho pana phasso anicco saṅkhato paṭiccasamuppanno .pe.
(yathā purimasutte vitthāro tathā vitthāretabbo) kāyassa
bhedā uddhaṁ jīvitapariyādānā idheva sabbavedayitāni anabhinanditāni
sītibhavissantīti pajānāti.

[387] seyyathāpi bhikkhave telañca vaṭṭiñca paṭicca telappadīpo

page number: 266

jhāyeyya tasseva telassa ca vaṭṭiyā ca pariyādānā anāhāro
nibbāyeyya. evameva kho bhikkhave bhikkhu kāyapariyantikaṁ vedanaṁ
vedayamāno kāyapariyantikaṁ vedanaṁ vedayāmīti pajānāti. jīvitapariyantikaṁ
vedanaṁ vedayamāno jīvitapariyantikaṁ vedanaṁ vedayāmīti
pajānāti. kāyassa bhedā uddhaṁ jīvitapariyādānā idheva sabbavedayitāni
anabhinanditāni sītibhavissantīti pajānātīti. aṭṭhamaṁ.

[388] tisso imā bhikkhave vedanā aniccā saṅkhatā paṭiccasamuppannā
khayadhammā vayadhammā virāgadhammā nirodhadhammā. katamā
tisso. sukhā vedanā dukkhā vedanā adukkhamasukhā vedanā.
imā kho bhikkhave tisso vedanā aniccā saṅkhatā paṭiccasamuppannā
khayadhammā vayadhammā virāgadhammā nirodhadhammāti. navamaṁ.

[389] (pts. s iv, 215) tisso imā bhikkhave vedanā phassajā phassamūlakā phassanidānā
phassapaccayā. katamā tisso. sukhā vedanā dukkhā
vedanā adukkhamasukhā vedanā. sukhavedaniyaṁ bhikkhave phassaṁ paṭicca
uppajjati sukhā vedanā tasseva sukhavedaniyassa phassassa nirodhā
yaṁ tajjaṁ vedayitaṁ sukhavedaniyaṁ phassaṁ paṭicca uppannā sukhā vedanā
sā nirujjhati sā vūpasamati 1-. dukkhavedaniyaṁ bhikkhave phassaṁ paṭicca
uppajjati dukkhā vedanā tasseva dukkhavedaniyassa phassassa nirodhā
yaṁ tajjaṁ vedayitaṁ dukkhavedaniyaṁ phassaṁ paṭicca uppannā dukkhā vedanā
sā nirujjhati sā vūpasamati. adukkhamasukhavedaniyaṁ bhikkhave phassaṁ

footnote: 1 ma. yu. vūpasammati. evamuparipi.

page number: 267

paṭicca uppajjati adukkhamasukhā vedanā tasseva adukkhamasukhavedaniyassa
phassassa nirodhā yaṁ tajjaṁ vedayitaṁ adukkhamasukhavedaniyaṁ
phassaṁ paṭicca uppannā adukkhamasukhā vedanā sā nirujjhati sā
vūpasamati.

[390] seyyathāpi bhikkhave dvinnaṁ kaṭṭhānaṁ saṅghaṭṭā 1- tassa
samodhānā usmā jāyati tejo abhinibbattati tesaṁyeva dvinnaṁ kaṭṭhānaṁ
nānābhāvā vinikkhepā yā tajjā usmā sā nirujjhati sā
vūpasamati. evameva kho bhikkhave imā tisso vedanā phassajā
phassamūlakā phassanidānā phassapaccayā tajjaṁ phassaṁ paṭicca tajjā 2-
vedanā uppajjati tajjassa 3- phassassa nirodhā tajjā 2- vedanā
nirujjhatīti. dasamaṁ.
vedanāsaṁyuttassa paṭhamakasagāthavaggo.
tassuddānaṁ
samādhisukhāya 4- pahānena pātālaṁ daṭṭhabbena ca 5-
sallatthena 

[6]- gelaññaṁ 7- aniccaphassamūlakāti.
------------

footnote: 1 ma. yu. saṅghaṭṭanasamodhānā. 2-3 yu. āmeṇḍitaṁ. 4 ma. samādhisukhaṁ.
footnote: 5 yu. casaddo natthi. 6 yu. ca. 7 ma. sallena ceva gelaññā.

page number: 268

rahogatavaggo dutiyo

[391] atha kho aññataro bhikkhu yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho so bhikkhu bhagavantaṁ etadavoca idha mayhaṁ bhante
rahogatassa paṭisallīnassa evaṁ cetaso parivitakko udapādi tisso
vedanā vuttā bhagavatā sukhā vedanā dukkhā vedanā adukkhamasukhā
vedanā imā tisso vedanā vuttā bhagavatā. vuttaṁ kho panetaṁ
bhagavatā yaṅkiñci vedayitaṁ taṁ dukkhasminti kiṁ nu kho etaṁ bhagavatā
sandhāya bhāsitaṁ yaṅkiñci vedayitaṁ taṁ dukkhasminti. sādhu sādhu
bhikkhu tisso imā bhikkhu vedanā vuttā mayā sukhā vedanā
dukkhā vedanā adukkhamasukhā vedanā imā tisso vedanā vuttā
mayā. vuttaṁ kho panetaṁ bhikkhu mayā yaṅkiñci vedayitaṁ taṁ
dukkhasminti taṁ kho panetaṁ bhikkhu mayā saṅkhārānaṁyeva aniccataṁ
sandhāya bhāsitaṁ yaṅkiñci vedayitaṁ taṁ dukkhasminti. taṁ kho panetaṁ
bhikkhu mayā saṅkhārānaṁyeva khayadhammataṁ vayadhammataṁ virāgadhammataṁ
nirodhadhammataṁ vipariṇāmadhammataṁ sandhāya bhāsitaṁ yaṅkiñci vedayitaṁ
taṁ dukkhasminti.

[392] atha kho pana bhikkhu mayā anupubbasaṅkhārānaṁ nirodho
akkhāto paṭhamajjhānaṁ samāpannassa vācā niruddhā hoti dutiyajjhānaṁ

page number: 269

samāpannassa vitakkavicārā niruddhā honti tatiyajjhānaṁ
samāpannassa pīti niruddhā hoti catutthajjhānaṁ samāpannassa
assāsapassāsā niruddhā honti ākāsānañcāyatanaṁ samāpannassa
rūpasaññā niruddhā hoti viññāṇañcāyatanaṁ samāpannassa
ākāsānañcāyatanasaññā niruddhā hoti ākiñcaññāyatanaṁ samāpannassa
viññāṇañcāyatanasaññā niruddhā hoti nevasaññānāsaññāyatanaṁ
samāpannassa ākiñcaññāyatanasaññā niruddhā hoti saññāvedayitanirodhaṁ
samāpannassa saññā ca vedanā ca niruddhā honti.
khīṇāsavassa bhikkhuno rāgo niruddho hoti doso niruddho hoti
moho niruddho hoti.

[393] atha kho bhikkhu mayā anupubbasaṅkhārānaṁ vūpasamo akkhāto
paṭhamajjhānaṁ samāpannassa vācā vūpasantā hoti dutiyajjhānaṁ
samāpannassa vitakkavicārā vūpasantā honti .pe. saññāvedayitanirodhaṁ
samāpannassa saññā ca vedanā ca vūpasantā honti.
khīṇāsavassa bhikkhu rāgo vūpasanto hoti doso vūpasanto
hoti moho vūpasanto hoti.

[394] chayimā bhikkhu passaddhiyo paṭhamajjhānaṁ samāpannassa
vācā paṭippassaddhā hoti dutiyajjhānaṁ samāpannassa vitakkavicārā
paṭippassaddhā honti tatiyajjhānaṁ samāpannassa pīti
paṭippassaddhā hoti catutthajjhānaṁ samāpannassa assāsapassāsā

page number: 270

paṭippassaddhā (pts. s iv, 218) honti saññāvedayitanirodhaṁ samāpannassa saññā
ca vedanā ca paṭippassaddhā honti. khīṇāsavassa bhikkhuno
rāgo paṭippassaddho hoti doso paṭippassaddho hoti moho
paṭippassaddho hotīti. paṭhamaṁ.

[395] seyyathāpi bhikkhave ākāsepi 1- vividhā vātā vāyanti
puratthimāpi vātā vāyanti pacchimāpi vātā vāyanti uttarāpi
vātā vāyanti dakkhiṇāpi vātā vāyanti sarajāpi vātā
vāyanti arajāpi vātā vāyanti sītāpi vātā vāyanti uṇhāpi
vātā vāyanti parittāpi vātā vāyanti adhimattāpi vātā
vāyanti. evameva kho bhikkhave imasmiṁ kāyasmiṁ vividhā vedanā
uppajjanti sukhāpi vedanā uppajjati dukkhāpi vedanā uppajjati
adukkhamasukhāpi vedanā uppajjatīti.

[396] yathāpi vātā ākāse vāyanti vividhā puthū 2-
puratthimā pacchimā cāpi uttarā atha dakkhiṇā.
sarajā arajā cāpi 3- sītā uṇhā ca ekadā
adhimattā parittā ca puthū 2- vāyanti mālutā.
tathevimasmiṁ 4- kāyasmiṁ samuppajjanti vedanā
sukhadukkhasamuppatti adukkhamasukhā ca yā.
yatova 5- bhikkhu ātāpī sampajāno nirujjhati 6-
tato so vedanā sabbā parijānāti paṇḍito.

footnote: 1 ma. yu. ākāse. 2 yu. puthu. 3 ma. capi. yu. vāpi. 4 yu. tathevimasmiṁpi.
footnote: 5 ma. yu. yato ca. 6 ma. sampajaññaṁ na riñcati. yu. sampajāno nirūpadhi.

page number: 271

so vedanā pariññāya diṭṭhe dhamme anāsavo
kāyassa bhedā dhammaṭṭho saṅkhaṁ nūpeti 1- vedagūti. dutiyaṁ.

[397] (pts. s iv, 219) seyyathāpi bhikkhave ākāse vividhā vātā vāyanti
puratthimāpi vātā vāyanti .pe. adhimattāpi vātā vāyanti.
evameva kho bhikkhave imasmiṁ kāyasmiṁ vividhā vedanā uppajjanti
sukhāpi vedanā uppajjati dukkhāpi vedanā uppajjati adukkhamasukhāpi
vedanā uppajjatīti. tatiyaṁ.

[398] seyyathāpi bhikkhave āgantukāgāraṁ tattha puratthimāyapi
disāya āgantvā vāsaṁ kappenti pacchimāyapi disāya āgantvā
vāsaṁ kappenti uttarāyapi disāya āgantvā vāsaṁ kappenti
dakkhiṇāyapi disāya āgantvā vāsaṁ kappenti khattiyāpi āgantvā
vāsaṁ kappenti brāhmaṇāpi āgantvā vāsaṁ kappenti vessāpi
āgantvā vāsaṁ kappenti suddāpi āgantvā vāsaṁ kappenti.
evameva kho bhikkhave imasmiṁ kāyasmiṁ vividhā vedanā uppajjanti
sukhāpi vedanā uppajjati dukkhāpi vedanā uppajjati adukkhamasukhāpi
vedanā uppajjati sāmisāpi sukhā vedanā uppajjati
sāmisāpi dukkhā vedanā uppajjati sāmisāpi adukkhamasukhā vedanā
uppajjati nirāmisāpi sukhā vedanā uppajjati nirāmisāpi dukkhā
vedanā uppajjati nirāmisāpi adukkhamasukhā vedanā uppajjatīti.
catutthaṁ.

footnote: 1 ma. yu. saṅkhyaṁ nopeti.

page number: 272

[399] atha kho āyasmā ānando yena bhagavā tenupasaṅkami
upasaṅkamitvā .pe. ekamantaṁ nisinno kho āyasmā ānando
bhagavantaṁ etadavoca katamā nu kho bhante vedanā katamo vedanāsamudayo
katamo vedanānirodho katamā (pts. s iv, 220) vedanānirodhagāminī paṭipadā
ko vedanāya assādo ko vedanāya 1- ādīnavo kiṁ vedanāya 1-
nissaraṇanti. tisso imā ānanda vedanā sukhā vedanā dukkhā
vedanā adukkhamasukhā vedanā. imā vuccati ānanda vedanā
phassasamudayā vedanāsamudayo phassanirodhā vedanānirodho ayameva
ariyo aṭṭhaṅgiko maggo vedanānirodhagāminī paṭipadā. seyyathīdaṁ.
sammādiṭṭhi .pe. sammāsamādhi. yaṁ vedanaṁ paṭicca uppajjati
sukhaṁ somanassaṁ ayaṁ vedanāya assādo. yā vedanā aniccā
dukkhā vipariṇāmadhammā ayaṁ vedanāya ādīnavo. yo vedanāya
chandarāgavinayo chandarāgappahānaṁ idaṁ vedanāya nissaraṇaṁ.

[400] atha kho panānanda mayā anupubbasaṅkhārānaṁ nirodho
akkhāto paṭhamajjhānaṁ samāpannassa vācā niruddhā hoti .pe.
saññāvedayitanirodhaṁ samāpannassa saññā ca vedanā ca niruddhā
honti. khīṇāsavassa bhikkhuno rāgo niruddho hoti doso
niruddho hoti moho niruddho hoti.

[401] atha kho panānanda mayā anupubbasaṅkhārānaṁ vūpasamo
akkhāto paṭhamajjhānaṁ samāpannassa vācā vūpasantā hoti .pe.

footnote: 1 ma. yu. ime pāṭhā na dissanti. evamuparipi.

page number: 273

saññāvedayitanirodhaṁ samāpannassa saññā ca vedanā ca vūpasantā
honti. khīṇāsavassa bhikkhuno rāgo vūpasanto hoti doso
vūpasanto hoti moho vūpasanto hoti.

[402] atha kho panānanda mayā anupubbasaṅkhārānaṁ paṭippassaddhi 1-
akkhātā paṭhamajjhānaṁ samāpannassa vācā paṭippassaddhā hoti
.pe. ākāsānañcāyatanaṁ samāpannassa rūpasaññā paṭippassaddhā
hoti viññāṇañcāyatanaṁ samāpannassa ākāsānañcāyatanasaññā
paṭippassaddhā hoti ākiñcaññāyatanaṁ samāpannassa viññāṇañcāyatanasaññā
paṭippassaddhā hoti nevasaññānāsaññāyatanaṁ
samāpannassa ākiñcaññāyatanasaññā paṭippassaddhā hoti saññāvedayitanirodhaṁ
samāpannassa saññā ca vedanā ca paṭippassaddhā
honti. (pts. s iv, 221) khīṇāsavassa bhikkhuno rāgo paṭippassaddho hoti doso
paṭippassaddho hoti moho paṭippassaddho hotīti. pañcamaṁ.

[403] atha kho āyasmā ānando yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinnaṁ kho āyasmantaṁ ānandaṁ bhagavā etadavoca katamā nu kho ānanda
vedanā katamo vedanāsamudayo katamo vedanānirodho katamā
vedanānirodhagāminī paṭipadā ko vedanāya assādo ko vedanāya
ādīnavo kiṁ vedanāya nissaraṇanti. bhagavaṁmūlakā no bhante dhammā
bhagavaṁnettikā bhagavaṁpaṭisaraṇā sādhu bhante bhagavantaññeva paṭibhātu

footnote: 1 yu. passaddhi.

page number: 274

etassa bhāsitassa attho bhagavato sutvā bhikkhū dhāressantīti.
tenahi ānanda suṇohi sādhukaṁ manasikarohi bhāsissāmīti.
evaṁ bhanteti kho āyasmā ānando bhagavato paccassosi.
bhagavā etadavoca tisso imā ānanda vedanā sukhā vedanā
dukkhā vedanā adukkhamasukhā vedanā. imā vuccanti ānanda
vedanā .pe. phassasamudayā .pe. khīṇāsavassa bhikkhuno rāgo
paṭippassaddho hoti doso paṭippassaddho hoti moho
paṭippassaddho hotīti. chaṭṭhaṁ.

[404] atha kho sabbahulā bhikkhū yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu. ekamantaṁ
nisinnā kho te bhikkhū bhagavantaṁ etadavocuṁ katamā nu kho bhante vedanā
katamo vedanāsamudayo katamo vedanānirodho katamā vedanānirodhagāminī
paṭipadā ko vedanāya assādo ko vedanāya ādīnavo kiṁ
vedanāya nissaraṇanti. (pts. s iv, 222) tisso imā bhikkhave vedanā sukhā vedanā
dukkhā vedanā adukkhamasukhā vedanā. imā vuccanti bhikkhave
vedanā. phassasamudayā vedanāsamudayo phassanirodhā vedanānirodho
ayameva ariyo aṭṭhaṅgiko maggo vedanānirodhagāminī paṭipadā.
seyyathīdaṁ. sammādiṭṭhi .pe. sammāsamādhi. yaṁ vedanaṁ paṭicca
uppajjati sukhaṁ somanassaṁ ayaṁ vedanāya assādo. yā vedanā
aniccā dukkhā vipariṇāmadhammā ayaṁ vedanāya ādīnavo. yo

page number: 275

vedanāya chandarāgavinayo chandarāgappahānaṁ idaṁ vedanāya nissaraṇaṁ.

[405] atha kho pana bhikkhave mayā anupubbasaṅkhārānaṁ nirodho
akkhāto paṭhamajjhānaṁ samāpannassa vācā niruddhā hoti .pe.
khīṇāsavassa bhikkhuno rāgo niruddho hoti doso niruddho hoti
moho niruddho hoti.

[406] atha kho pana bhikkhave mayā anupubbasaṅkhārānaṁ vūpasamo
akkhāto paṭhamajjhānaṁ samāpannassa vācā vūpasantā hoti .pe.
khīṇāsavassa bhikkhuno rāgo vūpasanto hoti doso vūpasanto hoti
moho vūpasanto hoti.

[407] chayimā bhikkhave passaddhiyo. paṭhamajjhānaṁ samāpannassa
vācā paṭippassaddhā hoti dutiyajjhānaṁ samāpannassa vitakkavicārā
paṭippassaddhā honti tatiyajjhānaṁ samāpannassa pīti paṭippassaddhā
hoti catutthajjhānaṁ samāpannassa assāsapassāsā paṭippassaddhā
honti saññāvedayitanirodhaṁ samāpannassa saññā ca vedanā ca
paṭippassaddhā honti. khīṇāsavassa bhikkhuno rāgo paṭippassaddho
hoti doso paṭippassaddho hoti moho paṭippassaddho hotīti.
sattamaṁ.

[408] atha kho sambahulā bhikkhū yena bhagavā tenupasaṅkamiṁsu
upasaṅkamitvā .pe. (pts. s iv, 223) ekamantaṁ nisinne kho te bhikkhū bhagavā
etadavoca katamā nu kho bhakkhave vedanā katamo vedanāsamudayo

page number: 276

katamo vedanānirodho katamā vedanānirodhagāminī paṭipadā ko
vedanāya assādo ko vedanāya ādīnavo kiṁ vedanāya nissaraṇanti.
bhagavaṁmūlakā no bhante dhammā .pe. tisso imā bhikkhave vedanā
sukhā vedanā dukkhā vedanā adukkhamasukhā vedanā. imā vuccanti
bhikkhave vedanā. phassasamudayā (yathā purimasuttanto vitthārito
tathā vitthāretabbo 1-). aṭṭhamaṁ.

[409] atha kho pañcakaṅgo ṭhapati yenāyasmā udāyi
tenupasaṅkami upasaṅkamitvā āyasmantaṁ udāyiṁ abhivādetvā ekamantaṁ
nisīdi. ekamantaṁ nisinno kho pañcakaṅgo ṭhapati āyasmantaṁ udāyiṁ
etadavoca kati nu kho bhante udāyi vedanā vuttā bhagavatāti.
tisso kho gahapati 2- vedanā vuttā bhagavatā sukhā vedanā dukkhā
vedanā adukkhamasukhā vedanā imā kho gahapati 2- tisso vedanā
vuttā bhagavatāti.

[410] evaṁ vutte pañcakaṅgo ṭhapati āyasmantaṁ udāyiṁ etadavoca
na kho bhante udāyi tisso vedanā vuttā bhagavatā dve vedanā
vuttā bhagavatā sukhā vedanā dukkhā vedanā. yāyaṁ bhante
adukkhamasukhā vedanā santasmiṁ esā paṇīte sukhe vuttā bhagavatāti.
dutiyampi kho āyasmā udāyi pañcakaṅgaṁ ṭhapatiṁ etadavoca na kho
gahapati dve vedanā vuttā bhagavatā tisso vedanā vuttā bhagavatā
sukhā vedanā dukkhā vedanā adukkhamasukhā vedanā imā tisso

footnote: 1 ma. yu. yathā purimasuttante tathā vitthāretabbo. 2 ma. yu. ṭhapati. evamuparipi.

page number: 277

vedanā vuttā bhagavatāti. dutiyampi kho pañcakaṅgo ṭhapati āyasmantaṁ
udāyiṁ etadavoca na kho bhante udāyi tisso vedanā vuttā
bhagavatā dve vedanā vuttā bhagavatā sukhā vedanā dukkhā
vedanā yāyaṁ bhante adukkhamasukhā vedanā santasmiṁ esā paṇīte
sukhe vuttā bhagavatāti. tatiyampi kho āyasmā udāyi pañcakaṅgaṁ
ṭhapatiṁ etadavoca na kho gahapati dve vedanā vuttā bhagavatā tisso
vedanā vuttā bhagavatā sukhā vedanā dukkhā vedanā adukkhamasukhā
vedanā imā tisso vedanā vuttā bhagavatāti. tatiyampi
kho pañcakaṅgo ṭhapati āyasmantaṁ udāyī etadavoca na kho bhante
udāyi tisso vedanā vuttā bhagavatā dve vedanā vuttā
bhagavatā sukhā vedanā dukkhā vedanā yāyaṁ bhante adukkhamasukhā
vedanā santasmiṁ esā paṇīte sukhe vuttā bhagavatāti. neva 

[1]-
asakkhi 2- āyasmā udāyi pañcakaṅgaṁ ṭhapatiṁ saññāpetuṁ na panāsakkhi
pañcakaṅgo ṭhapati āyasmantaṁ udāyiṁ saññāpetuṁ.

[411] assosi kho āyasmā ānando āyasmato udāyissa
pañcakaṅgena ṭhapatinā saddhiṁ imaṁ kathāsallāpaṁ atha kho āyasmā
ānando yena bhagavā tenupasaṅkami upasaṅkamitvā ekamantaṁ nisīdi.
ekamantaṁ nisinno kho āyasmā ānando yāvatako āyasmato
udāyissa pañcakaṅgena ṭhapatinā saddhiṁ ahosi kathāsallāpo tampi 3-
sabbaṁ bhagavato ārocesi. santameva kho ānanda pariyāyaṁ

footnote: 1 yu. kho. 2 ma. sakkhi. 3 ma. taṁ.

page number: 278

pañcakaṅgo ṭhapati udāyissa bhikkhuno nābbhanumodi. santaṁ ca panānanda
pariyāyaṁ udāyi bhikkhu pañcakaṅgassa ṭhapatino nābbhanumodi.

[412] dvepi mayā ānanda vedanā vuttā pariyāyena tisso 1-
mayā vedanā vuttā pariyāyena pañcapi mayā vedanā vuttā
pariyāyena chapi mayā vedanā vuttā pariyāyena aṭṭhārasāpi mayā vedanā
vuttā pariyāyena chattiṁsāpi mayā vedanā vuttā pariyāyena
aṭṭhasataṁpi mayā vedanā vuttā pariyāyena. evaṁ pariyāyena desito
ānanda mayā dhammo. evaṁ pariyāyena desite kho ānanda mayā
dhamme ye aññamaññassa subhāsitaṁ sulapitaṁ na samanumaññissanti na
samanujānissanti na samanumodissanti. tesaṁ etaṁ pāṭikaṅkhaṁ bhaṇḍanajātā
kalahajātā vivādāpannā aññamaññaṁ mukhasattīhi vitudantā
viharissanti 2-. evaṁ pariyāyadesito kho 3- ānanda mayā dhammo.
evaṁ pariyāyadesite kho 3- ānanda mayā dhamme ye aññamaññassa
subhāsitaṁ sulapitaṁ samanumaññissanti samanujānissanti samanumodissanti.
tesaṁ etaṁ pāṭikaṅkhaṁ samaggā sammodamānā avivadamānā khīrodakībhūtā
aññamaññaṁ piyacakkhūhi sampassantā viharissanti 2-.

[413] pañcime ānanda kāmaguṇā. katame pañca. cakkhuviññeyyā
rūpā iṭṭhā kantā manāpā piyarūpā kāmūpasañhitā
rajaniyā .pe. kāyaviññeyyā phoṭṭhabbā iṭṭhā kantā manāpā
piyarūpā kāmūpasañhitā rajaniyā. ime kho ānanda pañca

footnote: 1 ma. yu. tissopi. 2 ma. itisaddo atthi. 3 yu. khosaddo natthi.

page number: 279

kāmaguṇā. yaṁ kho ānanda ime pañca kāmaguṇe paṭicca
uppajjati sukhaṁ somanassaṁ idaṁ vuccati kāmasukhaṁ.

[414] ye kho ānanda evaṁ vadeyyuṁ etaṁ paramaṁ santaṁ 1- sukhaṁ
somanassaṁ paṭisaṁvedentīti. idaṁ nesāhaṁ nānujānāmi. taṁ kissa
hetu. atthānanda etamhā sukhā aññaṁ sukhaṁ abhikkantatarañca
paṇītatarañca.

[415] katamañcānanda etamhā sukhā aññaṁ sukhaṁ abhikkantatarañca
paṇītatarañca. idhānanda bhikkhu vivicceva kāmehi vivicca
akusalehi dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ
upasampajja viharati. idaṁ kho ānanda etamhā sukhā aññaṁ
sukhaṁ abhikkantatarañca paṇītatarañca. (pts. s iv, 226) ye kho ānanda evaṁ vadeyyuṁ
etaṁ paramaṁ santaṁ 1- sukhaṁ somanassaṁ paṭisaṁvedentīti. idaṁ nesāhaṁ
nānujānāmi. taṁ kissa hetu. atthānanda etamhā sukhā aññaṁ
sukhaṁ abhikkantatarañca paṇītatarañca.

[416] katamañcānanda etamhā sukhā aññaṁ sukhaṁ abhikkantatarañca
paṇītatarañca. idhānanda bhikkhu vitakkavicārānaṁ vūpasamā
ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ
pītisukhaṁ dutiyajjhānaṁ upasampajja viharati. idaṁ kho ānanda etamhā
sukhā aññaṁ sukhaṁ abhikkantatarañca paṇītatarañca. ye kho ānanda
evaṁ vadeyyuṁ etaṁ paramaṁ santaṁ sukhaṁ somanassaṁ paṭisaṁvedentīti.

footnote: 1 yu. sattā. evamuparipi.

page number: 280

idaṁ nesāhaṁ nānujānāmi. taṁ kissa hetu. atthānanda etamhā
sukhā aññaṁ sukhaṁ abhikkantatarañca paṇītatarañca.

[417] katamañcānanda etamhā sukhā aññaṁ sukhaṁ abhikkantatarañca
paṇītatarañca. idhānanda bhikkhu pītiyā ca virāgā upekkhako
ca viharati sato ca sampajāno sukhañca kāyena paṭisaṁvedeti yantaṁ
ariyā ācikkhanti upekkhako satimā sukhavihārīti tatiyajjhānaṁ
upasampajja viharati. idaṁ kho ānanda etamhā sukhā aññaṁ sukhaṁ
abhikkantatarañca paṇītatarañca. ye kho ānanda evaṁ vadeyyuṁ
etaṁ paramaṁ santaṁ sukhaṁ somanassaṁ paṭisaṁvedentīti. idaṁ nesāhaṁ
nānujānāmi. taṁ kissa hetu. atthānanda etamhā sukhā aññaṁ
sukhaṁ abhikkantatarañca paṇītatarañca.

[418] katamañcānanda etamhā sukhā aññaṁ sukhaṁ abhikkantatarañca
paṇītatarañca. idhānanda bhikkhu sukhassa ca pahānā dukkhassa
ca pahānā pubbeva somanassadomanassānaṁ atthaṅgamā adukkhamasukhaṁ
upekkhāsatipārisuddhiṁ catutthajjhānaṁ upasampajja viharati. idaṁ kho
ānanda etamhā sukhā aññaṁ sukhaṁ abhikkantatarañca paṇītatarañca.

[419] ye kho ānanda evaṁ vadeyyuṁ etaṁ paramaṁ santaṁ sukhaṁ
somanassaṁ paṭisaṁvedentīti. idaṁ nesāhaṁ (pts. s iv, 227) nānujānāmi. taṁ kissa
hetu. atthānanda etamhā sukhā aññaṁ sukhaṁ abhikkantatarañca
paṇītatarañca.

page number: 281

[420] katamañcānanda etamhā sukhā aññaṁ sukhaṁ abhikkantatarañca
paṇītatarañca. idhānanda bhikkhu sabbaso rūpasaññānaṁ samatikkamā
paṭighasaññānaṁ atthaṅgamā nānattasaññānaṁ amanasikārā ananto
ākāsoti ākāsānañcāyatanaṁ upasampajja viharati. idaṁ kho ānanda
etamhā sukhā aññaṁ sukhaṁ abhikkantatarañca paṇītatarañca. ye kho
ānanda evaṁ vadeyyuṁ etaṁ paramaṁ santaṁ sukhaṁ somanassaṁ paṭisaṁvedentīti.
idaṁ nesāhaṁ nānujānāmi. taṁ kissa hetu. atthānanda etamhā
sukhā aññaṁ sukhaṁ abhikkantatarañca paṇītatarañca.

[421] katamañcānanda etamhā sukhā aññaṁ sukhaṁ abhikkantatarañca
paṇītatarañca. idhānanda bhikkhu sabbaso ākāsānañcāyatanaṁ
samatikkamma anantaṁ viññāṇanti viññāṇañcāyatanaṁ upasampajja
viharati. idaṁ kho ānanda etamhā sukhā aññaṁ sukhaṁ abhikkantatarañca
paṇītatarañca. ye kho ānanda evaṁ vadeyyuṁ etaṁ paramaṁ
santaṁ sukhaṁ somanassaṁ paṭisaṁvedentīti. idaṁ nesāhaṁ nānujānāmi.
taṁ kissa hetu. atthānanda etamhā sukhā aññaṁ sukhaṁ abhikkantatarañca
paṇītatarañca.

[422] katamañcānanda etamhā sukhā aññaṁ sukhaṁ abhikkantatarañca
paṇītatarañca. idhānanda bhikkhu sabbaso viññāṇañcāyatanaṁ
samatikkamma natthi kiñcīti ākiñcaññāyatanaṁ upasampajja viharati.
idaṁ kho ānanda etamhā sukhā aññaṁ sukhaṁ abhikkantatarañca

page number: 282

paṇītatarañca. ye kho ānanda evaṁ vadeyyuṁ etaṁ paramaṁ santaṁ
sukhaṁ somanassaṁ paṭisaṁvedentīti. idaṁ nesāhaṁ nānujānāmi. taṁ
kissa hetu. atthānanda etamhā sukhā aññaṁ sukhaṁ abhikkantatarañca
paṇītatarañca.

[423] katamañcānanda etamhā sukhā aññaṁ sukhaṁ abhikkantatarañca
paṇītatarañca. idhānanda bhikkhu sabbaso ākiñcaññāyatanaṁ
samatikkamma nevasaññānāsaññāyatanaṁ upasampajja viharati. idaṁ
kho (pts. s iv, 228) ānanda etamhā sukhā aññaṁ sukhaṁ abhikkantatarañca paṇītatarañca.
ye kho ānanda evaṁ vadeyyuṁ etaṁ paramaṁ santaṁ sukhaṁ
somanassaṁ paṭisaṁvedentīti. idaṁ nesāhaṁ nānujānāmi. taṁ kissa
hetu. atthānanda etamhā sukhā aññaṁ sukhaṁ abhikkantatarañca
paṇītatarañca.

[424] katamañcānanda etamhā sukhā aññaṁ sukhaṁ abhikkantatarañca
paṇītatarañca. idhānanda bhikkhu sabbaso nevasaññānāsaññāyatanaṁ
samatikkamma saññāvedayitanirodhaṁ upasampajja viharati.
idaṁ kho ānanda etamhā sukhā aññaṁ sukhaṁ abhikkantatarañca paṇītatarañca.
ßēhānaṁ kho panetaṁ ānanda vijjati yaṁ aññatitthiyā
paribbājakā evaṁ vadeyyuṁ saññāvedayitanirodhaṁ samaṇo gotamo āha
tañca sukhasmiṁ paññapeti tayidaṁ kiṁsu tayidaṁ kathaṁsūti. evaṁvādino
ānanda aññatitthiyā paribbājakā evamassu vacanīyā na kho

page number: 283

āvuso bhagavā sukhaññeva vedanaṁ sandhāya sukhasmiṁ paññapeti
yattha yatthāvuso sukhaṁ upalabbhati yahiṁ yahiṁ 1- taṁ taṁ tathāgato
sukhasmiṁ paññapetīti. navamaṁ.

[425] dvepi mayā bhikkhave vedanā vuttā pariyāyena tissopi
mayā vedanā vuttā pariyāyena pañcapi mayā vedanā vuttā
pariyāyena chapi mayā vedanā vuttā pariyāyena aṭṭhārasāpi
mayā vedanā vuttā pariyāyena chattiṁsāpi mayā vedanā vuttā
pariyāyena aṭṭhasataṁpi mayā vedanā vuttā pariyāyena. evaṁ
pariyāyadesito bhikkhave mayā dhammo evaṁ pariyāyadesite kho
bhikkhave mayā dhamme ye aññamaññassa subhāsitaṁ sulapitaṁ na
samanumaññissanti na samanujānissanti na samanumodissanti. tesaṁ
etaṁ pāṭikaṅkhaṁ (pts. s iv, 229) bhaṇḍanajātā kalahajātā vivādāpannā aññamaññaṁ
mukhasattīhi vitudantā viharissantīti. evaṁ pariyāyadesito bhikkhave
mayā dhammo evaṁ pariyāyadesite kho bhikkhave mayā dhamme ye
aññamaññassa subhāsitaṁ sulapitaṁ samanumaññissanti samanujānissanti
samanumodissanti. tesaṁ etaṁ pāṭikaṅkhaṁ samaggā sammodamānā
avivadamānā khīrodakībhūtā aññamaññaṁ piyacakkhūhi sampassantā
viharissantīti.

[426] pañcime bhikkhave kāmaguṇā .pe. ßēhānaṁ kho panetaṁ
bhikkhave vijjati yaṁ aññatitthiyā paribbājakā evaṁ vadeyyuṁ saññāvedayitanirodhaṁ

footnote: 1 yu. yamhi sukhaṁ. evamuparipi.

page number: 284

samaṇo gotamo āha tañca sukhasmiṁ paññapeti
tayidaṁ kiṁsu tayidaṁ kathaṁsūti. evaṁvādino bhikkhave aññatitthiyā
paribbājakā evamassu vacanīyā na kho āvuso bhagavā sukhaññeva
vedanaṁ sandhāya sukhasmiṁ paññapeti yattha yattha āvuso sukhaṁ
upalabbhati yahiṁ yahiṁ taṁ taṁ tathāgato sukhasmiṁ paññapetīti.
dasamaṁ.
rahogatavaggo dutiyo.
tassuddānaṁ
rahogatā 1- dve vātā ca nivāsā dve ānandakā
sambahulā ca dve vuttā pañcakaṅgo ca bhikkhunāti.
-----------

footnote: 1 ma. rahogataṁ dve ākāsaṁ agāraṁ dve ca ānandā.
footnote: sambahulā duve vuttā pañcakaṅgo ca bhikkhunāti.
footnote: yu. rahogataṁ dve ākāsaṁ agāraṁ dve ca santakaṁ.

aṭṭhaṅgena ca dve vuttā pañcakaṅgo ca bhikkhunāti.

page number: 285

aṭṭhasatapariyāyavaggo tatiyo

[427] ekaṁ samayaṁ bhagavā rājagahe viharati veḷuvane kalandakanivāpe.
atha kho moḷiyasivako 1- paribbājako yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi. ekamantaṁ nisinno kho moḷiyasivako
paribbājako bhagavantaṁ etadavoca santi bho gotama eke
samaṇabrāhmaṇā evaṁvādino evaṁdiṭṭhino yaṅkiñcāyaṁ purisapuggalo
paṭisaṁvedeti sukhaṁ vā dukkhaṁ vā adukkhamasukhaṁ vā sabbantaṁ pubbekatahetūti.
idha pana 2- bhavaṁ gotamo kimāhāti. pittasamuṭṭhānānipi
kho sivaka idhekaccāni vedayitāni uppajjanti.
sāmaṁpi kho etaṁ sivaka evaṁ veditabbaṁ yathā pittasamuṭṭhānānipi
idhekaccāni vedayitāni uppajjanti. lokassapi kho etaṁ sivaka
saccasammataṁ yathā pittasamuṭṭhānānipi idhekaccāni vedayitāni
uppajjanti. tatra sivaka ye te samaṇabrāhmaṇā evaṁvādino
evaṁdiṭṭhino yaṅkiñcāyaṁ purisapuggalo paṭisaṁvedayati 3- sukhaṁ vā dukkhaṁ vā
adukkhamasukhaṁ vā sabbantaṁ pubbekatahetūti. yañca sāmaṁ ñātaṁ
tañca atidhāvanti yaṁ 4- loke saccasammataṁ tañca atidhāvanti.
tasmā tesaṁ samaṇabrāhmaṇānaṁ micchāti vadāmi. semhasamuṭṭhānānipi
kho sivaka .pe. vātasamuṭṭhānānipi kho sivaka

footnote: 1 ma. moḷiyasīvako. yu. moliyasīvako. 2 ma. panasaddo natthi.
footnote: 3 ma. yu. paṭisaṁvedeti. 4 ma. yañca. yu. yaṁ ca.

page number: 286

.pe. sannipātasamuṭṭhānānipi 1- kho sivaka .pe. utupariṇāmajānipi
kho sivaka. visamaparihārajānipi kho sivaka. opakkamikānipi kho
sivaka .pe. (pts. s iv, 231) kammavipākajānipi kho sivaka idhekaccāni vedayitāni
uppajjanti. sāmaṁpi kho etaṁ sivaka evaṁ veditabbaṁ yathā kammavipākajānipi
idhekaccāni vedayitāni uppajjanti lokassapi kho etaṁ
sivaka saccasammataṁ yathā kammavipākajānipi idhekaccāni vedayitāni
uppajjanti. tattha sivaka ye te samaṇabrāhmaṇā evaṁvādino
evaṁdiṭṭhino yaṅkiñcāyaṁ purisapuggalo paṭisaṁvedayati sukhaṁ vā dukkhaṁ vā
adukkhamasukhaṁ vā sabbantaṁ pubbekatahetūti. yañca sāmaṁ ñātaṁ
tañca atidhāvanti yaṁ loke saccasammataṁ tañca atidhāvanti
tasmā tesaṁ samaṇabrāhmaṇānaṁ micchāti vadāmīti.

[428] evaṁ vutte moḷiyasivako paribbājako bhagavantaṁ etadavoca
abhikkantaṁ bho gotama abhikkantaṁ bho gotama upāsakaṁ maṁ bhavaṁ
gotamo dhāretu ajjatagge pāṇupetaṁ saraṇaṅgatanti.

[429] pittaṁ semhañca vāto ca sannipātā utūni ca
visamaṁ opakkamikañca 2- kammavipākena aṭṭhamīti. paṭhamaṁ.

[430] aṭṭhasatapariyāyaṁ vo bhikkhave dhammapariyāyaṁ desissāmi
taṁ suṇātha. katamo ca bhikkhave aṭṭhasatapariyāyo dhammapariyāyo.
dvepi mayā bhikkhave vedanā vuttā pariyāyena tissopi mayā
vedanā vuttā pariyāyena pañcapi mayā vedanā vuttā pariyāyena

footnote: 1 ma. yu. sannipātikānipi. 2 ma. yu. casaddo natthi.

page number: 287

chapi mayā vedanā vuttā pariyāyena aṭṭhārasāpi mayā vedanā
vuttā pariyāyena chattiṁsāpi mayā vedanā vuttā pariyāyena
aṭṭhasataṁpi mayā vedanā vuttā pariyāyena.

[431] katamā ca bhikkhave dve vedanā kāyikā ca cetasikā
ca. imā vuccanti bhikkhave dve vedanā.

[432] (pts. s iv, 232) katamā ca bhikkhave tisso vedanā sukhā vedanā dukkhā
vedanā adukkhamasukhā vedanā. imā vuccanti bhikkhave tisso
vedanā.

[433] katamā ca bhikkhave pañca vedanā sukhindriyaṁ dukkhindriyaṁ
somanassindriyaṁ domanassindriyaṁ upekkhindriyaṁ. imā vuccanti
bhikkhave pañca vedanā.

[434] katamā ca bhikkhave cha vedanā cakkhusamphassajā vedanā
.pe. manosamphassajā vedanā. imā vuccanti bhikkhave
cha vedanā.

[435] katamā ca bhikkhave aṭṭhārasa vedanā cha somanassūpavicārā
cha domanassūpavicārā cha upekkhūpavicārā. imā vuccanti bhikkhave
aṭṭhārasa vedanā.

[436] katamā ca bhikkhave chattiṁsa vedanā cha gehasitāni
somanassāni cha nekkhammasitāni somanassāni cha gehasitāni
domanassāni cha nekkhammasitāni domanassāni cha gehasitā

page number: 288

upekkhā cha nekkhammasitā upekkhā. imā vuccanti bhikkhave
chattiṁsa vedanā.

[437] katamā ca bhikkhave aṭṭhasataṁ vedanā atītā chattiṁsa
vedanā anāgatā chattiṁsa vedanā paccuppannā chattiṁsa vedanā.
imā vuccanti bhikkhave aṭṭhasataṁ vedanā. ayaṁpi kho bhikkhave
aṭṭhasatapariyāyo dhammapariyāyoti. dutiyaṁ.

[438] atha kho aññataro bhikkhu yena bhagavā tenupasaṅkami
.pe. ekamantaṁ nisinno kho so bhikkhu bhagavantaṁ etadavoca katamā
nu kho bhante vedanā katamo vedanāsamudayo katamā vedanāsamudayagāminī
paṭipadā katamo vedanānirodho katamā vedanānirodhagāminī
paṭipadā ko vedanāya assādo ko ādīnavo kiṁ nissaraṇanti.
tisso imā bhikkhu vedanā sukhā vedanā dukkhā vedanā adukkhamasukhā
vedanā. imā vuccanti bhikkhu vedanā. phassasamudayā
vedanāsamudayo taṇhā vedanāsamudayagāminī paṭipadā phassanirodhā
vedanānirodho ayameva ariyo aṭṭhaṅgiko maggo vedanānirodhagāminī
paṭipadā. seyyathīdaṁ. sammādiṭṭhi .pe. sammāsamādhi. yaṁ
vedanaṁ paṭicca uppajjati sukhaṁ somanassaṁ ayaṁ vedanāya assādo.
yā vedanā aniccā dukkhā vipariṇāmadhammā ayaṁ vedanāya ādīnavo.
yo vedanāya chandarāgavinayo chandarāgappahānaṁ idaṁ vedanāya
nissaraṇanti. tatiyaṁ.

page number: 289

[439] pubbe me bhikkhave sambodhā anabhisambuddhassa
bodhisattasseva sato etadahosi katamā nu kho vedanā katamo
vedanāsamudayo katamā vedanāsamudayagāminī paṭipadā katamo
vedanānirodho katamā vedanānirodhagāminī paṭipadā ko vedanāya assādo
ko ādīnavo kiṁ nissaraṇanti. tassa mayhaṁ bhikkhave etadahosi
tisso imā vedanā sukhā vedanā dukkhā vedanā adukkhamasukhā
vedanā. imā vuccanti vedanā. phassasamudayā vedanāsamudayo
taṇhāvedanāsamudayagāminī paṭipadā .pe. yo vedanāya chandarāgavinayo
chandarāgappahānaṁ idaṁ vedanāya nissaraṇanti. catutthaṁ.

[440] imā vedanāti me bhikkhave pubbe ananussutesu dhammesu
cakkhuṁ udapādi ñāṇaṁ udapādi paññā udapādi vijjā udapādi
āloko udapādi. ayaṁ vedanāsamudayoti me bhikkhave pubbe
ananussutesu dhammesu cakkhuṁ udapādi ñāṇaṁ udapādi paññā
udapādi vijjā udapādi āloko udapādi. ayaṁ vedanāsamudayagāminī
paṭipadāti me bhikkhave pubbe ananussutesu dhammesu
cakkhuṁ udapādi .pe. āloko udapādi. ayaṁ vedanānirodhoti
me bhikkhave pubbe ananussutesu dhammesu cakkhuṁ udapādi .pe.
āloko udapādi. (pts. s iv, 234) ayaṁ vedanānirodhagāminī paṭipadāti me bhikkhave
pubbe ananussutesu dhammesu cakkhuṁ udapādi .pe. āloko
udapādi. ayaṁ vedanāya assādoti me bhikkhave pubbe ananussutesu

page number: 290

dhammesu .pe. ayaṁ vedanāya ādīnavoti me bhikkhave pubbe
ananussutesu dhammesu .pe. idaṁ vedanāya nissaraṇanti me bhikkhave
pubbe ananussutesu dhammesu cakkhuṁ udapādi ñāṇaṁ udapādi
paññā udapādi vijjā udapādi āloko udapādīti. pañcamaṁ.

[441] atha kho sambahulā bhikkhū yena bhagavā tenupasaṅkamiṁsu
.pe. ekamantaṁ nisinnā kho te bhikkhū bhagavantaṁ etadavocuṁ katamā
nu kho bhante vedanā katamo vedanāsamudayo katamā vedanāsamudayagāminī
paṭipadā .pe. ko vedanāya assādo ko ādīnavo
kiṁ nissaraṇanti. tisso imā bhikkhave vedanā sukhā vedanā
dukkhā vedanā adukkhamasukhā vedanā. imā vuccanti bhikkhave
vedanā. phassasamudayā vedanāsamudayo taṇhāvedanāsamudayagāminī
paṭipadā phassanirodhā .pe. yo vedanāya chandarāgavinayo
chandarāgappahānaṁ idaṁ vedanāya nissaraṇanti. chaṭṭhaṁ.

[442] tisso imā bhikkhave vedanā. katamā tisso.
sukhā vedanā dukkhā vedanā adukkhamasukhā vedanā. ye hi keci
bhikkhave samaṇā vā brāhmaṇā vā imāsaṁ tissannaṁ vedanānaṁ
samudayañca atthaṅgamañca assādañca ādīnavañca nissaraṇañca
yathābhūtaṁ nappajānanti. na teme bhikkhave samaṇā vā brāhmaṇā
vā samaṇesu vā samaṇasammatā brāhmaṇesu vā brāhmaṇasammatā
na ca pana te āyasmanto sāmaññatthaṁ vā brāhmaññatthaṁ vā

page number: 291

diṭṭheva dhamme sayaṁ abhiññā sacchikatvā upasampajja viharanti.
ye ca kho keci bhikkhave samaṇā vā brāhmaṇā vā imāsaṁ
tissannaṁ vedanānaṁ samudayañca atthaṅgamañca assādañca ādīnavañca
nissaraṇañca yathābhūtaṁ pajānanti te kho me bhikkhave samaṇā
vā brāhmaṇā vā samaṇesu ceva samaṇasammatā brāhmaṇesu
ca brāhmaṇasammatā. te ca panāyasmanto sāmaññatthañca
brāhmaññatthañca diṭṭheva dhamme sayaṁ abhiññā sacchikatvā
upasampajja viharantīti. sattamaṁ.

[443] (pts. s iv, 235) tisso imā bhikkhave vedanā. katamā tisso.
sukhā vedanā dukkhā vedanā adukkhamasukhā vedanā. ye hi keci
bhikkhave samaṇā vā brāhmaṇā vā imāsaṁ tissannaṁ vedanānaṁ
samudayañca atthaṅgamañca assādañca ādīnavañca nissaraṇañca
yathābhūtaṁ nappajānanti .pe. pajānanti .pe. sayaṁ abhiññā
sacchikatvā upasampajja viharanti. aṭṭhamaṁ.

[444] ye hi keci bhikkhave samaṇā vā brāhmaṇā vā vedanaṁ
nappajānanti vedanāsamudayaṁ nappajānanti vedanānirodhaṁ nappajānanti
vedanānirodhagāminīpaṭipadaṁ nappajānanti .pe. pajānanti .pe.
sayaṁ abhiññā sacchikatvā upasampajja viharantīti. navamaṁ.

[445] tisso imā bhikkhave vedanā. katamā tisso. sukhā
vedanā dukkhā vedanā adukkhamasukhā vedanā. imā kho bhikkhave

page number: 292

tisso vedanāti. dasamaṁ.

[446] atthi bhikkhave sāmisā pīti atthi nirāmisā pīti.
atthi bhikkhave 1- nirāmisā nirāmisatarā pīti. atthi sāmisaṁ sukhaṁ
atthi nirāmisaṁ sukhaṁ atthi nirāmisā nirāmisataraṁ sukhaṁ atthi sāmisā
upekkhā atthi nirāmisā upekkhā atthi nirāmisā nirāmisatarā
upekkhā atthi sāmiso vimokkho atthi nirāmiso vimokkho
atthi nirāmisā nirāmisataro vimokkho.

[447] katamā ca bhikkhave sāmisā pīti. pañcime bhikkhave
kāmaguṇā. katame pañca. cakkhuviññeyyā rūpā iṭṭhā kantā
manāpā piyarūpā kāmūpasañhitā rajaniyā .pe. kāyaviññeyyā
phoṭṭhabbā iṭṭhā kantā manāpā piyarūpā kāmūpasañhitā rajaniyā.
ime kho bhikkhave pañca kāmaguṇā. yā kho bhikkhave ime
pañca kāmaguṇe paṭicca uppajjati pīti ayaṁ vuccati bhikkhave
sāmisā pīti.

[448] (pts. s iv, 236) katamā ca bhikkhave nirāmisā pīti. idha bhikkhave bhikkhu
vivicceva kāmehi vivicca akusalehi dhammehi savitakkaṁ savicāraṁ vivekajaṁ
pītisukhaṁ paṭhamajjhānaṁ upasampajja viharati vitakkavicārānaṁ vūpasamā
ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ
pītisukhaṁ dutiyajjhānaṁ upasampajja viharati. ayaṁ vuccati bhikkhave
nirāmisā pīti.

footnote: 1 ma. yu. ayaṁ pāṭho natthi.

page number: 293

[449] katamā ca bhikkhave nirāmisā nirāmisatarā pīti. yā kho
bhikkhave khīṇāsavassa bhikkhuno rāgā cittaṁ vimuttaṁ paccavekkhato
dosā cittaṁ vimuttaṁ paccavekkhato mohā cittaṁ vimuttaṁ paccavekkhato
uppajjati pīti ayaṁ vuccati bhikkhave nirāmisā nirāmisatarā pīti.

[450] katamañca bhikkhave sāmisaṁ sukhaṁ. pañcime bhikkhave
kāmaguṇā. katame pañca. cakkhuviññeyyā rūpā iṭṭhā kantā
manāpā piyarūpā kāmūpasañhitā rajaniyā .pe. kāyaviññeyyā
phoṭṭhabbā iṭṭhā kantā manāpā piyarūpā kāmūpasañhitā rajaniyā.
ime kho bhikkhave pañca kāmaguṇā. yaṁ kho bhikkhave ime pañca
kāmaguṇe paṭicca uppajjati sukhaṁ somanassaṁ idaṁ vuccati bhikkhave
sāmisaṁ sukhaṁ.

[451] katamañca bhikkhave nirāmisaṁ sukhaṁ. idha bhikkhave bhikkhu
vivicceva kāmehi vivicca akusalehi dhammehi savitakkaṁ savicāraṁ vivekajaṁ
pītisukhaṁ paṭhamajjhānaṁ upasampajja viharati .pe. pītiyā ca virāgā
upekkhako ca viharati sato ca sampajāno sukhañca kāyena
paṭisaṁvedeti yantaṁ ariyā ācikkhanti upekkhako satimā sukhavihārīti
tatiyajjhānaṁ upasampajja viharati. idaṁ vuccati bhikkhave nirāmisaṁ sukhaṁ.

[452] katamañca bhikkhave nirāmisā nirāmisataraṁ sukhaṁ. yaṁ kho
bhikkhave khīṇāsavassa bhikkhuno rāgā cittaṁ vimuttaṁ paccavekkhato
dosā cittaṁ vimuttaṁ (pts. s iv, 237) paccavekkhato mohā cittaṁ vimuttaṁ paccavekkhato

page number: 294

uppajjati sukhaṁ somanassaṁ idaṁ vuccati bhikkhave nirāmisā nirāmisataraṁ
sukhaṁ.

[453] katamā ca bhikkhave sāmisā upekkhā. pañcime bhikkhave
kāmaguṇā. katame pañca. cakkhuviññeyyā rūpā iṭṭhā kantā
manāpā piyarūpā kāmūpasañhitā rajaniyā .pe. kāyaviññeyyā
phoṭṭhabbā iṭṭhā kantā manāpā piyarūpā kāmūpasañhitā rajaniyā.
ime kho bhikkhave pañca kāmaguṇā. yā kho bhikkhave ime
pañca kāmaguṇe paṭicca uppajjati upekkhā ayaṁ vuccati bhikkhave
sāmisā upekkhā.

[454] katamā ca bhikkhave nirāmisā upekkhā. idha bhikkhave
bhikkhu sukhassa ca pahānā dukkhassa ca pahānā pubbeva somanassadomanassānaṁ
atthaṅgamā adukkhamasukhaṁ upekkhāsatipārisuddhiṁ catutthajjhānaṁ
upasampajja viharati. ayaṁ vuccati bhikkhave nirāmisā upekkhā.

[455] katamā ca bhikkhave nirāmisā nirāmisatarā upekkhā. yā
kho bhikkhave khīṇāsavassa bhikkhuno rāgā cittaṁ vimuttaṁ paccavekkhato
dosā cittaṁ vimuttaṁ paccavekkhato mohā cittaṁ vimuttaṁ paccavekkhato
uppajjati upekkhā ayaṁ vuccati bhikkhave nirāmisā nirāmisatarā upekkhā.

[456] katamo ca bhikkhave sāmiso vimokkho. rūpapaṭisaṁyutto
vimokkho sāmiso katamo ca bhikkhave nirāmiso vimokkho arūpapaṭisaṁyutto
vimokkho nirāmiso.

page number: 295

[457] katamo ca bhikkhave nirāmisā nirāmisataro vimokkho. yo
kho bhikkhave khīṇāsavassa bhikkhuno rāgā cittaṁ vimuttaṁ paccavekkhato
dosā cittaṁ vimuttaṁ paccavekkhato mohā cittaṁ vimuttaṁ paccavekkhato
uppajjati vimokkho ayaṁ vuccati bhikkhave nirāmisā nirāmisataro
vimokkhoti. ekādasamaṁ.
aṭṭhasatapariyāyavaggo tatiyo.
tassuddānaṁ
sivakāṭṭhasataṁ bhikkhu pubbe ñāṇañca bhikkhunā
samaṇabrāhmaṇā tīṇi suddhikaṁ ca nirāmisanti.
vedanāsaṁyuttaṁ niṭṭhitaṁ 1-.
---------

footnote: 1 ma. samattaṁ.

page number: 296

peyyālavaggo paṭhamo dutiyo

[458] pañcahi bhikkhave aṅgehi samannāgato mātugāmo
ekantāmanāpo hoti purisassa. katamehi pañcahi. na ca
rūpavā hoti na ca bhogavā hoti na ca sīlavā hoti alaso ca
hoti pajañcassa na labhati. imehi kho bhikkhave pañcahi aṅgehi
samannāgato mātugāmo ekantāmanāpo hoti purisassa.

[459] pañcahi bhikkhave aṅgehi samannāgato mātugāmo
ekantamanāpo hoti purisassa. katamehi pañcahi. rūpavā ca hoti
bhogavā ca hoti sīlavā ca hoti dakkho ca hoti analaso
pajañcassa labhati. imehi kho bhikkhave pañcahi aṅgehi samannāgato
mātugāmo ekantamanāpo hoti purisassāti. paṭhamaṁ.

[460] pañcahi bhikkhave aṅgehi samannāgato puriso
ekantāmanāpo hoti mātugāmassa. katamehi pañcahi. na ca
rūpavā hoti na ca bhogavā hoti na ca sīlavā hoti alaso
ca hoti pajañcassa na labhati. imehi kho bhikkhave (pts. s iv, 239) pañcahi
aṅgehi samannāgato puriso ekantāmanāpo hoti mātugāmassa.

[461] pañcahi bhikkhave aṅgehi samannāgato puriso
ekantamanāpo hoti mātugāmassa. katamehi pañcahi. rūpavā ca
hoti bhogavā ca hoti sīlavā ca hoti dakkho ca hoti analaso
pajañcassa labhati. imehi kho bhikkhave pañcahi aṅgehi samannāgato

page number: 297

puriso ekantamanāpo hoti mātugāmassāti. dutiyaṁ.

[462] pañcimāni bhikkhave mātugāmassa āveṇikāni dukkhāni
yāni mātugāmo paccanubhoti aññatreva purisehi. katamāni
pañca. idha bhikkhave mātugāmo daharo samāno patikulaṁ gacchati
ñātakehi vinā hoti. idaṁ bhikkhave mātugāmassa paṭhamaṁ āveṇikaṁ
dukkhaṁ yaṁ mātugāmo paccanubhoti aññatreva purisehi.

[463] puna caparaṁ bhikkhave mātugāmo utunī hoti. idaṁ bhikkhave
mātugāmassa dutiyaṁ āveṇikaṁ dukkhaṁ yaṁ mātugāmo paccanubhoti
aññatreva purisehi.

[464] puna caparaṁ bhikkhave mātugāmo gabbhinī hoti. idaṁ bhikkhave
mātugāmassa tatiyaṁ āveṇikaṁ dukkhaṁ yaṁ mātugāmo paccanubhoti
aññatreva purisehi.

[465] puna caparaṁ bhikkhave mātugāmo vijāyati. idaṁ bhikkhave
mātugāmassa catutthaṁ āveṇikaṁ dukkhaṁ yaṁ mātugāmo paccanubhoti
aññatreva purisehi.

[466] puna caparaṁ bhikkhave mātugāmo purisassa pāricariyaṁ upeti.
idaṁ kho bhikkhave mātugāmassa pañcamaṁ āveṇikaṁ dukkhaṁ yaṁ mātugāmo
paccanubhoti aññatreva purisehi. imāni kho bhikkhave pañca
mātugāmassa āveṇikāni dukkhāni yāni mātugāmo paccanubhoti
aññatreva purisehīti. tatiyaṁ.

page number: 298

[467] (pts. s iv, 240) tīhi bhikkhave dhammehi samannāgato mātugāmo yebhuyyena
kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.
katamehi tīhi. idha bhikkhave mātugāmo pubbaṇhasamayaṁ maccheramalapariyuṭṭhitena
cetasā agāraṁ ajjhāvasati majjhantikasamayaṁ issāpariyuṭṭhitena
cetasā agāraṁ ajjhāvasati sāyaṇhasamayaṁ kāmarāgapariyuṭṭhitena
cetasā agāraṁ ajjhāvasati. imehi kho bhikkhave
tīhi dhammehi samannāgato mātugāmo yebhuyyena kāyassa bhedā
paraṁ maraṇā apāyaṁ duggatiṁ vinipātaṁ nirayaṁ upapajjatīti. catutthaṁ.

[468] atha kho āyasmā anuruddho yena bhagavā tenupasaṅkami
.pe. ekamantaṁ nisinno kho āyasmā anuruddho bhagavantaṁ etadavoca
idhāhaṁ bhante mātugāmaṁ passāmi dibbena cakkhunā visuddhena atikkantamānusakena
kāyassa bhedā paraṁ maraṇā apāyaṁ duggatiṁ vinipātaṁ nirayaṁ
upapajjantaṁ. katīhi nu kho bhante dhammehi samannāgato mātugāmo
kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjatīti.

[469] pañcahi kho anuruddha dhammehi samannāgato mātugāmo
kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.
katamehi pañcahi. assaddho ca hoti ahiriko ca hoti anottappī
ca hoti kodhano ca hoti duppañño ca hoti. imehi kho
anuruddha pañcahi dhammehi samannāgato (pts. s iv, 241) mātugāmo kāyassa bhedā
paraṁ maraṇā apāyaṁ duggatiṁ vinipātaṁ nirayaṁ upapajjatīti. pañcamaṁ.

page number: 299

[470] pañcahi anuruddha dhammehi samannāgato mātugāmo kāyassa
bhedā paraṁ maraṇā apāyaṁ duggatiṁ vinipātaṁ nirayaṁ upapajjati.
katamehi pañcahi. assaddho ca hoti ahiriko ca hoti
anottappī ca hoti opanāhī ca hoti duppañño ca hoti.
imehi kho anuruddha pañcahi dhammehi samannāgato mātugāmo
kāyassa bhedā paraṁ maraṇā apāyaṁ duggatiṁ vinipātaṁ nirayaṁ
upapajjatīti. chaṭṭhaṁ.

[471] pañcahi anuruddha dhammehi samannāgato mātugāmo
kāyassa bhedā paraṁ maraṇā apāyaṁ duggatiṁ vinipātaṁ nirayaṁ
upapajjati. katamehi pañcahi. assaddho ca hoti ahiriko ca
hoti anottappī ca hoti issukī ca hoti duppañño ca
hoti. imehi kho anuruddha pañcahi dhammehi samannāgato
mātugāmo kāyassa bhedā paraṁ maraṇā apāyaṁ duggatiṁ vinipātaṁ
nirayaṁ upapajjatīti. sattamaṁ.

[472] pañcahi anuruddha dhammehi samannāgato mātugāmo
kāyassa bhedā paraṁ maraṇā apāyaṁ duggatiṁ vinipātaṁ nirayaṁ
upapajjati. katamehi pañcahi. assaddho ca hoti ahiriko ca
hoti anottappī ca hoti maccharī ca hoti duppañño ca
hoti. imehi kho anuruddha pañcahi dhammehi samannāgato mātugāmo
kāyassa .pe. apāyaṁ duggatiṁ vinipātaṁ nirayaṁ upapajjatīti. aṭṭhamaṁ.

page number: 300

[473] (pts. s iv, 242) pañcahi anuruddha dhammehi samannāgato mātugāmo .pe.
apāyaṁ duggatiṁ vinipātaṁ nirayaṁ upapajjati. katamehi pañcahi.
assaddho ca hoti ahiriko ca hoti anottappī ca hoti
aticārī ca hoti duppañño ca hoti. imehi kho anuruddha pañcahi
dhammehi samannāgato mātugāmo .pe. upapajjatīti. navamaṁ.

[474] pañcahi anuruddha dhammehi samannāgato mātugāmo
kāyassa .pe. nirayaṁ upapajjati. katamehi pañcahi. assaddho
ca hoti ahiriko ca hoti anottappī ca hoti dussīlo
ca hoti duppañño ca hoti. imehi kho anuruddha pañcahi
dhammehi samannāgato mātugāmo kāyassa .pe. nirayaṁ
upapajjatīti. dasamaṁ.

[475] pañcahi anuruddha dhammehi samannāgato mātugāmo .pe.
nirayaṁ upapajjati. katamehi pañcahi. assaddho ca hoti ahiriko
ca hoti anottappī ca hoti appassuto ca hoti duppañño
ca hoti. imehi kho anuruddha pañcahi dhammehi samannāgato
mātugāmo .pe. nirayaṁ upapajjatīti. ekādasamaṁ.

[476] pañcahi anuruddha dhammehi samannāgato mātugāmo .pe.
nirayaṁ upapajjati. katamehi pañcahi. assaddho ca hoti ahiriko
ca hoti anottappī ca hoti kusīto ca hoti duppañño
ca hoti. imehi kho anuruddha pañcahi dhammehi samannāgato

page number: 301

mātugāmo kāyassa .pe. apāyaṁ duggatiṁ vinipātaṁ nirayaṁ upapajjatīti.
dvādasamaṁ.

[477] pañcahi anuruddha dhammehi samannāgato mātugāmo kāyassa
.pe. nirayaṁ upapajjati. katamehi pañcahi. (pts. s iv, 243) assaddho ca hoti
ahiriko ca hoti anottappī ca hoti muṭṭhassati ca hoti
duppañño ca hoti. imehi kho anuruddha pañcahi dhammehi samannāgato
mātugāmo kāyassa .pe. nirayaṁ upapajjatīti. terasamaṁ.

[478] pañcahi anuruddha dhammehi samannāgato mātugāmo kāyassa
.pe. nirayaṁ upapajjati. katamehi pañcahi. pāṇātipātī
ca hoti adinnādāyī ca hoti kāmesu micchācārī ca hoti
musāvādī ca hoti surāmerayamajjapamādaṭṭhāyī ca hoti. imehi
kho anuruddha pañcahi dhammehi samannāgato mātugāmo kāyassa
bhedā paraṁ maraṇā apāyaṁ duggatiṁ vinipātaṁ nirayaṁ upapajjatīti.
cuddasamaṁ.
peyyālavaggo dutiyo.

[479] atha kho āyasmā anuruddho yena bhagavā tenupasaṅkami
.pe. ekamantaṁ nisinno kho āyasmā anuruddho bhagavantaṁ etadavoca
idhāhaṁ bhante mātugāmaṁ passāmi dibbena cakkhunā visuddhena atikkantamānusakena
kāyassa bhedā paraṁ maraṇā sugatiṁ saggaṁ lokaṁ
upapajjantaṁ. katīhi nu kho bhante dhammehi samannāgato mātugāmo
kāyassa bhedā paraṁ maraṇā sugatiṁ saggaṁ lokaṁ upapajjatīti.

page number: 302

pañcahi kho anuruddha dhammehi samannāgato mātugāmo kāyassa
bhedā paraṁ maraṇā sugatiṁ saggaṁ lokaṁ upapajjati. katamehi
pañcahi. saddho ca hoti hirimā ca hoti ottappī ca
hoti akkodhano ca hoti paññavā ca hoti. imehi kho
anuruddha pañcahi dhammehi samannāgato mātugāmo kāyassa bhedā
paraṁ maraṇā sugatiṁ saggaṁ lokaṁ upapajjati.

[480] pañcahi anuruddha dhammehi samannāgato mātugāmo
kāyassa bhedā paraṁ maraṇā sugatiṁ saggaṁ lokaṁ upapajjati. katamehi
pañcahi. saddho ca hoti hirimā ca hoti ottappī ca
hoti anupanāhī ca hoti paññavā ca hoti. imehi kho
anuruddha pañcahi dhammehi samannāgato (pts. s iv, 244) mātugāmo kāyassa bhedā
paraṁ maraṇā sugatiṁ saggaṁ lokaṁ upapajjati.

[481] pañcahi anuruddha dhammehi samannāgato mātugāmo
kāyassa bhedā paraṁ maraṇā sugatiṁ saggaṁ lokaṁ upapajjati. katamehi
pañcahi. saddho ca hoti hirimā ca hoti ottappī ca
hoti anissukī ca hoti paññavā ca hoti .pe.

[482] amaccharī ca hoti paññavā ca hoti .pe. anaticārī
ca hoti paññavā ca hoti .pe. sīlavā ca hoti paññavā
ca hoti .pe. bahussuto ca hoti paññavā ca hoti .pe.
āraddhaviriyo ca hoti paññavā ca hoti .pe. (pts. s iv, 245) upaṭṭhitassati

page number: 303

ca hoti paññavā ca hoti. imehi kho anuruddha pañcahi dhammehi
samannāgato mātugāmo kāyassa bhedā paraṁ maraṇā sugatiṁ saggaṁ
lokaṁ upapajjatīti. (ime aṭṭha suttantā saṅkhepāpi) .pe.

[483] pañcahi anuruddha dhammehi samannāgato mātugāmo
kāyassa bhedā paraṁ maraṇā sugatiṁ saggaṁ lokaṁ upapajjati. katamehi
pañcahi. pāṇātipātā paṭivirato ca hoti adinnādānā
paṭivirato ca hoti kāmesu micchācārā paṭivirato ca hoti musāvādā
paṭivirato ca hoti surāmerayamajjapamādaṭṭhānā paṭivirato ca hoti.
imehi kho anuruddha pañcahi dhammehi samannāgato mātugāmo
kāyassa bhedā paraṁ maraṇā sugatiṁ saggaṁ lokaṁ upapajjatīti.
peyyālavaggo samatto.
tassuddānaṁ
dve manāpā amanāpā ca āveṇikā tīhi anuruddho 1-
kodhano upanāhī ca issukī maccharena ca.
aticārī ca dussīlaṁ 2- appassuto ca kusito
muṭṭhassati 

[3]- pañcaveraṁ kaṇhapakkhe pakāsito.
anuruddho akkodhano 4- anupanāhī anissukī
amaccharī anaticārī sīlavā ca bahussuto
viriyasati pañcasīlā ca 5- sukkapakkhe pakāsitoti.
---------------

footnote: 1 ma. mātugāmo puriso ca āveṇikā tidhammo ca. 2 ma. yu. dussīlo.
footnote: 3 yu. ca. 4 ma. dutiye ca akkodhano. 5 ma. vīriyaṁ satisīla ca.

page number: 304

mātugāmassa balavaggo tatiyo

[484] (pts. s iv, 246) pañcimāni bhikkhave mātugāmassa balāni. katamāni
pañca. rūpabalaṁ bhogabalaṁ ñātibalaṁ puttabalaṁ sīlabalaṁ. imāni kho
bhikkhave pañca mātugāmassa balāni. imehi kho bhikkhave pañcahi
balehi samannāgato mātugāmo visārado agāraṁ ajjhāvasatīti.
paṭhamaṁ.

[485] pañcimāni bhikkhave mātugāmassa balāni. katamāni
pañca. rūpabalaṁ bhogabalaṁ ñātibalaṁ puttabalaṁ sīlabalaṁ. imāni
kho bhikkhave pañca mātugāmassa balāni. imehi kho bhikkhave
pañcahi balehi samannāgato mātugāmo sāmikaṁ pasayha agāraṁ
ajjhāvasatīti. dutiyaṁ.

[486] pañcimāni bhikkhave mātugāmassa balāni. katamāni
pañca. rūpabalaṁ bhogabalaṁ ñātibalaṁ puttabalaṁ sīlabalaṁ. imāni
kho bhikkhave pañca mātugāmassa balāni. imehi kho bhikkhave
pañcahi balehi samannāgato mātugāmo sāmikaṁ abhibhuyya vattati.
ekena ca kho bhikkhave balena samannāgato puriso mātugāmaṁ abhibhuyya
vattati. katamena ekena balena 

[1]-. issariyabalena abhibhūtaṁ bhikkhave
mātugāmaṁ neva rūpabalaṁ tāyati na bhogabalaṁ tāyati na ñātibalaṁ
tāyati na puttabalaṁ tāyati na sīlabalaṁ tāyatīti. tatiyaṁ.

footnote: 1 yu. issariyabalena.

page number: 305

[487] (pts. s iv, 247) pañcimāni bhikkhave mātugāmassa balāni. katamāni
pañca. rūpabalaṁ bhogabalaṁ ñātibalaṁ puttabalaṁ sīlabalaṁ.

[488] rūpabalena ca kho 1- bhikkhave mātugāmo samannāgato
hoti na ca bhogabalena evaṁ so tena aṅgena aparipūro
hoti. yato ca kho bhikkhave mātugāmo rūpabalena ca samannāgato
hoti bhogabalena ca evaṁ so tena aṅgena paripūro hoti.
rūpabalena ca kho bhikkhave mātugāmo samannāgato hoti bhogabalena
ca na ca ñātibalena evaṁ so tena aṅgena aparipūro hoti.
yato ca kho bhikkhave mātugāmo rūpabalena ca samannāgato hoti
bhogabalena ca ñātibalena ca evaṁ so tena aṅgena paripūro
hoti. rūpabalena ca bhikkhave mātugāmo samannāgato hoti
bhogabalena ca ñātibalena ca na ca puttabalena evaṁ so
tena aṅgena aparipūro hoti. yato ca kho bhikkhave mātugāmo
rūpabalena ca samannāgato hoti bhogabalena ca ñātibalena ca
puttabalena ca evaṁ so tena aṅgena paripūro hoti. rūpabalena
ca bhikkhave mātugāmo samannāgato hoti bhogabalena ca ñātibalena
ca puttabalena ca na ca sīlabalena evaṁ so tena aṅgena
aparipūro hoti. yato ca kho bhikkhave mātugāmo rūpabalena ca
samannāgato hoti bhogabalena ca ñātibalena ca puttabalena ca
sīlabalena ca evaṁ so tena aṅgena paripūro hoti. imāni

footnote: 1 ma. yu. khosaddo natthi.

page number: 306

kho bhikkhave pañca mātugāmassa balānīti. catutthaṁ.

[489] pañcimāni bhikkhave mātugāmassa balāni. katamāni
pañca. rūpabalaṁ bhogabalaṁ ñātibalaṁ puttabalaṁ sīlabalaṁ.

[490] (pts. s iv, 248) rūpabalena ca bhikkhave mātugāmo samannāgato hoti
na ca sīlabalena nāsenteva naṁ kule na vāsenti. rūpabalena ca
bhikkhave mātugāmo samannāgato hoti bhogabalena ca na ca
sīlabalena nāsenteva naṁ kule na vāsenti. rūpabalena ca bhikkhave
mātugāmo samannāgato hoti bhogabalena ca ñātibalena ca na
ca sīlabalena nāsenteva naṁ kule na vāsenti. rūpabalena ca
bhikkhave mātugāmo samannāgato hoti bhogabalena ca ñātibalena
ca puttabalena ca na ca sīlabalena nāsenteva naṁ kule na
vāsenti. yato ca kho bhikkhave mātugāmo rūpabalena samannāgato
hoti bhogabalena ca ñātibalena ca puttabalena ca sīlabalena ca
vāsenteva naṁ kule na nāsenti 1-. sīlabalena ca bhikkhave mātugāmo
samannāgato hoti na ca rūpabalena vāsenteva naṁ kule na
nāsenti. sīlabalena ca bhikkhave mātugāmo samannāgato hoti
na ca bhogabalena vāsenteva naṁ kule na nāsenti. sīlabalena ca
bhikkhave mātugāmo samannāgato hoti na ca ñātibalena vāsenteva
naṁ kule na nāsenti. sīlabalena ca bhikkhave mātugāmo samannāgato
hoti na ca puttabalena vāsenteva naṁ kule na nāsenti.

footnote: 1 ma. yu. yato ca kho bhikkhave ḷ. nāsentīti ime pāṭhā natthi.

page number: 307

imāni kho bhikkhave pañca mātugāmassa balānīti. pañcamaṁ.

[491] pañcimāni bhikkhave mātugāmassa balāni. katamāni
pañca. rūpabalaṁ bhogabalaṁ ñātibalaṁ puttabalaṁ sīlabalaṁ.

[492] na bhikkhave mātugāmo rūpabalahetu vā bhogabalahetu
vā ñātibalahetu vā puttabalahetu vā kāyassa bhedā paraṁ maraṇā
sugatiṁ saggaṁ lokaṁ upapajjati. sīlabalahetu kho bhikkhave mātugāmo
kāyassa bhedā paraṁ maraṇā sugatiṁ saggaṁ lokaṁ upapajjati. imāni
kho bhikkhave pañca mātugāmassa balānīti. chaṭṭhaṁ.

[493] (pts. s iv, 249) pañcimāni bhikkhave ṭhānāni dullabhāni akatapuññena
mātugāmena. katamāni pañca. paṭirūpe kule jāyeyyanti idaṁ
bhikkhave paṭhamaṁ ṭhānaṁ dullabhaṁ akatapuññena mātugāmena. paṭirūpe
kule jāyitvā paṭirūpaṁ kulaṁ gaccheyyanti idampi 1- bhikkhave dutiyaṁ
ṭhānaṁ dullabhaṁ akatapuññena mātugāmena. paṭirūpe kule jāyitvā
paṭirūpaṁ kulaṁ gantvā asapatti 2- agāraṁ ajjhāvaseyyanti idampi 1-
bhikkhave tatiyaṁ ṭhānaṁ dullabhaṁ akatapuññena mātugāmena. paṭirūpe
kule jāyitvā paṭirūpaṁ kulaṁ gantvā asapatti 2- agāraṁ ajjhāvasantī
puttavatī assanti idampi 1- bhikkhave catutthaṁ ṭhānaṁ dullabhaṁ akatapuññena
mātugāmena. paṭirūpe kule jāyitvā paṭirūpaṁ kulaṁ gantvā
asapatti 2- agāraṁ ajjhāvasantī puttavatī samānā sāmikaṁ abhibhuyya
vatteyyanti idampi 1- bhikkhave pañcamaṁ ṭhānaṁ dullabhaṁ akatapuññena

footnote: 1 ma. yu. pisaddo natthi. 2 yu. asapattī.

page number: 308

mātugāmena. imāni kho bhikkhave pañca ṭhānāni dullabhāni
akatapuññena mātugāmena. sattamaṁ.

[494] pañcimāni bhikkhave ṭhānāni sulabhāni katapuññena
mātugāmena. katamāni pañca. paṭirūpe kule jāyeyyanti
idampi bhikkhave paṭhamaṁ ṭhānaṁ sulabhaṁ katapuññena mātugāmena.
paṭirūpe kule jāyitvā paṭirūpaṁ kulaṁ gaccheyyanti idampi bhikkhave
dutiyaṁ ṭhānaṁ sulabhaṁ katapuññena mātugāmena. paṭirūpe kule
jāyitvā paṭirūpaṁ kulaṁ gantvā asapatti agāraṁ ajjhāvaseyyanti
idampi bhikkhave tatiyaṁ ṭhānaṁ sulabhaṁ katapuññena mātugāmena.
paṭirūpe kule jāyitvā paṭirūpaṁ kulaṁ gantvā asapatti agāraṁ
ajjhāvasantī puttavatī assanti idampi bhikkhave catutthaṁ ṭhānaṁ
sulabhaṁ katapuññena mātugāmena. paṭirūpe (pts. s iv, 250) kule jāyitvā paṭirūpaṁ
kulaṁ gantvā asapatti agāraṁ ajjhāvasantī puttavatī samānā
sāmikaṁ abhibhuyya vatteyyanti idampi bhikkhave pañcamaṁ ṭhānaṁ sulabhaṁ
katapuññena mātugāmena. imāni kho bhikkhave pañca ṭhānāni
sulabhāni katapuññena mātugāmenāti. aṭṭhamaṁ.

[495] pañcahi bhikkhave dhammehi samannāgato mātugāmo
visārado agāraṁ ajjhāvasati. katamehi pañcahi. pāṇātipātā
paṭivirato ca hoti adinnādānā paṭivirato ca hoti
kāmesu micchācārā paṭivirato ca hoti musāvādā paṭivirato ca

page number: 309

hoti surāmerayamajjapamādaṭṭhānā paṭivirato ca hoti. imehi
kho bhikkhave pañcahi dhammehi samannāgato mātugāmo visārado
agāraṁ ajjhāvasatīti. navamaṁ.

[496] pañcahi bhikkhave vaḍḍhīhi vaḍḍhamānā ariyasāvikā
ariyāya vaḍḍhiyā vaḍḍhati sārādāyinī ca hoti varādāyinī ca
kāyassa. katamehi pañcahi. saddhāya vaḍḍhati sīlena vaḍḍhati
sutena vaḍḍhati cāgena vaḍḍhati paññāya vaḍḍhati. imehi
kho bhikkhave pañcahi vaḍḍhīhi vaḍḍhamānā ariyasāvikā ariyāya
vaḍḍhiyā vaḍḍhati sārādāyinī ca hoti varādāyinī ca kāyassāti.
saddhāya sīlena ca yā pavaḍḍhati paññāya cāgena sutena cūbhayaṁ
sā tādisī sīlavatī upāsikā ādīyati sāramidheva attanoti. dasamaṁ.
mātugāmassa balavaggo tatiyo.
tassuddānaṁ
pañca visāradā pasayhā abhibhuyya aṅgena pañcamaṁ
nāsayittha hetuṭṭhānaṁ visāradā vaḍḍhinā dasāti.
mātugāmasaṁyuttaṁ niṭṭhitaṁ.
-----------

page number: 310

jambukhādakasaṁyuttaṁ

[497] ekaṁ samayaṁ āyasmā sārīputto magadhesu viharati
nālagāmake. atha kho jambukhādako paribbājako yenāyasmā
sārīputto tenupasaṅkami upasaṅkamitvā āyasmatā sārīputtena
saddhiṁ sammodi sammodanīyaṁ kathaṁ sārāṇīyaṁ vītisāretvā ekamantaṁ
nisīdi. ekamantaṁ nisinno kho jambukhādako paribbājako āyasmantaṁ
sārīputtaṁ etadavoca nibbānaṁ nibbānanti āvuso sārīputta vuccati
katamaṁ nu kho āvuso nibbānanti. yo kho āvuso rāgakkhayo
dosakkhayo mohakkhayo idaṁ vuccati nibbānanti. atthi panāvuso
maggo atthi paṭipadā etassa nibbānassa sacchikiriyāyāti. atthi
kho āvuso maggo atthi paṭipadā etassa nibbānassa sacchikiriyāyāti.
katamo panāvuso maggo katamā paṭipadā etassa
nibbānassa sacchikiriyāyāti. ayameva kho āvuso ariyo aṭṭhaṅgiko
maggo etassa nibbānassa sacchikiriyāya. seyyathīdaṁ. sammādiṭṭhi
sammāsaṅkappo sammāvācā sammākammanto sammāājīvo sammāvāyāmo
sammāsati sammāsamādhi. ayaṁ kho āvuso maggo
ayaṁ paṭipadā etassa nibbānassa sacchikiriyāyāti. bhaddako
āvuso maggo bhaddikā paṭipadā etassa nibbānassa sacchikiriyāya
alañca panāvuso sārīputta appamādāyāti.

[498] arahattaṁ arahattanti āvuso sārīputta vuccati katamaṁ

page number: 311

nu kho āvuso arahattanti. yo kho āvuso rāgakkhayo dosakkhayo
mohakkhayo idaṁ vuccati arahattanti. atthi panāvuso maggo
atthi paṭipadā etassa arahattassa sacchikiriyāyāti. atthi kho
āvuso maggo atthi paṭipadā etassa arahattassa sacchikiriyāyāti.
katamo panāvuso maggo katamā paṭipadā etassa arahattassa
sacchikiriyāyāti. ayameva kho āvuso ariyo aṭṭhaṅgiko maggo
etassa arahattassa sacchikiriyāya. seyyathīdaṁ. sammādiṭṭhi
.pe. sammāsamādhi. ayaṁ kho āvuso maggo ayaṁ paṭipadā
etassa arahattassa sacchikiriyāyāti. bhaddako āvuso maggo
bhaddikā paṭipadā etassa arahattassa sacchikiriyāya alañca
panāvuso sārīputta appamādāyāti.

[499] ke nu kho āvuso sārīputta loke dhammavādino
ke loke supaṭipannā ke loke sugatāti. ye kho āvuso
rāgappahānāya dhammaṁ desenti (pts. s iv, 253) dosappahānāya dhammaṁ desenti
mohappahānāya dhammaṁ desenti te loke dhammavādino. ye
kho āvuso rāgassa pahānāya paṭipannā dosassa pahānāya
paṭipannā mohassa pahānāya paṭipannā te loke supaṭipannā.
yesaṁ kho āvuso rāgo pahīno ucchinnamūlo tālāvatthukato
anabhāvaṅgato āyatiṁ anuppādadhammo doso pahīno ucchinnamūlo
tālāvatthukato anabhāvaṅgato āyatiṁ anuppādadhammo moho pahīno

page number: 312

ucchinnamūlo tālāvatthukato anabhāvaṅgato āyatiṁ anuppādadhammo
te loke sugatāti. atthi panāvuso maggo atthi paṭipadā
etassa rāgassa dosassa mohassa pahānāyāti. atthi
kho āvuso maggo atthi paṭipadā etassa rāgassa dosassa
mohassa pahānāyāti. katamo panāvuso maggo katamā paṭipadā
etassa rāgassa dosassa mohassa pahānāyāti. ayameva kho
āvuso ariyo aṭṭhaṅgiko maggo etassa rāgassa dosassa
mohassa pahānāya. seyyathīdaṁ. sammādiṭṭhi .pe. sammāsamādhi.
ayaṁ kho āvuso maggo ayaṁ paṭipadā etassa rāgassa
dosassa mohassa pahānāyāti. bhaddako āvuso maggo bhaddikā
paṭipadā etassa rāgassa dosassa mohassa pahānāya alañca
pana āvuso sārīputta appamādāyāti.

[500] kimatthiyaṁ āvuso sārīputta samaṇe gotame brahmacariyaṁ
vussatīti. dukkhassa kho āvuso pariññatthaṁ bhagavati brahmacariyaṁ
vussatīti. atthi panāvuso maggo atthi paṭipadā etassa dukkhassa
pariññāyāti. atthi kho āvuso maggo atthi paṭipadā
etassa dukkhassa pariññāyāti. katamo panāvuso maggo
katamā paṭipadā etassa dukkhassa pariññāyāti. (pts. s iv, 254) ayameva kho
āvuso ariyo aṭṭhaṅgiko maggo etassa dukkhassa pariññāya.
seyyathīdaṁ. sammādiṭṭhi .pe. sammāsamādhi. ayaṁ kho āvuso

page number: 313

maggo ayaṁ paṭipadā etassa dukkhassa pariññāyāti. bhaddako
āvuso maggo bhaddikā paṭipadā etassa dukkhassa pariññāya
alañca panāvuso sārīputta appamādāyāti.

[501] assāsapatto assāsapattoti āvuso sārīputta vuccati
kittāvatā nu kho āvuso sārīputta assāsapatto hotīti. yato
kho āvuso bhikkhu channaṁ phassāyatanānaṁ samudayañca atthaṅgamañca
assādañca ādīnavañca nissaraṇañca yathābhūtaṁ pajānāti ettāvatā
kho āvuso assāsapatto hotīti. atthi panāvuso maggo
atthi paṭipadā etassa assāsassa sacchikiriyāyāti. atthi
kho āvuso maggo atthi paṭipadā etassa assāsassa sacchikiriyāyāti.
katamo panāvuso maggo katamā paṭipadā etassa
assāsassa sacchikiriyāyāti. ayameva kho āvuso ariyo aṭṭhaṅgiko
maggo etassa assāsassa sacchikiriyāya. seyyathīdaṁ. sammādiṭṭhi
.pe. sammāsamādhi. ayaṁ kho āvuso maggo ayaṁ
paṭipadā etassa assāsassa sacchikiriyāyāti. bhaddako āvuso
maggo bhaddikā paṭipadā etassa assāsassa sacchikiriyāya
alañca panāvuso sārīputta appamādāyāti.

[502] paramassāsapatto paramassāsapattoti āvuso sārīputta
vuccati kittāvatā nu kho āvuso paramassāsapatto hotīti. yato
kho āvuso bhikkhu channaṁ phassāyatanānaṁ (pts. s iv, 255) samudayañca atthaṅgamañca

page number: 314

assādañca ādīnavañca nissaraṇañca yathābhūtaṁ viditvā anupādā
vimutto hoti ettāvatā kho āvuso paramassāsapatto hotīti.
atthi panāvuso maggo atthi paṭipadā etassa paramassāsassa
sacchikiriyāyāti. atthi kho āvuso maggo atthi paṭipadā
etassa paramassāsassa sacchikiriyāyāti. katamo pana āvuso
maggo katamā paṭipadā etassa paramassāsassa sacchikiriyāyāti.
ayameva kho āvuso ariyo aṭṭhaṅgiko maggo etassa paramassāsassa
sacchikiriyāya. seyyathīdaṁ. sammādiṭṭhi .pe. sammāsamādhi.
ayaṁ kho āvuso maggo ayaṁ paṭipadā etassa paramassāsassa
sacchikiriyāyāti. bhaddako āvuso maggo bhaddikā paṭipadā
etassa paramassāsassa sacchikiriyāya alañca panāvuso sārīputta
appamādāyāti.

[503] vedanā vedanāti āvuso sārīputta vuccati katamā
nu kho āvuso vedanāti. tisso imā āvuso vedanā.
katamā tisso 1- sukhā vedanā dukkhā vedanā adukkhamasukhā
vedanā. imā kho āvuso tisso vedanāti. atthi panāvuso
maggo atthi paṭipadā etāsaṁ tissannaṁ 2- vedanānaṁ pariññāyāti.
atthi kho āvuso maggo atthi paṭipadā etāsaṁ tissannaṁ vedanānaṁ
pariññāyāti. katamo panāvuso maggo katamā paṭipadā etāsaṁ
tissannaṁ vedanānaṁ pariññāyāti. ayameva kho āvuso ariyo

footnote: 1 yu. katmā tissoti pāṭhadvayaṁ na dissati. 2 yu. ayaṁ pāṭho na dissati.
footnote: evamuparipi.

page number: 315

aṭṭhaṅgiko maggo etāsaṁ tissannaṁ vedanānaṁ pariññāya.
seyyathīdaṁ. sammādiṭṭhi .pe. sammāsamādhi. ayaṁ kho āvuso
maggo ayaṁ paṭipadā etāsaṁ tissannaṁ vedanānaṁ pariññāyāti.
bhaddako āvuso maggo bhaddikā paṭipadā etāsaṁ tissannaṁ
vedanānaṁ pariññāya alañca panāvuso sārīputta appamādāyāti.

[504] (pts. s iv, 256) āsavo āsavoti āvuso sārīputta vuccati katamo
nu kho āvuso āsavoti. tayome āvuso āsavā kāmāsavo
bhavāsavo avijjāsavo ime kho āvuso tayo āsavāti. atthi
panāvuso maggo atthi paṭipadā etesaṁ āsavānaṁ pahānāyāti.
atthi kho āvuso maggo atthi paṭipadā etesaṁ āsavānaṁ
pahānāyāti. katamo panāvuso maggo katamā paṭipadā etesaṁ
āsavānaṁ pahānāyāti. ayameva kho āvuso ariyo aṭṭhaṅgiko
maggo etesaṁ āsavānaṁ pahānāya. seyyathīdaṁ. sammādiṭṭhi
.pe. sammāsamādhi. ayaṁ kho āvuso maggo ayaṁ paṭipadā
etesaṁ āsavānaṁ pahānāyāti. bhaddako āvuso maggo bhaddikā
paṭipadā etesaṁ āsavānaṁ pahānāya alañca panāvuso sārīputta
appamādāyāti.

[505] avijjā avijjāti āvuso sārīputta vuccati katamā
nu kho āvuso avijjāti. yaṁ kho āvuso dukkhe aññāṇaṁ
dukkhasamudaye aññāṇaṁ dukkhanirodhe aññāṇaṁ dukkhanirodhagāminiyā

page number: 316

paṭipadāya aññāṇaṁ ayaṁ vuccatāvuso avijjāti. atthi panāvuso
maggo atthi paṭipadā etissā avijjāya pahānāyāti. atthi kho
āvuso maggo atthi paṭipadā etissā avijjāya pahānāyāti. katamo
panāvuso maggo katamā paṭipadā etissā avijjāya pahānāyāti.
ayameva kho āvuso ariyo aṭṭhaṅgiko maggo etissā avijjāya
pahānāya. seyyathīdaṁ. sammādiṭṭhi .pe. sammāsamādhi. ayaṁ
kho āvuso maggo ayaṁ paṭipadā etissā avijjāya pahānāyāti
bhaddako āvuso maggo bhaddikā paṭipadā etissā (pts. s iv, 257) avijjāya
pahānāya alañca panāvuso sārīputta appamādāyāti.

[506] taṇhā taṇhāti āvuso sārīputta vuccati katamā
nu kho āvuso taṇhāti. tisso imā āvuso taṇhā kāmataṇhā
bhavataṇhā vibhavataṇhā. imā kho āvuso tisso
taṇhāti. atthi panāvuso maggo atthi paṭipadā etāsaṁ taṇhānaṁ
pahānāyāti. atthi kho āvuso maggo atthi paṭipadā etāsaṁ taṇhānaṁ
pahānāyāti. katamo panāvuso maggo katamā paṭipadā etāsaṁ
taṇhānaṁ pahānāyāti. ayameva kho āvuso ariyo aṭṭhaṅgiko
maggo etāsaṁ taṇhānaṁ pahānāya. seyyathīdaṁ. sammādiṭṭhi
.pe. sammāsamādhi. ayaṁ kho āvuso maggo ayaṁ paṭipadā
etāsaṁ taṇhānaṁ pahānāyāti. bhaddako āvuso maggo bhaddikā

page number: 317

paṭipadā etāsaṁ taṇhānaṁ pahānāya alañca panāvuso sārīputta
appamādāyāti.

[507] ogho oghoti āvuso sārīputta vuccati katamo
nu kho āvuso oghoti. cattārome āvuso oghā kāmogho
bhavogho diṭṭhogho avijjogho. ime kho āvuso cattāro
oghāti. atthi panāvuso maggo atthi paṭipadā etesaṁ oghānaṁ
pahānāyāti. atthi kho āvuso maggo atthi paṭipadā etesaṁ
oghānaṁ pahānāyāti. katamo panāvuso maggo katamā paṭipadā
etesaṁ oghānaṁ pahānāyāti. ayameva kho āvuso ariyo
aṭṭhaṅgiko maggo etesaṁ oghānaṁ pahānāya. seyyathīdaṁ. sammādiṭṭhi
.pe. (pts. s iv, 258) sammāsamādhi. ayaṁ kho āvuso maggo ayaṁ
paṭipadā etesaṁ oghānaṁ pahānāyāti. bhaddako āvuso maggo
bhaddikā paṭipadā etesaṁ oghānaṁ pahānāya alañca panāvuso
sārīputta appamādāyāti.

[508] upādānaṁ upādānanti āvuso sārīputta vuccati katamaṁ
nu kho āvuso upādānanti. cattārīmāni āvuso
upādānāni kāmupādānaṁ diṭṭhupādānaṁ sīlabbatupādānaṁ attavādupādānaṁ.
imāni kho āvuso cattāri upādānānīti. atthi
panāvuso maggo atthi paṭipadā etesaṁ upādānānaṁ pahānāyāti.
atthi kho āvuso maggo atthi paṭipadā etesaṁ upādānānaṁ

page number: 318

pahānāyāti. katamo panāvuso maggo katamā paṭipadā etesaṁ
upādānānaṁ pahānāyāti. ayameva kho āvuso ariyo aṭṭhaṅgiko
maggo etesaṁ upādānānaṁ pahānāya. seyyathīdaṁ. sammādiṭṭhi
.pe. sammāsamādhi. ayaṁ kho āvuso maggo ayaṁ paṭipadā
etesaṁ upādānānaṁ pahānāyāti. bhaddako āvuso maggo bhaddikā
paṭipadā etesaṁ upādānānaṁ pahānāya alañca panāvuso sārīputta
appamādāyāti.

[509] bhavo bhavoti āvuso sārīputta vuccati katamo nu kho
āvuso bhavoti. tayome āvuso bhavā kāmabhavo rūpabhavo
arūpabhavo. ime kho āvuso tayo bhavāti. atthi panāvuso maggo
atthi paṭipadā etesaṁ bhavānaṁ pariññāyāti. atthi kho āvuso
maggo atthi paṭipadā etesaṁ bhavānaṁ pariññāyāti. katamo
panāvuso maggo katamā paṭipadā etesaṁ bhavānaṁ pariññāyāti.
ayameva kho āvuso ariyo aṭṭhaṅgiko maggo etesaṁ bhavānaṁ
pariññāya. seyyathīdaṁ. sammādiṭṭhi .pe. sammāsamādhi. ayaṁ
kho āvuso maggo ayaṁ paṭipadā etesaṁ bhavānaṁ pariññāyāti.
bhaddako āvuso maggo bhaddikā paṭipadā etesaṁ bhavānaṁ
pariññāya alañca panāvuso sārīputta appamādāyāti.

[510] dukkhaṁ dukkhanti āvuso sārīputta vuccati katamaṁ nu kho
āvuso dukkhanti. tisso imā āvuso dukkhatā dukkhadukkhatā

page number: 319

saṅkhāradukkhatā vipariṇāmadukkhatā. imā kho āvuso tisso
dukkhatāti. atthi panāvuso maggo atthi paṭipadā etāsaṁ
dukkhatānaṁ pariññāyāti. atthi kho āvuso maggo atthi
paṭipadā etāsaṁ dukkhatānaṁ pariññāyāti. katamo panāvuso
maggo katamā paṭipadā etāsaṁ dukkhatānaṁ pariññāyāti. ayameva
kho āvuso ariyo aṭṭhaṅgiko maggo etāsaṁ dukkhatānaṁ pariññāya.
seyyathīdaṁ. sammādiṭṭhi .pe. sammāsamādhi. ayaṁ kho āvuso
maggo ayaṁ paṭipadā etāsaṁ dukkhatānaṁ pariññāyāti. bhaddako
āvuso maggo bhaddikā paṭipadā etāsaṁ dukkhatānaṁ pariññāya
alañca panāvuso sārīputta appamādāyāti.

[511] sakkāyo sakkāyoti āvuso sārīputta vuccati katamā
nu kho āvuso sakkāyoti. pañcime āvuso upādānakkhandhā
sakkāyo vuttā bhagavatā. seyyathīdaṁ. rūpūpādānakkhandho
vedanūpādānakkhandho saññūpādānakkhandho saṅkhārūpādānakkhandho
viññāṇūpādānakkhandho ime kho āvuso pañcupādānakkhandhā sakkāyo
vuttā bhagavatāti. atthi panāvuso maggo atthi paṭipadā etassa
sakkāyassa pariññāyāti. atthi kho āvuso maggo atthi
paṭipadā etassa sakkāyassa pariññāyāti. katamo panāvuso
maggo katamā paṭipadā etassa sakkāyassa pariññāyāti.
ayameva kho āvuso ariyo aṭṭhaṅgiko maggo etassa sakkāyassa

page number: 320

pariññāya. seyyathīdaṁ. sammādiṭṭhi .pe. sammāsamādhi. ayaṁ
kho āvuso maggo ayaṁ paṭipadā etassa sakkāyassa pariññāyāti.
bhaddako āvuso maggo bhaddikā paṭipadā etassa sakkāyassa
pariññāya alañca panāvuso sārīputta appamādāyāti.

[512] kiṁ nu kho āvuso sārīputta imasmiṁ dhammavinaye
dukkaranti. pabbajjā kho āvuso imasmiṁ dhammavinaye dukkarāti.
pabbajitena panāvuso kiṁ dukkaranti. pabbajitena kho āvuso
abhirati dukkarāti. abhiratena panāvuso kiṁ dukkaranti.
abhiratena kho āvuso dhammānudhammapaṭipatti dukkarāti. kīvaciraṁ
panāvuso dhammānudhammapaṭipanno bhikkhu arahaṁ assāti. na ciraṁ
āvusoti.
jambukhādakasaṁyuttaṁ samattaṁ.
tassuddānaṁ
nibbānaṁ arahattañca (pts. s iv, 261) dhammavādī kimatthiyaṁ
assāso paramassāso vedanā āsavāvijjā
taṇhā oghā upādānaṁ bhavo dukkhañca sakkāyo
imasmiṁ dhammavinaye dukkaranti.
---------------

page number: 321

sāmaṇḍakasaṁyuttaṁ

[513] ekaṁ samayaṁ āyasmā sārīputto vajjīsu viharati ukkacelāyaṁ 1-
gaṅgāya nadiyā tīre. athakho sāmaṇḍako paribbājako yenāyasmā
sārīputto tenupasaṅkami upasaṅkamitvā āyasmatā sārīputtena saddhiṁ
sammodi sammodanīyaṁ kathaṁ sārāṇīyaṁ vītisāretvā ekamantaṁ nisīdi.
ekamantaṁ nisinno kho sāmaṇḍako paribbājako āyasmantaṁ sārīputtaṁ
etadavoca nibbānaṁ nibbānanti āvuso sārīputta vuccati katamaṁ
nu kho āvuso nibbānanti. yo kho āvuso rāgakkhayo dosakkhayo
mohakkhayo idaṁ vuccati nibbānanti. atthi panāvuso maggo
atthi paṭipadā etassa nibbānassa sacchikiriyāyāti. atthi kho
āvuso maggo atthi paṭipadā etassa nibbānassa sacchikiriyāyāti.
katamo panāvuso maggo katamā paṭipadā etassa nibbānassa
sacchikiriyāyāti. ayameva kho āvuso ariyo aṭṭhaṅgiko maggo
etassa nibbānassa sacchikiriyāya. seyyathīdaṁ. sammādiṭṭhi
.pe. sammāsamādhi. ayaṁ kho āvuso maggo ayaṁ paṭipadā
etassa nibbānassa sacchikiriyāyāti. bhaddako āvuso maggo
bhaddikā paṭipadā etassa nibbānassa sacchikiriyāya alañca panāvuso
sārīputta appamādāyāti .pe.

[514] kiṁ nu kho āvuso sārīputta imasmiṁ dhammavinaye

footnote: 1 yu. ukkavelāyaṁ.

page number: 322

dukkaranti. pabbajjā kho āvuso imasmiṁ dhammavinaye dukkaranti 1-.
pabbajitena panāvuso kiṁ dukkaranti. pabbajitena kho āvuso
abhirati dukkarāti. abhiratena panāvuso kiṁ dukkaranti. abhiratena
kho āvuso dhammānudhammapaṭipatti dukkarāti. kīvaciraṁ panāvuso
dhammānudhammapaṭipanno bhikkhu arahaṁ assāti. na ciraṁ āvusoti.
sāmaṇḍakasaṁyuttaṁ samattaṁ.
purimasuttasadisaṁ 2- uddānaṁ.
-------

footnote: 1 ma. dukkarāti. 2 ma. yu. purimakasadisaṁeva ...

page number: 323

moggallānasaṁyuttaṁ

[515] ekaṁ samayaṁ āyasmā mahāmoggallāno sāvatthiyaṁ
viharati jetavane anāthapiṇḍikassa ārāme. (pts. s iv, 263) tatra kho āyasmā
mahāmoggallāno bhikkhū āmantesi āvuso bhikkhaveti 1-. āvusoti
kho te bhikkhū āyasmato mahāmoggallānassa paccassosuṁ.
āyasmā mahāmoggallāno te bhikkhū 2- etadavoca idha mayhaṁ
āvuso rahogatassa paṭisallīnassa evaṁ cetaso parivitakko udapādi
paṭhamajjhānaṁ paṭhamajjhānanti vuccati katamaṁ nu kho paṭhamajjhānanti.
tassa mayhaṁ āvuso etadahosi idha bhikkhu vivicceva kāmehi vivicca
akusalehi dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ
upasampajja viharati idaṁ vuccati paṭhamajjhānanti. so khvāhaṁ
āvuso vivicceva kāmehi vivicca akusalehi dhammehi savitakkaṁ
savicāraṁ vivekajaṁ pītisukhaṁ paṭhamajjhānaṁ upasampajja viharāmi. tassa
mayhaṁ āvuso iminā vihārena viharato kāmasahagatā saññāmanasikārā
samudācaranti. atha kho maṁ āvuso bhagavā iddhiyā
upasaṅkamitvā etadavoca moggallāna moggallāna mā brāhmaṇa
paṭhamajjhānaṁ pamādo paṭhamajjhāne cittaṁ saṇṭhapehi paṭhamajjhāne
cittaṁ ekodiṁ 3- karohi paṭhamajjhāne cittaṁ samādahāti. so
khvāhaṁ āvuso aparena samayena vivicceva kāmehi vivicca akusalehi

footnote: 1 yu. bhikkhavoti. 2 ma. yu. te bhikkhūti pāṭhadvayaṁ na dissati. 3 yu. ekodi.
footnote: evamuparipi.

page number: 324

dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ upasampajja
vihāsiṁ. yaṁ hi taṁ āvuso sammā vadamāno vadeyya satthārānuggahito
sāvako mahābhiññataṁ pattoti. mamaṁ taṁ sammā
vadamāno vadeyya satthārānuggahito sāvako mahābhiññataṁ pattoti.

[516] dutiyajjhānaṁ dutiyajjhānanti vuccati katamaṁ nu kho
dutiyajjhānanti. tassa mayhaṁ āvuso etadahosi idha bhikkhu
vitakkavicārānaṁ (pts. s iv, 264) vūpasamā ajjhattaṁ sampasādanaṁ cetaso ekodibhāvaṁ
avitakkaṁ avicāraṁ samādhijaṁ pītisukhaṁ dutiyajjhānaṁ upasampajja viharati
idaṁ vuccati dutiyajjhānanti. so khvāhaṁ āvuso vitakkavicārānaṁ
vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ
samādhijaṁ pītisukhaṁ dutiyajjhānaṁ upasampajja viharāmi. tassa mayhaṁ
āvuso iminā vihārena viharato vitakkasahagatā saññāmanasikārā
samudācaranti. atha kho maṁ āvuso bhagavā iddhiyā upasaṅkamitvā
etadavoca moggallāna moggallāna mā brāhmaṇa dutiyajjhānaṁ
pamādo dutiyajjhāne cittaṁ saṇṭhapehi dutiyajjhāne cittaṁ ekodiṁ
karohi dutiyajjhāne cittaṁ samādahāti. so khvāhaṁ āvuso
aparena samayena vitakkavicārānaṁ vūpasamā ajjhattaṁ sampasādanaṁ
cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyajjhānaṁ
upasampajja vihāsiṁ. yaṁ hi taṁ āvuso sammā vadamāno
vadeyya satthārānuggahito sāvako mahābhiññataṁ pattoti. mamaṁ

page number: 325

taṁ sammā vadamāno vadeyya satthārānuggahito sāvako mahābhiññataṁ
pattoti.

[517] tatiyajjhānaṁ tatiyajjhānanti vuccati katamaṁ nu kho
tatiyajjhānanti. tassa mayhaṁ āvuso etadahosi idha bhikkhu
pītiyā ca virāgā upekkhako ca viharati sato ca sampajāno
sukhañca kāyena paṭisaṁvedeti yantaṁ ariyā ācikkhanti upekkhako
satimā sukhavihārīti tatiyajjhānaṁ upasampajja viharati idaṁ vuccati
tatiyajjhānanti. so khvāhaṁ āvuso pītiyā ca virāgā upekkhako
ca viharāmi sato ca sampajāno sukhañca kāyena paṭisaṁvedemi
yantaṁ ariyā ācikkhanti upekkhako satimā sukhavihārīti tatiyajjhānaṁ
upasampajja viharāmi. tassa mayhaṁ āvuso iminā vihārena
viharato pītisahagatā saññāmanasikārā samudācaranti. (pts. s iv, 265) atha kho
maṁ āvuso bhagavā iddhiyā upasaṅkamitvā etadavoca moggallāna
moggallāna mā brāhmaṇa tatiyajjhānaṁ pamādo tatiyajjhāne
cittaṁ saṇṭhapehi tatiyajjhāne cittaṁ ekodiṁ karohi tatiyajjhāne
cittaṁ samādahāti. so khvāhaṁ āvuso aparena samayena pītiyā
ca virāgā upekkhako ca viharāmi 1- sato ca sampajāno sukhañca
kāyena paṭisaṁvedemi 2- yantaṁ ariyā ācikkhanti upekkhako satimā
sukhavihārīti tatiyajjhānaṁ upasampajja vihāsiṁ. yaṁ hi taṁ āvuso
sammā vadamāno vadeyya .pe. mahābhiññataṁ pattoti.

footnote: 1 yu. vihāsiṁ. 2 yu. paṭisaṁvedesiṁ.

page number: 326

[518] catutthajjhānaṁ catutthajjhānanti vuccati katamaṁ nu kho
catutthajjhānanti. tassa mayhaṁ āvuso etadahosi idha bhikkhu
sukhassa ca pahānā dukkhassa ca pahānā pubbeva somanassadomanassānaṁ
atthaṅgamā adukkhamasukhaṁ upekkhāsatipārisuddhiṁ
catutthajjhānaṁ upasampajja viharati idaṁ vuccati catutthajjhānanti.
so khvāhaṁ āvuso sukhassa ca pahānā dukkhassa ca pahānā
pubbeva somanassadomanassānaṁ atthaṅgamā adukkhamasukhaṁ
upekkhāsatipārisuddhiṁ catutthajjhānaṁ upasampajja viharāmi. tassa mayhaṁ
āvuso iminā vihārena viharato sukhasahagatā saññāmanasikārā
samudācaranti. atha kho maṁ āvuso bhagavā iddhiyā upasaṅkamitvā
etadavoca moggallāna moggallāna mā brāhmaṇa catutthajjhānaṁ
pamādo catutthajjhāne cittaṁ saṇṭhapehi catutthajjhāne cittaṁ
ekodiṁ karohi catutthajjhāne cittaṁ samādahāti. so khvāhaṁ
āvuso aparena samayena sukhassa ca pahānā dukkhassa ca pahānā
pubbeva somanassadomanassānaṁ (pts. s iv, 266) atthaṅgamā adukkhamasukhaṁ upekkhāsatipārisuddhiṁ
catutthajjhānaṁ upasampajja vihāsiṁ. yaṁ hi taṁ āvuso
sammā vadamāno vadeyya .pe. mahābhiññataṁ pattoti.

[519] ākāsānañcāyatanaṁ ākāsānañcāyatananti vuccati katamaṁ
nu kho ākāsānañcāyatananti. tassa mayhaṁ āvuso etadahosi
idha bhikkhu sabbaso rūpasaññānaṁ samatikkamā paṭighasaññānaṁ atthaṅgamā

page number: 327

nānattasaññānaṁ amanasikārā ananto ākāsoti ākāsānañcāyatanaṁ
upasampajja viharati idaṁ vuccati ākāsānañcāyatananti. so
khvāhaṁ āvuso sabbaso rūpasaññānaṁ samatikkamā paṭighasaññānaṁ
atthaṅgamā nānattasaññānaṁ amanasikārā ananto ākāsoti
ākāsānañcāyatanaṁ upasampajja viharāmi. tassa mayhaṁ āvuso iminā
vihārena viharato rūpasahagatā saññāmanasikārā samudācaranti.
atha kho maṁ āvuso bhagavā iddhiyā upasaṅkamitvā etadavoca
moggallāna moggallāna mā brāhmaṇa ākāsānañcāyatanaṁ
pamādo ākāsānañcāyatane cittaṁ saṇṭhapehi ākāsānañcāyatane
cittaṁ ekodiṁ karohi ākāsānañcāyatane cittaṁ samādahāti.
so khvāhaṁ āvuso aparena samayena sabbaso rūpasaññānaṁ samatikkamā
paṭighasaññānaṁ atthaṅgamā nānattasaññānaṁ amanasikārā ananto
ākāsoti ākāsānañcāyatanaṁ upasampajja vihāsiṁ. yaṁ hi taṁ
āvuso sammā vadamāno vadeyya .pe. mahābhiññataṁ pattoti.

[520] viññāṇañcāyatanaṁ viññāṇañcāyatananti vuccati katamaṁ
nu kho viññāṇañcāyatananti. (pts. s iv, 267) tassa mayhaṁ āvuso etadahosi idha
bhikkhu sabbaso ākāsānañcāyatanaṁ samatikkamma anantaṁ viññāṇanti
viññāṇañcāyatanaṁ upasampajja viharati idaṁ vuccati viññāṇañcāyatananti.
so khvāhaṁ āvuso sabbaso ākāsānañcāyatanaṁ
samatikkamma anantaṁ viññāṇanti viññāṇañcāyatanaṁ upasampajja

page number: 328

viharāmi. tassa mayhaṁ āvuso iminā vihārena viharato
ākāsānañcāyatanasahagatā saññāmanasikārā samudācaranti. atha kho maṁ
āvuso bhagavā iddhiyā upasaṅkamitvā etadavoca moggallāna
moggallāna mā brāhmaṇa viññāṇañcāyatanaṁ pamādo viññāṇañcāyatane
cittaṁ saṇṭhapehi viññāṇañcāyatane cittaṁ ekodiṁ
karohi viññāṇañcāyatane cittaṁ samādahāti. so khvāhaṁ āvuso
aparena samayena sabbaso ākāsānañcāyatanaṁ samatikkamma anantaṁ
viññāṇanti viññāṇañcāyatanaṁ upasampajja vihāsiṁ. yaṁ hi taṁ
āvuso sammā vadamāno vadeyya .pe. mahābhiññataṁ pattoti.

[521] ākiñcaññāyatanaṁ ākiñcaññāyatananti vuccati katamaṁ
nu kho ākiñcaññāyatananti. tassa mayhaṁ āvuso etadahosi
idha bhikkhu sabbaso viññāṇañcāyatanaṁ samatikkamma natthi kiñcīti
ākiñcaññāyatanaṁ upasampajja viharati idaṁ vuccati ākiñcaññāyatananti.
so khvāhaṁ āvuso sabbaso viññāṇañcāyatanaṁ
samatikkamma natthi kiñcīti ākiñcaññāyatanaṁ upasampajja viharāmi.
tassa mayhaṁ āvuso iminā vihārena viharato viññāṇañcāyatanasahagatā
saññāmanasikārā samudācaranti. atha kho maṁ āvuso
bhagavā iddhiyā upasaṅkamitvā etadavoca moggallāna moggallāna
mā brāhmaṇa ākiñcaññāyatanaṁ pamādo ākiñcaññāyatane
cittaṁ saṇṭhapehi (pts. s iv, 268) ākiñcaññāyatane cittaṁ ekodiṁ karohi

page number: 329

ākiñcaññāyatane cittaṁ samādahāti. so khvāhaṁ āvuso aparena
samayena sabbaso viññāṇañcāyatanaṁ samatikkamma natthi kiñcīti
ākiñcaññāyatanaṁ upasampajja vihāsiṁ. yaṁ hi taṁ āvuso sammā
vadamāno vadeyya .pe. mahābhiññataṁ pattoti.

[522] nevasaññānāsaññāyatanaṁ nevasaññānāsaññāyatananti
vuccati katamaṁ nu kho nevasaññānāsaññāyatananti. tassa
mayhaṁ āvuso etadahosi idha bhikkhu sabbaso ākiñcaññāyatanaṁ
samatikkamma nevasaññānāsaññāyatanaṁ upasampajja viharati
idaṁ vuccati nevasaññānāsaññāyatananti. so khvāhaṁ āvuso
sabbaso ākiñcaññāyatanaṁ samatikkamma nevasaññānāsaññāyatanaṁ
upasampajja viharāmi. tassa mayhaṁ āvuso iminā vihārena viharato
ākiñcaññāyatanasahagatā saññāmanasikārā samudācaranti. atha kho
maṁ āvuso bhagavā iddhiyā upasaṅkamitvā etadavoca moggallāna
moggallāna mā brāhmaṇa nevasaññānāsaññāyatanaṁ pamādo
nevasaññānāsaññāyatane cittaṁ saṇṭhapehi nevasaññānāsaññāyatane
cittaṁ ekodiṁ karohi nevasaññānāsaññāyatane cittaṁ
samādahāti. so khvāhaṁ āvuso aparena samayena sabbaso
ākiñcaññāyatanaṁ samatikkamma nevasaññānāsaññāyatanaṁ upasampajja
vihāsiṁ. yaṁ hi taṁ āvuso sammā vadamāno vadeyya .pe.
mahābhiññataṁ pattoti.

page number: 330

[523] animitto cetosamādhi animitto cetosamādhīti vuccati
katamo nu kho animitto cetosamādhīti. tassa mayhaṁ āvuso
etadahosi idha bhikkhu (pts. s iv, 269) sabbanimittānaṁ amanasikārā animittaṁ cetosamādhiṁ
upasampajja viharati ayaṁ vuccati animitto cetosamādhīti.
so khvāhaṁ āvuso sabbanimittānaṁ amanasikārā animittaṁ cetosamādhiṁ
upasampajja viharāmi. tassa mayhaṁ āvuso iminā vihārena
viharato nimittānusāriviññāṇaṁ hoti. atha kho maṁ āvuso
bhagavā iddhiyā upasaṅkamitvā etadavoca moggallāna moggallāna
mā brāhmaṇa animittaṁ cetosamādhiṁ pamādo animitte cetosamādhismiṁ
cittaṁ saṇṭhapehi animitte cetosamādhismiṁ cittaṁ ekodiṁ
karohi animitte cetosamādhismiṁ cittaṁ samādahāti. so khvāhaṁ
āvuso aparena samayena sabbanimittānaṁ amanasikārā animittaṁ cetosamādhiṁ
upasampajja vihāsiṁ. yaṁ hi taṁ āvuso sammā vadamāno
vadeyya satthārānuggahito sāvako mahābhiññataṁ pattoti. mamaṁ
taṁ sammā vadamāno vadeyya satthārānuggahito sāvako mahābhiññataṁ
pattoti.

[524] atha kho āyasmā mahāmoggallāno seyyathāpi nāma
balavā puriso sammiñjitaṁ vā bāhaṁ pasāreyya pasāritaṁ vā
bāhaṁ sammiñjeyya evameva jetavane antarahito devesu tāvatiṁsesu
pāturahosi. atha kho sakko devānamindo pañcahi devatāsatehi

page number: 331

saddhiṁ yenāyasmā mahāmoggallāno tenupasaṅkami (pts. s iv, 270) upasaṅkamitvā
āyasmantaṁ mahāmoggallānaṁ abhivādetvā ekamantaṁ aṭṭhāsi.
ekamantaṁ ṭhitaṁ kho sakkaṁ devānamindaṁ āyasmā mahāmoggallāno
etadavoca sādhu kho devānaminda buddhasaraṇagamanaṁ hoti. buddhasaraṇagamanahetu
kho devānaminda evamidhekacce sattā kāyassa bhedā paraṁ
maraṇā sugatiṁ saggaṁ lokaṁ upapajjanti. sādhu kho devānaminda
dhammasaraṇagamanaṁ hoti. dhammasaraṇagamanahetu kho devānaminda
evamidhekacce sattā kāyassa bhedā paraṁ maraṇā sugatiṁ saggaṁ
lokaṁ upapajjanti. sādhu kho devānaminda saṅghasaraṇagamanaṁ hoti.
saṅghasaraṇagamanahetu kho devānaminda evamidhekacce sattā kāyassa
bhedā paraṁ maraṇā sugatiṁ saggaṁ lokaṁ upapajjantīti. sādhu kho
mārisa moggallāna buddhasaraṇagamanaṁ hoti. buddhasaraṇagamanahetu
kho mārisa moggallāna evamidhekacce sattā kāyassa bhedā paraṁ
maraṇā sugatiṁ saggaṁ lokaṁ upapajjanti. sādhu kho mārisa
moggallāna dhammasaraṇagamanaṁ hoti. dhammasaraṇagamanahetu kho
mārisa moggallāna evamidhekacce sattā kāyassa bhedā paraṁ maraṇā
sugatiṁ saggaṁ lokaṁ upapajjanti. sādhu kho mārisa moggallāna
saṅghasaraṇagamanaṁ .pe. sugatiṁ saggaṁ lokaṁ upapajjantīti.

[525] atha kho sakko devānamindo chahi devatāsatehi saddhiṁ .pe.
atha kho sakko devānamindo sattahi devatāsatehi saddhiṁ .pe.

page number: 332

atha kho sakko devāmindo aṭṭhahi devatāsatehi saddhiṁ .pe.

[526] atha kho sakko devānamindo asītiyā devatāsahassehi
saddhiṁ yenāyasmā mahāmoggallāno tenupasaṅkami upasaṅkamitvā
āyasmantaṁ mahāmoggallānaṁ abhivādetvā ekamantaṁ aṭṭhāsi.
ekamantaṁ ṭhitaṁ kho sakkaṁ devānamindaṁ (pts. s iv, 271) āyasmā mahāmoggallāno
etadavoca sādhu kho devānaminda buddhasaraṇagamanaṁ hoti. buddhasaraṇagamanahetu
kho devānaminda evamidhekacce sattā kāyassa bhedā
paraṁ maraṇā sugatiṁ saggaṁ lokaṁ upapajjanti. sādhu kho devānaminda
dhammasaraṇagamanaṁ hoti. dhammasaraṇagamanahetu kho devānaminda
evamidhekacce sattā kāyassa bhedā paraṁ maraṇā sugatiṁ saggaṁ
lokaṁ upapajjanti. sādhu kho devānaminda saṅghasaraṇagamanaṁ hoti.
saṅghasaraṇagamanahetu kho devānaminda evamidhekacce sattā kāyassa
bhedā paraṁ maraṇā sugatiṁ saggaṁ lokaṁ upapajjantīti. sādhu kho
mārisa moggallāna buddhasaraṇagamanaṁ hoti. buddhasaraṇagamanahetu
kho mārisa moggallāna evamidhekacce sattā kāyassa bhedā paraṁ
maraṇā sugatiṁ saggaṁ lokaṁ upapajjanti. sādhu kho mārisa
moggallāna dhammasaraṇagamanaṁ hoti .pe. sādhu kho mārisa
moggallāna saṅghasaraṇagamanaṁ hoti. saṅghasaraṇagamanahetu kho
mārisa moggallāna evamidhekacce sattā kāyassa bhedā paraṁ
maraṇā sugatiṁ saggaṁ lokaṁ upapajjantīti.

page number: 333

[527] atha kho sakko devānamindo pañcahi devatāsatehi
saddhiṁ yenāyasmā mahāmoggallāno tenupasaṅkami upasaṅkamitvā
āyasmantaṁ mahāmoggallānaṁ abhivādetvā ekamantaṁ aṭṭhāsi.
ekamantaṁ ṭhitaṁ kho sakkaṁ devānamindaṁ āyasmā mahāmoggallāno
etadavoca sādhu kho devānaminda buddhe aveccappasādena samannāgamanaṁ
hoti itipi so bhagavā arahaṁ sammāsambuddho vijjācaraṇasampanno
sugato lokavidū anuttaro purisadammasārathi satthā devamanussānaṁ
buddho bhagavāti. buddhe aveccappasādena samannāgamanahetu
kho devānaminda evamidhekacce sattā kāyassa bhedā
paraṁ maraṇā sugatiṁ saggaṁ lokaṁ upapajjanti. sādhu kho devānaminda
dhamme aveccappasādena samannāgamanaṁ hoti svākkhāto (pts. s iv, 272) bhagavatā
dhammo sandiṭṭhiko akāliko ehipassiko opanayiko paccattaṁ
veditabbo viññūhīti. dhamme aveccappasādena samannāgamanahetu
kho devānaminda evamidhekacce sattā kāyassa bhedā paraṁ
maraṇā sugatiṁ saggaṁ lokaṁ upapajjanti. sādhu kho devānaminda
saṅghe aveccappasādena samannāgamanaṁ hoti supaṭipanno bhagavato
sāvakasaṅgho ujupaṭipanno bhagavato sāvakasaṅgho ñāyapaṭipanno
bhagavato sāvakasaṅgho sāmīcipaṭipanno bhagavato sāvakasaṅgho yadidaṁ
cattāri purisayugāni aṭṭha purisapuggalā esa bhagavato sāvakasaṅgho
āhuneyyo pāhuneyyo dakkhiṇeyyo añjalikaraṇīyo anuttaraṁ

page number: 334

puññakkhettaṁ lokassāti. saṅghe aveccappasādena samannāgamanahetu
kho devānaminda evamidhekacce sattā kāyassa bhedā paraṁ
maraṇā sugatiṁ saggaṁ lokaṁ upapajjanti. sādhu kho devānaminda
ariyakantehi sīlehi samannāgamanaṁ hoti akhaṇḍehi acchiddehi
asabalehi akammāsehi bhujissehi viññūpasatthehi aparāmaṭṭhehi
samādhisaṁvattanikehi. ariyakantehi sīlehi samannāgamanahetu kho
devānaminda evamidhekacce sattā kāyassa bhedā paraṁ maraṇā
sugatiṁ saggaṁ lokaṁ upapajjantīti. sādhu kho mārisa moggallāna
buddhe aveccappasādena samannāgamanaṁ hoti itipi so bhagavā
.pe. satthā devamanussānaṁ buddho bhagavāti. buddhe aveccappasādena
samannāgamanahetu kho mārisa moggallāna evamidhekacce
sattā kāyassa bhedā paraṁ maraṇā sugatiṁ saggaṁ lokaṁ upapajjanti.
sādhu kho mārisa moggallāna dhamme aveccapasādena samannāgamanaṁ
hoti svākkhāto bhagavatā dhammo .pe. paccattaṁ veditabbo
viññūhīti. dhamme aveccappasādena samannāgamanahetu kho mārisa
moggallāna evamidhekacce sattā kāyassa bhedā paraṁ maraṇā
sugatiṁ saggaṁ lokaṁ upapajjanti. sādhu kho mārisa moggallāna
saṅghe aveccappasādena samannāgamanaṁ hoti supaṭipanno bhagavato
sāvakasaṅgho .pe. anuttaraṁ (pts. s iv, 273) puññakkhettaṁ lokassāti. saṅghe
aveccappasādena samannāgamanahetu kho mārisa moggallāna

page number: 335

evamidhekacce sattā kāyassa bhedā paraṁ maraṇā sugatiṁ saggaṁ lokaṁ
upapajjanti. sādhu kho mārisa moggallāna ariyakantehi sīlehi
samannāgamanaṁ hoti akhaṇḍehi .pe. samādhisaṁvattanikehi.
ariyakantehi sīlehi samannāgamanahetu kho mārisa moggallāna
evamidhecce sattā kāyassa bhedā paraṁ maraṇā sugatiṁ saggaṁ
lokaṁ upapajjantīti.

[528] atha kho sakko devānamindo chahi devatāsatehi saddhiṁ
.pe. atha kho sakko devānamindo sattahi devatāsatehi saddhiṁ
.pe. atha kho sakko devānamindo aṭṭhahi devatāsatehi
saddhiṁ .pe.

[529] atha kho sakko devānamindo asītiyā devatāsahassehi
saddhiṁ yenāyasmā mahāmoggallāno tenupasaṅkami upasaṅkamitvā
āyasmantaṁ mahāmoggallānaṁ abhivādetvā ekamantaṁ aṭṭhāsi.
ekamantaṁ ṭhitaṁ kho sakkaṁ devānamindaṁ āyasmā mahāmoggallāno
etadavoca sādhu kho devānaminda buddhe aveccappasādena samannāgamanaṁ
hoti itipi so bhagavā .pe. satthā devamanussānaṁ buddho
bhagavāti. buddhe aveccappasādena samannāgamanahetu kho devānaminda
evamidhekacce sattā kāyassa bhedā paraṁ maraṇā sugatiṁ
saggaṁ lokaṁ upapajjanti. sādhu kho devānaminda dhamme aveccappasādena
samannāgamanaṁ hoti svākkhāto bhagavatā dhammo .pe.

page number: 336

paccattaṁ veditabbo viññūhīti. dhamme aveccappasādena samannāgamanahetu
kho devānaminda evamidhekacce sattā kāyassa bhedā
paraṁ maraṇā sugatiṁ saggaṁ lokaṁ upapajjanti. sādhu kho devānaminda
saṅghe aveccappasādena samannāgamanaṁ hoti supaṭipanno bhagavato
sāvakasaṅgho .pe. anuttaraṁ puññakkhettaṁ lokassāti. saṅghe
aveccappasādena samannāgamanahetu kho devānaminda evamidhekacce
sattā kāyassa bhedā paraṁ maraṇā sugatiṁ saggaṁ lokaṁ (pts. s iv, 274) upapajjanti.
sādhu kho devānaminda ariyakantehi sīlehi samannāgamanaṁ hoti
akhaṇḍehi .pe. samādhisaṁvattanikehi. ariyakantehi sīlehi
samannāgamanahetu kho devānaminda evamidhekacce sattā kāyassa
bhedā paraṁ maraṇā sugatiṁ saggaṁ lokaṁ upapajjantīti. sādhu kho
mārisa moggallāna buddhe aveccappasādena samannāgamanaṁ hoti
itipi so bhagavā .pe. satthā devamanussānaṁ buddho bhagavāti.
buddhe aveccappasādena samannāgamanahetu kho mārisa moggallāna
evamidhekacce sattā kāyassa bhedā paraṁ maraṇā sugatiṁ saggaṁ
lokaṁ upapajjanti. sādhu kho mārisa moggallāna dhamme aveccappasādena
samannāgamanaṁ hoti svākkhāto bhagavatā dhammo .pe.
paccattaṁ veditabbo viññūhīti. dhamme aveccappasādena samannāgamanahetu
kho mārisa moggallāna evamidhekacce sattā kāyassa
bhedā paraṁ maraṇā sugatiṁ saggaṁ lokaṁ upapajjanti. sādhu kho

page number: 337

mārisa moggallāna saṅghe aveccappasādena samannāgamanaṁ hoti
supaṭipanno bhagavato sāvakasaṅgho .pe. anuttaraṁ puññakkhettaṁ
lokassāti. saṅghe aveccappasādena samannāgamanahetu kho mārisa
moggallāna evamidhekacce sattā kāyassa bhedā paraṁ maraṇā
sugatiṁ saggaṁ lokaṁ upapajjanti. sādhu kho mārisa moggallāna
ariyakantehi sīlehi samannāgamanaṁ hoti akhaṇḍehi .pe. samādhisaṁvattanikehi.
ariyakantehi sīlehi samannāgamanahetu kho mārisa
moggallāna evamidhekacce sattā kāyassa bhedā paraṁ maraṇā
sugatiṁ saggaṁ lokaṁ upapajjantīti.

[530] atha kho sakko devānamindo pañcahi devatāsatehi
saddhiṁ yenāyasmā mahāmoggallāno tenupasaṅkami upasaṅkamitvā
.pe. ekamantaṁ ṭhitaṁ kho sakkaṁ devānamindaṁ āyasmā mahāmoggallāno
etadavoca sādhu kho devānaminda buddhasaraṇagamanaṁ
hoti. buddhasaraṇagamanahetu kho devānaminda evamidhekacce sattā
kāyassa (pts. s iv, 275) bhedā paraṁ maraṇā sugatiṁ saggaṁ lokaṁ upapajjanti te
aññe deve dasahi ṭhānehi adhiggaṇhanti dibbena āyunā dibbena
vaṇṇena dibbena sukhena dibbena yasena dibbena ādhipateyyena
dibbehi rūpehi dibbehi saddehi dibbehi gandhehi dibbehi rasehi
dibbehi phoṭṭhabbehi. sādhu kho devānaminda dhammasaraṇagamanaṁ
hoti. dhammasaraṇagamanahetu kho devānaminda evamidhekacce sattā

page number: 338

kāyassa bhedā paraṁ maraṇā sugatiṁ saggaṁ lokaṁ upapajjanti te
aññe deve dasahi ṭhānehi adhiggaṇhanti dibbena āyunā dibbena
vaṇṇena dibbena sukhena dibbena yasena dibbena ādhipateyyena
dibbehi rūpehi dibbehi saddehi dibbehi gandheha dibbehi rasehi
dibbehi phoṭṭhabbehi. sādhu kho devānaminda saṅghasaraṇagamanaṁ
hoti. saṅghasaraṇagamanahetu kho devānaminda evamidhekacce sattā
kāyassa bhedā paraṁ maraṇā sugatiṁ saggaṁ lokaṁ upapajjanti te
aññe deve dasahi ṭhānehi adhiggaṇhanti dibbena āyunā dibbena
vaṇṇena dibbena sukhena dibbena yasena dibbena ādhipateyyena
dibbehi rūpehi dibbehi saddehi dibbehi gandhehi dibbehi rasehi
dibbehi phoṭṭhabbehīti. sādhu kho mārisa moggallāna buddhasaraṇagamanaṁ
hoti. buddhasaraṇagamanahetu kho mārisa moggallāna
evamidhekacce sattā kāyassa bhedā paraṁ maraṇā sugatiṁ saggaṁ lokaṁ
upapajjanti te aññe deve dasahi ṭhānehi adhiggaṇhanti dibbena
āyunā .pe. dibbehi phoṭṭhabbehi. sādhu kho mārisa
moggallāna dhammasaraṇagamanaṁ hoti .pe. sādhu kho mārisa
moggallāna saṅghasaraṇagamanaṁ hoti. saṅghasaraṇagamanahetu kho mārisa
moggallāna evamidhekacce sattā kāyassa bhadā paraṁ maraṇā
sugatiṁ saggaṁ lokaṁ upapajjanti te aññe deve dasahi ṭhānehi
adhiggaṇhanti dibbena āyunā dibbena vaṇṇena dibbena sukhena

page number: 339

dibbena yasena dibbena ādhipateyyena dibbehi rūpehi dibbehi
saddehi dibbehi gandhehi dibbehi rasehi dibbehi phoṭṭhabbehīti.

[531] atha kho sakko devānamindo chahi devatāsatehi saddhiṁ
.pe. atha kho sakko devānamindo sattahi devatāsatehi saddhiṁ
.pe. (pts. s iv, 276) atha kho sakko devānamindo aṭṭhahi devatāsatehi
saddhiṁ .pe.

[532] atha kho sakko devānamindo asītiyā devatāsahassehi
saddhiṁ yenāyasmā mahāmoggallāno tenupasaṅkami upasaṅkamitvā
āyasmantaṁ mahāmoggallānaṁ abhivādetvā ekamantaṁ aṭṭhāsi.
ekamantaṁ ṭhitaṁ kho sakkaṁ devānamindaṁ āyasmā mahāmoggallāno
etadavoca sādhu kho devānaminda buddhasaraṇagamanaṁ hoti. buddhasaraṇagamanahetu
kho devānaminda evamidhekacce sattā kāyassa bhedā paraṁ
maraṇā sugatiṁ saggaṁ lokaṁ upapajjanti te aññe deve dasahi
ṭhānehi adhiggaṇhanti dibbena āyunā dibbena .pe. dibbehi
phoṭṭhabbehi. sādhu kho devānaminda dhammasaraṇagamanaṁ hoti .pe.
sādhu kho devānaminda saṅghasaraṇagamanaṁ hoti. saṅghasaraṇagamanahetu
kho devānaminda evamidhekacce sattā kāyassa bhedā paraṁ maraṇā
sugatiṁ saggaṁ lokaṁ upapajjanti te aññe deve dasahi ṭhānehi
adhiggaṇhanti dibbena āyunā dibbena vaṇṇena dibbena sukhena
dibbena yasena dibbena ādhipateyyena dibbehi rūpehi dibbehi

page number: 340

saddehi dibbehi gandhehi dibbehi rasehi dibbehi phoṭṭhabbehīti.
sādhu kho mārisa moggallāna buddhasaraṇagamanaṁ hoti .pe. sādhu
kho mārisa moggallāna dhammasaraṇagamanaṁ hoti .pe. sādhu kho
mārisa moggallāna saṅghasaraṇagamanaṁ hoti. saṅghasaraṇagamanahetu
kho mārisa moggallāna evamidhekacce sattā kāyassa bhedā paraṁ
maraṇā sugatiṁ saggaṁ lokaṁ upapajjanti te aññe deve dasahi
ṭhānehi adhiggaṇhanti dibbena āyunā dibbena vaṇṇena dibbena
sukhena dibbena yasena dibbena ādhipateyyena dibbehi rūpehi
dibbehi saddehi dibbehi gandhehi dibbehi rasehi dibbehi
phoṭṭhabbehīti.

[533] atha kho sakko devānamindo pañcahi devatāsatehi
saddhiṁ yenāyasmā mahāmoggallāno tenupasaṅkami upasaṅkamitvā
āyasmantaṁ mahāmoggallānaṁ abhivādetvā ekamantaṁ aṭṭhāsi.
ekamantaṁ ṭhitaṁ kho sakkaṁ devānamindaṁ āyasmā mahāmoggallāno
etadavoca sādhu kho devānaminda buddhe aveccappasādena samannāgamanaṁ
hoti itipi so bhagavā .pe. satthā devamanussānaṁ buddho
bhagavāti. buddhe aveccappasādena samannāgamanahetu kho devānaminda
evamidhekacce sattā kāyassa bhedā paraṁ maraṇā sugatiṁ saggaṁ
lokaṁ upapajjanti te aññe deve dasahi ṭhānehi adhiggaṇhanti
dibbena āyunā .pe. dibbehi phoṭṭhabbehi. sādhu kho

page number: 341

devānaminda dhamme aveccappasādena samannāgamanaṁ hoti .pe.
sādhu kho devānaminda saṅghe aveccappasādena samannāgamanaṁ hoti
.pe. sādhu kho devānaminda ariyakantehi sīlehi samannāgamanaṁ
hoti akhaṇḍehi .pe. samādhisaṁvattanikehi. ariyakantehi sīlehi
samannāgamanahetu kho devānaminda evamidhekacce sattā kāyassa
bhedā paraṁ maraṇā sugatiṁ saggaṁ lokaṁ upapajjanti te aññe
deve dasahi ṭhānehi adhiggaṇhanti dibbena āyunā .pe.
dibbehi phoṭṭhabbehīti. sādhu kho mārisa moggallāna buddhe
aveccappasādena samannāgamanaṁ hoti itipi so bhagavā .pe.
satthā devamanussānaṁ buddho bhagavāti. buddhe aveccappasādena
samannāgamanahetu kho mārisa moggallāna evamidhekacce sattā
kāyassa bhedā paraṁ maraṇā sugatiṁ saggaṁ lokaṁ upapajjanti te
aññe deve dasahi ṭhānehi adhiggaṇhanti dibbena āyunā .pe.
dibbehi phoṭṭhabbehi. sādhu kho mārisa 1- moggallāna dhamme
aveccappasādena samannāgamanaṁ hoti svākkhāto bhagavatā dhammo
.pe. paccattaṁ veditabbo viññūhīti. dhamme aveccappasādena
samannāgamanahetu kho mārisa moggallāna evamidhekacce sattā
kāyassa bhedā paraṁ maraṇā sugatiṁ saggaṁ lokaṁ upapajjanti te
aññe deve dasahi ṭhānehi adhiggaṇhanti dibbena āyunā
.pe. dibbehi phoṭṭhabbehi. sādhu kho mārisa moggallāna

footnote: 1 ma. mārisāti natthi.

page number: 342

saṅghe aveccappasādena samannāgamanaṁ hoti supaṭipanno bhagavato
sāvakasaṅgho .pe. anuttaraṁ puññakkhettaṁ lokassāti. saṅghe
aveccappasādena samannāgamanahetu kho mārisa moggallāna (pts. s iv, 278) evamidhekacce
sattā kāyassa bhedā paraṁ maraṇā sugatiṁ saggaṁ lokaṁ
upapajjanti te aññe deve dasahi ṭhānehi adhiggaṇhanti
dibbena āyunā .pe. dibbehi phoṭṭhabbehi. sādhu kho mārisa
moggallāna ariyakantehi sīlehi samannāgamanaṁ hoti akhaṇḍehi
.pe. samādhisaṁvattanikehi. ariyakantehi sīlehi samannāgamanahetu
kho mārisa moggallāna evamidhekacce sattā kāyassa bhedā
paraṁ maraṇā sugatiṁ saggaṁ lokaṁ upapajjanti te aññe deve
dasahi ṭhānehi adhiggaṇhanti dibbena āyunā .pe. dibbehi
phoṭṭhabbehīti.

[534] atha kho sakko devānamindo chahi devatāsatehi saddhiṁ
.pe. atha kho sakko devānamindo sattahi devatāsatehi saddhiṁ
.pe. atha kho sakko devānamindo aṭṭhahi devatāsatehi
saddhiṁ .pe.

[535] atha kho sakko devānamindo asītiyā devatāsahassehi
saddhiṁ yenāyasmā mahāmoggallāno tenupasaṅkami upasaṅkamitvā
āyasmantaṁ mahāmoggallānaṁ abhivādetvā ekamantaṁ aṭṭhāsi.
ekamantaṁ ṭhitaṁ kho sakkaṁ devānamindaṁ āyasmā mahāmoggallāno

page number: 343

etadavoca sādhu kho devānaminda buddhe aveccappasādena samannāgamanaṁ
hoti itipi so bhagavā arahaṁ sammāsambuddho vijjācaraṇasampanno
sugato lokavidū anuttaro purisadammasārathi satthā devamanussānaṁ
buddho bhagavāti. buddhe aveccappasādena samannāgamanahetu
kho devānaminda evamidhekacce sattā kāyassa bhedā
paraṁ maraṇā sugatiṁ saggaṁ lokaṁ upapajjanti te aññe deve
dasahi ṭhānehi adhiggaṇhanti dibbena āyunā dibbena vaṇṇena
dibbena sukhena dibbena yasena dibbena ādhipateyyena dibbehi
rūpehi dibbehi saddehi dibbehi gandhehi dibbehi rasehi dibbehi
phoṭṭhabbehi. sādhu kho devānaminda dhamme aveccappasādena
samannāgamanaṁ hoti svākkhāto bhagavatā (pts. s iv, 279) dhammo sandiṭṭhiko akāliko
ehipassiko opanayiko paccattaṁ veditabbo viññūhīti. dhamme
aveccappasādena samannāgamanahetu kho devānaminda evamidhekacce
sattā kāyassa bhedā paraṁ maraṇā sugatiṁ saggaṁ lokaṁ upapajjanti
te aññe deve dasahi ṭhānehi adhiggaṇhanti dibbena āyunā .pe.
dibbehi phoṭṭhabbehi. sādhu kho devānaminda saṅghe aveccappasādena
samannāgamanaṁ hoti supaṭipanno bhagavato sāvakasaṅgho ujupaṭipanno
bhagavato sāvakasaṅgho ñāyapaṭipanno bhagavato sāvakasaṅgho sāmīcipaṭipanno
bhagavato sāvakasaṅgho yadidaṁ cattāri purisayugāni aṭṭha
purisapuggalā esa bhagavato sāvakasaṅgho āhuneyyo pāhuneyyo

page number: 344

dakkhiṇeyyo añjalikaraṇīyo anuttaraṁ puññakkhettaṁ lokassāti.
saṅghe aveccappasādena samannāgamanahetu kho devānaminda evamidhekacce
sattā kāyassa bhedā paraṁ maraṇā sugatiṁ saggaṁ lokaṁ
upapajjanti te aññe deve dasahi ṭhānehi adhiggaṇhanti dibbena
āyunā .pe. dibbehi phoṭṭhabbehi. sādhu kho devānaminda
ariyakantehi sīlehi samannāgamanaṁ hoti akhaṇḍehi acchiddehi
asabalehi akammāsehi bhujissehi viññūpasatthehi aparāmaṭṭhehi
samādhisaṁvattanikehi. ariyakantehi sīlehi samannāgamanahetu kho devānaminda
evamidhekacce sattā kāyassa bhedā paraṁ maraṇā sugatiṁ saggaṁ
lokaṁ upapajjanti te aññe deve dasahi ṭhānehi adhiggaṇhanti
dibbena āyunā dibbena vaṇṇena dibbena sukhena dibbena yasena
dibbena ādhipateyyena dibbehi rūpehi dibbehi saddehi dibbehi
gandhehi dibbehi rasehi dibbehi phoṭṭhabbehīti. sādhu kho mārisa
moggallāna buddhe aveccappasādena samannāgamanaṁ hoti itipi
so bhagavā .pe. satthā devamanussānaṁ buddho bhagavāti.
buddhe aveccappasādena samannāgamanahetu kho mārisa moggallāna
evamidhekacce sattā kāyassa bhedā paraṁ maraṇā sugatiṁ saggaṁ
lokaṁ upapajjanti te aññe deve dasahi ṭhānehi adhiggaṇhanti
dibbena āyunā .pe. dibbehi phoṭṭhabbehi. sādhu kho
mārisa moggallāna dhamme aveccappasādena samannāgamanaṁ hoti

page number: 345

svākkhāto bhagavatā dhammo .pe. paccattaṁ veditabbo viññūhīti.
dhamme aveccappasādena samannāgamanahetu kho mārisa moggallāna
evamidhekacce (pts. s iv, 280) sattā kāyassa bhedā paraṁ maraṇā sugatiṁ saggaṁ
lokaṁ upapajjanti te aññe deve dasahi ṭhānehi adhiggaṇhanti
dibbena āyunā .pe. dibbehi phoṭṭhabbehi. sādhu kho
mārisa moggallāna saṅghe aveccappasādena samannāgamanaṁ hoti
supaṭipanno bhagavato sāvakasaṅgho .pe. anuttaraṁ puññakkhettaṁ
lokassāti. saṅghe aveccappasādena samannāgamanahetu kho mārisa
moggallāna evamidhekacce sattā kāyassa bhedā paraṁ maraṇā
sugatiṁ saggaṁ lokaṁ upapajjanti te aññe deve dasahi ṭhānehi
adhiggaṇhanti dibbena āyunā .pe. dibbehi phoṭṭhabbehi.
sādhu kho mārisa moggallāna ariyakantehi sīlehi samannāgamanaṁ
hoti akhaṇḍehi .pe. samādhisaṁvattanikehi. ariyakantehi sīlehi
samannāgamanahetu kho mārisa moggallāna evamidhekacce sattā
kāyassa bhedā paraṁ maraṇā sugatiṁ saggaṁ lokaṁ upapajjanti te
aññe deve dasahi ṭhānehi adhiggaṇhanti dibbena āyunā
dibbena vaṇṇena dibbena sukhena dibbena yasena dibbena
ādhipateyyena dibbehi rūpehi dibbehi saddehi dibbehi gandhehi
dibbehi rasehi dibbehi phoṭṭhabbehīti.

[536] atha kho candano devaputto .pe. atha kho suyāmo

page number: 346

devaputto. atha kho santusito devaputto. atha kho sunimmito
devaputto. atha kho vasavatti devaputto. (ime pañca
peyyālā 1- yathā sakko devānamindo tathā vitthāretabbāti).
moggallānasaṁyuttaṁ samattaṁ.
tassuddānaṁ
savitakkāvitakkañca sukhena ca 2- upekkhako
ākāsañceva viññāṇaṁ ākiñcaññā nevasaññinā 3-
animitto ca sakko ca candanekādasena cāti.
--------------

footnote: 1 ma. peyyālī. 2 yu. casaddo natthi. 3 ma. ākiñcaṁ nevasaññinā
footnote: yu. ākiñcanevasaññinā.

page number: 347

cittagahapatipucchāsaṁyuttaṁ 1-

[537] ekaṁ samayaṁ sambahulā therā bhikkhū macchikāsaṇḍe viharanti
ambāṭakavane. tena kho pana samayena sambahulānaṁ therānaṁ bhikkhūnaṁ
pacchābhattaṁ piṇḍapātapaṭikkantānaṁ maṇḍalamāḷe sannisinnānaṁ sannipatitānaṁ
ayamantarākathā udapādi saññojananti vā āvuso
saññojaniyā dhammāti vā ime dhammā nānatthā nānābyañjanā udāhu
ekatthā byañjanameva nānanti. tatrekaccehi therehi bhikkhūhi
evaṁ byākataṁ hoti saññojananti vā āvuso saññojaniyā
dhammāti vā ime dhammā nānatthā ceva nānābyañjanā cāti.
ekaccehi therehi bhikkhūhi evaṁ byākataṁ hoti saññojananti vā
āvuso saññojaniyā dhammāti vā ime dhammā ekatthā
byañjanameva nānanti.

[538] tena kho pana samayena citto gahapati migapathakaṁ anuppatto
hoti kenacideva karaṇīyena. (pts. s iv, 282) assosi kho citto gahapati
sambahulānaṁ kira therānaṁ bhikkhūnaṁ pacchābhattaṁ piṇḍapātapaṭikkantānaṁ
maṇḍalamāḷe sannisinnānaṁ sannipatitānaṁ ayamantarākathā udapādi
saññojananti vā āvuso saññojaniyā dhammāti vā ime dhammā
nānatthā nānābyañjanā udāhu ekatthā byañjanameva nānanti.
tatrekaccehi therehi bhikkhūhi evaṁ byākataṁ saññojananti vā

footnote: 1 ma. yu. cittasaṁyuttaṁ.

page number: 348

āvuso saññojaniyā dhammāti vā ime dhammā nānatthā ceva
nānābyañjanā cāti. ekaccehi therehi bhikkhūhi evaṁ byākataṁ
saññojananti vā āvuso saññojaniyā dhammāti vā ime dhammā
ekatthā byañjanameva nānanti.

[539] atha kho citto gahapati yena therā bhikkhū tenupasaṅkami
upasaṅkamitvā there bhikkhū abhivādetvā ekamantaṁ nisīdi. ekamantaṁ
nisinno kho citto gahapati there bhikkhū etadavoca sutametaṁ 1- bhante
sambahulānaṁ kira therānaṁ bhikkhūnaṁ pacchābhattaṁ piṇḍapātapaṭikkantānaṁ
maṇḍalamāḷe sannisinnānaṁ sannipatitānaṁ ayamantarākathā udapādi
saññojananti vā āvuso saññojaniyā dhammāti vā ime dhammā
nānatthā nānābyañjanā udāhu ekatthā byañjanameva nānanti.
ekaccehi therehi bhikkhūhi evaṁ byākataṁ saññojananti vā āvuso
saññojaniyā dhammāti vā ime dhammā nānatthā ceva nānābyañjanā
cāti. ekaccehi therehi bhikkhūhi evaṁ byākataṁ saññojananti vā
āvuso saññojaniyā dhammāti vā ime dhammā ekatthā byañjanameva
nānanti. evaṁ gahapatīti. saññojananti vā bhante saññojaniyā
dhammāti vā ime dhammā nānatthā ceva nānābyañjanā ca.
tenahi bhante upamaṁ 2- karissāmi. upamāyapidhekacce viññū purisā
bhāsitassa atthaṁ ājānanti.

[540] seyyathāpi bhante kāḷo ca balibaddo 3- odāto ca

footnote: 1 ma. sutaṁ metaṁ. 2 ma. yu. upamaṁ vo. 3 yu. balivaddo. evamuparipi.

page number: 349

balibaddo ekena dāmena vā yottena vā saṁyuttā assu.
yo nu kho evaṁ vadeyya kāḷo balibaddo odātassa balibaddassa
saññojanaṁ odāto balibaddo kāḷassa balibaddassa saññojananti.
sammā nu kho so vadamāno vadeyyāti. no hetaṁ
gahapati. na kho gahapati kāḷo balibaddo odātassa balibaddassa
saññojanaṁ napi odāto balibaddo kāḷassa balibaddassa saññojanaṁ
yena kho te ekena dāmena vā yottena vā saṁyuttā taṁ
tattha saññojananti. evameva kho bhante na cakkhu rūpānaṁ
saññojanaṁ na rūpā cakkhussa saññojanaṁ yañca tattha tadubhayaṁ
paṭicca uppajjati chandarāgo taṁ tattha saññojanaṁ. na sotaṁ
saddānaṁ. na ghānaṁ gandhānaṁ. na jivhā rasānaṁ. na kāyo
phoṭṭhabbānaṁ saññojanaṁ na phoṭṭhabbā kāyassa saññojanaṁ yañca
tattha tadubhayaṁ paṭicca uppajjati chandarāgo taṁ tattha saññojanaṁ.
na mano dhammānaṁ saññojanaṁ na dhammā manassa saññojanaṁ
yañca tattha tadubhayaṁ paṭicca uppajjati chandarāgo taṁ tattha
saññojananti. lābhā te gahapati suladdhaṁ te gahapati yassa
te gambhīre buddhavacane paññācakkhu kamatīti. paṭhamaṁ.

[541] ekaṁ samayaṁ sambahulā therā bhikkhū macchikāsaṇḍe viharanti
ambāṭakavane. atha kho citto gahapati yena therā bhikkhū tenupasaṅkami
upasaṅkamitvā there bhikkhū abhivādetvā ekamantaṁ nisīdi

page number: 350

ekamantaṁ nisinno kho citto gahapati there bhikkhū etadavoca
adhivāsentu me bhante therā svātanāya bhattanti. adhivāsesuṁ
kho therā bhikkhū tuṇhībhāvena. (pts. s iv, 284) atha kho citto gahapati therānaṁ
bhikkhūnaṁ adhivāsanaṁ viditvā uṭṭhāyāsanā there bhikkhū abhivādetvā
padakkhiṇaṁ katvā pakkāmi.

[542] atha kho therā bhikkhū tassā rattiyā accayena pubbaṇhasamayaṁ
nivāsetvā pattacīvaramādāya yena cittassa gahapatino nivesanaṁ
tenupasaṅkamiṁsu upasaṅkamitvā paññatte āsane nisīdiṁsu. atha kho
citto gahapati yena therā bhikkhū tenupasaṅkami upasaṅkamitvā
there bhikkhū abhivādetvā ekamantaṁ nisīdi. ekamantaṁ nisinno kho
citto gahapati āyasmantaṁ theraṁ etadavoca dhātunānattaṁ dhātunānattanti
bhante thera vuccati kittāvatā nu kho bhante dhātunānattaṁ
vuttaṁ bhagavatāti.

[543] evaṁ vutte āyasmā thero tuṇhī ahosi. dutiyampi
kho citto gahapati āyasmantaṁ theraṁ etadavoca dhātunānattaṁ dhātunānattanti
bhante thera vuccati kittāvatā nu kho bhante dhātunānattaṁ
vuttaṁ bhagavatāti. dutiyampi kho āyasmā thero tuṇhī ahosi.
tatiyampi kho citto gahapati āyasmantaṁ theraṁ etadavoca dhātunānattaṁ
dhātunānattanti bhante thera vuccati kittāvatā nu kho bhante dhātunānattaṁ
vuttaṁ bhagavatāti. tatiyampi kho āyasmā thero tuṇhī ahosi.

page number: 351

[544] tena kho pana samayena āyasmā isidatto tasmiṁ
bhikkhusaṅghe sabbanavako hoti. atha kho āyasmā isidatto
āyasmantaṁ theraṁ etadavoca byākaromahaṁ bhante thera cittassa
gahapatino etaṁ pañhanti. byākarohi tvaṁ 

[1]- isidatta cittassa
gahapatino etaṁ pañhanti. evaṁ hi tvaṁ gahapati pucchasi dhātunānattaṁ
dhātunānattanti bhante thera vuccati kittāvatā nu kho
bhante dhātunānattaṁ vuttaṁ bhagavatāti. (pts. s iv, 285) evaṁ bhante. idaṁ kho
gahapati dhātunānattaṁ vuttaṁ bhagavatā. cakkhudhātu rūpadhātu cakkhuviññāṇadhātu
.pe. manodhātu dhammadhātu manoviññāṇadhātu.
ettāvatā kho gahapati dhātunānattaṁ vuttaṁ bhagavatāti.

[545] atha kho citto gahapati āyasmato isidattassa bhāsitaṁ
abhinanditvā anumoditvā there bhikkhū paṇītena khādanīyena bhojanīyena
sahatthā santappesi sampavāresi. atha kho therā bhikkhū bhuttāvino
onītapattapāṇino uṭṭhāyāsanā pakkamiṁsu. atha kho āyasmā
thero āyasmantaṁ isidattaṁ etadavoca sādhu kho tvaṁ āvuso
isidatta eso pañho paṭibhāsi neso pañho maṁ paṭibhāsi
tenahāvuso isidatta yadā aññathāpi evarūpo pañho āgaccheyya
taññevettha paṭibhāseyyāsīti 2-. dutiyaṁ.

[546] ekaṁ samayaṁ sambahulā therā bhikkhū macchikāsaṇḍe
viharanti ambāṭakavane. atha kho citto gahapati yena therā

footnote: 1 ma. āvuso. 2 yu. patibhāseyyāti.

page number: 352

bhikkhū tenupasaṅkami upasaṅkamitvā there bhikkhū abhivādetvā
ekamantaṁ nisīdi. ekamantaṁ nisinno kho citto gahapati there
bhikkhū etadavoca adhivāsentu me bhante therā svātanāya bhattanti.
adhivāsesuṁ kho therā bhikkhū tuṇhībhāvena. atha kho citto
gahapati therānaṁ bhikkhūnaṁ adhivāsanaṁ viditvā uṭṭhāyāsanā there
bhikkhū abhivādetvā padakkhiṇaṁ katvā pakkāmi.

[547] atha kho therā bhikkhū tassā rattiyā accayena
pubbaṇhasamayaṁ nivāsetvā pattacīvaramādāya yena cittassa gahapatissa
nivesanaṁ tenupasaṅkamiṁsu upasaṅkamitvā paññatte āsane nisīdiṁsu.
atha kho citto gahapati yena therā bhikkhū tenupasaṅkami upasaṅkamitvā
there bhikkhū abhivādetvā ekamantaṁ nisīdi. ekamantaṁ nisinno
kho citto gahapati āyasmantaṁ theraṁ etadavoca yā imā bhante
thera anekavihitā diṭṭhiyo loke uppajjanti sassato lokoti vā
asassato lokoti vā antavā lokoti vā anantavā lokoti
vā taṁ jīvaṁ taṁ sarīranti vā aññaṁ jīvaṁ aññaṁ sarīranti vā
hoti tathāgato paraṁ maraṇāti vā na hoti tathāgato paraṁ maraṇāti
vā hoti ca na ca hoti tathāgato paraṁ maraṇāti vā neva hoti
na na hoti tathāgato paraṁ maraṇāti vā. (yāni cimāni dvāsaṭṭhidiṭṭhigatāni
brahmajāle bhaṇitāni). imā nu kho bhante diṭṭhiyo
kismiṁ sati honti kismiṁ asati na hontīti.

page number: 353

[548] evaṁ vutte āyasmā thero tuṇhī ahosi. dutiyampi
kho citto gahapati .pe. tatiyampi kho citto gahapati āyasmantaṁ
theraṁ etadavoca yā imā bhante thera anekavihitā diṭṭhiyo loke
uppajjanti sassato lokoti vā asassato lokoti vā antavā
lokoti vā anantavā lokoti vā taṁ jīvaṁ taṁ sarīranti vā
aññaṁ jīvaṁ aññaṁ sarīranti vā hoti tathāgato paraṁ maraṇāti
vā na hoti tathāgato paraṁ maraṇāti vā hoti ca na ca hoti
tathāgato paraṁ maraṇāti vā neva hoti na na hoti tathāgato
paraṁ maraṇāti vā. (yāni cimāni dvāsaṭṭhidiṭṭhigatāni brahmajāle
bhaṇitāni). imā nu kho bhante diṭṭhiyo kismiṁ sati
honti kismiṁ asati na hontīti. tatiyampi kho āyasmā thero
tuṇhī ahosi.

[549] tena kho pana samayena āyasmā isidatto tasmiṁ
bhikkhusaṅghe sabbanavako hoti. atha kho āyasmā isidatto
āyasmantaṁ theraṁ etadavoca byākaromahaṁ bhante thera cittassa
gahapatino etaṁ pañhanti. byākarohi tvaṁ āvuso isidatta
cittassa gahapatino etaṁ pañhanti. (pts. s iv, 287) evaṁ hi tvaṁ gahapati pucchasi
yā imā bhante thera anekavihitā diṭṭhiyo loke uppajjanti
sassato lokoti vā asassato lokoti vā antavā lokoti
vā anantavā lokoti vā .pe. imā nu kho bhante diṭṭhiyo

page number: 354

kismiṁ sati honti kismiṁ asati na hontīti. evaṁ bhante. yā
imā gahapati anekavihitā diṭṭhiyo loke uppajjanti sassato
lokoti vā asassato lokoti vā antavā lokoti vā
anantavā lokoti vā taṁ jīvaṁ taṁ sarīranti vā aññaṁ jīvaṁ
aññaṁ sarīranti vā hoti tathāgato paraṁ maraṇāti vā na hoti
tathāgato paraṁ maraṇāti vā hoti ca na ca hoti tathāgato paraṁ
maraṇāti vā neva hoti na na hoti tathāgato paraṁ maraṇāti vā.
(yāni cimāni dvāsaṭṭhidiṭṭhigatāni brahmajāle bhaṇitāni). imā
kho gahapati diṭṭhiyo sakkāyadiṭṭhiyā sati honti sakkāyadiṭṭhiyā
asati na hontīti.

[550] kathaṁ pana bhante sakkāyadiṭṭhi hotīti. idha gahapati
assutavā puthujjano ariyānaṁ adassāvī ariyadhammassa akovido
ariyadhamme avinīto sappurisānaṁ adassāvī sappurisadhammassa
akovido sappurisadhamme avinīto rūpaṁ attato samanupassati rūpavantaṁ
vā attānaṁ attani vā rūpaṁ rūpasmiṁ vā attānaṁ vedanaṁ
attato samanupassati .pe. saññaṁ ... saṅkhāre ... viññāṇaṁ attato
samanupassati viññāṇavantaṁ vā attānaṁ attani vā viññāṇaṁ
viññāṇasmiṁ vā attānaṁ. evaṁ kho gahapati sakkāyadiṭṭhi
hotīti.

[551] kathaṁ pana bhante sakkāyadiṭṭhi na hotīti. idha gahapati

page number: 355

sutavā ariyasāvako ariyānaṁ dassāvī ariyadhammassa kovido ariyadhamme
vinīto 1- sappurisānaṁ dassāvī sappurisadhammassa kovido sappurisadhamme
vinīto 1- na rūpaṁ attato samanupassati na rūpavantaṁ vā attānaṁ
na attani vā rūpaṁ na rūpasmiṁ vā attānaṁ. na vedanaṁ.
na saññaṁ. na saṅkhāre. na viññāṇaṁ attato samanupassati
na viññāṇavantaṁ vā attānaṁ na attani vā viññāṇaṁ na
viññāṇasmiṁ vā attānaṁ. evaṁ kho gahapati sakkāyadiṭṭhi na
hotīti. (pts. s iv, 288) kuto bhante ayyo isidatto āgacchatīti. avantiyā
khohaṁ gahapati āgacchāmīti. atthi bhante avantiyā isidatto
nāma kulaputto amhākaṁ adiṭṭhasahāyo pabbajito diṭṭho so
āyasmatāti. evaṁ gahapatīti. kahaṁ nu kho so 2- bhante āyasmā
etarahi viharatīti.

[552] evaṁ vutte āyasmā isidatto tuṇhī ahosi.
ayyo no bhante isidattoti. evaṁ gahapatīti. abhiramatu
bhante ayyo isidatto macchikāsaṇḍe ramaṇīyaṁ ambāṭakavanaṁ ahaṁ
ayyassa isidattassa ussukkaṁ karissāmi
cīvarapiṇḍapātasenāsanagilānapaccayabhesajjaparikkhārānanti.
kalyāṇaṁ vuccati gahapatīti.

[553] atha kho citto gahapati āyasmato isidattassa bhāsitaṁ
abhinanditvā anumoditvā there bhikkhū paṇītena khādanīyena bhojanīyena
sahatthā santappesi sampavāresi. atha kho therā bhikkhū bhuttāvino

footnote: 1 ma. yu. suvinīto. 2 yu. soti natthi.

page number: 356

onītapattapāṇino uṭṭhāyāsanā pakkamiṁsu. atha kho āyasmā
thero āyasmantaṁ isidattaṁ etadavoca sādhu kho tvaṁ 1- āvuso
isidatta eso pañho paṭibhāsi neso pañho mamaṁ paṭibhāsi
tenahāvuso isidatta yadā aññathāpi 2- evarūpo pañho āgaccheyya
taññevettha paṭibhāseyyāsīti 3-. atha kho āyasmā isidatto
senāsanaṁ saṁsāmetvā pattacīvaramādāya macchikāsaṇḍamhā pakkāmi
yaṁ macchikāsaṇḍamhā pakkāmi tathā pakkantova ahosi na puna
paccāgacchīti. tatiyaṁ.

[554] ekaṁ samayaṁ sambahulā therā bhikkhū macchikāsaṇḍe
viharanti ambāṭakavane. (pts. s iv, 289) atha kho citto gahapati yena therā
bhikkhū tenupasaṅkami upasaṅkamitvā there bhikkhū abhivādetvā
ekamantaṁ nisīdi. ekamantaṁ nisinno kho citto gahapati there
bhikkhū etadavoca adhivāsentu me bhante 4- therā svātanāya gokule
bhattanti. adhivāsesuṁ kho therā bhikkhū tuṇhībhāvena. atha kho
citto gahapati therānaṁ bhikkhūnaṁ adhivāsanaṁ viditvā uṭṭhāyāsanā
there bhikkhū abhivādetvā padakkhiṇaṁ katvā pakkāmi.

[555] atha kho therā bhikkhū tassā rattiyā accayena pubbaṇhasamayaṁ
nivāsetvā pattacīvaramādāya yena cittassa gahapatino gokulaṁ
tenupasaṅkamiṁsu upasaṅkamitvā paññatte āsane nisīdiṁsu. atha
kho citto gahapati there bhikkhū paṇītena sappipāyāsena sahatthā

footnote: 1 ma. yu. taṁ. 2 yu. aññadāpi. 3 yu. patibhāseyyāti. 4 yu. bhanteti
footnote: natthi.

page number: 357

santappesi sampavāresi. atha kho therā bhikkhū bhuttāvino
onītapattapāṇino uṭṭhāyāsanā pakkamiṁsu. cittopi kho gahapati
sesakaṁ visajjethāti vatvā there bhikkhū piṭṭhito piṭṭhito anubandhi.
tena kho pana samayena uṇhaṁ hoti kuṭṭhitaṁ. te ca therā bhikkhū
paveliyamānena maññe kāyena gacchanti yathā taṁ bhojanaṁ bhuttāvino.

[556] tena kho pana samayena āyasmā mahako tasmiṁ bhikkhusaṅghe
sabbanavo 1- hoti. atha kho āyasmā mahako āyasmantaṁ theraṁ
etadavoca sādhu khvassa bhante therassa 2- sītako ca vāto vāyeyya
abbhasaṁpilāpo ca 3- assa devo ca ekamekaṁ phusayeyyāti 4-. sādhu
khvassa āvuso mahaka yaṁ sītako ca vāto vāyeyya abbhasaṁpilāpo
ca assa devo ca ekamekaṁ phusayeyyāti. atha kho āyasmā
mahako tathārūpaṁ iddhābhisaṅkhāraṁ (pts. s iv, 290) abhisaṅkhari yathāyaṁ 5- sītako ca
vāto vāyi abbhasaṁpilāpo ca assa devo ca ekamekaṁ phusi.

[557] atha kho cittassa gahapatino etadahosi yo kho imasmiṁ
bhikkhusaṅghe sabbanavo bhikkhu tassāyaṁ evarūpo iddhānubhāvoti.
atha kho āyasmā mahako ārāmaṁ sampāpuṇitvā āyasmantaṁ theraṁ
etadavoca alamettāvatā bhante therāti. alamettāvatā āvuso
mahaka katamettāvatā āvuso mahaka pūjitamettāvatā āvuso
mahakāti. atha kho therā bhikkhū yathāvihāraṁ agamaṁsu āyasmāpi
mahako sakaṁ vihāraṁ agamāsi. atha kho citto gahapati yenāyasmā

footnote: 1 ma. yu. sabbanavako. 2 ma. thera yu. thera yaṁ. 3 yu. abbhasamvilāpo.
footnote: 4 ma. yu. phusāyeyyāti. 5 ma. yu. yathā.

page number: 358

mahako tenupasaṅkami upasaṅkamitvā sāyasmantaṁ mahakaṁ abhivādetvā
ekamantaṁ nisīdi. ekamantaṁ nisinno kho citto gahapati āyasmantaṁ
mahakaṁ etadavoca sādhu me bhante ayyo mahako uttarimanussadhammaṁ
iddhipāṭihāriyaṁ dassetūti. tenahi tvaṁ gahapati āḷinde uttarāsaṅgaṁ
paññapetvā tiṇakalāpaṁ okāsehīti. evambhanteti kho citto
gahapati āyasmato mahakassa paṭissutvā āḷinde uttarāsaṅgaṁ
paññapetvā tiṇakalāpaṁ okāsesi. atha kho āyasmā mahako
vihāraṁ pavisitvā sucighaṭikaṁ datvā tathārūpaṁ iddhābhisaṅkhāraṁ abhisaṅkhari
yathā tāḷacchiggaḷena ca aggaḷantarikāya ca acci 1- nikkhamitvā
tiṇāni jhāpesi na uttarāsaṅgaṁ jhāpesi. atha kho citto
gahapati uttarāsaṅgaṁ papphoṭetvā 2- saṁviggo lomahaṭṭhajāto ekamantaṁ
aṭṭhāsi. atha kho āyasmā mahako vihārā nikkhamitvā cittaṁ
gahapatiṁ etadavoca alamettāvatā gahapatīti. (pts. s iv, 291) alamettāvatā bhante
mahaka katamettāvatā bhante mahaka pūjitamettāvatā bhante mahaka
abhiramatu bhante ayyo mahako macchikāsaṇḍe ramaṇīyaṁ ambāṭakavanaṁ
ahaṁ ayyassa mahakassa ussukkaṁ karissāmi cīvarapiṇḍapātasenāsana-
gilānapaccayabhesajjaparikkhārānanti. kalyāṇaṁ vuccati gahapatīti.
atha kho āyasmā mahako senāsanaṁ saṁsāmetvā pattacīvaramādāya
macchikāsaṇḍamhā pakkāmi yaṁ macchikāsaṇḍamhā pakkāmi tathā
pakkantova ahosi na puna paccāgacchīti. catutthaṁ.

footnote: 1 yu. acchi. 2 yu. pappoṭetvā.

page number: 359

[558] ekaṁ samayaṁ āyasmā kāmabhū macchikāsaṇḍe viharati
ambāṭakavane. atha kho citto gahapati yenāyasmā kāmabhū
tenupasaṅkami upasaṅkamitvā āyasmantaṁ kāmabhuṁ abhivādetvā
ekamantaṁ nisīdi. ekamantaṁ nisinnaṁ kho cittaṁ gahapatiṁ āyasmā
kāmabhū etadavoca vuttamidaṁ gahapati
nelaṅgo setapacchādo ekāro vattatī ratho
anīghaṁ passa āyantaṁ chinnasotaṁ abandhananti.

[559] imassa nu kho gahapati saṅkhittena bhāsitassa kathaṁ
vitthārena attho daṭṭhabboti. kiṁ nu kho etaṁ bhante bhagavatā
bhāsitanti. evaṁ gahapatīti. tenahi bhante muhuttaṁ āgamehi
yāvassa atthaṁ pekkhāmīti. atha kho citto gahapati muhuttaṁ
tuṇhī hutvā āyasmantaṁ kāmabhuṁ etadavoca (pts. s iv, 292) nelaṅganti kho bhante
sīlānametaṁ adhivacanaṁ. setapacchādoti kho bhante vimuttiyā etaṁ
adhivacanaṁ. ekāroti kho bhante satiyā etaṁ adhivacanaṁ. vattatīti
kho bhante abhikkamapaṭikkamassetaṁ adhivacanaṁ. rathoti kho bhante
imassetaṁ cātummahābhūtikassa kāyassa adhivacanaṁ mātāpettikasambhavassa
odanakummāsūpacayassa aniccucchādanaparimaddanabhedanaviddhaṁsanadhammassa.
rāgo kho bhante nīgho doso nīgho moho nīgho te khīṇāsavassa
bhikkhuno pahīnā ucchinnamūlā tālāvatthukatā anabhāvaṅgatā āyatiṁ
anuppādadhammā tasmā khīṇāsavo bhikkhu anīghoti vuccati.

page number: 360

āyantanti kho bhante arahato etaṁ adhivacanaṁ. sototi kho
bhante taṇhāyetaṁ adhivacanaṁ sā khīṇāsavassa bhikkhuno pahīnā
ucchinnamūlā tālāvatthukatā anabhāvaṅgatā āyatiṁ anuppādadhammā
tasmā khīṇāsavo bhikkhu chinnasototi vuccati. rāgo kho 1- bhante
bandhanaṁ doso bandhanaṁ moho bandhanaṁ te khīṇāsavassa bhikkhuno
pahīnā ucchinnamūlā tālāvatthukatā anabhāvaṅgatā āyatiṁ anuppādadhammā
tasmā khīṇāsavo bhikkhu abandhanoti vuccati. iti kho
bhante yantaṁ bhagavatā vuttaṁ
nelaṅgo setapacchādo ekāro vattatī ratho
anīghaṁ passa āyantaṁ chinnasotaṁ abandhananti.
imassa khohaṁ bhante bhagavatā saṅkhittena bhāsitassa evaṁ vitthārena
atthaṁ ājānāmīti. lābhā te gahapati suladdhaṁ te gahapati
yassa te gambhīre buddhavacane paññācakkhu kamatīti. pañcamaṁ.

[560] (pts. s iv, 293) ekaṁ samayaṁ āyasmā kāmabhū macchikasaṇḍe viharati
ambāṭakavane. atha kho citto gahapati yenāyasmā kāmabhū
tenupasaṅkami upasaṅkamitvā āyasmantaṁ kāmabhuṁ abhivādetvā ekamantaṁ
nisīdi. ekamantaṁ nisinno kho citto gahapati āyasmantaṁ
kāmabhuṁ etadavoca kati nu kho bhante saṅkhārāti. tayo kho
gahapati saṅkhārā kāyasaṅkhāro vacīsaṅkhāro cittasaṅkhāroti.

[561] sādhu bhanteti kho citto gahapati āyasmato kāmabhussa

footnote: 1 yu. khosaddo natthi.

page number: 361

bhāsitaṁ abhinanditvā anumoditvā āyasmantaṁ kāmabhuṁ uttariṁ pañhaṁ
apucchi katamo pana bhante kāyasaṅkhāro katamo vacīsaṅkhāro
katamo cittasaṅkhāroti. assāsapassāsā kho gahapati kāyasaṅkhāro
vitakkavicārā vacīsaṅkhāro saññā ca vedanā ca cittasaṅkhāroti.

[562] sādhu bhanteti kho citto gahapati uttariṁ pañhaṁ
apucchi kasmā pana bhante assāsapassāsā kāyasaṅkhāro kasmā
vitakkavicārā vacīsaṅkhāro kasmā saññā ca vedanā ca cittasaṅkhāroti.
assāsapassāsā kho gahapati kāyikā ete dhammā
kāyapaṭibaddhā tasmā assāsapassāsā kāyasaṅkhāro. pubbe
kho gahapati vitakketvā vicāretvā pacchā vācaṁ bhindati tasmā
vitakkavicārā vacīsaṅkhāro. saññā ca vedanā ca cetasikā
ete dhammā cittapaṭibaddhā tasmā saññā ca vedanā ca
cittasaṅkhāroti.

[563] sādhu .pe. pañhaṁ apucchi kathampana bhante
saññāvedayitanirodhasamāpatti hotīti. na kho gahapati saññāvedayitanirodhaṁ
samāpajjantassa bhikkhuno evaṁ hoti ahaṁ saññāvedayitanirodhaṁ
samāpajjissanti vā ahaṁ saññāvedayitanirodhaṁ samāpajjāmīti vā
ahaṁ saññāvedayitanirodhaṁ samāpannoti (pts. s iv, 294) vā. athakhvassa pubbe va
tathā cittaṁ bhāvitaṁ hoti yantaṁ tathattāya upanetīti.

[564] sādhu .pe. pañhaṁ apucchi saññāvedayitanirodhaṁ

page number: 362

samāpajjantassa pana bhante bhikkhuno katame dhammā paṭhamaṁ nirujjhanti
yadi vā kāyasaṅkhāro yadi vā vacīsaṅkhāro yadi vā cittasaṅkhāroti.
saññāvedayitanirodhaṁ samāpajjantassa kho gahapati bhikkhuno vacīsaṅkhāro
paṭhamaṁ nirujjhati tato kāyasaṅkhāro tato cittasaṅkhāroti.

[565] sādhu .pe. pañhaṁ apucchi yvāyaṁ bhante mato
kālakato yo cāyaṁ bhikkhu saññāvedayitanirodhaṁ samāpanno imesaṁ kiṁ
nānākaraṇanti. yvāyaṁ gahapati mato kālakato tassa kāyasaṅkhāro
niruddho paṭippassaddho vacīsaṅkhāro niruddho paṭippassaddho cittasaṅkhāro
niruddho paṭippassaddho āyuparikkhīṇo usmā vūpasantā
indriyāni viparibhinnāni. yo ca khvāyaṁ gahapati bhikkhu saññāvedayitanirodhaṁ
samāpanno tassapi kāyasaṅkhāro niruddho paṭippassaddho
vacīsaṅkhāro niruddho paṭippassaddho cittasaṅkhāro niruddho paṭippassaddho
āyuaparikkhīṇo usmā avūpasantā indriyāni vippasannāni.
yvāyaṁ gahapati mato kālakato yo cāyaṁ bhikkhu
saññāvedayitanirodhaṁ samāpanno idaṁ nesaṁ nānākaraṇanti.

[566] sādhu .pe. uttariṁ pañhaṁ apucchi kathampana bhante
saññāvedayitanirodhasamāpattiyā vuṭṭhānaṁ hotīti. na kho gahapati
saññāvedayitanirodhasamāpattiyā vuṭṭhahantassa bhikkhuno evaṁ hoti
ahaṁ saññāvedayitanirodhasamāpattiyā vuṭṭhahissanti vā ahaṁ saññāvedayita-
nirodhasamāpattiyā vuṭṭhahāmīti vā ahaṁ saññāvedayitanirodhasamāpattiyā

page number: 363

vuṭṭhitoti vāti. athakhvassa pubbe va tathā cittaṁ
bhāvitaṁ hoti yantaṁ tathattāya upanetīti.

[567] (pts. s iv, 295) sādhu bhante .pe. uttariṁ pañhaṁ apucchi
saññāvedayitanirodhasamāpattiyā vuṭṭhahantassa pana bhante bhikkhuno katame
dhammā paṭhamaṁ uppajjanti yadi vā kāyasaṅkhāro yadi vā vacīsaṅkhāro
yadi vā cittasaṅkhāroti 1-. saññāvedayitanirodhasamāpattiyā
vuṭṭhahantassa kho 2- gahapati bhikkhuno cittasaṅkhāro paṭhamaṁ uppajjati
tato kāyasaṅkhāro tato vacīsaṅkhāroti.

[568] sādhu .pe. uttariṁ pañhaṁ apucchi saññāvedayitanirodhasamāpattiyā
vuṭṭhitaṁ pana bhante bhikkhuṁ kati phassā phusanti.
saññāvedayitanirodhasamāpattiyā vuṭṭhitaṁ kho gahapati bhikkhuṁ tayo
phassā phusanti suñño 3- phasso animitto phasso appaṇihito
phassoti.

[569] sādhu .pe. uttariṁ pañhaṁ apucchi saññāvedayitanirodhasamāpattiyā
vuṭṭhitassa pana bhante bhikkhuno kiṁninnaṁ cittaṁ hoti
kiṁpoṇaṁ kiṁpabbhāranti. saññāvedayitanirodhasamāpattiyā vuṭṭhitassa
kho gahapati bhikkhuno vivekaninnaṁ cittaṁ hoti vivekapoṇaṁ vivekapabbhāranti.

[570] sādhu bhanteti kho citto gahapati āyasmato kāmabhussa
bhāsitaṁ abhinanditvā anumoditvā āyasmantaṁ kāmabhuṁ uttariṁ pañhaṁ

footnote: 1 yu. itisaddo natthi. 2 ma. khosaddo natthi. 3 ma. yu. suññato.

page number: 364

apucchi saññāvedayitanirodhasamāpattiyā pana bhante kati dhammā
bahūpakārāti. addhā kho tvaṁ gahapati yaṁ paṭhamaṁ pucchitabbaṁ taṁ
pucchasi 1- api ca tyāhaṁ byākarissāmi. saññāvedayitanirodhasamāpattiyā
kho gahapati dve dhammā bahūpakārā samatho ca
vipassanā cāti. chaṭṭhaṁ.

[571] ekaṁ samayaṁ āyasmā godatto macchikāsaṇḍe viharati
ambāṭakavane. (pts. s iv, 296) atha kho citto gahapati yenāyasmā godatto
tenupasaṅkami upasaṅkamitvā āyasmantaṁ godattaṁ abhivādetvā
ekamantaṁ nisīdi. ekamantaṁ nisinnaṁ kho cittaṁ gahapatiṁ āyasmā
godatto etadavoca yā cāyaṁ gahapati appamāṇā cetovimutti
yā ca ākiñcaññā cetovimutti yā ca suññatā cetovimutti
yā ca animittā cetovimutti ime dhammā nānatthā nānābyañjanā
udāhu ekatthā byañjanameva nānanti. atthi bhante pariyāyo
yaṁ pariyāyaṁ āgamma ime dhammā nānatthā ceva nānābyañjanā
ca atthi pana bhante pariyāyo yaṁ pariyāyaṁ āgamma ime dhammā
ekatthā 2- byañjanameva nānanti

[572] katamo ca bhante pariyāyo yaṁ pariyāyaṁ āgamma ime
dhammā nānatthā ceva nānābyañjanā ca. idha bhante bhikkhu
mettāsahagatena cetasā ekaṁ disaṁ pharitvā viharati. tathā dutiyaṁ.
tathā tatiyaṁ. tathā catutthaṁ. iti uddhamadho tiriyaṁ sabbadhi

footnote: 1 ma. taṁ pucchi. yu. taṁ pucchā pucchasi. 2 yu. ekatthā ceva.

page number: 365

sabbattatāya sabbāvantaṁ lokaṁ mettāsahagatena cetasā vipulena
mahaggatena appamāṇena averena abyāpajjhena pharitvā viharati.
karuṇāsahagatena cetasā. muditāsahagatena cetasā. upekkhāsahagatena
cetasā ekaṁ disaṁ pharitvā viharati. tathā dutiyaṁ.
tathā tatiyaṁ. tathā catutthaṁ. iti uddhamadho tiriyaṁ sabbadhi
sabbattatāya sabbāvantaṁ lokaṁ upekkhāsahagatena cetasā vipulena
mahaggatena appamāṇena averena abyāpajjhena pharitvā viharati.
ayaṁ vuccati bhante appamāṇā 1- cetovimutti.

[573] katamā ca bhante ākiñcaññā cetovimutti. idha
bhante bhikkhu sabbaso viññāṇañcāyatanaṁ samatikkamma natthi kiñcīti
ākiñcaññāyatanaṁ upasampajja viharati. ayaṁ vuccati bhante
ākiñcaññā cetovimutti.

[574] katamā ca bhante suññatā cetovimutti. idha bhante
bhikkhu araññagato vā rukkhamūlagato vā suññāgāragato vāti iti
paṭisañcikkhati suññamidaṁ attena (pts. s iv, 297) vā attaniyena vāti. ayaṁ
vuccati bhante suññatā cetovimutti.

[575] katamā ca bhante animittā cetovimutti. idha bhante
bhikkhu sabbanimittānaṁ amanasikārā animittaṁ cetosamādhiṁ upasampajja
viharati. ayaṁ vuccati bhante animittā cetovimutti. ayaṁ kho
bhante pariyāyo yaṁ pariyāyaṁ āgamma ime dhammā nānatthā

footnote: 1 yu. appamāṇena cetasā.

page number: 366

ceva nānābyañjanā ca.

[576] katamo ca bhante pariyāyo yaṁ pariyāyaṁ āgamma
ime dhammā ekatthā byañjanameva nānaṁ. rāgo bhante
pamāṇakaraṇo doso pamāṇakaraṇo moho pamāṇakaraṇo te
khīṇāsavassa bhikkhuno pahīnā ucchinnamūlā tālāvatthukatā anabhāvaṅgatā
āyatiṁ anuppādadhammā. yāvatā kho bhante appamāṇā
cetovimuttiyo akuppā tāsaṁ cetovimutti aggamakkhāyati. sā
kho pana akuppā cetovimutti suññā rāgena suññā dosena
suññā mohena. rāgo kho 1- bhante kiñcanaṁ doso kiñcanaṁ
moho kiñcanaṁ te khīṇāsavassa bhikkhuno pahīnā ucchinnamūlā
tālāvatthukatā anabhāvaṅgatā āyatiṁ anuppādadhammā. yāvatā kho
bhante ākiñcaññā cetovimuttiyo akuppā tāsaṁ cetovimutti
aggamakkhāyati. sā kho pana akuppā cetovimutti suññā
rāgena suññā dosena suññā mohena. rāgo kho bhante
nimittakaraṇo doso nimittakaraṇo moho nimittakaraṇo te
khīṇāsavassa bhikkhuno pahīnā ucchinnamūlā tālāvatthukatā anabhāvaṅgatā
āyatiṁ anuppādadhammā. yāvatā kho bhante animittā
cetovimuttiyo akuppā tāsaṁ cetovimutti aggamakkhāyati. sā
kho pana akuppā cetovimutti suññā rāgena suññā dosena
suññā mohena. ayaṁ kho bhante pariyāyo yaṁ pariyāyaṁ

footnote: 1 yu. khosaddo natthi.

page number: 367

āgamma ime dhammā ekatthā byañjanameva nānanti. lābhā
te gahapati suladdhaṁ te gahapati yassa te gambhīre buddhavacane
paññācakkhu kamatīti. sattamaṁ.

[577] tena kho pana samayena nigaṇṭho nāṭaputto macchikāsaṇḍaṁ
anuppatto hoti mahatiyā nigaṇṭhaparisāya saddhiṁ. assosi
kho citto gahapati nigaṇṭho kira nāṭaputto macchikasaṇḍaṁ
anuppatto mahatiyā nigaṇṭhaparisāya saddhinti. atha kho citto
gahapati sambahulehi upāsakehi saddhiṁ yena nigaṇṭho nāṭaputto
tenupasaṅkami upasaṅkamitvā nigaṇṭhena nāṭaputtena saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi. ekamantaṁ
nisinnaṁ kho cittaṁ gahapatiṁ nigaṇṭho nāṭaputto etadavoca saddahasi
tvaṁ gahapati samaṇassa gotamassa atthi avitakko avicāro samādhi
atthi vitakkavicārānaṁ nirodhoti. na khvāhaṁ ettha bhante bhagavato
saddhāya gacchāmi atthi avitakko avicāro samādhi atthi vitakkavicārānaṁ
nirodhoti.

[578] evaṁ vutte nigaṇṭho nāṭaputtaṁ sakaṁ parisaṁ apaloketvā 1-
etadavoca idaṁ bhavanto passantu yāva ujuko cāyaṁ citto
gahapati yāva asaṭho cāyaṁ citto gahapati yāva amāyāvī cāyaṁ
citto gahapati vātaṁ vāso 2- jālena bādhetabbaṁ maññeyya yo

footnote: 1 ma. yu. ulloketvā. 2 ma. yu. vā so.

page number: 368

vitakkavicāre nirodhetabbaṁ maññeyya sakamuṭṭhinā vāso 1- gaṅgāya
sotaṁ āvāretabbaṁ maññeyya yo vitakkavicāre nirodhetabbaṁ
maññeyyāti. taṁ kiṁ maññasi bhante katamaṁ nu kho paṇītataraṁ
ñāṇaṁ vā saddhā vāti. saddhāya kho gahapati ñāṇaṁ yeva
paṇītataranti. ahaṁ kho bhante yāvadeva ākaṅkhāmi vivicceva
kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ
paṭhamajjhānaṁ upasampajja (pts. s iv, 299) viharāmi. ahaṁ kho bhante yāvadeva
ākaṅkhāmi vitakkavicārānaṁ vūpasamā .pe. dutiyajjhānaṁ upasampajja
viharāmi. ahaṁ kho bhante yāvadeva ākaṅkhāmi pītiyā ca virāgā
.pe. tatiyajjhānaṁ upasampajja viharāmi. ahaṁ kho bhante
yāvadeva ākaṅkhāmi sukhassa ca pahānā .pe. catutthajjhānaṁ
upasampajja viharāmi. na so khvāhaṁ bhante evaṁ jānanto
evaṁ passanto kāyassa 2- samaṇassa vā brāhmaṇassa vā
saddhāya gamissāmi atthi avitakko avicāro samādhi atthi
vitakkavicārānaṁ nirodhoti.

[579] evaṁ vutte nigaṇṭho nāṭaputto sakaṁ parisaṁ apaloketvā
etadavoca idaṁ bhavanto passantu yāva anujjuko cāyaṁ citto
gahapati yāva saṭho 3- cāyaṁ citto gahapati yāva māyāvī cāyaṁ
citto gahapatīti. idāneva ca pana 4- mayaṁ bhante bhāsitaṁ evaṁ

footnote: 1 ma. yu. vā so. 2 ma. kassa aññassa. yu. kassaññassa. 3 yu. saṭco.
footnote: 4 ma. idāneva kho te. yu. idāneva kho te pana.

page number: 369

ājānāma idaṁ bhavanto passantu yāva ujuko cāyaṁ citto
gahapati yāva asaṭho cāyaṁ citto gahapati yāva amāyāvī cāyaṁ
citto gahapatīti. idāneva ca pana mayaṁ bhante bhāsitaṁ evaṁ
ājānāma idaṁ bhavanto passantu yāva anujjuko cāyaṁ citto
gahapati yāva saṭho cāyaṁ citto gahapati yāva māyāvī cāyaṁ
citto gahapatīti. sace te bhante purimaṁ saccaṁ pacchimaṁ te
micchā. sace pana te bhante pacchimaṁ saccaṁ purimaṁ te micchā 1-.
ime kho pana bhante dasa sahadhammikā pañhā āgacchanti.
yadā nesaṁ atthaṁ ājāneyyāsi. atha maṁ paṭihareyyāsi saddhiṁ
nigaṇṭhaparisāya. eko pañho eko uddeso ekaṁ veyyākaraṇaṁ
dve pañhā dve uddesā dve veyyākaraṇāni tayo pañhā
tayo uddesā tīṇi veyyākaraṇāni cattāro pañhā cattāro
uddesā cattāri veyyākaraṇāni pañca pañhā pañca uddesā
pañca veyyākaraṇāni cha pañhā cha uddesā cha veyyākaraṇāni
satta pañhā satta uddesā satta veyyākaraṇāni aṭṭha pañhā
aṭṭha uddesā aṭṭha veyyākaraṇāni nava pañhā nava uddesā nava
veyyakaraṇāni dasa pañhā dasa uddesā dasa veyyākaraṇānīti.
atha kho citto gahapati nigaṇṭhaṁ nāṭaputtaṁ ime dasa sahadhammike
pañhe āpucchitvā uṭṭhāyāsanā pakkāmīti. aṭṭhamaṁ.

footnote: 1 ma. bhante purimaṁ micchā pacchimaṁ te saccaṁ.

page number: 370

[580] tena kho pana samayena acelo kassapo macchikasaṇḍaṁ
anuppatto hoti cittassa gahapatino purāṇagihisahāyo. assosi
kho citto gahapati acelo kira kassapo macchikasaṇḍaṁ anuppatto
amhākaṁ purāṇagihisahāyoti. atha kho citto gahapati yena
acelo kassapo tenupasaṅkami upasaṅkamitvā acelena kassapena
saddhiṁ sammodi sammodanīyaṁ kathaṁ sārāṇīyaṁ vītisāretvā ekamantaṁ
nisīdi. ekamantaṁ nisinno kho citto gahapati acelaṁ kassapaṁ
etadavoca kīvaciraṁ pabbajitosi bhante kassapāti 1-. tiṁsamattāni
kho me gahapati vassāni pabbajitassāti. imehi 2- pana te bhante
tiṁsamattehi vassehi atthi koci uttarimanussadhammo alamariyañāṇadassanaviseso
adhigato phāsuvihāroti. imehi kho me gahapati
tiṁsamattehi vassehi 3- natthi koci uttarimanussadhammo alamariyañāṇadassanaviseso
adhigato phāsuvihāro aññatra naggeyyā ca muṇḍeyyā
ca vāḷanippotanāya 4- cāti.

[581] evaṁ vutte citto gahapati acelaṁ kassapaṁ etadavoca
acchariyaṁ vata bho abbhutaṁ vata bho dhammassa svākkhātatā yatra
hi nāma tiṁsamattehi vassehi na (pts. s iv, 301) koci uttarimanussadhammo
alamariyañāṇadassanaviseso adhigato bhavissati 5- phāsuvihāro aññatra
naggeyyā ca muṇḍeyyā ca vāḷanippotanāya 4- cāti. tuyhampana gahapati

footnote: 1 yu. ma. pabbajitassa bhante kassapāti. 2 yu. imehi kho. 3 ma. yu. vassehi
footnote: pabbajitassa. 4 ma. yu. pavāḷanipphoṭanāya. 5 ma. abhavissa.

page number: 371

kīvaciraṁ upāsakattaṁ upagatassāti. mayhampi kho pana bhante tiṁsamattāni
vassāni upāsakattaṁ upagatassāti. imehi pana te
gahapati tiṁsamattehi vassehi atthi koci uttarimanussadhammo
alamariyañāṇadassanaviseso adhigato phāsuvihāroti. gihinopi siyā bhante
ahaṁ hi bhante yāvadeva ākaṅkhāmi vivicceva kāmehi vivicca
akusalehi dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ
upasampajja viharāmi. ahaṁ hi bhante yāvadeva ākaṅkhāmi vitakkavicārānaṁ
vūpasamā .pe. dutiyajjhānaṁ upasampajja viharāmi. ahaṁ hi
bhante yāvadeva ākaṅkhāmi pītiyā ca virāgā .pe. tatiyajjhānaṁ
upasampajja viharāmi. ahañhi bhante yāvadeva ākaṅkhāmi sukhassa
ca pahānā .pe. catutthajjhānaṁ upasampajja viharāmi. sace
kho panāhaṁ bhante bhagavatā 1- paṭhamataraṁ byākareyyaṁ 2-. anacchariyaṁ kho
panetaṁ yaṁ maṁ bhagavā evaṁ byākareyya natthi taṁ saññojanaṁ
yena saññojanena saṁyutto citto gahapati puna imaṁ lokaṁ
āgaccheyyāti.

[582] evaṁ vutte acelo kassapo cittaṁ gahapatiṁ etadavoca
acchariyaṁ vata bho abbhutaṁ vata bho dhammassa svākkhātatā yatra hi
nāma gihī odātavasano evarūpaṁ uttarimanussadhammaṁ alamariyañāṇadassanavisesaṁ
adhigamissati phāsuvihāraṁ labheyyāhaṁ (pts. s iv, 302) gahapati imasmiṁ
dhammavinaye pabbajjaṁ labheyyaṁ upasampadanti. atha kho citto

footnote: 1 ma. yu. bhagavato. 2 ma. kālaṁ kareyyaṁ.

page number: 372

gahapati acelaṁ kassapaṁ ādāya yena therā bhikkhū tenupasaṅkami
upasaṅkamitvā there bhikkhū etadavoca ayaṁ bhante acelo kassapo
amhākaṁ purāṇagihisahāyo imaṁ therā pabbājentu upasampādentu
ahamassa ussukaṁ karissāmi cīvarapiṇḍapātasenāsanagilānapaccayabhesajja-
parikkhārānanti. alattha 1- acelo kassapo imasmiṁ dhammavinaye
pabbajjaṁ alattha upasampadaṁ. acirūpasampanno ca panāyasmā
kassapo eko vūpakaṭṭho appamatto ātāpī pahitatto viharanto
nacirasseva yassatthāya kulaputtā sammadeva agārasmā anagāriyaṁ
pabbajanti tadanuttaraṁ brahmacariyapariyosānaṁ diṭṭhe va dhamme sayaṁ
abhiññā sacchikatvā upasampajja vihāsi khīṇā jāti vusitaṁ
brahmacariyaṁ kataṁ karaṇīyaṁ nāparaṁ itthattāyāti abbhaññāsi.
aññataro ca panāyasmā kassapo arahataṁ ahosīti. navamaṁ.

[583] tena kho pana samayena citto gahapati ābādhiko hoti
dukkhito bāḷhagilāno. atha kho sambahulā ārāmadevatā vanadevatā
rukkhadevatā osadhītiṇavanappatīsu adhivatthā devatā saṅgamma
samāgamma cittaṁ gahapatiṁ etadavocuṁ paṇidhehi gahapati anāgatamaddhānaṁ
rājā assaṁ cakkavattīti. evaṁ vutte citto gahapati 

[2]-
ārāmadevatā vanadevatā rukkhadevatā osadhītiṇavanappatīsu adhivatthā
devatā etadavoca tampi aniccaṁ tampi adhuvaṁ tampi pahāya
gamanīyanti.

footnote: 1 ma. alattha kho. 2 ma. yu. tā.

page number: 373

[584] evaṁ vutte cittassa gahapatino mittāmaccā ñātisālohitā
cittaṁ gahapatiṁ etadavocuṁ satiṁ ayyaputta upaṭṭhapehi
mā vippalapasīti 1-. kintāhaṁ 2- vadāmi yaṁ maṁ tumhe evaṁ vadetha
satiṁ ayyaputta upaṭṭhapehi mā vippalapasīti. evaṁ kho tvaṁ
ayyaputta vadesi tampi aniccaṁ tampi adhuvaṁ tampi pahāya
gamanīyanti. tathā hi pana maṁ ārāmadevatā vanadevatā rukkhadevatā
osadhītiṇavanappatīsu adhivatthā devatā evamāhaṁsu paṇidhehi
gahapati anāgatamaddhānaṁ rājā assaṁ cakkavattīti. tāhaṁ evaṁ
vadāmi tampi aniccaṁ .pe. tampi pahāya gamanīyanti. kimpana tā
ayyaputta ārāmadevatā vanadevatā rukkhadevatā osadhītiṇavanappatīsu
adhivatthā devatā atthavasaṁ sampassamānā evamāhaṁsu paṇidhehi gahapati
anāgatamaddhānaṁ rājā assaṁ cakkavattīti. tāsaṁ kho ārāmadevatānaṁ
vanadevatānaṁ rukkhadevatānaṁ osadhītiṇavanappatīsu adhivatthānaṁ devatānaṁ
evaṁ hoti ayaṁ kho citto gahapati sīlavā kalyāṇadhammo sace
paṇidahissati anāgatamaddhānaṁ rājā assaṁ cakkavattīti. tassa kho
ayaṁ 3- ijjhissati sīlavato cetopaṇidhi sīlassa 4- visuddhattā dhammiko
dhammikaṁ balaṁ anuppadassatīti 5-. imā kho tā ārāmadevatā vanadevatā
rukkhadevatā osadhītiṇavanappatīsu adhivatthā devatā atthavasaṁ
sampassamānā evamāhaṁsu paṇidhehi gahapati anāgatamaddhānaṁ rājā

footnote: 1 ma. yu. vippalapīti. 2 yu. kintyāhaṁ. 3 yu. tassa kho ayanti ime pāṭhā
footnote: natthi. 4 ma. yu. ayaṁ pāṭho natthi. 5 ma. phalaṁ anupassatīti. yu. phalaṁ
footnote: anusarissatīti.

page number: 374

assaṁ cakkavattīti. tāhaṁ evaṁ vadāmi tampi aniccaṁ tampi
adhuvaṁ tampi pahāya gamanīyanti. tenahi ayyaputta amhepi
ovadāhīti 1-.

[585] tasmā hi vo evaṁ sikkhitabbaṁ (pts. s iv, 304) buddhe aveccappasādena
samannāgatā bhavissāma itipi so bhagavā arahaṁ sammāsambuddho
vijjācaraṇasampanno sugato lokavidū anuttaro purisadammasārathi satthā
devamanussānaṁ buddho bhagavāti. dhamme aveccappasādena samannāgatā
bhavissāma svākkhāto bhagavatā dhammo sandiṭṭhiko akāliko ehipassiko
opanayiko paccattaṁ veditabbo viññūhīti. saṅghe
aveccappasādena samannāgatā bhavissāma supaṭipanno bhagavato sāvakasaṅgho
ujupaṭipanno bhagavato sāvakasaṅgho ñāyapaṭipanno bhagavato
sāvakasaṅgho sāmīcipaṭipanno bhagavato sāvakasaṅgho yadidaṁ cattāri
purisayugāni aṭṭha purisapuggalā esa bhagavato sāvakasaṅgho āhuneyyo
pāhuneyyo dakkhiṇeyyo añjalikaraṇīyo anuttaraṁ puññakkhettaṁ
lokassāti. yaṁ kho pana 2- kiñci kule deyyadhammaṁ sabbantaṁ
appaṭivibhattaṁ bhavissati sīlavantehi kalyāṇadhammehīti. evaṁ hi
vo sikkhitabbanti. atha kho citto gahapati mittāmacce ñātisālohite
buddhe ca dhamme ca saṅghe ca 

[3]- cāge ca samādapetvā
kālamakāsīti.
cittagahapatipucchā samattā 4-.

footnote: 1 yu. ovadehīti. 2 yu. kho panāti saddo natthi. 3 yu. pasādetvā.
footnote: 4 ma. yu. cittasaṁyuttaṁ samattaṁ.

page number: 375

tassuddānaṁ
saññojanā 1- dve isidattā mahako kāmabhū pica
godatto ca nigaṇṭho ca acelena gilānanti 2-.
-----------

footnote: 1 ma. saṁyojanaṁ. 2 ma. gilānadassananti.

page number: 376

gāmaṇisaṁyuttaṁ

[586] atha kho caṇḍo gāmaṇī 1- yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho caṇḍo gāmaṇī bhagavantaṁ etadavoca ko nu kho
bhante hetu ko paccayo yena midhekacco caṇḍo 2- caṇḍotve
saṅkhaṁ gacchati ko pana bhante hetu ko paccayo yena midhekacco
sorato 3- soratotveva saṅkhaṁ gacchatīti. idha 4- gāmaṇi ekaccassa
rāgo appahīno hoti rāgassa appahīnattā pare kopenti
parehi kopiyamāno kopaṁ pātukaroti so caṇḍotveva saṅkhaṁ
gacchati. doso appahīno hoti dosassa appahīnattā pare
kopenti parehi kopiyamāno kopaṁ pātukaroti so caṇḍotveva
saṅkhaṁ gacchati. moho appahīno hoti mohassa appahīnattā
pare kopenti parehi kopiyamāno kopaṁ pātukaroti so
caṇḍotveva saṅkhaṁ gacchati. ayaṁ kho gāmaṇi hetu ayaṁ paccayo
yena midhekacco caṇḍo caṇḍotveva saṅkhaṁ gacchati.

[587] idha pana gāmaṇi ekaccassa rāgo pahīno hoti
rāgassa pahīnattā pare na kopenti parehi kopiyamāno kopaṁ
na pātukaroti so soratotveva saṅkhaṁ gacchati. doso pahīno
hoti dosassa pahīnattā pare na kopenti parehi kopiyamāno

footnote: 1 ma. yu. gāmaṇi. 2-3 yu. na āmeṇḍitaṁ. 4 yu. idha kho.

page number: 377

kopaṁ na pātukaroti so soratotveva saṅkhaṁ gacchati. moho
pahīno hoti mohassa pahīnattā pare na kopenti parehi
kopiyamāno kopaṁ na pātukaroti so soratotveva saṅkhaṁ gacchati
ayaṁ kho gāmaṇi hetu ayaṁ paccayo yena midhekacco sorato
soratotveva saṅkhaṁ gacchatīti.

[588] (pts. s iv, 306) evaṁ vutte caṇḍo gāmaṇī bhagavantaṁ etadavoca
abhikkantaṁ bhante abhikkantaṁ bhante seyyathāpi bhante nikkujjitaṁ
vā ukkujjeyya paṭicchannaṁ vā vivareyya mūḷhassa vā maggaṁ
ācikkheyya andhakāre vā telappajjotaṁ dhāreyya cakkhumanto
rūpāni dakkhantīti 1-. evameva 2- bhagavatā anekapariyāyena dhammo
pakāsito esāhaṁ bhante bhagavantaṁ saraṇaṁ gacchāmi dhammañca bhikkhusaṅghañca
upāsakaṁ maṁ bhante 3- bhagavā dhāretu ajjatagge pāṇupetaṁ
saraṇaṅgatanti. paṭhamaṁ.

[589] ekaṁ samayaṁ bhagavā rājagahe viharati veḷuvane kalandakanivāpe.
atha kho tālaputto 4- naṭagāmaṇī yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho tālaputto naṭagāmaṇī bhagavantaṁ etadavoca sutaṁ metaṁ
bhante pubbakānaṁ ācariyapācariyānaṁ naṭānaṁ bhāsamānānaṁ yo so
naṭo raṅgamajjhe samajjamajjhe saccālikena janaṁ hāseti rameti

footnote: 1 yu. itisaddo natthi. 2 ma. evamevaṁ. 3 ma. yu. ayaṁ pāṭho natthi.
footnote: 4 sī. yu. talapuṭo. ma. tālapuṭo. evamuparipi.

page number: 378

so kāyassa bhedā paraṁ maraṇā pahāsānaṁ devānaṁ sahabyataṁ
upapajjatīti. idha bhagavā kimāhāti. alaṁ gāmaṇi tiṭṭhatetaṁ
mā maṁ etaṁ pucchīti.

[590] dutiyampi kho tālaputto naṭagāmaṇī bhagavantaṁ etadavoca
sutammetaṁ bhante pubbakānaṁ ācariyapācariyānaṁ naṭānaṁ bhāsamānānaṁ
yo so naṭo raṅgamajjhe samajjamajjhe saccālikena janaṁ hāseti
rameti so kāyassa bhedā paraṁ maraṇā pahāsānaṁ devānaṁ sahabyataṁ
upapajjatīti. idha bhagavā kimāhāti. alaṁ gāmaṇi tiṭṭhatetaṁ
mā maṁ etaṁ pucchīti. tatiyampi kho tālaputto naṭagāmaṇī bhagavantaṁ
etadavoca sutammetaṁ bhante pubbakānaṁ ācariyapācariyānaṁ naṭānaṁ
bhāsamānānaṁ yo so naṭo raṅgamajjhe samajjamajjhe saccālikena
janaṁ hāseti rameti (pts. s iv, 307) so kāyassa bhedā paraṁ maraṇā pahāsānaṁ
devānaṁ sahabyataṁ upapajjatīti. idha bhagavā kimāhāti.

[591] addhā kho tyāhaṁ gāmaṇi nālatthaṁ 1- alaṁ gāmaṇi
tiṭṭhatetaṁ mā maṁ etaṁ pucchīti. apica tyāhaṁ byākarissāmi.
pubbe kho gāmaṇi sattā avītarāgā rāgabandhanabandhā 2- tesaṁ naṭo
raṅgamajjhe samajjamajjhe ye dhammā rajaniyā te upasaṁharati bhiyyo
sarāgāya 3-. pubbe kho gāmaṇi sattā avītadosā dosabandhanabandhā
tesaṁ naṭo raṅgamajjhe samajjamajjhe ye dhammā dosaniyā

footnote: 1 ma. na labhāmi. 2 ma. yu. ... baddhā. evamuparipi. 3 ma. bhiyyoso
footnote: mattāya. yu. bhiyyoso mattāya sarāgāya. evamuparipi.

page number: 379

te upasaṁharati bhiyyo sadosāya. pubbe kho gāmaṇi sattā
avītamohā mohabandhanabandhā tesaṁ naṭo raṅgamajjhe samajjamajjhe
ye dhammā mohaniyā te upasaṁharati bhiyyo samohāya. so
attanā matto pamatto pamāde ṭhatvā 1- kāyassa bhedā paraṁ
maraṇā pahāso nāma nirayo tattha upapajjati. sace kho
panassa evaṁ diṭṭhi hoti yo so naṭo raṅgamajjhe samajjamajjhe
saccālikena janaṁ hāseti rameti so kāyassa bhedā paraṁ maraṇā
pahāsānaṁ devānaṁ sahabyataṁ upapajjatīti. sāssa ca 2- hoti
micchādiṭṭhi micchādiṭṭhikassa kho panāhaṁ gāmaṇi purisapuggalassa
dvinnaṁ gatīnaṁ aññataraṁ gatiṁ vadāmi nirayaṁ vā tiracchānayoniṁ vāti.

[592] evaṁ vutte tālaputto naṭagāmaṇī parodi assūni
pavattesi. etaṁ kho tyāhaṁ gāmaṇi nālatthaṁ alaṁ gāmaṇi
tiṭṭhatetaṁ mā maṁ etaṁ pucchīti. nāhaṁ bhante etaṁ rodāmi
yaṁ maṁ bhagavā evamāha. api cāhaṁ bhante pubbakehi ācariyapācariyehi
naṭehi dīgharattaṁ nikato vañcito paluddho yo so
naṭo (pts. s iv, 308) raṅgamajjhe samajjamajjhe saccālikena janaṁ hāseti rameti
so kāyassa bhedā paraṁ maraṇā pahāsānaṁ devānaṁ sahabyataṁ
upapajjatīti. abhikkantaṁ bhante abhikkantaṁ bhante seyyathāpi
bhante nikkujjitaṁ vā ukkujjeyya paṭicchannaṁ vā vivareyya mūḷhassa

footnote: 1 ma. yu. pare madetvā pamādetvā. 2 ma. yu. casaddo natthi.

page number: 380

vā maggaṁ ācikkheyya andhakāre vā telappajjotaṁ dhāreyya cakkhumanto
rūpāni dakkhantīti 1-. evameva 2- bhagavatā anekapariyāyena dhammo
pakāsito. esāhaṁ bhante bhagavantaṁ saraṇaṁ gacchāmi dhammañca
bhikkhusaṅghañca labheyyāhaṁ bhante bhagavato santike pabbajjaṁ
labheyyaṁ upasampadanti. alattha kho tālaputto naṭagāmaṇī
bhagavato santike pabbajjaṁ alattha upasampadaṁ. acirūpasampanno
ca panāyasmā tālaputto eko vūpakaṭṭho appamatto ātāpī
pahitatto viharanto .pe. aññataro ca panāyasmā tālaputto
arahataṁ ahosīti. dutiyaṁ.

[593] atha kho yodhājīvo gāmaṇī yena bhagavā tenupasaṅkami
upasaṅkamitvā .pe. ekamantaṁ nisinno kho yodhājīvo gāmaṇī
bhagavantaṁ etadavoca sutammetaṁ bhante pubbakānaṁ ācariyapācariyānaṁ
yodhājīvānaṁ bhāsamānānaṁ yo so yodhājīvo saṅgāme ussahati
vāyamati tamenaṁ ussahantaṁ vāyamantaṁ pare hananti pariyāpādenti
so kāyassa bhedā paraṁ maraṇā sarajitānaṁ 3- devānaṁ sahabyataṁ
upapajjatīti. idha bhagavā kimāhāti. alaṁ gāmaṇi tiṭṭhatetaṁ
mā maṁ etaṁ pucchīti. dutiyampi kho .pe. tatiyampi kho
yodhājīvo gāmaṇī bhagavantaṁ etadavoca sutammetaṁ bhante pubbakānaṁ
ācariyapācariyānaṁ yodhājīvānaṁ bhāsamānānaṁ yo so yodhājīvo

footnote: 1 yu. itisaddo natthi. 2 ma. yu. evamevaṁ. 3 ma. parajitānaṁ.
footnote: yu. saraṇjitānaṁ. evamuparipi.

page number: 381

saṅgāme ussahati vāyamati tamenaṁ ussahantaṁ vāyamantaṁ pare
hananti pariyāpādenti so kāyassa bhedā paraṁ maraṇā sarajitānaṁ
devānaṁ sahabyataṁ upapajjatīti. idha bhagavā kimāhāti. (pts. s iv, 309) addhā
kho tyāhaṁ gāmaṇi nālatthaṁ alaṁ gāmaṇi tiṭṭhatetaṁ mā maṁ
etaṁ pucchīti. apica tyāhaṁ byākarissāmi. yo so gāmaṇi
yodhājīvo saṅgāme ussahati vāyamati tassa taṁ cittaṁ pubbe
gahitaṁ 1- dukkaṭaṁ duppaṇihitaṁ ime sattā haññantu vā vajjhantu
vā ucchijjantu vā vinassantu vā 2- mā vā ahesuṁ iti vāti.
tamenaṁ ussahantaṁ vāyamantaṁ pare hananti pariyāpādenti so
kāyassa bhedā paraṁ maraṇā sarajito 3- nāma nirayo tattha upapajjati.
sace kho panassa evaṁ diṭṭhi hoti yo so yodhājīvo saṅgāme
ussahati vāyamati tamenaṁ ussahantaṁ vāyamantaṁ pare hananti
pariyāpādenti so kāyassa bhedā paraṁ maraṇā sarajitānaṁ
devānaṁ sahabyataṁ upapajjatīti. sāssa hoti micchādiṭṭhi.
micchādiṭṭhikassa kho panāhaṁ gāmaṇi purisapuggalassa dvinnaṁ gatīnaṁ
aññataraṁ gatiṁ vadāmi nirayaṁ vā tiracchānayoniṁ vāti.

[594] evaṁ vutte yodhājīvo gāmaṇī parodi assūni pavattesi.
etaṁ kho tyāhaṁ gāmaṇi nālatthaṁ alaṁ gāmaṇi tiṭṭhatetaṁ mā
maṁ etaṁ pucchīti. nāhaṁ bhante etaṁ rodāmi yaṁ maṁ bhagavā

footnote: 1 yu. hīnaṁ. 2 yu. vāsaddo natthi. 3 ma. parajito.

page number: 382

evamāha. api cāhaṁ bhante pubbakehi ācariyapācariyehi yodhājīvehi
dīgharattaṁ nikato vañcito paluddho yo so yodhājīvo
saṅgāme ussahati vāyamati tamenaṁ ussahantaṁ vāyamantaṁ pare
hananti pariyāpādenti so kāyassa bhedā paraṁ maraṇā sarajitānaṁ
devānaṁ sahabyataṁ upapajjatīti. abhikkantaṁ bhante abhikkantaṁ bhante
.pe. ajjatagge pāṇupetaṁ saraṇaṅgatanti. tatiyaṁ.

[595] (pts. s iv, 310) atha kho hatthāroho gāmaṇī yena bhagavā tenupasaṅkami
upasaṅkamitvā .pe. ajjatagge pāṇupetaṁ saraṇaṅgatanti.
catutthaṁ.

[596] atha kho assāroho gāmaṇī yena bhagavā tenupasaṅkami
upasaṅkamitvā ekamantaṁ nisīdi. ekamantaṁ nisinno kho assāroho
gāmaṇī bhagavantaṁ etadavoca sutammetaṁ bhante pubbakānaṁ ācariyapācariyānaṁ
assārohānaṁ bhāsamānānaṁ yo so assāroho saṅgāme
ussahati vāyamati tamenaṁ ussahantaṁ vāyamantaṁ pare hananti
pariyāpādenti so kāyassa bhedā paraṁ maraṇā sarajitānaṁ
devānaṁ sahabyataṁ upapajjatīti. idha bhagavā kimāhāti. alaṁ
gāmaṇi tiṭṭhatetaṁ mā maṁ etaṁ pucchīti. dutiyampi kho .pe.
tatiyampi kho assāroho gāmaṇī bhagavantaṁ etadavoca sutammetaṁ
bhante pubbakānaṁ ācariyapācariyānaṁ assārohānaṁ bhāsamānānaṁ yo
so assāroho saṅgāme ussahati vāyamati tamenaṁ ussahantaṁ

page number: 383

vāyamantaṁ pare hananti pariyāpādenti so kāyassa bhedā paraṁ
maraṇā sarajitānaṁ devānaṁ sahabyataṁ upapajjatīti. idha bhagavā
kimāhāti. addhā kho tyāhaṁ gāmaṇi nālatthaṁ alaṁ gāmaṇi
tiṭṭhatetaṁ mā maṁ etaṁ pucchīti. apica kho tyāhaṁ byākarissāmi.
yo so gāmaṇi assāroho saṅgāme ussahati vāyamati (pts. s iv, 311) tassa
taṁ cittaṁ pubbe gahitaṁ dukkaṭaṁ duppaṇihitaṁ ime sattā haññantu
vā vajjhantu vā ucchijjantu vā vinassantu vā mā vā ahesuṁ
iti vāti. tamenaṁ ussahantaṁ vāyamantaṁ pare hananti pariyāpādenti
so kāyassa bhedā paraṁ maraṇā sarajito nāma
nirayo tattha upapajjati. sace kho panassa evaṁ diṭṭhi hoti
yo so assāroho saṅgāme ussahati vāyamati tamenaṁ ussahantaṁ
vāyamantaṁ pare hananti pariyāpādenti so kāyassa bhedā paraṁ
maraṇā sarajitānaṁ devānaṁ sahabyataṁ upapajjatīti. sāssa hoti
micchādiṭṭhi. micchādiṭṭhikassa kho panāhaṁ gāmaṇi purisapuggalassa
dvinnaṁ gatīnaṁ aññataraṁ gatiṁ vadāmi nirayaṁ vā tiracchānayoniṁ vāti.

[597] evaṁ vutte assāroho gāmaṇī parodi assūni
pavattesi. etaṁ kho tyāhaṁ gāmaṇi nālatthaṁ alaṁ gāmaṇi
tiṭṭhatetaṁ mā maṁ etaṁ pucchīti. nāhaṁ bhante etaṁ rodāmi
yaṁ maṁ bhagavā evamāha. api cāhaṁ bhante pubbakehi ācariyapācariyehi
assārohehi dīgharattaṁ nikato vañcito paluddho yo

page number: 384

so assāroho saṅgāme ussahati vāyamati tamenaṁ ussahantaṁ
vāyamantaṁ pare hananti pariyāpādenti so kāyassa bhedā paraṁ
maraṇā sarajitānaṁ devānaṁ sahabyataṁ upapajjatīti. abhikkantaṁ
bhante .pe. ajjatagge pāṇupetaṁ saraṇaṅgatanti. pañcamaṁ.

[598] ekaṁ samayaṁ bhagavā nāḷandāyaṁ viharati pāvārikambavane.
atha kho asibandhakaputto gāmaṇī yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi. ekamantaṁ nisinno
kho asibandhakaputto gāmaṇī bhagavantaṁ etadavoca brāhmaṇā
bhante pacchābhūmakā kāmaṇḍalukā sevālamālikā udakorohakā
aggiparicārakā te mataṁ kālakataṁ uyyāpenti nāma saññāpenti
nāma saggaṁ nāma okkāpenti. bhagavā pana bhante arahaṁ
sammāsambuddho pahoti tathā kātuṁ yathā sabbo loko kāyassa
bhedā paraṁ maraṇā sugatiṁ saggaṁ lokaṁ upapajjeyyāti. tenahi
gāmaṇi taññevettha paṭipucchissāmi. yathā te khameyya tathā
naṁ byākareyyāsīti. taṁ kiṁ maññasi gāmaṇi idhassa puriso
pāṇātipātī adinnādāyī kāmesu micchācārī musāvādī pisuṇavāco
pharusavāco samphappalāpī abhijjhālu byāpannacitto micchādiṭṭhiko
tamenaṁ mahājanakāyo saṅgamma samāgamma āyāceyya
thomeyya pañjaliko anuparisakkeyya ayaṁ puriso kāyassa bhedā
paraṁ maraṇā sugatiṁ saggaṁ lokaṁ upapajjatūti. taṁ kiṁ maññasi

page number: 385

gāmaṇi api nu so puriso mahato janakāyassa āyācanahetu vā
thomanahetu vā pañjalikāanuparisakkanahetu vā kāyassa bhedā paraṁ
maraṇā sugatiṁ saggaṁ lokaṁ upapajjeyyāti. no hetaṁ bhante.

[599] seyyathāpi gāmaṇi puriso mahantaṁ 1- puthusilaṁ gambhīre
udakarahade pakkhipeyya tamenaṁ mahājanakāyo saṅgamma samāgamma
āyāceyya thomeyya pañjaliko anuparisakkeyya ummujja bho
puthusile uplava bho (pts. s iv, 313) puthusile thalamuplava bho puthusileti.
taṁ kiṁ maññasi gāmaṇi api nu sā puthusilā mahato janakāyassa
āyācanahetu vā thomanahetu vā pañjalikāanuparisakkanahetu vā
ummujjeyya vā uplaveyya vā thalaṁ vā uplaveyyāti. no
hetaṁ bhante. evameva kho gāmaṇi yo so puriso pāṇātipātī
adinnādāyī kāmesu micchācārī musāvādī pisuṇavāco pharusavāco
samphappalāpī abhijjhālu byāpannacitto micchādiṭṭhiko. kiñcāpi
taṁ mahājanakāyo saṅgamma samāgamma āyāceyya thomeyya pañjaliko
anuparisakkeyya ayaṁ puriso kāyassa bhedā paraṁ maraṇā sugatiṁ
saggaṁ lokaṁ upapajjatūti. atha kho so puriso kāyassa bhedā
paraṁ maraṇā apāyaṁ duggatiṁ vinipātaṁ nirayaṁ upapajjeyya.

[600] taṁ kiṁ maññasi gāmaṇi idhassa puriso pāṇātipātā
paṭivirato adinnādānā paṭivirato kāmesu micchācārā paṭivirato
musāvādā paṭivirato pisuṇāya vācāya paṭivirato pharusāya vācāya

footnote: 1 ma. yu. mahatiṁ.

page number: 386

paṭivirato samphappalāpā paṭivirato anabhijjhālu abyāpannacitto
sammādiṭṭhiko tamenaṁ mahājanakāyo saṅgamma samāgamma āyāceyya
thomeyya pañjaliko anuparisakkeyya ayaṁ puriso kāyassa bhedā
paraṁ maraṇā apāyaṁ duggatiṁ vinipātaṁ nirayaṁ upapajjatūti. taṁ kiṁ
maññasi gāmaṇi api nu so puriso mahato janakāyassa āyācanahetu
vā thomanahetu vā pañjalikāanuparisakkanahetu vā kāyassa bhedā
paraṁ maraṇā apāyaṁ duggatiṁ vinipātaṁ nirayaṁ upapajjeyyāti. no
hetaṁ bhante.

[601] seyyathāpi gāmaṇi puriso sappikumbhaṁ vā telakumbhaṁ
vā gambhīraṁ udakarahadaṁ 1- ogāhitvā 2- bhindeyya tatra yassa 3- sakkharā
vā kaṭhalā vā sā adhogāmī assa yañca khvassa tatra sappi
vā telaṁ vā taṁ uddhaṅgāmi (pts. s iv, 314) assa tamenaṁ mahājanakāyo saṅgamma
samāgamma āyāceyya thomeyya pañjaliko anuparisakkeyya osīda
bho sappitela saṁsīda bho sappitela adho gaccha bho sappitelāti.
taṁ kiṁ maññasi gāmaṇi api nu taṁ sappitelaṁ mahato janakāyassa
āyācanahetu vā thomanahetu vā pañjalikāanuparisakkanahetu vā
osīdeyya vā saṁsīdeyya vā adho vā gaccheyyāti. no hetaṁ
bhante. evameva kho gāmaṇi yo so puriso pāṇātipātā
paṭivirato adinnādānā paṭivirato kāmesu micchācārā paṭivirato
musāvādā paṭivirato pisuṇāya vācāya paṭivirato pharusāya vācāya

footnote: 1 ma. udakarahade. 2 ma. yu. ogāhetvā. 3 ma. tatra yāssa. yu.
footnote: tatrassa yā.

page number: 387

paṭivirato samphappalāpā paṭivirato anabhijjhālu abyāpannacitto
sammādiṭṭhiko kiñcāpi taṁ mahājanakāyo saṅgamma samāgamma
āyāceyya thomeyya pañjaliko anuparisakkeyya ayaṁ puriso kāyassa
bhedā paraṁ maraṇā apāyaṁ duggatiṁ vinipātaṁ nirayaṁ upapajjatūti.
atha kho so puriso kāyassa bhedā paraṁ maraṇā sugatiṁ saggaṁ
lokaṁ upapajjeyyāti.

[602] evaṁ vutte asibandhakaputto gāmaṇī bhagavantaṁ etadavoca
abhikkantaṁ bhante .pe. ajjatagge pāṇupetaṁ saraṇaṅgatanti.
chaṭṭhaṁ.

[603] ekaṁ samayaṁ bhagavā nāḷandāyaṁ viharati pāvārikambavane.
atha kho asibandhakaputto gāmaṇī yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho asibandhakaputto gāmaṇī bhagavantaṁ etadavoca nanu
bhante bhagavā sabbapāṇabhūtahitānukampī viharatīti. evaṁ gāmaṇi
tathāgato sabbapāṇabhūtahitānukampī viharatīti. atha kiñcarahi bhante
bhagavā ekaccānaṁ sakkaccaṁ dhammaṁ deseti ekaccānaṁ no tathā
sakkaccaṁ dhammaṁ desetīti. (pts. s iv, 315) tenahi gāmaṇi taññevettha
paṭipucchissāmi. yathā te khameyya tathā naṁ byākareyyāsi. taṁ
kiṁ maññasi gāmaṇi idha kassakassa gahapatino tīṇi khettāni
ekaṁ khettaṁ aggaṁ ekaṁ khettaṁ majjhimaṁ ekaṁ khettaṁ hīnaṁ jaṅgalaṁ

page number: 388

osaraṁ 1- pāpabhūmi. taṁ kiṁ maññasi gāmaṇi asu kassako gahapati
vījāni patiṭṭhapetukāmo kattha paṭhamaṁ patiṭṭhapeyya yaṁ vā aduṁ
khettaṁ aggaṁ yaṁ vā aduṁ khettaṁ majjhimaṁ yaṁ vā aduṁ khettaṁ hīnaṁ
jaṅgalaṁ osaraṁ pāpabhūminti. asu bhante kassako gahapati bījāni
patiṭṭhapetukāmo yaṁ aduṁ khettaṁ aggaṁ tattha patiṭṭhapeyya tattha
patiṭṭhapetvā yaṁ aduṁ khettaṁ majjhimaṁ tattha patiṭṭhapeyya tattha
patiṭṭhapetvā yaṁ aduṁ khettaṁ hīnaṁ jaṅgalaṁ osaraṁ pāpabhūmi tattha
patiṭṭhapeyyapi nopi patiṭṭhapeyya. taṁ kissa hetu. antamaso
gobhattaṁpi bhavissatīti.

[604] seyyathāpi gāmaṇi yaṁ aduṁ khettaṁ aggaṁ evameva
mayhaṁ bhikkhu bhikkhuniyo tesāhaṁ dhammaṁ desemi ādikalyāṇaṁ majjhekalyāṇaṁ
pariyosānakalyāṇaṁ sātthaṁ sabyañjanaṁ kevalaparipuṇṇaṁ
parisuddhaṁ brahmacariyaṁ pakāsemi. taṁ kissa hetu. ete hi
gāmaṇi maṁdīpā maṁleṇā maṁtāṇā maṁsaraṇā viharanti. seyyathāpi
gāmaṇi yaṁ aduṁ khettaṁ majjhimaṁ evameva mayhaṁ upāsakā upāsikāyo 2-
tesāhaṁ 3- dhammaṁ desemi ādikalyāṇaṁ majjhekalyāṇaṁ pariyosānakalyāṇaṁ
sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
pakāsemi. taṁ kissa hetu. ete hi gāmaṇi maṁdīpā maṁleṇā
maṁtāṇā maṁsaraṇā viharanti. seyyathāpi gāmaṇi yaṁ aduṁ khettaṁ
hīnaṁ jaṅgalaṁ (pts. s iv, 316) osaraṁ pāpabhūmi evameva mayhaṁ aññatitthiyā

footnote: 1 ma. yu. ūsaraṁ. 2 ma. upāsakaupāsikāyo. 3 ma. yu. tesaṁ pāhaṁ. evamuparipi.

page number: 389

samaṇabrāhmaṇaparibbājakā nesaṁ cāhaṁ dhammaṁ desemi ādikalyāṇaṁ
majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ
parisuddhaṁ brahmacariyaṁ pakāsemi.

[605] taṁ kissa hetu. appevanāma ekapadampi ājāneyyuṁ
taṁ nesaṁ assa dīgharattaṁ hitāya sukhāya 1-. seyyathāpi gāmaṇi
purisassa tayo udakamaṇikā eko udakamaṇiko acchiddo ahāriaparihārī 2-
eko udakamaṇiko acchiddo hāriparihārī 3- eko
udakamaṇiko chiddo hāriparihārī. taṁ kiṁ maññasi gāmaṇi
asu puriso udakaṁ nikkhipitukāmo tattha paṭhamaṁ nikkhipeyya yo vā
so udakamaṇiko acchiddo ahāriaparihārī yo vā so udakamaṇiko
acchiddo hāriparihārī yo vā so udakamaṇiko chiddo
hāriparihārī. asu bhante puriso udakaṁ nikkhipitukāmo yo so
udakamaṇiko acchiddo ahāriaparihārī tattha nikkhipeyya tattha
nikkhipitvā yo so udakamaṇiko acchiddo hāriparihārī tattha
nikkhipeyya tattha nikkhipitvā yo so udakamaṇiko chiddo
hāriparihārī tattha nikkhipeyyapi nopi nikkhipeyya. taṁ kissa hetu.
antamaso bhaṇḍadhovanaṁpi bhavissatīti.

[606] seyyathāpi gāmaṇi yo so udakamaṇiko acchiddo
ahāriaparihārī evameva mayhaṁ bhikkhu bhikkhuniyo tesāhaṁ dhammaṁ
desemi ādikalyāṇaṁ majjhekalyāṇaṁ pariyosānakalyāṇaṁ sātthaṁ

footnote: 1 ma. yu. sukhāyāti. 2 ma. yu. ahārī aparihārī. evamuparipi. 3 ma. yu. hārī
footnote: parihārī. evamuparipi. 4 ma. yu. kattha. evamuparipi.

page number: 390

sabyañjanaṁ kevalaparipuṇṇaṁ parisuddhaṁ brahmacariyaṁ pakāsemi. taṁ
kissa hetu. ete hi gāmaṇi maṁdīpā maṁleṇā maṁtāṇā maṁsaraṇā
viharanti. seyyathāpi gāmaṇi yo so udakamaṇiko acchiddo
hāriparihārī evameva mayhaṁ upāsakā upāsikāyo tesaṁ (pts. s iv, 317) ahaṁ
dhammaṁ desemi ādikalyāṇaṁ majjhekalyāṇaṁ pariyosānakalyāṇaṁ
sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāsemi.
taṁ kissa hetu. ete hi gāmaṇi maṁdīpā maṁleṇā maṁtāṇā
maṁsaraṇā viharanti. seyyathāpi gāmaṇi yo so udakamaṇiko
chiddo hāriparihārī evameva mayhaṁ aññatitthiyā samaṇabrāhmaṇaparibbājakā
tesaṁ ahaṁ dhammaṁ desemi ādikalyāṇaṁ majjhekalyāṇaṁ
pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ
brahmacariyaṁ pakāsemi. taṁ kissa hetu. appevanāma ekapadampi
ājāneyyuṁ taṁ nesaṁ assa dīgharattaṁ hitāya sukhāyāti.

[607] evaṁ vutte asibandhakaputto gāmaṇī bhagavantaṁ etadavoca
abhikkantaṁ bhante .pe. upāsakaṁ maṁ bhagavā dhāretu ajjatagge
pāṇupetaṁ saraṇaṅgatanti. sattamaṁ.

[608] ekaṁ samayaṁ bhagavā nāḷandāyaṁ viharati pāvārikambavane.
atha kho asibandhakaputto gāmaṇī nigaṇṭhasāvako yena bhagavā
tenupasaṅkami upasaṅkamitvā .pe. ekamantaṁ nisinnaṁ kho
asibandhakaputtaṁ gāmaṇiṁ bhagavā etadavoca kathaṁ nu kho gāmaṇi nigaṇṭho

page number: 391

nāṭaputto sāvakānaṁ dhammaṁ desetīti. evaṁ kho bhante nigaṇṭho
nāṭaputto sāvakānaṁ dhammaṁ deseti yokoci pāṇaṁ atimāpeti 1-
sabbo so āpāyiko nerayiko yokoci adinnaṁ ādiyati
sabbo so āpāyiko nerayiko yokoci kāmesu micchācarati
sabbo so āpāyiko nerayiko yokoci musā bhaṇati sabbo
so āpāyiko nerayiko yaṁ bahulaṁ yaṁ bahulaṁ viharati tena tena
niyyatīti. evaṁ kho bhante nigaṇṭho nāṭaputto sāvakānaṁ dhammaṁ
desetīti.

[609] yaṁ bahulaṁ yaṁ bahulaṁ ca gāmaṇi viharati tena (pts. s iv, 318) tena
niyyatīti. evaṁ sante na koci āpāyiko nerayiko bhavissati
yathā nigaṇṭhassa nāṭaputtassa vacanaṁ. taṁ kiṁ maññasi gāmaṇi
yo so puriso pāṇātipātī rattiyā vā divasassa vā samayāsamayaṁ
upādāya katamo bahutaro samayo yaṁ 2- so pāṇaṁ atimāpeti yaṁ
vā so pāṇaṁ nātimāpetīti. yo so bhante puriso pāṇātipātī
rattiyā vā divasassa vā samayāsamayaṁ upādāya appataro so
samayo yaṁ so pāṇaṁ atimāpeti. atha kho sveva bahutaro
samayo yaṁ so pāṇaṁ nātimāpetīti. yaṁ bahulaṁ yaṁ bahulaṁ ca
gāmaṇi viharati tena tena niyyatīti. evaṁ sante na koci
āpāyiko nerayiko bhavissati yathā nigaṇṭhassa nāṭaputtassa vacanaṁ.

[610] taṁ kiṁ maññasi gāmaṇi yo so puriso adinnādāyī

footnote: 1 ma. atipāteti. evamuparipi. 2 ma. yu. yaṁ vā. evamuparipi.

page number: 392

rattiyā vā divasassa vā samayāsamayaṁ upādāya katamo bahutaro
samayo yaṁ so adinnaṁ ādiyati yaṁ vā so adinnaṁ nādiyatīti.
yo so bhante puriso adinnādāyī rattiyā vā divasassa vā
samayāsamayaṁ upādāya appataro so samayo yaṁ so adinnaṁ
ādiyati. atha kho sveva bahutaro samayo yaṁ so adinnaṁ
nādiyatīti. yaṁ bahulaṁ yaṁ bahulaṁ ca gāmaṇi viharati tena tena
niyyatīti. evaṁ sante na koci āpāyiko nerayiko bhavissati
yathā nigaṇṭhassa nāṭaputtassa vacanaṁ.

[611] taṁ kiṁ maññasi gāmaṇi yo so puriso kāmesu micchācārī
rattiyā vā divasassa vā samayāsamayaṁ upadāya katamo bahutaro
samayo yaṁ so kāmesu micchācarati yaṁ vā so kāmesu micchā
na caratīti. yo so bhante puriso kāmesu micchācārī rattiyā
vā divasassa vā samayāsamayaṁ upādāya appataro so samayo yaṁ
so kāmesu micchācarati. atha kho sveva bahutaro samayo yaṁ
so kāmesu micchā na caratīti. yaṁ bahulaṁ yaṁ bahulaṁ ca gāmaṇi
viharati tena tena (pts. s iv, 319) niyyatīti. evaṁ sante na koci āpāyiko
nerayiko bhavissati yathā nigaṇṭhassa nāṭaputtassa vacanaṁ.

[612] taṁ kiṁ maññasi gāmaṇi yo so puriso musāvādī
rattiyā vā divasassa vā samayāsamayaṁ upādāya katamo bahutaro samayo
yaṁ so musā bhaṇati yaṁ vā so musā na bhaṇatīti. yo so

page number: 393

bhante puriso musāvādī rattiyā vā divasassa vā samayāsamayaṁ
upādāya appataro so samayo yaṁ so musā bhaṇati. atha kho
sveva bahutaro samayo yaṁ so musā na bhaṇatīti. yaṁ bahulaṁ yaṁ
bahulaṁ ca gāmaṇi viharati tena tena niyyatīti. evaṁ sante na koci
āpāyiko nerayiko bhavissati yathā nigaṇṭhassa nāṭaputtassa vacanaṁ.

[613] idha gāmaṇi ekacco satthā evaṁvādī hoti evaṁdiṭṭhi
yo koci pāṇamatimāpeti sabbo so āpāyiko nerayiko yo
koci adinnaṁ ādiyati sabbo so āpāyiko nerayiko yo koci
kāmesu micchācarati sabbo so āpāyiko nerayiko yo koci
musā bhaṇati sabbo so āpāyiko nerayikoti.

[614] tasmiṁ kho pana gāmaṇi satthari sāvako abhippasanno
hoti tassa evaṁ hoti mayhaṁ kho satthā evaṁvādī evaṁdiṭṭhi
yo koci pāṇamatimāpeti sabbo so āpāyiko nerayikoti.
atthi kho pana mayā pāṇo atimāpito 1- ahaṁpamhi āpāyiko
nerayikoti diṭṭhiṁ paṭilabhati taṁ gāmaṇi vācaṁ appahāya taṁ cittaṁ
appahāya taṁ diṭṭhiṁ appaṭinissajjitvā yathābhataṁ 2- nikkhitto evaṁ
niraye. mayhaṁ kho satthā evaṁvādī evaṁdiṭṭhi yo koci adinnaṁ
ādiyati sabbo so āpāyiko nerayikoti. atthi kho pana
mayā adinnaṁ ādinnaṁ ahaṁpamhi āpāyiko nerayikoti diṭṭhiṁ
paṭilabhati taṁ gāmaṇi vācaṁ appahāya taṁ cittaṁ appahāya taṁ

footnote: 1 ma. atipāpito. 2 yu. yathāhataṁ.

page number: 394

diṭṭhiṁ appaṭinissajjitvā yathābhataṁ nikkhitto evaṁ niraye. mayhaṁ
kho satthā evaṁvādī evaṁdiṭṭhi yo koci kāmesu micchācarati
sabbo (pts. s iv, 320) so āpāyiko nerayikoti. atthi kho pana mayā kāmesu
micchācārā ciṇṇā ahaṁpamhi 1- āpāyiko nerayikoti diṭṭhiṁ
paṭilabhati taṁ gāmaṇi vācaṁ appahāya taṁ cittaṁ appahāya taṁ diṭṭhiṁ
appaṭinissajjitvā yathābhataṁ nikkhitto evaṁ niraye. mayhaṁ kho
satthā evaṁvādī evaṁdiṭṭhi yo koci musā bhaṇati sabbo so
āpāyiko nerayikoti. atthi kho pana mayā musā bhaṇitaṁ ahaṁpamhi
āpāyiko nerayikoti diṭṭhiṁ paṭilabhati taṁ gāmaṇi vācaṁ appahāya
taṁ cittaṁ appahāya taṁ diṭṭhiṁ appaṭinissajjitvā yathābhataṁ nikkhitto
evaṁ niraye.

[615] idha pana gāmaṇi tathāgato loke uppajjati arahaṁ
sammāsambuddho vijjācaraṇasampanno sugato lokavidū anuttaro
purisadammasārathi satthā devamanussānaṁ buddho bhagavā. so anekapariyāyena
pāṇātipātaṁ garahati vigarahati pāṇātipātā viramathāti
cāha 2- adinnādānaṁ garahati vigarahati adinnādānā viramathāti cāha
kāmesu micchācāraṁ garahati vigarahati kāmesu micchācārā viramathāti
cāha musāvādaṁ garahati vigarahati musāvādā viramathāti cāha.
tasmiṁ kho pana gāmaṇi satthari sāvako abhippasanno hoti.
so iti paṭisañcikkhati bhagavā kho anekapariyāyena pāṇātipātaṁ

footnote: 1 ma. micchā ciṇṇaṁ ahampamhi. yu. micchā ciṇṇamāhampamhi. 2 yu. āha.

page number: 395

garahati vigarahati pāṇātipātā viramathāti cāha. atthi kho pana
mayā pāṇo atimāpito yāvatako vā tāvatako vā yo kho
pana mayā pāṇo atimāpito yāvatako vā tāvatako vā taṁ
na suṭṭhu taṁ na sādhu ahañceva kho pana tappaccayā vippaṭisārī
assaṁ na me taṁ pāpakammaṁ akataṁ bhavissatīti. so iti paṭisaṅkhāya
tañceva pāṇātipātaṁ pajahati āyatiñca pāṇātipātā paṭivirato
hoti evametassa pāpassa kammassa pahānaṁ hoti evametassa
pāpassa kammassa samatikkamo hoti.

[616] bhagavā kho anekapariyāyena adinnādānaṁ garahati vigarahati
adinnādānā viramathāti cāha. atthi kho pana mayā adinnaṁ
ādinnaṁ yāvatakaṁ vā tāvatakaṁ vā yaṁ kho pana mayā adinnaṁ
ādinnaṁ yāvatakaṁ vā tāvatakaṁ vā taṁ na suṭṭhu taṁ na sādhu
ahañceva kho pana tappaccayā vippaṭisārī assaṁ na me taṁ
pāpakammaṁ akataṁ bhavissatīti. so iti paṭisaṅkhāya tañceva
adinnādānaṁ pajahati āyatiñca adinnādānā paṭivirato hoti
evametassa pāpassa kammassa pahānaṁ hoti evametassa pāpassa
kammassa samatikkamo hoti.

[617] bhagavā kho anekapariyāyena kāmesu micchācāraṁ garahati
vigarahati kāmesu micchācārā viramathāti cāha. atthi kho pana
mayā kāmesu micchā ciṇṇaṁ yāvatakaṁ vā tāvatakaṁ vā yaṁ kho

page number: 396

pana mayā kāmesu micchā ciṇṇaṁ yāvatakaṁ vā tāvatakaṁ vā taṁ
na suṭṭhu taṁ na sādhu ahañceva kho pana tappaccayā vippaṭisārī
assaṁ na me taṁ pāpakammaṁ akataṁ bhavissatīti. so iti paṭisaṅkhāya
tañceva kāmesu micchācāraṁ pajahati āyatiñca kāmesu micchācārā
paṭivirato hoti. evametassa pāpassa kammassa pahānaṁ hoti
evametassa pāpassa kammassa samatikkamo hoti.

[618] bhagavā kho pana anekapariyāyena musāvādaṁ garahati vigarahati
musāvādā viramathāti cāha. atthi kho pana mayā musā bhaṇitaṁ
yāvatakaṁ vā tāvatakaṁ vā yaṁ kho pana mayā musā bhaṇitaṁ yāvatakaṁ
vā tāvatakaṁ vā taṁ na suṭṭhu taṁ na sādhu ahañceva kho pana
tappaccayā vippaṭisārī assaṁ na me taṁ pāpakammaṁ akataṁ bhavissatīti.
so iti paṭisaṅkhāya tañceva musāvādaṁ pajahati āyatiñca musāvādā
paṭivirato hoti. evametassa pāpassa kammassa pahānaṁ hoti
evametassa pāpassa kammassa samatikkamo hoti.

[619] so pāṇātipātaṁ pahāya pāṇātipātā paṭivirato hoti
adinnādānaṁ pahāya adinnādānā paṭivirato hoti kāmesu micchācāraṁ
pahāya kāmesu micchācārā paṭivirato hoti musāvādaṁ pahāya
musāvādā paṭivirato hoti pisuṇaṁ vācaṁ pahāya pisuṇāya vācāya
paṭivirato hoti pharusaṁ vācaṁ pahāya pharusāya vācāya paṭivirato
hoti samphappalāpaṁ pahāya samphappalāpā paṭivirato hoti abhijjhaṁ

page number: 397

pahāya anabhijjhālu hoti byāpādapadosaṁ (pts. s iv, 322) pahāya abyāpannacitto
hoti micchādiṭṭhiṁ pahāya sammādiṭṭhiko hoti. sakho so
gāmaṇi ariyasāvako evaṁ vigatābhijjho vigatabyāpādo asammūḷho
sampajāno paṭissato mettāsahagatena cetasā ekaṁ disaṁ pharitvā
viharati tathā dutiyaṁ. tathā tatiyaṁ. tathā catutthaṁ. iti
uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena
cetasā vipulena mahaggatena appamāṇena averena abyāpajjhena
pharitvā viharati. seyyathāpi gāmaṇi balavā saṅkhadhamo
appakasireneva catuddisā viññāpeyya. evameva kho gāmaṇi evaṁ
bhāvitāya mettāya cetovimuttiyā evaṁ bahulīkatāya yaṁ pamāṇakataṁ
kammaṁ na taṁ tatrāvasissati na taṁ tatrāvatiṭṭhati. sakho so
gāmaṇi ariyasāvako evaṁ vigatābhijjho vigatabyāpādo asammūḷho
sampajāno paṭissato karuṇāsahagatena cetasā. muditāsahagatena
cetasā. upekkhāsahagatena cetasā ekaṁ disaṁ pharitvā viharati
tathā dutiyaṁ. tathā tatiyaṁ. tathā catutthaṁ. iti uddhamadho
tiriyaṁ sabbadhi sabbattatāya sabbāvantaṁ lokaṁ upekkhāsahagatena
cetasā vipulena mahaggatena appamāṇena averena abyāpajjhena
pharitvā viharati. seyyathāpi gāmaṇi balavā saṅkhadhamo
appakasireneva catuddisā viññāpeyya. evameva kho gāmaṇi evaṁ
bhāvitāya upekkhāya cetovimuttiyā evaṁ bahulīkatāya yaṁ pamāṇakataṁ

page number: 398

kammaṁ na taṁ tatrāvasissati na taṁ tatrāvatiṭṭhatīti. evaṁ
vutte asibandhakaputto gāmaṇī nigaṇṭhasāvako bhagavantaṁ etadavoca
abhikkantaṁ bhante abhikkantaṁ bhante .pe. upāsakaṁ maṁ bhagavā dhāretu
ajjatagge pāṇupetaṁ saraṇaṅgatanti. aṭṭhamaṁ.

[620] ekaṁ samayaṁ bhagavā kosalesu cārikaṁ caramāno mahatā
bhikkhusaṅghena saddhiṁ yena nāḷandā tadavasari. (pts. s iv, 323) tatra sudaṁ bhagavā
nāḷandāyaṁ viharati pāvārikambavane. tena kho pana samayena
nāḷandā dubbhikkhā hoti dvīhitikā setaṭṭhikā salākāvuttā.
tena kho pana samayena nigaṇṭho nāṭaputto nāḷandāyaṁ
paṭivasati mahatiyā nigaṇṭhaparisāya saddhiṁ. atha kho asibandhakaputto
gāmaṇī nigaṇṭhasāvako yena nigaṇṭho nāṭaputto tenupasaṅkami
upasaṅkamitvā nigaṇṭhaṁ nāṭaputtaṁ abhivādetvā ekamattaṁ nisīdi.
ekamantaṁ nisinnaṁ kho asibandhakaputtaṁ gāmaṇiṁ nigaṇṭho nāṭaputto
etadavoca ehi tvaṁ gāmaṇi samaṇassa gotamassa vādaṁ āropehi
evaṁ te kalyāṇo kittisaddo abbhuggacchissati asibandhakaputtena
gāmaṇinā samaṇassa gotamassa evaṁmahiddhikassa evaṁmahānubhāvassa
vādo āropitoti. kathaṁ panāhaṁ bhante samaṇassa gotamassa
evaṁmahiddhikassa evaṁmahānubhāvassa vādaṁ āropemīti 1-. ehi tvaṁ
gāmaṇi yena samaṇo gotamo tenupasaṅkama upasaṅkamitvā
samaṇaṁ gotamaṁ evaṁ vadehi nanu bhante bhagavā anekapariyāyena

footnote: 1 ma. yu. āropessāmīti.

page number: 399

kulānaṁ anudayaṁ vaṇṇeti anurakkhaṁ vaṇṇeti anukampaṁ vaṇṇetīti.
sace te 1- gāmaṇi samaṇo gotamo evaṁ puṭṭho evaṁ byākaroti
evaṁ gāmaṇi tathāgato anekapariyāyena kulānaṁ anudayaṁ vaṇṇeti
anurakkhaṁ vaṇṇeti anukampaṁ vaṇṇetīti. tamenaṁ tvaṁ evaṁ
vadeyyāsi atha kiñcarahi bhante bhagavā nāḷande dubbhikkhe
dvīhitike setaṭṭhike salākāvutte mahatā bhikkhusaṅghena saddhiṁ
cārikañcarati ucchedāya bhagavā kulānaṁ paṭipanno anayāya bhagavā
kulānaṁ paṭipanno upaghātāya bhagavā kulānaṁ paṭipannoti. imaṁ
kho te gāmaṇi samaṇo gotamo ubhatokoṭikaṁ pañhaṁ puṭṭho
neva sakkhati uggilituṁ neva sakkhati ogilitunti.

[621] (pts. s iv, 324) evaṁ bhanteti kho asibandhakaputto gāmaṇī nigaṇṭhassa
nāṭaputtassa paṭissutvā uṭṭhāyāsanā nigaṇṭhaṁ nāṭaputtaṁ
abhivādetvā padakkhiṇaṁ katvā yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho asibandhakaputto gāmaṇī bhagavantaṁ etadavoca nanu
bhante bhagavā anekapariyāyena kulānaṁ anudayaṁ vaṇṇeti anurakkhaṁ
vaṇṇeti anukampaṁ vaṇṇetīti. evaṁ gāmaṇi tathāgato anekapariyāyena
kulānaṁ anudayaṁ vaṇṇeti anurakkhaṁ vaṇṇeti anukampaṁ
vaṇṇetīti. atha kiñcarahi bhante bhagavā nāḷande dubbhikkhe
dvīhitike setaṭṭhike salākāvutte mahatā bhikkhusaṅghena saddhiṁ

footnote: 1 ma. yu. kho.

page number: 400

cārikaṁ carati ucchedāya bhagavā kulānaṁ paṭipanno anayāya bhagavā
kulānaṁ paṭipanno upaghātāya bhagavā kulānaṁ paṭipannoti.

[622] ito so gāmaṇi ekanavuto kappo yamahaṁ anussarāmi
nābhijānāmi kiñci kulaṁ pakkabhikkhādānena upahatapubbaṁ. atha
kho yāni tāni kulāni addhāni mahaddhanāni mahābhogāni pahūtajātarūparajatāni
pahūtavittūpakaraṇāni pahūtadhanadhaññāni sabbāni tāni
dānasambhūtāni ceva saccasambhūtāni ca saññamasambhūtāni ca 1-. aṭṭha
gāmaṇi hetū aṭṭha paccayā kulānaṁ upaghātāya rājato vā kulāni
upaghātaṁ gacchanti corato vā kulāni upaghātaṁ gacchanti aggito
vā kulāni upaghātaṁ gacchanti udakato vā kulāni upaghātaṁ
gacchanti nihitaṁ vā ṭhānā 2- vigacchati 3- duppayuttā vā kammantā
vipajjanti 4- kule vā kulaṅgāroti upapajjati yo te bhoge
vikirati vidhamati viddhaṁseti aniccatāyeva aṭṭhamīti. ime kho
gāmaṇi aṭṭha hetū aṭṭha paccayā kulānaṁ upaghātāya. imesu
kho gāmaṇi aṭṭhasu hetūsu aṭṭhasu paccayesu saṁvijjamānesu yo
maṁ evaṁ vadeyya ucchedāya bhagavā kulānaṁ paṭipanno anayāya
bhagavā kulānaṁ paṭipanno upaghātāya bhagavā kulānaṁ paṭipannoti.
taṁ gāmaṇi vācaṁ appahāya taṁ cittaṁ appahāya taṁ diṭṭhiṁ appaṭinissajjitvā
yathābhataṁ nikkhitto evaṁ nirayeti.

footnote: 1 ma. sāmaññasaṁbhūtāni ca. 2 sī. yu. ayaṁ pāṭho natthi. 3 sī. yu. nādhigacchanti.
footnote: 4 yu. kammantaṁ jahanti.

page number: 401

evaṁ vutte asibandhakaputto gāmaṇī bhagavantaṁ etadavoca abhikkantaṁ
bhante abhikkantaṁ bhante .pe. upāsakaṁ maṁ bhagavā dhāretu
ajjatagge pāṇupetaṁ saraṇaṅgatanti. navamaṁ.

[623] ekaṁ samayaṁ bhagavā rājagahe viharati veḷuvane kalandakanivāpe.
tena kho pana samayena rājantepure rājaparisāya
sannisinnānaṁ sannipatitānaṁ ayamantarākathā udapādi kappati samaṇānaṁ
sakyaputtiyānaṁ jātarūparajataṁ sādiyanti samaṇā sakyaputtiyā jātarūparajataṁ
paṭiggaṇhanti samaṇā sakyaputtiyā jātarūparajatanti.

[624] tena kho pana samayena maṇicūḷako gāmaṇī tassaṁ
parisāyaṁ nisinno hoti. atha kho maṇicūḷako gāmaṇī taṁ parisaṁ
etadavoca mā ayyā evaṁ avacuttha na kappati samaṇānaṁ
sakyaputtiyānaṁ jātarūparajataṁ na sādiyanti samaṇā sakyaputtiyā
jātarūparajataṁ na paṭiggaṇhanti samaṇā sakyaputtiyā jātarūparajataṁ
nikkhittamaṇisuvaṇṇā samaṇā sakyaputtiyā apetajātarūparajatāti.
asakkhi kho maṇicūḷako gāmaṇī taṁ parisaṁ saññāpetuṁ.

[625] atha kho maṇicūḷako gāmaṇī yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. (pts. s iv, 326) ekamantaṁ
nisinno kho maṇicūḷako gāmaṇī bhagavantaṁ etadavoca idha bhante
rājantepure rājaparisāya sannisinnānaṁ sannipatitānaṁ ayamantarākathā
udapādi kappati samaṇānaṁ sakyaputtiyānaṁ jātarūparajataṁ sādiyanti

page number: 402

samaṇā sakyaputtiyā jātarūparajataṁ paṭiggaṇhanti samaṇā sakyaputtiyā
jātarūparajatanti. evaṁ vutte ahaṁ bhante taṁ parisaṁ etadavocaṁ
mā ayyā evaṁ avacuttha na kappati samaṇānaṁ sakyaputtiyānaṁ
jātarūparajataṁ na sādiyanti samaṇā sakyaputtiyā jātarūparajataṁ na
paṭiggaṇhanti samaṇā sakyaputtiyā jātarūparajataṁ nikkhittamaṇisuvaṇṇā
samaṇā sakyaputtiyā apetajātarūparajatāti. asakkhiṁ
khohaṁ bhante taṁ parisaṁ saññāpetuṁ. kaccāhaṁ bhante evaṁ byākaramāno
vuttavādī ceva bhagavato homi na ca bhagavantaṁ abhūtena
abbhācikkhāmi dhammassa cānudhammaṁ byākaromi na ca koci
sahadhammiko vādānupāto 1- gārayhaṁ ṭhānaṁ āgacchatīti.

[626] taggha tvaṁ gāmaṇi evaṁ byākaramāno vuttavādī ceva
me ahosi na ca maṁ abhūtena abbhācikkhasi dhammassa cānudhammaṁ
byākarosi na ca koci sahadhammiko vādānupāto 1- gārayhaṁ ṭhānaṁ
āgacchati. na hi gāmaṇi kappati samaṇānaṁ sakyaputtiyānaṁ jātarūparajataṁ
na sādiyanti samaṇā sakyaputtiyā jātarūparajataṁ na
paṭiggaṇhanti samaṇā sakyaputtiyā jātarūparajataṁ nikkhittamaṇisuvaṇṇā
samaṇā sakyaputtiyā apetajātarūparajatā. yassa kho
gāmaṇi jātarūparajataṁ kappati pañcapi tassa kāmaguṇā kappanti
yassa pañca kāmaguṇā kappanti tassapi jātarūparajataṁ kappati 2-

footnote: 1 ma. yu. vādānuvādo. evamuparipi. 2 sī. ma. idaṁ pāṭhattayaṁ na dissati.

page number: 403

ekaṁsenetaṁ gāmaṇi dhāreyyāsi assamaṇadhammo asakyaputtiyadhammoti.
api cāhaṁ gāmaṇi evaṁ vadāmi tiṇaṁ tiṇatthikena
pariyesitabbaṁ dāruṁ dārutthikena pariyesitabbaṁ sakaṭaṁ sakaṭatthikena
pariyesitabbaṁ puriso purisatthikena (pts. s iv, 327) pariyesitabbo. na tvevāhaṁ
gāmaṇi kenaci pariyāyena jātarūparajataṁ sāditabbaṁ pariyesitabbanti
vadāmīti. dasamaṁ.

[627] ekaṁ samayaṁ bhagavā mallesu viharati uruvelakappaṁ
nāma mallānaṁ nigamo. atha kho gandhabhako gāmaṇī 1- yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinno kho gandhabhako gāmaṇī bhagavantaṁ
etadavoca sādhu me bhante bhagavā dukkhassa samudayañca atthaṅgamañca
desetūti. ahañce te gāmaṇi atītamaddhānaṁ ārabbha dukkhassa
samudayañca atthaṅgamañca deseyyaṁ evaṁ ahosi atītamaddhānanti.
tatra te siyā kaṅkhā siyā vimati. ahañce te gāmaṇi
anāgatamaddhānaṁ ārabbha dukkhassa samudayañca atthaṅgamañca deseyyaṁ
evaṁ bhavissati anāgatamaddhānanti. tatrāpi te siyā kaṅkhā
siyā vimati. api cāhaṁ gāmaṇi idheva nisinno ettheva te
nisinnassa dukkhassa samudayañca atthaṅgamañca desessāmi taṁ

footnote: 1 ma. bhadrako gāmaṇi. yu. bhadragako gāmaṇi.

page number: 404

suṇohi sādhukaṁ manasikarohi bhāsissāmīti. evaṁ bhanteti
kho gandhabhako gāmaṇī bhagavato paccassosi. bhagavā etadavoca
taṁ kiṁ maññasi gāmaṇi atthi te uruvelakappe manussā yesaṁ
te vadhena vā bandhena vā jāniyā vā garahāya vā uppajjeyyuṁ
sokaparidevadukkhadomanassupāyāsāti. atthi me bhante uruvelakappe
manussā yesaṁ me vadhena vā bandhena vā jāniyā vā garahāya
vā uppajjeyyuṁ sokaparidevadukkhadomanassupāyāsāti. atthi pana
te gāmaṇi uruvelakappe manussā yesaṁ (pts. s iv, 328) te vadhena vā bandhena
vā jāniyā vā garahāya vā nuppajjeyyuṁ sokaparidevadukkha-
domanassupāyāsāti. atthi me bhante uruvelakappe manussā yesaṁ me
vadhena vā bandhena vā jāniyā vā garahāya vā nuppajjeyyuṁ
sokaparidevadukkhadomanassupāyāsāti. ko nu kho gāmaṇi hetu
ko paccayo yena te ekaccānaṁ uruvelakappiyānaṁ manussānaṁ
vadhena vā bandhena vā jāniyā vā garahāya vā uppajjeyyuṁ
sokaparidevadukkhadomanassupāyāsā. ko vā pana gāmaṇi hetu
ko paccayo yena te ekaccānaṁ uruvelakappiyānaṁ manussānaṁ vadhena
vā bandhena vā jāniyā vā garahāya vā nuppajjeyyuṁ
sokaparidevadukkhadomanassupāyāsāti. yesaṁ me bhante uruvelakappiyānaṁ
manussānaṁ vadhena vā bandhena vā jāniyā vā garahāya vā
uppajjeyyuṁ sokaparidevadukkhadomanassupāyāsā atthi me tesu

page number: 405

chandarāgo. yesampana me bhante uruvelakappiyānaṁ manussānaṁ vadhena
vā bandhena vā jāniyā vā garahāya vā nuppajjeyyuṁ
sokaparidevadukkhadomanassupāyāsā natthi me tesu chandarāgoti.
iminā tvaṁ gāmaṇi dhammena diṭṭhena viditena akālikena pattena
pariyogāḷhena atītānāgate nayaṁ nehi yaṁ kho kiñci atītamaddhānaṁ
dukkhaṁ uppajjamānaṁ uppajji sabbantaṁ chandamūlakaṁ chandanidānaṁ
chando hi mūlaṁ dukkhassa. yampi hi kiñci anāgatamaddhānaṁ
dukkhaṁ uppajjamānaṁ uppajjissati sabbantaṁ chandamūlakaṁ chandanidānaṁ
chando hi mūlaṁ dukkhassāti. acchariyaṁ bhante abbhutaṁ bhante
yāva subhāsitañcidaṁ tena bhagavatā yaṅkiñci atītamaddhānaṁ dukkhaṁ
uppajjamānaṁ (pts. s iv, 329) uppajji sabbantaṁ chandamūlakaṁ chandanidānaṁ chando
hi mūlaṁ dukkhassāti. yaṅkiñci anāgatamaddhānaṁ dukkhaṁ uppajjamānaṁ
uppajjissati sabbantaṁ chandamūlakaṁ chandanidānaṁ chando hi mūlaṁ
dukkhassāti. atthi me bhante ciravāsī nāma kumāro bahi
āvasathe paṭivasati so khvāhaṁ bhante kālasseva vuṭṭhāya purisaṁ
uyyojemi gaccha bhaṇe ciravāsiṁ kumāraṁ jānāhīti. yāvakīvañca
bhante so puriso nāgacchati tassa me hoteva aññathattaṁ mā
hevaṁ 1- ciravāsissa kumārassa kiñci ābādhayethāti 2-.

[628] taṁ kiṁ maññasi gāmaṇi ciravāsissa 

[3]- kumārassa vadhena vā
bandhena vā jāniyā vā garahāya vā uppajjeyyuṁ sokaparideva-
dukkhadomanassupāyāsāti.

footnote: 1 ma. yu. heva. 2 ma. ābādhayissathāti. yu. ābādhayessati. 3 yu. te.

page number: 406

ciravāsissa me bhante kumārassa vadhena vā
bandhena vā jāniyā vā garahāya vā jīvitassapi siyā aññathattaṁ
kiṁ pana me nuppajjissanti sokaparidevadukkhadomanassupāyāsāti.
iminā kho etaṁ gāmaṇi pariyāyena veditabbaṁ yaṅkiñci dukkhaṁ
uppajjamānaṁ uppajjati sabbantaṁ chandamūlakaṁ chandanidānaṁ chando
hi mūlaṁ dukkhassāti. taṁ kiṁ maññasi gāmaṇi yadā te ciravāsimātā
adiṭṭhā ahosi assutā ahosi te ciravāsimātuyā chando vā
rāgo vā pemaṁ vāti. no hetaṁ bhante. dassanaṁ vā te gāmaṇi
āgamma savanaṁ vā 

[1]- evaṁ te ahosi ciravāsimātuyā chando vā
rāgo vā pemaṁ vāti. evaṁ bhante. taṁ kiṁ maññasi gāmaṇi
ciravāsimātuyā te vadhena vā bandhena vā jāniyā vā garahāya vā
uppajjeyyuṁ sokaparidevadukkhadomanassupāyāsāti. (pts. s iv, 330) ciravāsimātuyā
me bhante vadhena vā bandhena vā jāniyā vā garahāya vā jīvitassapi
siyā aññathattaṁ kiṁ pana me nuppajjissanti sokaparidevadukkhadomanassupāyāsāti.
iminā kho etaṁ gāmaṇi pariyāyena veditabbaṁ
yaṅkiñci dukkhaṁ uppajjamānaṁ uppajjati sabbantaṁ chandamūlakaṁ chandanidānaṁ
chando hi mūlaṁ dukkhassāti. ekādasamaṁ.

[629] atha kho rāsiyo gāmaṇī yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho rāsiyo gāmaṇī bhagavantaṁ etadavoca sutammetaṁ bhante

footnote: 1 yu. te gāmaṇi āgamma.

page number: 407

samaṇo gotamo sabbaṁ tapaṁ garahati sabbaṁ tapassiṁ lūkhajīviṁ ekaṁsena
upavadati upakkosatīti. ye te bhante evamāhaṁsu samaṇo gotamo
sabbaṁ tapaṁ garahati sabbaṁ tapassiṁ lūkhajīviṁ ekaṁsena upavadati
upakkosatīti. kacci te bhante bhagavato vuttavādino na ca
bhagavantaṁ abhūtena abbhācikkhanti dhammassa cānudhammaṁ byākaronti
na ca koci sahadhammiko vādānupāto gārayhaṁ ṭhānaṁ āgacchatīti. ye
te gāmaṇi evamāhaṁsu samaṇo gotamo sabbaṁ tapaṁ garahati sabbaṁ
tapassiṁ lūkhajīviṁ ekaṁsena upavadati upakkosatīti. na me te
vuttavādino abbhācikkhanti ca pana mante asatā abhūtena 1-.

[630] dveme gāmaṇi antā pabbajitena na sevitabbā yo
cāyaṁ kāmesu kāmasukhallikānuyogo hīno gammo pothujjaniko anariyo
anatthasañhito yo cāyaṁ attakilamathānuyogo dukkho anariyo
anatthasañhito. ete te gāmaṇi ubho ante anupagamma
majjhimā paṭipadā tathāgatena abhisambuddhā (pts. s iv, 331) cakkhukaraṇī ñāṇakaraṇī
upasamāya abhiññāya sambodhāya nibbānāya saṁvattati. katamā
ca sā gāmaṇi majjhimā paṭipadā tathāgatena abhisambuddhā cakkhukaraṇī
ñāṇakaraṇī upasamāya abhiññāya sambodhāya nibbānāya
saṁvattati. ayameva ariyo aṭṭhaṅgiko maggo. seyyathīdaṁ. sammādiṭṭhi
.pe. sammāsamādhi. ayaṁ kho sā gāmaṇi majjhimā

footnote: 1 ma. asatā tucchā abhūtena.

page number: 408

paṭipadā tathāgatena abhisambuddhā cakkhukaraṇī ñāṇakaraṇī upasamāya
abhiññāya sambodhāya nibbānāya saṁvattati.

[631] tayome 1- gāmaṇi kāmabhogino santo saṁvijjamānā
lokasmiṁ. katame tayo. idha gāmaṇi ekacco kāmabhogī
adhammena bhoge pariyesati sāhasena adhammena bhoge pariyesitvā
sāhasena na attānaṁ sukheti na 2- pīṇeti na saṁvibhajati na puññāni
karoti. idha pana gāmaṇi ekacco kāmabhogī adhammena bhoge
pariyesati sāhasena adhammena bhoge pariyesitvā sāhasena attānaṁ
sukheti pīṇeti na saṁvibhajati na puññāni karoti. idha pana gāmaṇi
ekacco kāmabhogī adhammena bhoge pariyesati sāhasena adhammena
bhoge pariyesitvā sāhasena attānaṁ sukheti pīṇeti saṁvibhajati
puññāni karoti.

[632] idha pana gāmaṇi ekacco kāmabhogī dhammādhammena bhoge
pariyesati sāhasenapi asāhasenapi dhammādhammena bhoge pariyesitvā
sāhasenapi asāhasenapi (pts. s iv, 332) na attānaṁ sukheti na 2- pīṇeti na saṁvibhajati
na puññāni karoti. idha pana gāmaṇi ekacco kāmabhogī dhammādhammena
bhoge pariyesati sāhasenapi asāhasenapi dhammādhammena bhoge
pariyesitvā sāhasenapi asāhasenapi attānaṁ sukheti pīṇeti na
saṁvibhajati na puññāni karoti. idha gāmaṇi ekacco kāmabhogī
dhammādhammena bhoge pariyesati sāhasenapi asāhasenapi dhammādhammena

footnote: 1 ma. tayo khome. 2 yu. nasaddo natthi.

page number: 409

bhoge pariyesitvā sāhasenapi asāhasenapi attānaṁ sukheti pīṇeti
saṁvibhajati puññāni karoti.

[633] idha pana gāmaṇi ekacco kāmabhogī dhammena bhoge
pariyesati asāhasena dhammena bhoge pariyesitvā asāhasena na
attānaṁ sukheti na 1- pīṇeti na saṁvibhajati na puññāni karoti. idha
pana gāmaṇi ekacco kāmabhogī dhammena bhoge pariyesati asāhasena
dhammena bhoge pariyesitvā asāhasena attānaṁ sukheti pīṇeti na
saṁvibhajati na puññāni karoti. idha pana gāmaṇi ekacco kāmabhogī
dhammena bhoge pariyesati asāhasena dhammena bhoge pariyesitvā
asāhasena attānaṁ sukheti pīṇeti saṁvibhajati puññāni karoti te
ca bhoge gadhito mucchito ajjhāpanno anādīnavadassāvī anissaraṇapañño
paribhuñjati. idha pana gāmaṇi ekacco kāmabhogī dhammena
bhoge pariyesati asāhasena dhammena bhoge pariyesitvā asāhasena
attānaṁ sukheti pīṇeti saṁvibhajati puññāni karoti te ca bhoge
agadhito amucchito anajjhāpanno ādīnavadassāvī nissaraṇapañño
paribhuñjati.

[634] tatra gāmaṇi yvāyaṁ kāmabhogī adhammena bhoge pariyesati
sāhasena adhammena bhoge pariyesitvā sāhasena na attānaṁ sukheti
na pīṇeti na saṁvibhajati na puññāni karoti. ayaṁ gāmaṇi kāmabhogī
tīhi ṭhānehi gārayho. katamehi tīhi ṭhānehi gārayho.

footnote: 1 yu. nasaddo natthi.

page number: 410

adhammena bhoge pariyesati sāhasenāti iminā paṭhamena ṭhānena
gārayho. na attānaṁ sukheti na 1- pīṇetīti iminā dutiyena ṭhānena
gārayho. na saṁvibhajati na puññāni karotīti iminā tatiyena ṭhānena
gārayho. ayaṁ gāmaṇi kāmabhogī imehi tīhi ṭhānehi gārayho.

[635] tatra gāmaṇi yvāyaṁ kāmabhogī adhammena bhoge pariyesati
sāhasena adhammena bhoge pariyesitvā sāhasena attānaṁ sukheti pīṇeti
na saṁvibhajati na puññāni karoti. ayaṁ gāmaṇi kāmabhogī dvīhi
ṭhānehi gārayho ekena ṭhānena pāsaṁso. katamehi dvīhi ṭhānehi
gārayho. adhammena bhoge pariyesati sāhasenāti iminā paṭhamena
ṭhānena gārayho. na saṁvibhajati na puññāni karotīti iminā
dutiyena ṭhānena gārayho. katamena ekena ṭhānena pāsaṁso.
attānaṁ sukheti pīṇetīti iminā ekena ṭhānena pāsaṁso. ayaṁ
gāmaṇi kāmabhogī imehi dvīhi ṭhānehi gārayho iminā ekena
ṭhānena pāsaṁso.

[636] tatra gāmaṇi yvāyaṁ kāmabhogī adhammena bhoge pariyesati
sāhasena adhammena bhoge pariyesitvā sāhasena (pts. s iv, 334) attānaṁ sukheti
pīṇeti saṁvibhajati puññāni karoti. ayaṁ gāmaṇi kāmabhogī ekena
ṭhānena gārayho dvīhi ṭhānehi pāsaṁso. katamena ekena
ṭhānena gārayho. adhammena bhoge pariyesati sāhasenāti iminā
ekena ṭhānena gārayho. katamehi dvīhi ṭhānehi pāsaṁso.

footnote: 1 yu. nasaddo natthi.

page number: 411

attānaṁ sukheti pīṇetīti iminā paṭhamena ṭhānena pāsaṁso. saṁvibhajati
puññāni karotīti iminā dutiyena ṭhānena pāsaṁso. ayaṁ gāmaṇi
kāmabhogī iminā ekena ṭhānena gārayho imehi dvīhi ṭhānehi
pāsaṁso.

[637] tatra gāmaṇi yvāyaṁ kāmabhogī dhammādhammena bhoge
pariyesati sāhasenapi asāhasenapi dhammādhammena bhoge pariyesitvā
sāhasenapi asāhasenapi na attānaṁ sukheti na pīṇeti na saṁvibhajati
na puññāni karoti. ayaṁ gāmaṇi kāmabhogī ekena ṭhānena
pāsaṁso tīhi ṭhānehi gārayho. katamena ekena ṭhānena
pāsaṁso. dhammena bhoge pariyesati asāhasenāti iminā ekena
ṭhānena pāsaṁso. katamehi tīhi ṭhānehi gārayho. adhammena
bhoge pariyesati sāhasenāti iminā paṭhamena ṭhānena gārayho.
na attānaṁ sukheti na pīṇetīti iminā dutiyena ṭhānena gārayho.
na saṁvibhajati na puññāni karotīti iminā tatiyena ṭhānena gārayho.
ayaṁ gāmaṇi kāmabhogī iminā ekena ṭhānena pāsaṁso imehi
tīhi ṭhānehi gārayho.

[638] tatra gāmaṇi yvāyaṁ kāmabhogī dhammādhammena bhoge
pariyesati sāhasenapi asāhasenapi dhammādhammena bhoge pariyesitvā
sāhasenapi asāhasenapi attānaṁ sukheti piṇeti na saṁvibhajati na
puññāni karoti. ayaṁ gāmaṇi kāmabhogī dvīhi ṭhānehi pāsaṁso

page number: 412

dvīhi ṭhānehi gārayho. katamehi dvīhi ṭhānehi pāsaṁso.
dhammena bhoge pariyesati asāhasenāti iminā paṭhamena ṭhānena
pāsaṁso. attānaṁ sukheti pīṇetīti iminā dutiyena ṭhānena
pāsaṁso. katamehi dvīhi ṭhānehi gārayho. adhammena bhoge
pariyesati sāhasenāti iminā paṭhamena ṭhānena gārayho. na
saṁvibhajati na puññāni karotīti iminā dutiyena ṭhānena gārayho.
ayaṁ gāmaṇi kāmabhogī imehi dvīhi ṭhānehi pāsaṁso imehi
dvīhi ṭhānehi gārayho.

[639] tatra gāmaṇi yvāyaṁ kāmabhogī dhammādhammena bhoge
pariyesati sāhasenapi asāhasenapi dhammādhammena bhoge pariyesitvā
sāhasenapi asāhasenapi attānaṁ sukheti pīṇeti saṁvibhajati puññāni
karoti. ayaṁ gāmaṇi kāmabhogī tīhi ṭhānehi pāsaṁso ekena
ṭhānena gārayho. katamehi tīhi ṭhānehi pāsaṁso. dhammena
bhoge pariyesati asāhasenāti iminā paṭhamena ṭhānena pāsaṁso.
attānaṁ sukheti pīṇetīti iminā dutiyena ṭhānena pāsaṁso. saṁvibhajati
puññāni karotīti iminā tatiyena ṭhānena pāsaṁso. katamena
ekena ṭhānena gārayho. adhammena bhoge pariyesati sāhasenāti
iminā ekena ṭhānena gārayho. ayaṁ gāmaṇi kāmabhogī imehi
tīhi ṭhānehi pāsaṁso iminā ekena ṭhānena gārayho.

[640] tatra gāmaṇi yvāyaṁ kāmabhogī dhammena bhoge pariyesati

page number: 413

asāhasena dhammena bhoge pariyesitvā asāhasena na attānaṁ sukheti
na pīṇeti na saṁvibhajati na puññāni karoti. ayaṁ gāmaṇi
kāmabhogī ekena ṭhānena pāsaṁso dvīhi ṭhānehi gārayho.
katamena ekena ṭhānena pāsaṁso. dhammena bhoge pariyesati
asāhasenāti iminā ekena ṭhānena pāsaṁso. katamehi dvīhi
ṭhānehi gārayho. na attānaṁ sukheti na pīṇetīti iminā paṭhamena
ṭhānena gārayho. na saṁvibhajati na puññāni karotīti iminā
dutiyena ṭhānena gārayho. ayaṁ gāmaṇi kāmabhogī iminā ekena
ṭhānena pāsaṁso imehi dvīhi ṭhānehi gārayho.

[641] (pts. s iv, 336) tatra gāmaṇi yvāyaṁ kāmabhogī dhammena bhoge pariyesati
asāhasena dhammena bhoge pariyesitvā asāhasena attānaṁ sukheti
pīṇeti na saṁvibhajati na puññāni karoti. ayaṁ gāmaṇi kāmabhogī
davīhi ṭhānehi pāsaṁso ekena ṭhānena gārayho. katamehi dvīhi
ṭhānehi pāsaṁso. dhammena bhoge pariyesati asāhasenāti iminā
paṭhamena ṭhānena pāsaṁso. attānaṁ sukheti pīṇetīti iminā
dutiyena ṭhānena pāsaṁso. katamena ekena ṭhānena gārayho.
na saṁvibhajati na puññāni karotīti iminā ekena ṭhānena gārayho.
ayaṁ gāmaṇi kāmabhogī imehi dvīhi ṭhānehi pāsaṁso iminā
ekena ṭhānena gārayho.

[642] tatra gāmaṇi yvāyaṁ kāmabhogī dhammena bhoge pariyesati

page number: 414

asāhasena dhammena bhoge pariyesitvā asāhasena attānaṁ sukheti
pīṇeti saṁvibhajati puññāni karoti te ca bhoge gadhito mucchito
ajjhāpanno 1- anādīnavadassāvī anissaraṇapañño paribhuñjati. ayaṁ
gāmaṇi kāmabhogī tīhi ṭhānehi pāsaṁso ekena ṭhānena gārayho
katamehi tīhiṭhā nehi pāsaṁso. dhammena bhoge pariyesati asāhasenāti
iminā paṭhamena ṭhānena pāsaṁso. attānaṁ sukheti pīṇetīti
iminā dutiyena ṭhānena pāsaṁso. saṁvibhajati puññāni karotīti
iminā tatiyena ṭhānena pāsaṁso. katamena ekena ṭhānena
gārayho. te ca bhoge gadhito mucchito ajjhāpanno anādīnavadassāvī
anissaraṇapañño paribhuñjatīti iminā ekena ṭhānena
gārayho. ayaṁ gāmaṇi kāmabhogī imehi tīhi ṭhānehi pāsaṁso
iminā ekena ṭhānena gārayho.

[643] tatra gāmaṇi yvāyaṁ kāmabhogī dhammena bhoge pariyesati
asāhasena dhammena bhoge pariyesitvā asāhasena attānaṁ sukheti
pīṇeti saṁvibhajati puññāni karoti (pts. s iv, 337) te ca bhoge agadhito amucchito
anajjhāpanno 2- ādīnavadassāvī nissaraṇapañño paribhuñjati. ayaṁ
gāmaṇi kāmabhogī catūhi ṭhānehi pāsaṁso. katamehi catūhi
ṭhānehi pāsaṁso. dhammena bhoge pariyesati asāhasenāti iminā
paṭhamena ṭhānena pāsaṁso. attānaṁ sukheti pīṇetīti iminā
dutiyena ṭhānena pāsaṁso. saṁvibhajati puññāni karotīti iminā

footnote: 1 ma. ajjhopanno. 2 ma. anajjhopanno.

page number: 415

tatiyena ṭhānena pāsaṁso. te ca bhoge agadhito amucchito
anajjhāpanno ādīnavadassāvī nissaraṇapañño paribhuñjatīti iminā
catutthena ṭhānena pāsaṁso. ayaṁ gāmaṇi kāmabhogī imehi catūhi
ṭhānehi pāsaṁso.

[644] tayome gāmaṇi tapassino lūkhajīvino santo saṁvijjamānā
lokasmiṁ. katame tayo. idha gāmaṇi ekacco tapassī lūkhajīvī
saddho agārasmā anagāriyaṁ pabbajito hoti appevanāma kusalaṁ
dhammaṁ adhigaccheyyaṁ appevanāma uttarimanussadhammaṁ 1- alamariyañāṇadassanavisesaṁ
sacchikareyyanti. so attānaṁ ātāpeti paritāpeti
kusalañca dhammaṁ nādhigacchati uttarimanussadhammaṁ 2- alamariyañāṇadassanavisesaṁ
na sacchikaroti. idha pana gāmaṇi ekacco tapassī lūkhajīvī
saddho agārasmā anagāriyaṁ pabbajito hoti appevanāma kusalaṁ
dhammaṁ adhigaccheyyaṁ appevanāma uttarimanussadhammaṁ alamariyañāṇadassanavisesaṁ
sacchikareyyanti. so attānaṁ ātāpeti paritāpeti
kusalaṁ hi kho dhammaṁ adhigacchati uttarimanussadhammaṁ alamariyañāṇadassanavisesaṁ
na sacchikaroti. (pts. s iv, 338) idha pana gāmaṇi ekacco tapassī
lūkhajīvī saddho agārasmā anagāriyaṁ pabbajito hoti appevanāma
kusalaṁ dhammaṁ adhigaccheyyaṁ appevanāma uttarimanussadhammaṁ
alamariyañāṇadassanavisesaṁ sacchikareyyanti. so attānaṁ ātāpeti

footnote: 1 sī. ma. yu. sabbavāresu uttarimanussadhammāti pāṭho dissati.
footnote: 2 ma. uttari ca manussadhammā. evamuparipi.

page number: 416

paritāpeti kusalañca dhammaṁ adhigacchati uttarimanussadhammaṁ alamariyañāṇadassanavisesaṁ
sacchikaroti.

[645] tatra gāmaṇi yvāyaṁ tapassī lūkhajīvī attānaṁ ātāpeti
paritāpeti kusalañca dhammaṁ nādhigacchati uttarimanussadhammaṁ alamariyañāṇadassanavisesaṁ
na sacchikaroti. ayaṁ gāmaṇi tapassī lūkhajīvī
tīhi ṭhānehi gārayho. katamehi tīhi ṭhānehi gārayho.
attānaṁ ātāpeti paritāpetīti iminā paṭhamena ṭhānena gārayho.
kusalañca dhammaṁ nādhigacchatīti iminā dutiyena ṭhānena gārayho.
uttarimanussadhammaṁ alamariyañāṇadassanavisesaṁ na sacchikarotīti iminā
tatiyena ṭhānena gārayho. ayaṁ gāmaṇi tapassī lūkhajīvī imehi
tīhi ṭhānehi gārayho.

[646] tatra gāmaṇi yvāyaṁ tapassī lūkhajīvī attānaṁ ātāpeti
paritāpeti kusalañhi kho dhammaṁ adhigacchati uttarimanussadhammaṁ
alamariyañāṇadassanavisesaṁ na sacchikaroti. ayaṁ gāmaṇi tapassī
lūkhajīvī dvīhi ṭhānehi gārayho ekena ṭhānena pāsaṁso. katamehi
dvīhi ṭhānehi gārayho. attānaṁ ātāpeti paritāpetīti iminā
paṭhamena ṭhānena gārayho. uttarimanussadhammaṁ alamariyañāṇadassanavisesaṁ
na sacchikarotīti iminā dutiyena ṭhānena gārayho.
katamena ekena ṭhānena pāsaṁso. kusalañhi kho dhammaṁ adhigacchatīti
iminā ekena ṭhānena pāsaṁso. ayaṁ gāmaṇi tapassī lūkhajīvī

page number: 417

imehi dvīhi ṭhānehi gārayho iminā ekena ṭhānena pāsaṁso.

[647] (pts. s iv, 339) tatra gāmaṇi yvāyaṁ tapassī lūkhajīvī attānaṁ ātāpeti
paritāpeti kusalaṁ ca dhammaṁ adhigacchati uttarimanussadhammaṁ alamariyañāṇadassanavisesaṁ
sacchikaroti. ayaṁ gāmaṇi tapassī lūkhajīvī
ekena ṭhānena gārayho dvīhi ṭhānehi pāsaṁso. katamena
ekena ṭhānena gārayho. attānaṁ ātāpeti paritāpetīti iminā
ekena ṭhānena gārayho. katamehi dvīhi ṭhānehi pāsaṁso.
kusalaṁ ca dhammaṁ adhigacchatīti iminā paṭhamena ṭhānena pāsaṁso.
uttarimanussadhammaṁ alamariyañāṇadassanavisesaṁ sacchikarotīti iminā
dutiyena ṭhānena pāsaṁso. ayaṁ gāmaṇi tapassī lūkhajīvī iminā
ekena ṭhānena gārayho imehi dvīhi ṭhānehi pāsaṁso.

[648] tisso imā gāmaṇi sandiṭṭhikā nijjarā akālikā
ehipassikā opanayikā paccattaṁ veditabbā viññūhi. katamā
tisso. yaṁ ratto rāgādhikaraṇaṁ attabyābādhāyapi ceteti
parabyābādhāyapi ceteti ubhayabyābādhāyapi ceteti rāge pahīne
neva attabyābādhāyapi 1- ceteti na parabyābādhāyapi 1- ceteti na
ubhayabyābādhāyapi ceteti sandiṭṭhikā nijjarā akālikā ehipassikā
opanayikā paccattaṁ veditabbā viññūhi. yaṁ duṭṭho dosādhikaraṇaṁ
attabyābādhāyapi ceteti parabyābādhāyapi ceteti ubhayabyābādhāyapi

footnote: 1 ma. yu. pisaddo natthi.

page number: 418

ceteti dose pahīne neva attabyābādhāyapi ceteti
na parabyābādhāyapi ceteti na ubhayabyābādhāyapi ceteti sandiṭṭhikā
nijjarā akālikā ehipassikā opanayikā paccattaṁ veditabbā
viññūhi. yaṁ mūḷho mohādhikaraṇaṁ attabyābādhāyapi ceteti
parabyābādhāyapi ceteti ubhayabyābādhāyapi ceteti mohe pahīne
neva attabyābādhāyapi ceteti na parabyābādhāyapi ceteti na
ubhayabyābādhāyapi ceteti sandiṭṭhikā nijjarā akālikā ehipassikā
opanayikā paccattaṁ veditabbā viññūhi. imā kho gāmaṇi tisso
sandiṭṭhikā nijjarā akālikā ehipassikā opanayikā paccattaṁ
veditabbā viññūhīti. evaṁ vutte rāsiyo gāmaṇī bhagavantaṁ
etadavoca abhikkantaṁ bhante abhikkantaṁ bhante .pe. upāsakaṁ
maṁ bhagavā dhāretu ajjatagge pāṇupetaṁ saraṇaṅgatanti. dvādasamaṁ.

[649] ekaṁ samayaṁ bhagavā koḷiyesu viharati uttarannāma
koḷiyānaṁ nigamo. atha kho pāṭaliyo gāmaṇī yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinno kho pāṭaliyo gāmaṇī bhagavantaṁ
etadavoca sutammetaṁ bhante samaṇo gotamo māyaṁ jānātīti. ye
te bhante evamāhaṁsu samaṇo gotamo māyaṁ jānātīti. kacci te
bhante bhagavato vuttavādino na ca bhagavantaṁ abhūtena abbhācikkhanti
dhammassa cānudhammaṁ byākaronti na ca koci sahadhammiko vādānupāto

page number: 419

gārayhaṁ ṭhānaṁ āgacchati. anabbhakkhātukāmā 1- hi mayaṁ bhante
bhagavantanti. ye te gāmaṇi evamāhaṁsu samaṇo gotamo māyaṁ
jānātīti. vuttavādino ceva me te na ca maṁ abhūtena abbhācikkhanti
dhammassa cānudhammaṁ byākaronti na ca koci sahadhammiko
vādānupāto gārayhaṁ ṭhānaṁ āgacchatīti. (pts. s iv, 341) saccaṁyeva kira bho
mayaṁ tesaṁ samaṇabrāhmaṇānaṁ na saddahāma samaṇo gotamo māyaṁ
jānātīti. samaṇo khalu bho gotamo māyāvīti. yo nu kho gāmaṇi
evaṁ vadeti ahaṁ māyaṁ jānāmīti. so evaṁ vadeti ahaṁ māyāvīti.
tatheva taṁ bhagavā hoti tatheva taṁ sugata hotīti. tenahi gāmaṇi
taññevettha paṭipucchissāmi. yathā te khameyya tathā taṁ byākareyyāsi.

[650] taṁ kiṁ maññasi gāmaṇi jānāsi tvaṁ koḷiyānaṁ
lambacūḷake bhaṭeti. jānāmahaṁ bhante koḷiyānaṁ lambacūḷake
bhaṭeti. taṁ kiṁ maññasi gāmaṇi kimatthiyā koḷiyānaṁ lambacūḷakā
bhaṭāti. ye ca bhante koḷiyānaṁ corā te ca paṭisedhetuṁ yāni
ca koḷiyānaṁ dūteyyāni tāni ca pahātuṁ 2- etadatthiyā bhante
koḷiyānaṁ lambacūḷakā bhaṭāti. taṁ kiṁ maññasi gāmaṇi jānāsi
tvaṁ koḷiyānaṁ nigame lambacūḷake bhaṭe sīlavanto vā te dussīlā 3-
vāti. jānāmahaṁ bhante koḷiyānaṁ lambacūḷake bhaṭe dussīle

footnote: 1 ma. anabbhācikkhitukāmā. 2 ma. yu. vahātuṁ. 3 ma. sīlavante vā te dussīle vāti.

page number: 420

pāpadhamme ye ca loke dussīlā pāpadhammā koḷiyānaṁ lambacūḷakā
bhaṭā tesaṁ aññatarāti. yo nu kho gāmaṇi evaṁ vadeyya
pāṭaliyo gāmaṇī jānāti koḷiyānaṁ lambacūḷake bhaṭe dussīle
pāpadhamme pāṭaliyopi gāmaṇī dussīlo pāpadhammoti sammā
nu kho so vadamāno vadeyyāti. no hetaṁ bhante. aññe
bhante koḷiyānaṁ lambacūḷakā bhaṭā aññohamasmi aññathādhammā
koḷiyānaṁ lambacūḷakā bhaṭā aññathādhammohamasmīti. (pts. s iv, 342) tvaṁ hi nāma
gāmaṇi lacchasi pāṭaliyo gāmaṇī jānāti koḷiyānaṁ lambacūḷake
bhaṭe dussīle pāpadhamme na ca pāṭaliyo gāmaṇī dussīlo pāpadhammoti
tasmā 1- tathāgato na lacchati tathāgato māyaṁ jānāti
na ca tathāgato māyāvīti.

[651] māyañcāhaṁ gāmaṇi pajānāmi māyāya ca vipākaṁ
yathāpaṭipanno ca māyāvī kāyassa bhedā paraṁ maraṇā apāyaṁ duggatiṁ
vinipātaṁ nirayaṁ upapajjati tañca pajānāmi. pāṇātipātañcāhaṁ
gāmaṇi pajānāmi pāṇātipātassa ca vipākaṁ yathāpaṭipanno ca
pāṇātipātī kāyassa bhedā paraṁ maraṇā apāyaṁ duggatiṁ vinipātaṁ
nirayaṁ upapajjati tañca pajānāmi. adinnādānaṁ cāhaṁ gāmaṇi
pajānāmi adinnādānassa ca vipākaṁ yathāpaṭipanno ca adinnādāyī
kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati
tañca pajānāmi. kāmesu micchācārañcāhaṁ gāmaṇi pajānāmi

footnote: 1 ma. yu. kasmā.

page number: 421

kāmesu micchācārassa ca vipākaṁ yathāpaṭipanno ca kāmesu micchācārī
kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati
tañca pajānāmi. musāvādañcāhaṁ gāmaṇi pajānāmi musāvādassa
ca vipākaṁ yathāpaṭipanno ca musāvādī kāyassa bhedā paraṁ maraṇā
apāyaṁ duggatiṁ vinipātaṁ nirayaṁ upapajjati tañca pajānāmi.
pisuṇavācaṁ cāhaṁ gāmaṇi pajānāmi pisuṇavācāya ca vipākaṁ yathāpaṭipanno
ca pisuṇavāco kāyassa bhedā paraṁ maraṇā apāyaṁ
duggatiṁ vinipātaṁ nirayaṁ upapajjati tañca pajānāmi. pharusavācaṁ
cāhaṁ gāmaṇi pajānāmi pharusavācāya ca vipākaṁ yathāpaṭipanno ca
pharusavāco kāyassa bhedā paraṁ maraṇā apāyaṁ duggatiṁ vinipātaṁ
nirayaṁ upapajjati tañca pajānāmi. (pts. s iv, 343) samphappalāpañcāhaṁ gāmaṇi
pajānāmi samphappalāpassa ca vipākaṁ yathāpaṭipanno ca samphappalāpī
kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati
tañca pajānāmi. abhijjhañcāhaṁ gāmaṇi pajānāmi abhijjhāya ca
vipākaṁ yathāpaṭipanno ca abhijjhālu kāyassa bhedā paraṁ maraṇā
apāyaṁ duggatiṁ vinipātaṁ nirayaṁ upapajjati tañca pajānāmi.
byāpādapadosañcāhaṁ gāmaṇi pajānāmi byāpādapadosassa ca
vipākaṁ yathāpaṭipanno ca byāpannacitto kāyassa bhedā paraṁ
maraṇā apāyaṁ duggatiṁ vinipātaṁ nirayaṁ upapajjati tañca pajānāmi.
micchādiṭṭhiṁ cāhaṁ gāmaṇi pajānāmi micchādiṭṭhiyā ca vipākaṁ

page number: 422

yathāpaṭipanno ca micchādiṭṭhiko kāyassa bhedā paraṁ maraṇā
apāyaṁ duggatiṁ vinipātaṁ nirayaṁ upapajjati tañca pajānāmi.

[652] santi hi gāmaṇi eke samaṇabrāhmaṇā evaṁvādino
evaṁdiṭṭhino yo koci pāṇamatimāpeti 1- sabbo so diṭṭhe va
dhamme dukkhaṁ domanassaṁ paṭisaṁvedayati yo koci adinnaṁ ādiyati
sabbo so diṭṭhe va dhamme dukkhaṁ domanassaṁ paṭisaṁvedayati yo
koci kāmesu micchācarati sabbo so diṭṭhe va dhamme dukkhaṁ
domanassaṁ paṭisaṁvedayati yo koci musā bhaṇati sabbo so
diṭṭhe va dhamme dukkhaṁ domanassaṁ paṭisaṁvedayatīti.

[653] dissati kho ca pana gāmaṇi idhekacco mālī kuṇḍalī
sunhāto suvilitto kappitakesamassu itthikāmehi rājā maññe
paricārento. tamenaṁ evamāhaṁsu ambho ayaṁ puriso kiṁ akāsi
mālī kuṇḍalī sunhāto suvilitto kappitakesamassu itthikāmehi rājā
maññe paricāretīti. tamenaṁ (pts. s iv, 344) evamāhaṁsu ambho ayaṁ puriso rañño
paccatthikaṁ pasayha jīvitā voropeti tassa rājā attamano
abhihāramadāsi tenāyaṁ puriso mālī kuṇḍalī sunhāto suvilitto
kappitakesamassu itthikāmehi rājā maññe paricāretīti. dissati
kho gāmaṇi idhekacco daḷhāya rajjuyā pacchābāhaṁ gāḷhabandhanaṁ
bandhitvā khuramuṇḍaṁ karitvā kharassarena paṇavena rathiyāya rathiyaṁ
siṅghāṭakena siṅghāṭakaṁ parinetvā dakkhiṇena dvārena nikkhamitvā

footnote: 1 ma. pāṇamatipāteti. evamuparipi.

page number: 423

dakkhiṇato nagarassa sīsaṁ chijjamāno. tamenaṁ evamāhaṁsu ambho
ayaṁ puriso kiṁ akāsi daḷhāya rajjuyā pacchābāhaṁ gāḷhabandhanaṁ
bandhitvā khuramuṇḍaṁ karitvā kharassarena paṇavena rathiyāya rathiyaṁ
siṅghāṭakena siṅghāṭakaṁ parinetvā dakkhiṇena dvārena nikkhamitvā
dakkhiṇato nagarassa sīsaṁ chindatīti. tamenaṁ evamāhaṁsu ambho
ayaṁ puriso rājaveriṁ itthiṁ vā purisaṁ vā jīvitā voropeti tena
naṁ rājāno gahetvā evarūpaṁ kammakaraṇaṁ kārentīti. taṁ
kiṁ maññasi gāmaṇi api nu te evarūpaṁ diṭṭhaṁ vā sutaṁ vāti.
diṭṭhañca no bhante sutañca suyyissati cāti.

[654] tatra gāmaṇi ye te samaṇabrāhmaṇā evaṁvādino
evaṁdiṭṭhino yo koci pāṇamatimāpeti sabbo so diṭṭhe va
dhamme dukkhaṁ domanassaṁ paṭisaṁvedayatīti. saccaṁ vā te āhaṁsu
musā vāti. musā bhante. ye pana te tucchaṁ musā vilapanti
sīlavanto vā te dussīlā vāti. (pts. s iv, 345) dussīlā bhante. ye pana
te dussīlā pāpadhammā micchāpaṭipannā vā te sammāpaṭipannā
vāti. micchāpaṭipannā bhante. ye pana te micchāpaṭipannā
micchādiṭṭhikā vā te sammādiṭṭhikā vāti. micchādiṭṭhikā
bhante. ye pana te micchādiṭṭhikā kallaṁ nu tesu pasīditunti.
no hetaṁ bhante.

[655] dissati kho pana gāmaṇi idhekacco mālī kuṇḍalī .pe.

footnote: 1 ma. evarūpaṁ kammakāraṇaṁ. evamuparipi.

page number: 424

itthikāmehi rājā maññe paricārento. tamenaṁ evamāhaṁsu
ambho ayaṁ puriso kiṁ akāsi mālī kuṇḍalī .pe. itthikāmehi
rājā maññe paricāretīti. tamenaṁ evamāhaṁsu ambho ayaṁ
puriso rañño paccatthikassa pasayha adinnaṁ ādiyati 1- tassa
rājā attamano abhihāramadāsi tenāyaṁ puriso mālī kuṇḍalī
.pe. itthikāmehi rājā maññe paricāretīti. dissati kho
gāmaṇi idhekacco daḷhāya rajjuyā .pe. dakkhiṇato nagarassa
sīsaṁ chijjamāno. tamenaṁ evamāhaṁsu ambho ayaṁ puriso kiṁ
akāsi daḷhāya rajjuyā .pe. dakkhiṇato nagarassa sīsaṁ chindatīti.
tamenaṁ evamāhaṁsu ambho ayaṁ puriso gāmā vā araññā vā
adinnaṁ theyyasaṅkhātaṁ ādiyati tena naṁ rājāno gahetvā evarūpaṁ
kammakaraṇaṁ kārentīti. taṁ kiṁ maññesi gāmaṇi api nu te
evarūpaṁ diṭṭhaṁ vā sutaṁ vāti. diṭṭhañca no bhante sutañca
suyyissati cāti.

[656] (pts. s iv, 346) tatra gāmaṇi ye te samaṇabrāhmaṇā evaṁvādino
evaṁdiṭṭhino yo koci adinnaṁ ādiyati sabbo so diṭṭhe va
dhamme dukkhaṁ domanassaṁ paṭisaṁvedayatīti. saccaṁ vā te āhaṁsu
musā vāti .pe. kallaṁ nu tesu pasīditunti. no hetaṁ bhante.

[657] dissati kho pana gāmaṇi idhekacco mālī kuṇḍalī
.pe. itthikāmehi rājā maññe paricārento. tamenaṁ

footnote: 1 ma. yu. ratanaṁ ahāsi.

page number: 425

evamāhaṁsu ambho ayaṁ puriso kiṁ akāsi mālī kuṇḍalī .pe.
itthikāmehi rājā maññe paricāretīti. tamenaṁ evamāhaṁsu
ambho ayaṁ puriso rañño paccatthikassa dāresu cārittaṁ
āpajji tassa rājā attamano abhihāramadāsi tenāyaṁ puriso
mālī kuṇḍalī .pe. itthikāmehi rājā maññe paricāretīti.
dissati kho gāmaṇi idhekacco daḷhāya rajjuyā .pe. dakkhiṇato
nagarassa sīsaṁ chijjamāno. tamenaṁ evamāhaṁsu ambho ayaṁ puriso
kiṁ akāsi daḷhāya rajjuyā .pe. dakkhiṇato nagarassa sīsaṁ
chindatīti. tamenaṁ evamāhaṁsu ambho ayaṁ puriso kulitthīsu
kulakumārīsu cārittaṁ āpajji tena naṁ rājāno gahetvā evarūpaṁ
kammakaraṇaṁ kārentīti. taṁ kiṁ maññesi gāmaṇi api nu te
evarūpaṁ diṭṭhaṁ vā sutaṁ vāti. diṭṭhañca no bhante sutaṁ ca
suyyissati cāti.

[658] tatra gāmaṇi ye te samaṇabrāhmaṇā evaṁvādino
evaṁdiṭṭhino yokoci kāmesu micchācarati sabbo so diṭṭhe va
dhamme dukkhaṁ domanassaṁ paṭisaṁvedayatīti. saccaṁ vā te āhaṁsu musā
vāti .pe. kallaṁ nu tesu pasīditunti. no hetaṁ bhante.

[659] (pts. s iv, 347) dissati kho pana gāmaṇi idhekacco mālī kuṇḍalī
sunhāto suvilitto kappitakesamassu itthikāmehi rājā maññe
paricārento. tamenaṁ evamāhaṁsu ambho ayaṁ puriso kiṁ

page number: 426

akāsi mālī kuṇḍalī sunhāto suvilitto kappitakesamassu itthikāmehi
rājā maññe paricāretīti. tamenaṁ evamāhaṁsu ambho
ayaṁ puriso rājānaṁ musāvādena hāseti tassa rājā attamano
abhihāramadāsi tenāyaṁ puriso mālī kuṇḍalī sunhāto suvilitto
kappitakesamassu itthikāmehi rājā maññe paricāretīti. dissati
kho gāmaṇi idhekacco daḷhāya rajjuyā pacchābāhaṁ gāḷhabandhanaṁ
bandhitvā khuramuṇḍaṁ katvā kharassarena paṇavena rathiyāya rathiyaṁ
siṅghāṭakena siṅghāṭakaṁ parinetvā dakkhiṇena dvārena nikkhamitvā
dakkhiṇato nagarassa sīsaṁ chijjamāno. tamenaṁ evamāhaṁsu ambho
ayaṁ puriso kiṁ akāsi daḷhāya rajjuyā pacchābāhaṁ gāḷhabandhanaṁ
bandhitvā khuramuṇḍaṁ karitvā kharassarena paṇavena rathiyāya rathiyaṁ
siṅghāṭakena siṅghāṭakaṁ parinetvā dakkhiṇena dvārena nikkhamitvā
dakkhiṇato nagarassa sīsaṁ chindatīti. tamenaṁ evamāhaṁsu ambho
ayaṁ puriso gahapatissa vā gahapatiputtassa vā musāvādena atthaṁ
bhañji tena naṁ rājāno gahetvā evarūpaṁ kammakaraṇaṁ
kārentīti. taṁ kiṁ maññasi gāmaṇi api nu te evarūpaṁ diṭṭhaṁ
vā sutaṁ vāti. diṭṭhañca no bhante sutañca suyyissati cāti.

[660] tatra gāmaṇi ye te samaṇabrāhmaṇā evaṁvādino
evaṁdiṭṭhino yo koci musā bhaṇati sabbo so diṭṭhe va
dhamme dukkhaṁ domanassaṁ paṭisaṁvedayatīti. saccaṁ vā te āhaṁsu

page number: 427

musā vāti. musā bhante. ye pana te tucchaṁ musā vilapanti
sīlavanto vā te dussīlā vāti. dussīlā bhante. ye pana
te dussīlā pāpadhammā micchāpaṭipannā vā te sammāpaṭipannā
vāti. micchāpaṭipannā bhante. ye pana te micchāpaṭipannā
micchādiṭṭhikā vā te sammādiṭṭhikā vāti. micchādiṭṭhikā
bhante. ye pana te micchādiṭṭhikā kallaṁ nu tesu pasīditunti.
no hetaṁ bhante. acchariyaṁ bhante abbhutaṁ bhante atthi me
bhante āvasathāgāraṁ tattha atthi mañcakāni atthi āsanāni
atthi udakamaṇiko atthi telappadīpo. tattha yo samaṇo vā
brāhmaṇo vā vāsaṁ upeti tenāhaṁ yathāsatti yathābalaṁ saṁvibhajāmi.

[661] bhūtapubbaṁ bhante cattāro satthāro nānādiṭṭhikā
nānākhantikā nānārucikā tasmiṁ āvasathāgāre vāsaṁ upagacchiṁsu.
eko satthā evaṁvādī evaṁdiṭṭhi natthi dinnaṁ natthi yiṭṭhaṁ natthi
hutaṁ natthi sukatadukkaṭānaṁ kammānaṁ phalaṁ vipāko natthi ayaṁ
loko natthi paro loko natthi mātā natthi pitā natthi
sattā opapātikā natthi loke samaṇabrāhmaṇā sammaggatā
sammāpaṭipannā ye imañca lokaṁ parañca lokaṁ sayaṁ abhiññā
sacchikatvā pavedentīti.

[662] eko satthā evaṁvādī evaṁdiṭṭhi atthi dinnaṁ atthi
yiṭṭhaṁ atthi hutaṁ atthi sukatadukkaṭānaṁ kammānaṁ phalaṁ vipāko

page number: 428

atthi ayaṁ loko atthi paro loko atthi mātā atthi
pitā atthi sattā opapātikā atthi loke samaṇabrāhmaṇā
sammaggatā sammāpaṭipannā ye imañca lokaṁ parañca lokaṁ
sayaṁ abhiññā sacchikatvā pavedentīti.

[663] eko satthā evaṁvādī evaṁdiṭṭhi karoto kārayato
chindato chedāpayato pacato pācayato 1- socato socayato 2- kilamato
kilamayato 3- phandato phandāpayato pāṇamatimāpayato 4- adinnaṁ ādiyato
sandhiṁ chindato nillopaṁ harato ekāgārikaṁ karoto paripanthe
tiṭṭhato paradāraṁ gacchato musā bhaṇato karoto na karīyati pāpaṁ
khurapariyantena cepi cakkena yo imissā paṭhaviyā pāṇe ekaṁ
maṁsakhalaṁ ekaṁ maṁsapuñjaṁ kareyya natthi tatonidānaṁ pāpaṁ natthi
pāpassa āgamo. dakkhiṇaṁ cepi gaṅgāya tīraṁ gaccheyya hananto
ghātento chindanto chedāpento pacanto pācento 5- natthi tatonidānaṁ
pāpaṁ natthi pāpassa āgamo. uttaraṁ cepi gaṅgāya tīraṁ
gaccheyya dadanto dāpento yajanto yājento 6- natthi tatonidānaṁ
puññaṁ natthi puññassa āgamo. dānena damena saṁyamena
saccavajjena natthi puññaṁ natthi puññassa āgamoti.

[664] eko satthā evaṁvādī evaṁdiṭṭhi karoto kārayato
chindato chedāpayato pacato pācayato socato socayato kilamato
kilamayato phandato phandāpayato pāṇamatimāpayato adinnaṁ ādiyato

footnote: 1 ma. pācāpayato. 2 ma. socāpayato. 3 ma. kilamāpayato. 4 ma. pāṇamatipātayato.
footnote: 5 ma. pācāpento. 6 ma. yu. yajāpento. evamuparipi.

page number: 429

sandhiṁ chindato nillopaṁ harato ekāgārikaṁ karoto paripanthe
tiṭṭhato paradāraṁ (pts. s iv, 350) gacchato musā bhaṇato karoto karīyati pāpaṁ
khurapariyantena cakkena cepi yo imissā paṭhaviyā pāṇe ekaṁ
maṁsakhalaṁ ekaṁ maṁsapuñjaṁ kareyya atthi tatonidānaṁ pāpaṁ atthi
pāpassa āgamo. dakkhiṇaṁ cepi gaṅgāya tīraṁ gaccheyya hananto
ghātento chindanto chedāpento pacanto pācento atthi
tatonidānaṁ pāpaṁ atthi pāpassa āgamo. uttaraṁ cepi
gaṅgāya tīraṁ gaccheyya dadanto dāpento yajanto yājento
atthi tatonidānaṁ puññaṁ atthi puññassa āgamo. dānena
damena saṁyamena saccavajjena atthi puññaṁ atthi puññassa
āgamoti. tassa mayhaṁ bhante ahudeva kaṅkhā ahu vicikicchā
ko su nāma imesaṁ bhavataṁ samaṇabrāhmaṇānaṁ saccaṁ āha ko
musāti. alaṁ hi te gāmaṇi kaṅkhituṁ alaṁ vicikicchituṁ kaṅkhaniye
ca pana 

[1]- ṭhāne vicikicchā uppannāti. evaṁ pasannāhaṁ bhante
bhagavati pahoti me bhagavā tathā dhammaṁ desetuṁ yathāhaṁ imaṁ
kaṅkhādhammaṁ pajaheyyanti.

[665] atthi gāmaṇi dhammasamādhi tatra ce tvaṁ cittasamādhiṁ
paṭilabheyyāsi evaṁ tvaṁ imaṁ kaṅkhādhammaṁ pajaheyyāsi. katamo ca
gāmaṇi dhammasamādhi. idha gāmaṇi ariyasāvako pāṇātipātaṁ pahāya
pāṇātipātā paṭivirato hoti adinnādānaṁ pahāya adinnādānā

footnote: 1 ma. yu. te.

page number: 430

paṭivirato hoti kāmesu micchācāraṁ pahāya kāmesu micchācārā
paṭivirato hoti musāvādaṁ pahāya musāvādā (pts. s iv, 351) paṭivirato hoti
pisuṇaṁ vācaṁ pahāya pisuṇāya vācāya paṭivirato hoti pharusaṁ vācaṁ
pahāya pharusāya vācāya paṭivirato hoti samphappalāpaṁ pahāya
samphappalāpā paṭivirato hoti abhijjhaṁ pahāya anabhijjhālu hoti
byāpādapadosaṁ pahāya abyāpannacitto hoti micchādiṭṭhiṁ pahāya
sammādiṭṭhiko hoti.

[666] sakho so gāmaṇi ariyasāvako evaṁ vigatābhijjho
vigatabyāpādo asammūḷho sampajāno paṭissato mettāsahagatena
cetasā ekaṁ disaṁ pharitvā viharati. tathā dutiyaṁ. tathā
tatiyaṁ. tathā catutthaṁ. iti uddhamadho tiriyaṁ sabbadhi sabbattatāya
sabbāvantaṁ lokaṁ mettāsahagatena cetasā vipulena mahaggatena
appamāṇena averena abyāpajjhena pharitvā viharati. so iti
paṭisañcikkhati yvāyaṁ satthā evaṁvādī evaṁdiṭṭhi natthi dinnaṁ
natthi yiṭṭhaṁ natthi hutaṁ natthi sukatadukkaṭānaṁ kammānaṁ phalaṁ
vipāko natthi ayaṁ loko natthi paro loko natthi mātā
natthi pitā natthi sattā opapātikā natthi loke samaṇabrāhmaṇā
sammaggatā sammāpaṭipannā ye imañca lokaṁ
parañca lokaṁ sayaṁ abhiññā sacchikatvā pavedentīti. sace
tassa bhoto satthuno saccaṁ vacanaṁ apaṇṇakatāya mayhaṁ yohaṁ na

page number: 431

kiñci byābādhemi 1- tasaṁ vā thāvaraṁ vā ubhayamettha kaṭaggāho
yaṁ camhi kāyena saṁvuto vācāya saṁvuto manasā saṁvuto yañca
kāyassa bhedā paraṁ maraṇā sugatiṁ saggaṁ lokaṁ upapajjissāmīti.
tassa pāmujjaṁ jāyati pamuditassa pīti jāyati pītimanassa kāyo
passambhati passaddhakāyo sukhaṁ vedayati sukhino cittaṁ samādhiyati.
ayaṁ kho gāmaṇi dhammasamādhi. (pts. s iv, 352) tatra ce tvaṁ cittasamādhiṁ
paṭilabheyyāsi evaṁ tvaṁ imaṁ kaṅkhādhammaṁ pajaheyyāsi.

[667] sakho so gāmaṇi ariyasāvako evaṁ vigatābhijjho
vigatabyāpādo asammūḷho sampajāno paṭissato mettāsahagatena
cetasā ekaṁ disaṁ pharitvā viharati. tathā dutiyaṁ. tathā
tatiyaṁ. tathā catutthaṁ. iti uddhamadho tiriyaṁ sabbadhi sabbattatāya
sabbāvantaṁ lokaṁ mettāsahagatena cetasā vipulena mahaggatena
appamāṇena averena abyāpajjhena pharitvā viharati. so iti
paṭisañcikkhati yvāyaṁ satthā evaṁvādī evaṁdiṭṭhi atthi dinnaṁ
atthi yiṭṭhaṁ atthi hutaṁ atthi sukatadukkaṭānaṁ kammānaṁ phalaṁ
vipāko atthi ayaṁ loko atthi paro loko atthi mātā
atthi pitā atthi sattā opapātikā atthi loke samaṇabrāhmaṇā
sammaggatā sammāpaṭipannā ye imañca lokaṁ
parañca lokaṁ sayaṁ abhiññā sacchikatvā pavedentīti. sace

footnote: 1 byāpādhemi itipi.

page number: 432

tassa bhoto satthuno saccaṁ vacanaṁ apaṇṇakatāya mayhaṁ yohaṁ na
kiñci byābādhemi tasaṁ vā thāvaraṁ vā ubhayamettha kaṭaggāho
yañcamhi kāyena saṁvuto vācāya saṁvuto manasā saṁvuto yañca
kāyassa bhedā paraṁ maraṇā sugatiṁ saggaṁ lokaṁ upapajjissāmīti.
tassa pāmujjaṁ jāyati pamuditassa pīti jāyati pītimanassa kāyo
passambhati passaddhakāyo sukhaṁ vedayati sukhino cittaṁ samādhiyati.
ayaṁ kho gāmaṇi dhammasamādhi. tatra ce tvaṁ cittasamādhiṁ
paṭilabheyyāsi evaṁ tvaṁ imaṁ kaṅkhādhammaṁ pajaheyyāsi.

[668] sakho so gāmaṇi ariyasāvako evaṁ vigatābhijjho
vigatabyāpādo asammūḷho sampajāno paṭissato mettāsahagatena
cetasā ekaṁ disaṁ pharitvā viharati. tathā dutiyaṁ. tathā
tatiyaṁ. tathā catutthaṁ. iti uddhamadho tiriyaṁ sabbadhi sabbattatāya
sabbāvantaṁ lokaṁ mettāsahagatena cetasā vipulena mahaggatena
appamāṇena averena (pts. s iv, 353) abyāpajjhena pharitvā viharati. so iti
paṭisañcikkhati yvāyaṁ satthā evaṁvādī evaṁdiṭṭhi karoto kārayato
chindato chedāpayato pacato pācayato socato socayato kilamato
kilamayato phandato phandāpayato pāṇamatimāpayato adinnaṁ ādiyato
sandhiṁ chindato nillopaṁ harato ekāgārikaṁ karoto paripanthe
tiṭṭhato paradāraṁ gacchato musā bhaṇato karoto na karīyati pāpaṁ
khurapariyantena cepi cakkena yo imissā paṭhaviyā pāṇe ekaṁ

page number: 433

maṁsakhalaṁ ekaṁ maṁsapuñjaṁ kareyya natthi tatonidānaṁ pāpaṁ natthi
pāpassa āgamo. dakkhiṇaṁ cepi gaṅgāya tīraṁ gaccheyya hananto
ghātento chindanto chedāpento pacanto pācento natthi tatonidānaṁ
pāpaṁ natthi pāpassa āgamo. uttaraṁ cepi gaṅgāya
tīraṁ gaccheyya dadanto dāpento yajanto yājento natthi tatonidānaṁ
puññaṁ natthi puññassa āgamo dānena damena saṁyamena
saccavajjena natthi puññaṁ natthi puññassa āgamoti. sace
tassa bhoto satthuno saccaṁ vacanaṁ apaṇṇakatāya mayhaṁ yvāhaṁ
na kiñci byābādhemi tasaṁ vā thāvaraṁ vā ubhayamettha kaṭaggāho
yañcamhi kāyena saṁvuto vācāya saṁvuto manasā saṁvuto yañca
kāyassa bhedā paraṁ maraṇā sugatiṁ saggaṁ lokaṁ upapajjissāmīti.
tassa pāmujjaṁ jāyati pamuditassa pīti jāyati pītimanassa kāyo
passambhati passaddhakāyo sukhaṁ vedayati sukhino cittaṁ samādhiyati.
ayaṁ kho gāmaṇi dhammasamādhi. tatra ce tvaṁ cittasamādhiṁ
paṭilabheyyāsi evaṁ tvaṁ imaṁ kaṅkhādhammaṁ pajaheyyāsi.

[669] sakho so gāmaṇi ariyasāvako evaṁ vigatābhijjho
vigatabyāpādo asammūḷho sampajāno paṭissato mettāsahagatena
cetasā ekaṁ disaṁ pharitvā viharati. tathā dutiyaṁ. tathā tatiyaṁ.
tathā catutthaṁ. iti uddhamadho tiriyaṁ sabbadhi (pts. s iv, 354) sabbattatāya
sabbāvantaṁ lokaṁ mettāsahagatena cetasā vipulena mahaggatena

page number: 434

appamāṇena averena abyāpajjhena pharitvā viharati. so iti
paṭisañcikkhati yvāyaṁ satthā evaṁvādī evaṁdiṭṭhi karoto kārayato
chindato chedāpayato pacato pācayato socato socayato kilamato
kilamayato phandato phandāpayato pāṇamatimāpayato adinnaṁ ādiyato
sandhiṁ chindato nillopaṁ harato ekāgārikaṁ karoto paripanthe
tiṭṭhato paradāraṁ gacchato musā bhaṇato karoto karīyati pāpaṁ
khurapariyantena cepi cakkena yo imissā paṭhaviyā pāṇe ekaṁ
maṁsakhalaṁ ekaṁ maṁsapuñjaṁ kareyya atthi tatonidānaṁ pāpaṁ atthi
pāpassa āgamo. dakkhiṇaṁ cepi gaṅgāya tīraṁ gaccheyya hananto
ghātento chindanto chedāpento pacanto pācento atthi
tatonidānaṁ pāpaṁ atthi pāpassa āgamo. uttaraṁ cepi gaṅgāya
tīraṁ gaccheyya dadanto dāpento yajanto yājento atthi
tatonidānaṁ puññaṁ atthi puññassa āgamo dānena damena
saṁyamena saccavajjena atthi puññaṁ atthi puññassa āgamoti.
sace tassa bhoto satthuno saccaṁ vacanaṁ apaṇṇakatāya mayhaṁ
yvāhaṁ na kiñci byābādhemi tasaṁ vā thāvaraṁ vā ubhayamettha
kaṭaggāho yañcamhi kāyena saṁvuto vācāya saṁvuto manasā
saṁvuto yañca kāyassa bhedā paraṁ maraṇā sugatiṁ saggaṁ lokaṁ
upapajjissāmīti. tassa pāmujjaṁ jāyati pamuditassa pīti jāyati
pītimanassa kāyo passambhati passaddhakāyo sukhaṁ vedayati sukhino

page number: 435

cittaṁ samādhiyati. ayaṁ kho gāmaṇi dhammasamādhi. tatra ce tvaṁ
cittasamādhiṁ paṭilabheyyāsi evaṁ tvaṁ imaṁ kaṅkhādhammaṁ pajaheyyāsi.

[670] sakho so gāmaṇi ariyasāvako evaṁ vigatābhijjho
vigatabyāpādo asammūḷho sampajāno paṭissato karuṇāsahagatena
cetasā ekaṁ disaṁ pharitvā viharati. muditāsahagatena cetasā
ekaṁ disaṁ pharitvā viharati. sakho so gāmaṇi ariyasāvako evaṁ
vigatābhijjho vigatabyāpādo asammūḷho sampajāno paṭissato
upekkhāsahagatena cetasā ekaṁ disaṁ pharitvā viharati. tathā
dutiyaṁ. tathā tatiyaṁ. tathā catutthaṁ. iti uddhamadho tiriyaṁ
sabbadhi sabbattatāya sabbāvantaṁ lokaṁ upekkhāsahagatena cetasā
vipulena mahaggatena appamāṇena averena abyāpajjhena pharitvā
viharati. so iti paṭisañcikkhati yvāhaṁ satthā evaṁvādī evaṁdiṭṭhi
natthi dinnaṁ natthi yiṭṭhaṁ natthi hutaṁ natthi sukatadukkaṭānaṁ
kammānaṁ phalaṁ vipāko natthi ayaṁ loko natthi paro loko
natthi mātā natthi pitā natthi sattā opapātikā natthi
loke samaṇabrāhmaṇā sammaggatā sammāpaṭipannā ye imañca
lokaṁ parañca lokaṁ sayaṁ abhiññā sacchikatvā pavedentīti.
sace tassa bhoto satthuno saccaṁ vacanaṁ apaṇṇakatāya mayhaṁ
yvāhaṁ na kiñci byābādhemi tasaṁ vā thāvaraṁ vā ubhayamettha
kaṭaggāho yañcamhi kāyena saṁvuto vācāya saṁvuto manasā

page number: 436

saṁvuto yañca kāyassa bhedā paraṁ maraṇā sugatiṁ saggaṁ lokaṁ
upapajjissāmīti. tassa pāmujjaṁ jāyati pamuditassa pīti jāyati
pītimanassa kāyo passambhati passaddhakāyo sukhaṁ vedayati sukhino
cittaṁ samādhiyati. ayaṁ kho gāmaṇi dhammasamādhi. tatra ce tvaṁ
cittasamādhiṁ paṭilabheyyāsi evaṁ tvaṁ imaṁ kaṅkhādhammaṁ pajaheyyāsi.

[671] sakho kho gāmaṇi ariyasāvako evaṁ vigatābhijjho vigatabyāpādo
asammūḷho sampajāno paṭissato upekkhāsahagatena
cetasā ekaṁ disaṁ pharitvā viharati. tathā dutiyaṁ. tathā tatiyaṁ.
tathā catutthaṁ. iti uddhamadho tiriyaṁ sabbadhi sabbattatāya
sabbāvantaṁ lokaṁ upekkhāsahagatena cetasā vipulena mahaggatena
appamāṇena averena abyāpajjhena pharitvā viharati. so iti
paṭisañcikkhati yvāyaṁ satthā evaṁvādī evaṁdiṭṭhi atthi dinnaṁ
atthi yiṭṭhaṁ atthi hutaṁ atthi sukatadukkaṭānaṁ kammānaṁ phalaṁ
vipāko atthi ayaṁ loko atthi paro loko atthi mātā
atthi pitā atthi sattā opapātikā atthi loke samaṇabrāhmaṇā
sammaggatā sammāpaṭipannā ye imañca lokaṁ
parañca lokaṁ sayaṁ abhiññā sacchikatvā pavedentīti. sace
tassa bhoto satthuno saccaṁ vacanaṁ apaṇṇakatāya mayhaṁ yvāhaṁ
na kiñci byābādhemi tasaṁ vā thāvaraṁ vā ubhayamettha kaṭaggāho
yañcamhi kāyena saṁvuto vācāya saṁvuto manasā saṁvuto yañca

page number: 437

kāyassa bhedā paraṁ maraṇā sugatiṁ saggaṁ lokaṁ upapajjissāmīti.
tassa pāmujjaṁ jāyati pamuditassa pīti jāyati pītimanassa
kāyo passambhati passaddhakāyo sukhaṁ vedayati sukhino cittaṁ
samādhiyati. ayaṁ kho gāmaṇi dhammasamādhi. tatra ce tvaṁ cittasamādhiṁ
paṭilabheyyāsi evaṁ tvaṁ imaṁ kaṅkhādhammaṁ pajaheyyāsi.

[672] sakho so gāmaṇi ariyasāvako evaṁ vigatābhijjho vigatabyāpādo
asammūḷho sampajāno paṭissato upekkhāsahagatena
cetasā ekaṁ disaṁ pharitvā viharati. tathā dutiyaṁ. tathā tatiyaṁ.
tathā catutthaṁ. iti uddhamadho tiriyaṁ sabbadhi sabbattatāya
sabbāvantaṁ lokaṁ upekkhāsahagatena cetasā vipulena mahaggatena
appamāṇena averena abyāpajjhena pharitvā viharati. so iti
paṭisañcikkhati yvāyaṁ satthā evaṁvādī evaṁdiṭṭhi karoto kārayato
chindato chedāpayato pacato pācayato socato socayato kilamato
kilamayato phandato phandāpayato pāṇamatimāpayato adinnaṁ ādiyato
sandhiṁ chindato nillopaṁ harato ekāgārikaṁ karoto paripanthe
tiṭṭhato paradāraṁ gacchato musā bhaṇato karoto na karīyati (pts. s iv, 357) pāpaṁ
khurapariyantena cepi cakkena yo imissā paṭhaviyā pāṇe ekaṁ
maṁsakhalaṁ ekaṁ maṁsapuñjaṁ kareyya natthi tatonidānaṁ pāpaṁ natthi
pāpassa āgamo. dakkhiṇaṁ cepi gaṅgāya tīraṁ gaccheyya hananto
ghātento chindanto chedāpento pacanto pācento natthi

page number: 438

tatonidānaṁ pāpaṁ natthi pāpassa āgamo. uttaraṁ cepi
gaṅgāya tīraṁ gaccheyya dadanto dāpento yajanto yājento
natthi tatonidānaṁ puññaṁ natthi puññassa āgamo dānena
damena saṁyamena saccavajjena natthi puññaṁ natthi puññassa
āgamoti. sace tassa bhoto satthuno saccaṁ vacanaṁ apaṇṇakatāya
mayhaṁ yvāhaṁ na kiñci byābādhemi tasaṁ vā thāvaraṁ vā
ubhayamettha kaṭaggāho yañcamhi kāyena saṁvuto vācāya saṁvuto
manasā saṁvuto yañca kāyassa bhedā paraṁ maraṇā sugatiṁ saggaṁ
lokaṁ upapajjissāmīti. tassa pāmujjaṁ jāyati pamuditassa pīti
jāyati pītimanassa kāyo passambhati passaddhakāyo sukhaṁ vedayati
sukhino cittaṁ samādhiyati. ayaṁ kho gāmaṇi dhammasamādhi. tatra
ce tvaṁ cittasamādhiṁ paṭilabheyyāsi evaṁ tvaṁ imaṁ kaṅkhādhammaṁ
pajaheyyāsi.

[673] sakho so gāmaṇi ariyasāvako evaṁ vigatābhijjho vigatabyāpādo
asammūḷho sampajāno paṭissato upekkhāsahagatena
cetasā ekaṁ disaṁ pharitvā viharati. tathā dutiyaṁ. tathā tatiyaṁ.
tathā catutthaṁ. iti uddhamadho tiriyaṁ sabbadhi sabbattatāya
sabbāvantaṁ lokaṁ upekkhāsahagatena cetasā vipulena mahaggatena
appamāṇena averena abyāpajjhena pharitvā viharati. so iti
paṭisañcikkhati yvāyaṁ satthā evaṁvādī evaṁdiṭṭhi karoto kārayato

page number: 439

chindato chedāpayayo pacato pācayato socato socayato kilamato
kilamayato phandato phandāpayato pāṇamatimāpayato adinnaṁ ādiyato
sandhiṁ chindato (pts. s iv, 358) nillopaṁ harato ekāgārikaṁ karoto paripanthe
tiṭṭhato paradāraṁ gacchato musā bhaṇato karoto karīyati pāpaṁ
khurapariyantena cepi cakkena yo imissā paṭhaviyā pāṇe ekaṁ
maṁsakhalaṁ ekaṁ maṁsapuñjaṁ kareyya atthi tatonidānaṁ pāpaṁ atthi
pāpassa āgamo. dakkhiṇaṁ cepi gaṅgāya tīraṁ gaccheyya hananto
ghātento chindanto chedāpento pacanto pācento atthi
tatonidānaṁ pāpaṁ atthi pāpassa āgamo. uttaraṁ cepi gaṅgāya
tīraṁ gaccheyya dadanto dāpento yajanto yājento atthi
tatonidānaṁ puññaṁ atthi puññassa āgamo dānena damena
saṁyamena saccavajjena atthi puññaṁ atthi puññassa āgamoti.
sace tassa bhoto satthuno saccaṁ vacanaṁ apaṇṇakatāya mayhaṁ
yvāhaṁ na kiñci byābādhemi tasaṁ vā thāvaraṁ vā ubhayamettha
kaṭaggāho yañcamhi kāyena saṁvuto vācāya saṁvuto manasā
saṁvuto yañca kāyassa bhedā paraṁ maraṇā sugatiṁ saggaṁ lokaṁ
upapajjissāmīti. tassa pāmujjaṁ jāyati pamuditassa pīti jāyati
pītimanassa kāyo passambhati passaddhakāyo sukhaṁ vedayati sukhino
cittaṁ samādhiyati. ayaṁ kho gāmaṇi dhammasamādhi. tatra ce tvaṁ
cittasamādhiṁ paṭilabheyyāsi evaṁ tvaṁ imaṁ kaṅkhādhammaṁ pajaheyyāsīti.

page number: 440

evaṁ vutte pāṭaliyo gāmaṇī bhagavantaṁ etadavoca abhikkantaṁ bhante
abhikkantaṁ bhante .pe. ajjatagge pāṇupetaṁ saraṇaṅgatanti.
terasamaṁ.
gāmaṇisaṁyuttaṁ samattaṁ.
tassuddānaṁ
caṇḍaputto 1- yodhājīvo hatthi 2- hayo ca bhūmako
desanāsaṅkhā kulaṁ maṇicūḷaṁ gandhabhakarāsiyapāṭalīti 3-.
------------

footnote: 1 ma. yu. caṇḍo puṭo. 2 ma. hatthisso asibandhako. yu. hatthi hayo pacchābhūmako.
footnote: 3 ma. yu. bhadrarāsiyapāṭalīti.

page number: 441

asaṅkhatasaṁyuttassa paṭhamavaggo

[674] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tatra kho bhagavā bhikkhū āmantesi
bhikkhavoti. bhadanteti te bhikkhū bhagavato paccassosuṁ. bhagavā
etadavoca asaṅkhatañca vo bhikkhave desissāmi asaṅkhatagāmiñca
maggaṁ taṁ suṇātha. katamañca bhikkhave asaṅkhataṁ. yo bhikkhave
rāgakkhayo dosakkhayo mohakkhayo. idaṁ vuccati bhikkhave asaṅkhataṁ.
katamo ca bhikkhave asaṅkhatagāmimaggo. kāyagatāsati. ayaṁ vuccati
bhikkhave asaṅkhatagāmimaggo. iti kho bhikkhave desitaṁ vo mayā
asaṅkhataṁ desito asaṅkhatagāmimaggo. yaṁ bhikkhave satthārā
karaṇīyaṁ sāvakānaṁ hitesinā anukampakena anukampaṁ upādāya kataṁ
vo taṁ mayā. etāni bhikkhave rukkhamūlāni etāni suññāgārāni.
jhāyatha bhikkhave mā pamādattha mā pacchā vippaṭisārino
ahuvattha. ayaṁ vo amhākaṁ anusāsanīti.

[675] (pts. s iv, 360) asaṅkhatañca vo bhikkhave desissāmi asaṅkhatagāmiñca
maggaṁ taṁ suṇātha. katamañca bhikkhave asaṅkhataṁ. yo bhikkhave
rāgakkhayo dosakkhayo mohakkhayo. idaṁ vuccati bhikkhave asaṅkhataṁ.
katamo ca bhikkhave asaṅkhatagāmimaggo. samatho ca vipassanā ca.
ayaṁ vuccati bhikkhave asaṅkhatagāmimaggo .pe.

page number: 442

[676] katamo ca bhikkhave asaṅkhatagāmimaggo. savitakkasavicāro
samādhi avitakkavicāramatto samādhi avitakkāvicāro samādhi.
ayaṁ vuccati bhikkhave asaṅkhatagāmimaggo.

[677] katamo ca bhikkhave asaṅkhatagāmimaggo. suññato samādhi
animitto samādhi appaṇihito samādhi. ayaṁ vuccati bhikkhave
asaṅkhatagāmimaggo.

[678] katamo ca bhikkhave asaṅkhatagāmimaggo. cattāro
satipaṭṭhānā. ayaṁ vuccati bhikkhave asaṅkhatagāmimaggo.

[679] katamo ca bhikkhave asaṅkhatagāmimaggo. cattāro
sammappadhānā. ayaṁ vuccati bhikkhave asaṅkhatagāmimaggo.

[680] katamo ca bhikkhave asaṅkhatagāmimaggo. cattāro
iddhipādā. ayaṁ vuccati bhikkhave asaṅkhatagāmimaggo.

[681] (pts. s iv, 361) katamo ca bhikkhave asaṅkhatagāmimaggo. pañcindriyāni.
ayaṁ vuccati bhikkhave asaṅkhatagāmimaggo.

[682] katamo ca bhikkhave asaṅkhatagāmimaggo. pañca balāni.
ayaṁ vuccati bhikkhave asaṅkhatagāmimaggo.

[683] katamo ca bhikkhave asaṅkhatagāmimaggo. satta bojjhaṅgā.
ayaṁ vuccati bhikkhave asaṅkhatagāmimaggo.

[684] katamo ca bhikkhave asaṅkhatagāmimaggo. ariyo aṭṭhaṅgiko
maggo. ayaṁ vuccati bhikkhave asaṅkhatagāmimaggo. iti kho

page number: 443

bhikkhave desitaṁ vo mayā asaṅkhataṁ desito asaṅkhatagāmimaggo.
yaṁ bhikkhave satthārā karaṇīyaṁ sāvakānaṁ hitesinā anukampakena
anukampaṁ upādāya kataṁ vo taṁ mayā. etāni bhikkhave rukkhamūlāni
etāni suññāgārāni. jhāyatha bhikkhave mā pamādattha mā
pacchā vippaṭisārino ahuvattha. ayaṁ vo amhākaṁ anusāsanīti.
nibbānasaṁyuttassa 1- paṭhamo vaggo.
tassuddānaṁ
kāyo samatho vitakko suññatā 2- satipaṭṭhānā
sammappadhānā iddhipādā indriyā balabojjhaṅgā
maggena ekādasamaṁ dasuddānaṁ 3- pavuccati.
---------

footnote: 1 ma. asaṅkhatasaṁyuttassa. 2 ma. yu. suññato. 3 ma. tassuddānaṁ.

page number: 444

asaṅkhatasaṁyuttassa dutiyavaggo

[685] (pts. s iv, 362) asaṅkhatañca vo bhikkhave desissāmi asaṅkhatagāmiñca
maggaṁ taṁ suṇātha. katamañca bhikkhave asaṅkhataṁ. yo bhikkhave
rāgakkhayo dosakkhayo mohakkhayo. idaṁ vuccati bhikkhave asaṅkhataṁ.
katamo ca bhikkhave asaṅkhatagāmimaggo. samatho. ayaṁ vuccati bhikkhave
asaṅkhatagāmimaggo. iti kho bhikkhave desitaṁ vo mayā asaṅkhataṁ
desito asaṅkhatagāmimaggo. yaṁ bhikkhave satthārā karaṇīyaṁ sāvakānaṁ
hitesinā anukampakena anukampaṁ upādāya kataṁ vo taṁ mayā.
etāni bhikkhave rukkhamūlāni etāni suññāgārāni. jhāyatha
bhikkhave mā pamādattha mā pacchā vippaṭisārino ahuvattha.
ayaṁ vo amhākaṁ anusāsanīti.

[686] asaṅkhatañca vo bhikkhave desissāmi asaṅkhatagāmiñca
maggaṁ taṁ suṇātha. katamañca bhikkhave asaṅkhataṁ. yo bhikkhave
rāgakkhayo dosakkhayo mohakkhayo. idaṁ vuccati bhikkhave asaṅkhataṁ.
katamo ca bhikkhave asaṅkhatagāmimaggo. vipassanā. ayaṁ vuccati
bhikkhave asaṅkhatagāmimaggo. iti kho bhikkhave desitaṁ vo mayā
asaṅkhataṁ .pe. ayaṁ vo amhākaṁ anusāsanīti .pe.

[687] katamo ca bhikkhave asaṅkhatagāmimaggo. savitakko
savicāro samādhi. ayaṁ vuccati bhikkhave asaṅkhatagāmimaggo.

page number: 445

[688] katamo ca bhikkhave asaṅkhatagāmimaggo. avitakko vicāramatto
samādhi. ayaṁ vuccati bhikkhave asaṅkhatagāmimaggo .pe.

[689] katamo ca bhikkhave asaṅkhatagāmimaggo. avitakko
avicāro samādhi. ayaṁ vuccati bhikkhave asaṅkhatagāmimaggo.

[690] katamo ca bhikkhave asaṅkhatagāmimaggo. suññato
samādhi. ayaṁ vuccati bhikkhave asaṅkhatagāmimaggo.

[691] katamo ca bhikkhave asaṅkhatagāmimaggo. animitto
samādhi. ayaṁ vuccati bhikkhave asaṅkhatagāmimaggo.

[692] katamo ca bhikkhave asaṅkhatagāmimaggo. appaṇihito
samādhi. ayaṁ vuccati bhikkhave asaṅkhatagāmimaggo.

[693] katamo ca bhikkhave asaṅkhatagāmimaggo. idha bhikkhave
bhikkhu kāye kāyānupassī viharati ātāpī sampajāno satimā
vineyya loke abhijjhādomanassaṁ. ayaṁ vuccati bhikkhave asaṅkhatagāmimaggo
.pe.

[694] katamo ca bhikkhave asaṅkhatagāmimaggo. idha bhikkhave
bhikkhu vedanāsu vedanānupassī viharati .pe. ayaṁ vuccati bhikkhave
asaṅkhatagāmimaggo.

[695] (pts. s iv, 364) katamo ca bhikkhave asaṅkhatagāmimaggo. idha bhikkhave
bhikkhu citte cittānupassī viharati .pe. ayaṁ vuccati bhikkhave
asaṅkhatagāmimaggo.

page number: 446

[696] katamo ca bhikkhave asaṅkhatagāmimaggo. idha bhikkhave
bhikkhu dhammesu dhammānupassī viharati .pe. ayaṁ vuccati bhikkhave
asaṅkhatagāmimaggo.

[697] katamo ca bhikkhave asaṅkhatagāmimaggo. idha bhikkhave
bhikkhu anuppannānaṁ pāpakānaṁ akusalānaṁ dhammānaṁ anuppādāya chandaṁ
janeti vāyamati viriyaṁ ārabhati cittaṁ paggaṇhāti padahati.
ayaṁ vuccati bhikkhave asaṅkhatagāmimaggo.

[698] katamo ca bhikkhave asaṅkhatagāmimaggo. idha bhikkhave
bhikkhu uppannānaṁ pāpakānaṁ akusalānaṁ dhammānaṁ pahānāya chandaṁ
janeti vāyamati viriyaṁ ārabhati cittaṁ paggaṇhāti padahati.
ayaṁ vuccati bhikkhave asaṅkhatagāmimaggo.

[699] katamo ca bhikkhave asaṅkhatagāmimaggo. idha bhikkhave
bhikkhu anuppannānaṁ kusalānaṁ dhammānaṁ uppādāya chandaṁ janeti
vāyamati viriyaṁ ārabhati cittaṁ paggaṇhāti padahati. ayaṁ vuccati
bhikkhave asaṅkhatagāmimaggo.

[700] katamo ca bhikkhave asaṅkhatagāmimaggo. idha bhikkhave
bhikkhu uppannānaṁ kusalānaṁ dhammānaṁ (pts. s iv, 365) ṭhitiyā asammosāya bhiyyobhāvāya
vepullāya bhāvanāya pāripūriyā chandaṁ janeti vāyamati viriyaṁ ārabhati
cittaṁ paggaṇhāti padahati. ayaṁ vuccati bhikkhave asaṅkhatagāmimaggo.

page number: 447

[701] katamo ca bhikkhave asaṅkhatagāmimaggo. idha bhikkhave
bhikkhu chandasamādhipadhānasaṅkhārasamannāgataṁ iddhipādaṁ bhāveti. ayaṁ
vuccati bhikkhave asaṅkhatagāmimaggo.

[702] katamo ca bhikkhave asaṅkhatagāmimaggo. idha bhikkhave
bhikkhu viriyasamādhipadhānasaṅkhārasamannāgataṁ iddhipādaṁ bhāveti. ayaṁ
vuccati bhikkhave asaṅkhatagāmimaggo.

[703] katamo ca bhikkhave asaṅkhatagāmimaggo. idha bhikkhave
bhikkhu cittasamādhipadhānasaṅkhārasamannāgataṁ iddhipādaṁ bhāveti. ayaṁ
vuccati bhikkhave asaṅkhatagāmimaggo.

[704] katamo ca bhikkhave asaṅkhatagāmimaggo. idha bhikkhave
bhikkhu vīmaṁsāsamādhipadhānasaṅkhārasamannāgataṁ iddhipādaṁ bhāveti. ayaṁ
vuccati bhikkhave asaṅkhatagāmimaggo.

[705] katamo ca bhikkhave asaṅkhatagāmimaggo. idha bhikkhave
bhikkhu saddhindriyaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. ayaṁ vuccati bhikkhave asaṅkhatagāmimaggo.

[706] (pts. s iv, 366) katamo ca bhikkhave asaṅkhatagāmimaggo. idha bhikkhave
bhikkhu viriyindriyaṁ bhāveti vivekanissitaṁ .pe. ayaṁ vuccati bhikkhave
asaṅkhatagāmimaggo.

[707] katamo ca bhikkhave asaṅkhatagāmimaggo. idha bhikkhave bhikkhu
satindriyaṁ bhāveti .pe. ayaṁ vuccati bhikkhave asaṅkhatagāmimaggo.

page number: 448

[708] katamo ca bhikkhave asaṅkhatagāmimaggo. idha bhikkhave bhikkhu
samādhindriyaṁ bhāveti .pe. ayaṁ vuccati bhikkhave asaṅkhatagāmimaggo.

[709] katamo ca bhikkhave asaṅkhatagāmimaggo. idha bhikkhave
bhikkhu paññindriyaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. ayaṁ vuccati bhikkhave asaṅkhatagāmimaggo.

[710] katamo ca bhikkhave asaṅkhatagāmimaggo. idha bhikkhave
bhikkhu saddhābalaṁ bhāveti vivekanissitaṁ .pe. ayaṁ vuccati bhikkhave
asaṅkhatagāmimaggo.

[711] katamo ca bhikkhave asaṅkhatagāmimaggo. idha bhikkhave bhikkhu
viriyabalaṁ bhāveti .pe. ayaṁ vuccati bhikkhave asaṅkhatagāmimaggo.

[712] katamo ca bhikkhave asaṅkhatagāmimaggo. idha bhikkhave
bhikkhu satibalaṁ bhāveti .pe. ayaṁ vuccati bhikkhave asaṅkhatagāmimaggo.

[713] (pts. s iv, 367) katamo ca bhikkhave asaṅkhatagāmimaggo. idha bhikkhave bhikkhu
samādhibalaṁ bhāveti .pe. ayaṁ vuccati bhikkhave asaṅkhatagāmimaggo.

[714] katamo ca bhikkhave asaṅkhatagāmimaggo. idha bhikkhave
bhikkhu paññābalaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. ayaṁ vuccati bhikkhave asaṅkhatagāmimaggo.

[715] katamo ca bhikkhave asaṅkhatagāmimaggo. idha bhikkhave
bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. ayaṁ vuccati bhikkhave asaṅkhatagāmimaggo.

page number: 449

[716] katamo ca bhikkhave asaṅkhatagāmimaggo. idha bhikkhave bhikkhu
dhammavicayasambojjhaṅgaṁ bhāveti .pe. viriyasambojjhaṅgaṁ bhāveti .pe.
pītisambojjhaṅgaṁ bhāveti .pe. passaddhisambojjhaṅgaṁ bhāveti .pe.
samādhisambojjhaṅgaṁ bhāveti .pe. upekkhāsambojjhaṅgaṁ bhāveti
vivekanissitaṁ virāganissitaṁ nirodhanissitaṁ vossaggapariṇāmiṁ. ayaṁ vuccati
bhikkhave asaṅkhatagāmimaggo.

[717] katamo ca bhikkhave asaṅkhatagāmimaggo. idha bhikkhave
bhikkhu sammādiṭṭhiṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. ayaṁ vuccati bhikkhave asaṅkhatagāmimaggo.

[718] (pts. s iv, 368) katamo ca bhikkhave asaṅkhatagāmimaggo. idha bhikkhave
bhikkhu sammāsaṅkappaṁ bhāveti. sammāvācaṁ bhāveti. sammākammantaṁ
bhāveti. sammāājīvaṁ bhāveti. sammāvāyāmaṁ bhāveti.
sammāsatiṁ bhāveti.

[719] katamo ca bhikkhave asaṅkhatagāmimaggo. idha bhikkhave
bhikkhu sammāsamādhiṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. ayaṁ vuccati bhikkhave asaṅkhatagāmimaggo. iti
kho bhikkhave desitaṁ vo mayā asaṅkhataṁ desito asaṅkhatagāmimaggo.
yaṁ bhikkhave satthārā karaṇīyaṁ sāvakānaṁ hitesinā anukampakena
anukampaṁ upādāya kataṁ vo taṁ mayā. etāni bhikkhave rukkhamūlāni
etāni suññāgārāni. jhāyatha bhikkhave mā pamādattha mā

page number: 450

pacchā vippaṭisārino ahuvattha. ayaṁ vo amhākaṁ anusāsanīti.

[720] anatañca vo bhikkhave desissāmi anatagāmiñca maggaṁ
taṁ suṇātha. katamañca bhikkhave anataṁ .pe. (yathā asaṅkhataṁ
vitthāritaṁ tathā vitthāretabbaṁ).

[721] (pts. s iv, 369) anāsavañca vo bhikkhave desissāmi anāsavagāmiñca
maggaṁ taṁ suṇātha. katamañca bhikkhave anāsavaṁ .pe.

[722] saccañca vo bhikkhave desissāmi saccagāmiñca maggaṁ
taṁ suṇātha. katamañca bhikkhave saccaṁ .pe.

[723] pārañca vo bhikkhave desissāmi pāragāmiñca maggaṁ
taṁ suṇātha. katamañca bhikkhave pāraṁ .pe.

[724] nipuṇañca vo bhikkhave desissāmi nipuṇagāmiñca maggaṁ
taṁ suṇātha. katamañca bhikkhave nipuṇaṁ .pe.

[725] sududdasañca vo bhikkhave desissāmi sududdasagāmiñca
maggaṁ taṁ suṇātha. katamañca bhikkhave sududdasaṁ .pe.

[726] ajajjarañca vo bhikkhave desissāmi ajajjaragāmiñca
maggaṁ taṁ suṇātha. katamañca bhikkhave ajajjaraṁ .pe.

[727] (pts. s iv, 370) dhuvañca vo bhikkhave desissāmi dhuvagāmiñca maggaṁ
taṁ suṇātha. katamañca bhikkhave dhuvaṁ .pe.

[728] apalokinañca 1- vo bhikkhave desissāmi apalokinagāmiñca 2-
maggaṁ taṁ suṇātha. katamañca bhikkhave apalokinaṁ .pe.

footnote: 1 ma. yu. apalokitañca. 2 ma. yu. apalokitagāmiñca. evamuparipi.

page number: 451

[729] anidassanañca vo bhikkhave desissāmi anidassanagāmiñca
maggaṁ taṁ suṇātha. katamañca bhikkhave anidassanaṁ .pe.

[730] nippapañcaṁ ca vo bhikkhave desissāmi nippapañcagāmiñca
maggaṁ taṁ suṇātha. katamañca bhikkhave nippapañcaṁ .pe.

[731] santañca vo bhikkhave desissāmi santagāmiñca maggaṁ
taṁ suṇātha. katamañca bhikkhave santaṁ .pe.

[732] amatañca vo bhikkhave desissāmi amatagāmiñca maggaṁ
taṁ suṇātha. katamañca bhikkhave amataṁ .pe.

[733] paṇītañca vo bhikkhave desissāmi paṇītagāmiñca maggaṁ
taṁ suṇātha. katamañca bhikkhave paṇītaṁ .pe.

[734] sivañca vo bhikkhave desissāmi sivagāmiñca maggaṁ
taṁ suṇātha. katamañca bhikkhave sivaṁ .pe.

[735] (pts. s iv, 371) khemañca vo bhikkhave desissāmi khemagāmiñca maggaṁ
taṁ suṇātha. katamañca bhikkhave khemaṁ .pe.

[736] taṇhakkhayañca vo bhikkhave desissāmi taṇhakkhayagāmiñca
maggaṁ taṁ suṇātha. katamañca bhikkhave taṇhakkhayaṁ .pe.

[737] acchariyañca vo bhikkhave desissāmi acchariyagāmiñca
maggaṁ taṁ suṇātha. katamañca bhikkhave acchariyaṁ .pe.

[738] abbhutañca vo bhikkhave desissāmi abbhutagāmiñca maggaṁ
taṁ suṇātha. katamañca bhikkhave abbhutaṁ .pe.

page number: 452

[739] anītikañca vo bhikkhave desissāmi anītikagāmiñca maggaṁ
taṁ suṇātha. katamañca bhikkhave anītikaṁ .pe.

[740] anītikadhammañca vo bhikkhave desissāmi anītikadhammagāmiñca
maggaṁ taṁ suṇātha. katamañca bhikkhave anītikadhammaṁ .pe.

[741] nibbānañca vo bhikkhave desissāmi nibbānagāmiñca
maggaṁ taṁ suṇātha. katamañca bhikkhave nibbānaṁ .pe.

[742] abyāpajjhañca 1- vo bhikkhave desissāmi
abyāpajjhagāmiñca 2- maggaṁ taṁ suṇātha. katamañca bhikkhave abyāpajjhaṁ .pe.

[743] virāgañca vo bhikkhave desissāmi virāgagāmiñca maggaṁ
taṁ suṇātha. katamo ca bhikkhave virāgo .pe.

[744] (pts. s iv, 372) suddhiñca vo bhikkhave desissāmi suddhigāmiñca maggaṁ taṁ
suṇātha. katamā ca bhikkhave suddhi .pe.

[745] muttiñca vo bhikkhave desissāmi muttigāmiñca maggaṁ
taṁ suṇātha. katamā ca bhikkhave mutti .pe.

[746] anālayañca vo bhikkhave desissāmi anālayagāmiñca
maggaṁ taṁ suṇātha. katamo ca bhikkhave anālayo .pe.

[747] dīpañca vo bhikkhave desissāmi dīpagāmiñca maggaṁ
taṁ suṇātha. katamañca bhikkhave dīpaṁ .pe.

[748] leṇañca vo bhikkhave desissāmi leṇagāmiñca maggaṁ
taṁ suṇātha. katamañca bhikkhave leṇaṁ .pe.

footnote: 1 ma. abyābajjhañca. 2 ma. abyābajjhagāmiñca. evamuparipi.

page number: 453

[749] tāṇañca vo bhikkhave desissāmi tāṇagāmiñca maggaṁ
taṁ suṇātha. katamañca bhikkhave tāṇaṁ .pe.

[750] saraṇañca vo bhikkhave desissāmi saraṇagāmiñca maggaṁ
taṁ suṇātha. katamañca bhikkhave saraṇaṁ .pe.

[751] (pts. s iv, 373) parāyanañca vo bhikkhave desissāmi parāyanagāmiñca maggaṁ
taṁ suṇātha. katamañca bhikkhave parāyanaṁ. yo bhikkhave rāgakkhayo
dosakkhayo mohakkhayo. idaṁ vuccati bhikkhave parāyanaṁ. katamo
ca bhikkhave parāyanagāmimaggo. kāyagatāsati. ayaṁ vuccati bhikkhave
parāyanagāmimaggo. iti kho bhikkhave desitaṁ vo mayā parāyanaṁ
desito parāyanagāmimaggo. yaṁ bhikkhave satthārā karaṇīyaṁ sāvakānaṁ
hitesinā anukampakena anukampaṁ upādāya kataṁ vo taṁ mayā.
etāni bhikkhave rukkhamūlāni etāni suññāgārāni. jhāyatha bhikkhave
mā pamādattha mā pacchā vippaṭisārino ahuvattha. ayaṁ vo
amhākaṁ anusāsanīti. (yathā asaṅkhataṁ vitthāritaṁ tathā vitthāretabbaṁ).
dutiyo vaggo samatto.
tassuddānaṁ
asaṅkhataṁ anataṁ anāsavaṁ saccañca pāraṁ nipuṇaṁ sududdasaṁ
ajajjarantaṁ 1- dhuvaṁ apalokinaṁ anidassanaṁ nippapañcasantaṁ.
amataṁ paṇītañca sivañca khemaṁ taṇhakkhayo acchariyañca abbhutaṁ
anītikaṁ anītikadhammaṁ nibbānametaṁ sugatena desitaṁ.

footnote: 1 ma. ajajjaraṁ.

page number: 454

abyāpajjho virāgo ca suddhi mutti anālayo
dīpaṁ leṇañca tāṇañca saraṇañca parāyananti.
asaṅkhatasaṁyuttaṁ samattaṁ.
------

page number: 455

abyākatasaṁyuttaṁ

[752] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. tena kho pana samayena khemā bhikkhunī kosalesu
cārikaṁ caramānā antarā ca sāvatthiṁ antarā ca sāketaṁ toraṇavatthusmiṁ
vāsaṁ upagatā hoti. atha kho rājā pasenadikosalo
sāketā sāvatthiṁ gacchanto antarā ca sāvatthiṁ antarā ca sāketaṁ 1-
toraṇavatthusmiṁ ekarattivāsaṁ upagacchati 2-. atha kho rājā pasenadikosalo
aññataraṁ purisaṁ āmantesi ehi tvaṁ ambho purisa toraṇavatthusmiṁ
tathārūpaṁ samaṇaṁ vā brāhmaṇaṁ vā jāna yamahaṁ ajja
payirupāseyyanti. evaṁ devāti kho so puriso rañño pasenadikosalassa
paṭissutvā kevalakappaṁ toraṇavatthuṁ 3- āhiṇḍanto nāddasa
tathārūpaṁ samaṇaṁ vā brāhmaṇaṁ vā yaṁ rājā pasenadikosalo
payirupāseyya.

[753] addasā kho so puriso khemaṁ bhikkhuniṁ toraṇavatthusmiṁ
vāsaṁ upagataṁ disvāna yena rājā pasenadikosalo tenupasaṅkami
upasaṅkamitvā rājānaṁ pasenadikosalaṁ etadavoca natthi kho deva
toraṇavatthusmiṁ tathārūpo samaṇo vā brāhmaṇo vā yaṁ devo
payirupāseyya. atthi ca kho deva khemā nāma bhikkhunī tassa
bhagavato sāvikā arahato sammāsambuddhassa. tassā kho pana

footnote: 1 ma. yu. antarā ca sāketaṁ antarā ca sāvatthiṁ. 2 ma. yu. upagacchi.
footnote: 3 yu. toraṇavatthusmiṁ.

page number: 456

ayyāya evaṁkalyāṇo kittisaddo abbhuggato (pts. s iv, 375) paṇḍitā byattā
medhāvinī bahussutā cittakathī 1- kalyāṇapaṭibhāṇāti. taṁ devo
payirupāsatūti.

[754] atha kho rājā pasenadikosalo yena khemā bhikkhunī
tenupasaṅkami upasaṅkamitvā khemaṁ bhikkhuniṁ abhivādetvā ekamantaṁ
nisīdi. ekamantaṁ nisinno kho rājā pasenadikosalo khemaṁ bhikkhuniṁ
etadavoca kiṁ nu kho ayye hoti tathāgato paraṁ maraṇāti.
abyākataṁ kho etaṁ mahārāja bhagavatā hoti tathāgato paraṁ maraṇāti.
kiṁ panayye na hoti tathāgato paraṁ maraṇāti. etampi kho mahārāja
abyākataṁ bhagavatā na hoti tathāgato paraṁ maraṇāti. kiṁ nu
kho ayye hoti ca na ca hoti tathāgato paraṁ maraṇāti.
abyākataṁ kho etaṁ mahārāja bhagavatā hoti ca na ca hoti tathāgato
paraṁ maraṇāti. kiṁ panayye neva hoti na na hoti tathāgato
paraṁ maraṇāti. etampi kho mahārāja abyākataṁ bhagavatā neva
hoti na na hoti tathāgato paraṁ maraṇāti.

[755] kiṁ nu kho ayye hoti tathāgato paraṁ maraṇāti iti
puṭṭhā samānā abyākataṁ kho etaṁ mahārāja bhagavatā hoti tathāgato
paraṁ maraṇāti vadesi. kiṁ panayye na hoti tathāgato paraṁ maraṇāti
iti puṭṭhā samānā etampi kho mahārāja abyākataṁ bhagavatā na
hoti tathāgato paraṁ maraṇāti vadesi. kiṁ nu kho ayye hoti

footnote: 1 ma. cittakathā.

page number: 457

ca na ca hoti tathāgato paraṁ maraṇāti iti puṭṭhā samānā
abyākataṁ kho etaṁ mahārāja bhagavatā hoti ca na ca hoti
tathāgato paraṁ maraṇāti vadesi. kiṁ panayye neva hoti na na
hoti tathāgato paraṁ maraṇāti iti puṭṭhā samānā etampi kho
mahārāja abyākataṁ bhagavatā neva hoti na na hoti tathāgato paraṁ
maraṇāti vadesi. ko nu (pts. s iv, 376) kho ayye hetu ko paccayo yenetaṁ
abyākataṁ bhagavatāti.

[756] tenahi mahārāja taññevettha paṭipucchissāmi yathā te
khameyya tathā naṁ byākareyyāsi. taṁ kiṁ maññasi mahārāja atthi te
koci gaṇako vā muddiko vā saṅkhāyako vā yo pahoti gaṅgāya
vālikaṁ gaṇetuṁ ettakā vālikā iti vā ettakāni vālikasatāni
iti vā ettakāni vālikasahassāni iti vā ettakāni vālikasatasahassāni
iti vāti. no hetaṁ ayye. atthi pana te koci gaṇako
vā muddiko vā saṅkhāyako vā yo pahoti mahāsamudde udakaṁ
gaṇetuṁ ettakāni udakāḷhakāni iti vā ettakāni udakāḷhakasatāni
iti vā ettakāni udakāḷhakasahassāni iti vā ettakāni
udakāḷhakasatasahassāni iti vāti. no hetaṁ ayye. taṁ kissa
hetu. mahayye samuddo gambhīro appameyyo duppariyogāhoti 1-.

[757] evameva kho mahārāja yena rūpena tathāgataṁ

footnote: 1 duppariyogāḷhoti vā pāṭho.

page number: 458

paññāpayamāno paññapeyya 1- taṁ rūpaṁ tathāgatassa pahīnaṁ ucchinnamūlaṁ
tālāvatthukataṁ anabhāvaṅgataṁ āyatiṁ anuppādadhammaṁ. rūpasaṅkhyā vimutto
kho mahārāja tathāgato gambhīro appameyyo duppariyogāho seyyathāpi
mahārāja 2- mahāsamuddo. hoti tathāgato paraṁ maraṇātipi na upeti
na hoti tathāgato paraṁ maraṇātipi na upeti hoti ca na ca
hoti tathāgato paraṁ maraṇātipi na upeti neva hoti na na hoti
tathāgato paraṁ maraṇātipi na upeti. yāya vedanāya tathāgataṁ
paññāpayamāno paññapeyya (pts. s iv, 377) sā vedanā tathāgatassa pahīnā
ucchinnamūlā tālāvatthukatā anabhāvaṅgatā āyatiṁ anuppādadhammā.
vedanāsaṅkhyā vimutto kho mahārāja tathāgato gambhīro appameyyo
duppariyogāho seyyathāpi mahārāja mahāsamuddo. hoti tathāgato
paraṁ maraṇātipi na upeti na hoti tathāgato paraṁ maraṇātipi na
upeti hoti ca na ca hoti tathāgato paraṁ maraṇātipi na upeti
neva hoti na na hoti tathāgato paraṁ maraṇātipi na upeti.
yāya saññāya tathāgataṁ .pe. yehi saṅkhārehi tathāgataṁ paññāpayamāno
paññapeyya te saṅkhārā tathāgatassa pahīnā ucchinnamūlā
tālāvatthukatā anabhāvaṅgatā āyatiṁ anuppādadhammā. saṅkhārasaṅkhyā
vimutto kho mahārāja tathāgato gambhīro appameyyo duppariyogāho
seyyathāpi mahārāja mahāsamuddo. hoti tathāgato paraṁ
maraṇātipi na upeti na hoti tathāgato paraṁ maraṇātipi na

footnote: 1 ma. yu. paññāpeyya. evamuparipi. 2 ma. yu. ayaṁ pāṭho natthi. evamuparipi.

page number: 459

upeti hoti ca na ca hoti tathāgato paraṁ maraṇātipi na upeti
neva hoti na na hoti tathāgato paraṁ maraṇātipi na upeti. yena
viññāṇena tathāgataṁ paññāpayamāno paññapeyya taṁ viññāṇaṁ
tathāgatassa pahīnaṁ ucchinnamūlaṁ tālāvatthukataṁ anabhāvaṅgataṁ āyatiṁ
anuppādadhammaṁ. viññāṇasaṅkhyā vimutto kho mahārāja tathāgato
gambhīro appameyyo duppariyogāho seyyathāpi mahārāja
mahāsamuddo. hoti tathāgato paraṁ maraṇātipi na upeti na
hoti tathāgato paraṁ maraṇātipi na upeti hoti ca na ca
hoti tathāgato paraṁ maraṇātipi na upeti neva hoti na na
hoti tathāgato paraṁ maraṇātipi na upetīti. atha kho rājā
pasenadikosalo khemāya bhikkhuniyā bhāsitaṁ abhinanditvā anumoditvā
uṭṭhāyāsanā khemaṁ bhikkhuniṁ abhivādetvā padakkhiṇaṁ katvā pakkāmi.

[758] atha kho rājā pasenadikosalo aparena samayena yena
bhagavā tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinno kho rājā pasenadikosalo bhagavantaṁ
etadavoca kiṁ nu kho bhante hoti tathāgato paraṁ maraṇāti.
abyākataṁ kho etaṁ mahārāja mayā hoti tathāgato paraṁ maraṇāti.
kiṁ pana bhante na hoti tathāgato paraṁ maraṇāti. etampi kho
mahārāja abyākataṁ mayā na hoti tathāgato paraṁ maraṇāti.
kiṁ nu kho bhante hoti ca na ca hoti tathāgato paraṁ

page number: 460

maraṇāti. abyākataṁ kho etaṁ mahārāja mayā hoti ca na
ca hoti tathāgato paraṁ māṇāti. kiṁ pana bhante neva hoti
na na hoti tathāgato paraṁ maraṇāti. etampi kho mahārāja
abyākataṁ mayā neva hoti na na hoti tathāgato paraṁ maraṇāti.
kiṁ nu kho bhante hoti tathāgato paraṁ maraṇāti iti puṭṭho
samāno abyākataṁ kho etaṁ mahārāja mayā hoti tathāgato
paraṁ maraṇāti vadesi .pe. kiṁ pana bhante neva hoti na na
hoti tathāgato paraṁ maraṇāti iti puṭṭho samāno etampi kho
mahārāja abyākataṁ mayā neva hoti na na hoti tathāgato
paraṁ maraṇāti vadesi. ko nu kho bhante hetu ko paccayo
yenetaṁ abyākataṁ bhagavatāti.

[759] tenahi mahārāja taññevettha paṭipucchissāmi yathā
te khameyya tathā naṁ byākareyyāsi. taṁ kiṁ maññasi mahārāja
atthi te koci gaṇako vā muddiko vā saṅkhāyako vā yo
pahoti gaṅgāya vālikaṁ gaṇetuṁ ettakā vālikā iti vā .pe.
ettakāni vālikasatasahassāni iti vāti. no hetaṁ bhante.
atthi pana te koci gaṇako vā muddiko vā saṅkhāyako vā
yo pahoti mahāsamudde udakaṁ gaṇetuṁ ettakāni udakāḷhakāni
iti vā .pe. ettakāni udakāḷhakasatasahassāni iti vāti.
no hetaṁ bhante. taṁ kissa hetu. mahā hi 1- bhante samuddo

footnote: 1 ma. yu. hisaddo na dissati.

page number: 461

gambhīro appameyyo duppariyogāhoti.

[760] evameva kho mahārāja yena rūpena tathāgataṁ
paññāpayamāno paññapeyya taṁ rūpaṁ tathāgatassa pahīnaṁ ucchinnamūlaṁ
tālāvatthukataṁ anabhāvaṅgataṁ (pts. s iv, 379) āyatiṁ anuppādadhammaṁ. rūpasaṅkhyā
vimutto kho mahārāja tathāgato gambhīro appameyyo duppariyogāho
seyyathāpi mahārāja samuddo. hoti tathāgato paraṁ maraṇātipi
na upeti. na hoti tathāgato paraṁ maraṇātipi na upeti hoti
ca na ca hoti tathāgato paraṁ maraṇātipi na upeti neva hoti
na na hoti tathāgato paraṁ maraṇātipi na upeti. yāya
vedanāya. yāya saññāya. yehi saṅkhārehi. yena viññāṇena
tathāgataṁ paññāpayamāno paññapeyya taṁ viññāṇaṁ tathāgatassa
pahīnaṁ ucchinnamūlaṁ tālāvatthukataṁ anabhāvaṅgataṁ āyatiṁ anuppādadhammaṁ.
viññāṇasaṅkhyā vimutto kho mahārāja tathāgato
gambhīro appameyyo duppariyogāho seyyathāpi mahārāja mahāsamuddo.
hoti tathāgato paraṁ maraṇātipi na upeti na hoti
tathāgato paraṁ maraṇātipi na upeti hoti ca na ca hoti
tathāgato paraṁ maraṇātipi na upeti neva hoti na na hoti
tathāgato paraṁ maraṇātipi na upetīti.

[761] acchariyaṁ bhante abbhutaṁ bhante yatra hi nāma
satthu ceva sāvikāya ca atthena attho byañjanena byañjanaṁ

page number: 462

saṁsandissati samessati na vihāyissati 1- yadidaṁ aggapadasmiṁ. ekamidāhaṁ
bhante samayaṁ khemaṁ bhikkhuniṁ upasaṅkamitvā etamatthaṁ apucchiṁ. sāpi
me ayyā etehi padehi etehi byañjanehi etamatthaṁ byākāsi
seyyathāpi bhagavā. acchariyaṁ bhante abbhutaṁ bhante yatra hi
nāma satthu ceva sāvikāya ca atthena attho byañjanena byañjanaṁ
saṁsandissati samessati na vihāyissati yadidaṁ aggapadasmiṁ.
handadāni mayaṁ bhante gacchāma bahukiccā mayaṁ bahukaraṇīyāti.
yassadāni tvaṁ mahārāja kālaṁ maññasīti. atha kho rājā pasenadikosalo
bhagavato bhāsitaṁ (pts. s iv, 380) abhinanditvā anumoditvā uṭṭhāyāsanā
bhagavantaṁ abhivādetvā padakkhiṇaṁ katvā pakkāmīti. paṭhamaṁ.

[762] evamme sutaṁ ekaṁ samayaṁ bhagavā vesāliyaṁ viharati
mahāvane kūṭāgārasālāyaṁ. tena kho pana samayena āyasmā
anurādho bhagavato avidūre araññakuṭikāyaṁ viharati. atha kho
sambahulā aññatitthiyā paribbājakā yenāyasmā anurādho tenupasaṅkamiṁsu
upasaṅkamitvā āyasmatā anurādhena saddhiṁ sammodiṁsu
sammodanīyaṁ kathaṁ sārāṇīyaṁ vītisāretvā ekamantaṁ nisīdiṁsu.
ekamantaṁ nisinnā kho te aññatitthiyā paribbājakā āyasmantaṁ
anurādhaṁ etadavocuṁ yo so āvuso anurādha tathāgato uttamapuriso
paramapuriso paramapattipatto taṁ tathāgato imesu catūsu ṭhānesu

footnote: 1 ma. yu. na virodhayissati. evamuparipi.

page number: 463

paññāpayamāno paññapeti hoti tathāgato paraṁ maraṇāti vā
na hoti tathāgato paraṁ maraṇāti vā hoti ca na ca hoti
tathāgato paraṁ maraṇāti vā neva hoti na na hoti tathāgato
paraṁ maraṇāti vāti. yo so āvuso tathāgato uttamapuriso
paramapuriso paramapattipatto taṁ tathāgato aññatra imehi catūhi
ṭhānehi paññāpayamāno paññapeti hoti tathāgato paraṁ maraṇāti
vā na hoti tathāgato paraṁ maraṇāti vā hoti ca na ca
hoti tathāgato paraṁ maraṇāti vā neva hoti na na hoti
tathāgato paraṁ maraṇāti vāti.

[763] evaṁ vutte te aññatitthiyā paribbājakā āyasmantaṁ
anurādhaṁ etadavocuṁ so cāyaṁ bhikkhu navo bhavissati acirapabbajito
thero vā pana bālo abyattoti. atha kho te aññatitthiyā
paribbājakā āyasmantaṁ anurādhaṁ navavādena ca bālavādena ca
apasādetvā uṭṭhāyāsanā pakkamiṁsu. (pts. s iv, 381) atha kho āyasmato anurādhassa
acirapakkantesu aññatitthiyesu paribbājakesu etadahosi sace kho maṁ
te aññatitthiyā paribbājakā uttariṁ puccheyyuṁ kathaṁ byākaramāno
nu khvāhaṁ tesaṁ aññatitthiyānaṁ paribbājakānaṁ vuttavādī
ceva bhagavato assaṁ na ca bhagavantaṁ abhūtena abbhācikkheyyaṁ
dhammassa cānudhammaṁ byākareyyaṁ na ca koci sahadhammiko vādānupāto
gārayhaṁ ṭhānaṁ āgaccheyyāti.

page number: 464

[764] atha kho āyasmā anurādho yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho āyasmā anurādho bhagavantaṁ etadavoca idhāhaṁ
bhante bhagavato avidūre araññakuṭikāyaṁ viharāmi. atha kho bhante
sambahulā aññatitthiyā paribbājakā yenāhaṁ tenupasaṅkamiṁsu upasaṅkamitvā
mayā saddhiṁ sammodiṁsu sammodanīyaṁ kathaṁ sārāṇīyaṁ
vītisāretvā ekamantaṁ nisīdiṁsu. ekamantaṁ nisinnā kho bhante
te aññatitthiyā paribbājakā maṁ etadavocuṁ yo so āvuso
anurādha tathāgato uttamapuriso paramapuriso paramapattipatto taṁ
tathāgato imesu catūsu ṭhānesu paññāpayamāno paññapeti hoti
tathāgato paraṁ maraṇāti vā .pe. neva hoti na na hoti
tathāgato paraṁ maraṇāti vāti. evaṁ vuttohaṁ bhante te
aññatitthiye paribbājake etadavocaṁ yo so āvuso tathāgato
uttamapuriso paramapuriso paramapattipatto taṁ tathāgato aññatra
imehi catūhi ṭhānehi paññāpayamāno paññapeti hoti tathāgato
paraṁ maraṇāti vā .pe. neva hoti na na hoti tathāgato
paraṁ maraṇāti vāti. evaṁ vutte bhante te aññatitthiyā
paribbājakā maṁ etadavocuṁ so cāyaṁ bhikkhu navo bhavissati
acirapabbajito thero vā pana bālo abyattoti. atha kho maṁ
bhante te aññatitthiyā paribbājakā navavādena ca bālavādena

page number: 465

ca apasādetvā uṭṭhāyāsanā pakkamiṁsu. tassa mayhaṁ bhante
acirapakkantesu tesu aññatitthiyesu (pts. s iv, 382) paribbājakesu etadahosi sace
kho maṁ te aññatitthiyā paribbājakā uttariṁ puccheyyuṁ kathaṁ
byākaramāno nu khvāhaṁ tesaṁ aññatitthiyānaṁ paribbājakānaṁ vuttavādī
ceva bhagavato assaṁ na ca bhagavantaṁ abhūtena abbhācikkheyyaṁ
dhammassa cānudhammaṁ byākareyyaṁ na ca koci sahadhammiko vādānupāto
gārayhaṁ ṭhānaṁ gaccheyyāti.

[765] taṁ kiṁ maññasi anurādha rūpaṁ niccaṁ vā aniccaṁ vāti.
aniccaṁ bhante. yaṁ panāniccaṁ dukkhaṁ vā taṁ sukhaṁ vāti.
dukkhaṁ bhante. yaṁ panāniccaṁ dukkhaṁ vipariṇāmadhammaṁ kallaṁ nu
taṁ samanupassituṁ etaṁ mama esohamasmi eso me attāti.
no hetaṁ bhante. vedanā niccā vā aniccā vāti .pe.
saññā. saṅkhārā. viññāṇaṁ niccaṁ vā aniccaṁ vāti. aniccaṁ
bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ
bhante. yaṁ panāniccaṁ dukkhaṁ vipariṇāmadhammaṁ kallaṁ nu taṁ
samanupassituṁ etaṁ mama esohamasmi eso me attāti.
no hetaṁ bhante.

[766] tasmātiha anurādha yaṅkiñci rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ vā
paṇītaṁ vā yaṁ dūre santike vā sabbaṁ rūpaṁ netaṁ mama nesohamasmi

page number: 466

na meso attāti. evametaṁ yathābhūtaṁ sammappaññāya daṭṭhabbaṁ.
yā kāci vedanā atītānāgatapaccuppannā. yā kāci saññā. ye
keci saṅkhārā. yaṅkiñci viññāṇaṁ atītānāgatapaccuppannaṁ ajjhattaṁ
vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ
dūre santike vā sabbaṁ viññāṇaṁ netaṁ mama nesohamasmi
na meso attāti. evametaṁ yathābhūtaṁ sammappaññāya daṭṭhabbaṁ.
evaṁ passaṁ anurādha sutavā ariyasāvako rūpasmiṁpi nibbindati
vedanāyapi nibbindati saññāyapi nibbindati saṅkhāresupi nibbindati
viññāṇasmiṁpi nibbindati nibbindaṁ virajjati virāgā vimuccati.
vimuttasmiṁ vimuttamiti ñāṇaṁ hoti. khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānāti.

[767] taṁ kiṁ maññasi anurādha rūpaṁ tathāgatoti samanupassasīti.
no hetaṁ bhante. vedanaṁ tathāgatoti samanupassasīti. no
hetaṁ bhante. saññaṁ tathāgatoti samanupassasīti. no hetaṁ
bhante. saṅkhāre tathāgatoti samanupassasīti. no hetaṁ bhante.
viññāṇaṁ tathāgatoti samanupassasīti. no hetaṁ bhante.

[768] taṁ kiṁ maññasi anurādha rūpasmiṁ tathāgatoti samanupassasīti.
no hetaṁ bhante. aññatra rūpā tathāgatoti samanupassasīti.
no hetaṁ bhante. vedanāya tathāgatoti samanupassasīti.
no hetaṁ bhante. aññatra vedanāya .pe.

page number: 467

saññāya .pe. aññatra saññāya .pe. saṅkhāresu .pe.
aññatra saṅkhārehi .pe. viññāṇasmiṁ tathāgatoti samanupassasīti.
no hetaṁ bhante. aññatra viññāṇā tathāgatoti
samanupassasīti. no hetaṁ bhante.

[769] taṁ kiṁ maññasi anurādha rūpaṁ vedanaṁ saññaṁ saṅkhāre
viññāṇaṁ tathāgatoti samanupassasīti. (pts. s iv, 384) no hetaṁ bhante.

[770] taṁ kiṁ maññasi anurādha yaṁ so arūpī avedano asaññī
asaṅkhāro aviññāṇo tathāgatoti samanupassasīti. no hetaṁ
bhante. ettha ca te anurādha diṭṭhe va dhamme saccato 1- vā
tathato vā anupalabbhiyamāno kallaṁ nu te taṁ veyyākaraṇaṁ yo
so āvuso tathāgato uttamapuriso paramapuriso paramapattipatto
taṁ tathāgato aññatrimehi catūhi ṭhānehi paññāpayamāno paññapeti
hoti tathāgato paraṁ maraṇāti vā .pe. neva hoti na na hoti
tathāgato paraṁ maraṇāti vāti. no hetaṁ bhante. sādhu sādhu
anurādha pubbe cāhaṁ anurādha etarahi ca dukkhañceva paññapemi
dukkhassa ca nirodhanti. dutiyaṁ.

[771] ekaṁ samayaṁ āyasmā ca sārīputto āyasmā ca
mahākoṭṭhito 2- bārāṇasiyaṁ viharanti isipatane migadāye. atha kho āyasmā

footnote: 1 ma. saccato thetato tathāgato anupalabbhiyamāno. 2 ma. yu. mahākoṭṭhiko.
footnote: evamuparipi.

page number: 468

mahākoṭṭhito sāyaṇhasamayaṁ paṭisallānā vuṭṭhito yenāyasmā
sārīputto tenupasaṅkami upasaṅkamitvā āyasmatā sārīputtena
saddhiṁ sammodi sammodanīyaṁ kathaṁ sārāṇīyaṁ vītisāretvā ekamantaṁ
nisīdi. ekamantaṁ nisinno kho āyasmā mahākoṭṭhito āyasmantaṁ
sārīputtaṁ etadavoca kiṁ nu kho āvuso sārīputta hoti tathāgato
paraṁ maraṇāti. abyākataṁ kho etaṁ āvuso bhagavatā hoti
tathāgato paraṁ maraṇāti. kiṁ panāvuso na hoti tathāgato paraṁ
maraṇāti. (pts. s iv, 385) etampi kho āvuso abyākataṁ bhagavatā na hoti
tathāgato paraṁ maraṇāti. kiṁ nu kho āvuso hoti ca na ca
hoti tathāgato paraṁ maraṇāti. abyākataṁ kho etaṁ āvuso
bhagavatā hoti ca na ca hoti tathāgato paraṁ maraṇāti. kiṁ
panāvuso neva hoti na na hoti tathāgato paraṁ maraṇāti.
etampi kho āvuso abyākataṁ bhagavatā neva hoti na na hoti
tathāgato paraṁ maraṇāti. kiṁ nu kho āvuso hoti tathāgato
paraṁ maraṇāti iti puṭṭho samāno abyākataṁ kho etaṁ āvuso
bhagavatā hoti tathāgato paraṁ maraṇāti vadesi .pe. kiṁ panāvuso
neva hoti na na hoti tathāgato paraṁ maraṇāti iti puṭṭho
samāno etampi kho āvuso abyākataṁ bhagavatā neva hoti
na na hoti tathāgato paraṁ maraṇāti vadesi. ko nu kho āvuso
hetu ko paccayo yenetaṁ 1- abyākataṁ bhagavatāti.

footnote: 1 yu. yena taṁ. evamuparipi.

page number: 469

[772] hoti tathāgato paraṁ maraṇāti kho āvuso rūpagatametaṁ.
na hoti tathāgato paraṁ maraṇāti rūpagatametaṁ. hoti ca na ca
hoti tathāgato paraṁ maraṇāti rūpagatametaṁ. neva hoti na
na hoti tathāgato paraṁ maraṇāti rūpagatametaṁ. hoti tathāgato
paraṁ maraṇāti kho āvuso vedanāgatametaṁ. na hoti tathāgato
paraṁ maraṇāti vedanāgatametaṁ. hoti ca na ca hoti tathāgato
paraṁ maraṇāti vedanāgatametaṁ. neva hoti na na hoti tathāgato
paraṁ maraṇāti vedanāgatametaṁ. hoti tathāgato paraṁ maraṇāti
kho āvuso saññāgatametaṁ. na hoti tathāgato paraṁ maraṇāti
saññāgatametaṁ. hoti ca na ca hoti tathāgato paraṁ maraṇāti
saññāgatametaṁ. neva hoti na na hoti tathāgato paraṁ maraṇāti
saññāgatametaṁ. hoti tathāgato paraṁ maraṇāti kho āvuso
saṅkhāragatametaṁ. (pts. s iv, 386) na hoti tathāgato paraṁ maraṇāti saṅkhāragatametaṁ.
hoti ca na ca hoti tathāgato paraṁ maraṇāti saṅkhāragatametaṁ.
neva hoti na na hoti tathāgato paraṁ maraṇāti saṅkhāragatametaṁ.
hoti tathāgato paraṁ maraṇāti kho āvuso viññāṇagatametaṁ.
na hoti tathāgato paraṁ maraṇāti viññāṇagatametaṁ. hoti ca na
ca hoti tathāgato paraṁ maraṇāti viññāṇagatametaṁ. neva hoti
na na hoti tathāgato paraṁ maraṇāti viññāṇagatametaṁ. ayaṁ kho
āvuso hetu ayaṁ paccayo yenetaṁ abyākataṁ bhagavatāti. tatiyaṁ.

page number: 470

[773] ekaṁ samayaṁ āyasmā ca sārīputto āyasmā ca
mahākoṭṭhito bārāṇasiyaṁ viharanti isipatane migadāye .pe.
sāyeva pucchā. ko nu kho āvuso hetu ko paccayo yenetaṁ
abyākataṁ bhagavatāti.

[774] rūpaṁ kho āvuso ajānato apassato yathābhūtaṁ rūpasamudayaṁ
ajānato apassato yathābhūtaṁ rūpanirodhaṁ ajānato apassato
yathābhūtaṁ rūpanirodhagāminīpaṭipadaṁ ajānato apassato yathābhūtaṁ hoti
tathāgato paraṁ maraṇātipissa hoti. na hoti tathāgato paraṁ
maraṇātipissa hoti. hoti ca na ca hoti tathāgato paraṁ maraṇātipissa
hoti. neva hoti na na hoti tathāgato paraṁ maraṇātipissa
hoti. vedanaṁ. saññaṁ. saṅkhāre. viññāṇaṁ ajānato apassato
yathābhūtaṁ viññāṇasamudayaṁ ajānato apassato yathābhūtaṁ viññāṇanirodhaṁ
ajānato apassato yathābhūtaṁ viññāṇanirodhagāminīpaṭipadaṁ
ajānato apassato yathābhūtaṁ hoti tathāgato paraṁ maraṇātipissa
hoti. na hoti tathāgato (pts. s iv, 387) paraṁ maraṇātipissa hoti. hoti
ca na ca hoti tathāgato paraṁ maraṇātipissa hoti. neva hoti
na na hoti tathāgato paraṁ maraṇātipissa hoti.

[775] rūpañca kho āvuso jānato passato yathābhūtaṁ rūpasamudayaṁ
jānato passato yathābhūtaṁ rūpanirodhaṁ jānato passato yathābhūtaṁ
rūpanirodhagāminīpaṭipadaṁ jānato passato yathābhūtaṁ hoti tathāgato

page number: 471

paraṁ maraṇātipissa na hoti .pe. neva hoti na na hoti
tathāgato paraṁ maraṇātipissa na hoti na vedanaṁ. saññaṁ. saṅkhāre.
viññāṇaṁ jānato passato yathābhūtaṁ viññāṇasamudayaṁ jānato
passato yathābhūtaṁ viññāṇanirodhaṁ jānato passato yathābhūtaṁ
viññāṇanirodhagāminīpaṭipadaṁ jānato passato yathābhūtaṁ hoti tathāgato
paraṁ maraṇātipissa na hoti. na hoti tathāgato paraṁ maraṇātipissa
na hoti. hoti ca na ca hoti tathāgato paraṁ maraṇātipissa
na hoti. neva hoti na na hoti tathāgato paraṁ maraṇātipissa
na hoti. ayaṁ kho āvuso hetu ayaṁ paccayo yenetaṁ abyākataṁ
bhagavatāti. catutthaṁ.

[776] ekaṁ samayaṁ āyasmā ca sārīputto āyasmā ca
mahākoṭṭhito bārāṇasiyaṁ viharanti isipatane migadāye .pe.
sāyeva pucchā. ko nu kho āvuso hetu ko paccayo yenetaṁ
abyākataṁ bhagavatāti.

[777] rūpe kho āvuso avigatarāgassa avigatacchandassa avigatapemassa
avigatapipāsassa avigatapariḷāhassa avigatataṇhassa hoti
tathāgato paraṁ maraṇātipissa hoti .pe. neva hoti na na
hoti tathāgato paraṁ maraṇātipissa hoti. vedanāya. saññāya.
saṅkhāresu. viññāṇe avigatarāgassa avigatacchandassa avigatapemassa
avigatapipāsassa avigatapariḷāhassa avigatataṇhassa hoti tathāgato

page number: 472

paraṁ maraṇātipissa hoti .pe. (pts. s iv, 388) neva hoti na na hoti tathāgato
paraṁ maraṇātipissa hoti.

[778] rūpe ca kho āvuso vigatarāgassa .pe. vedanāya.
saññāya. saṅkhāresu. viññāṇe vigatarāgassa vigatacchandassa
vigatapemassa vigatapipāsassa vigatapariḷāhassa vigatataṇhassa hoti
tathāgato paraṁ maraṇātipissa na hoti .pe. neva hoti na na
hoti tathāgato paraṁ maraṇātipissa na hoti. ayaṁ kho āvuso
hetu ayaṁ paccayo yenetaṁ abyākataṁ bhagavatāti. pañcamaṁ.

[779] ekaṁ samayaṁ āyasmā ca sārīputto āyasmā ca mahākoṭṭhito
bārāṇasiyaṁ viharanti isipatane migadāye. atha kho
āyasmā sārīputto sāyaṇhasamayaṁ paṭisallānā vuṭṭhito
yenāyasmā mahākoṭṭhito tenupasaṅkami upasaṅkamitvā āyasmatā
mahākoṭṭhitena saddhiṁ sammodi sammodanīyaṁ kathaṁ sārāṇīyaṁ vītisāretvā
ekamantaṁ nisīdi. ekamantaṁ nisinno kho āyasmā sārīputto
āyasmantaṁ mahākoṭṭhitaṁ etadavoca kiṁ nu kho āvuso mahākoṭṭhitā
hoti tathāgato paraṁ maraṇāti .pe. kiṁ panāvuso neva
hoti na na hoti tathāgato paraṁ maraṇāti. iti puṭṭho samāno
etampi kho āvuso abyākataṁ bhagavatā neva hoti na na hoti
tathāgato paraṁ maraṇāti vadesi. ko nu kho āvuso hetu ko
paccayo yenetaṁ abyākataṁ bhagavatāti.

page number: 473

[780] rūpārāmassa kho āvuso rūparatassa rūpasammuditassa rūpanirodhaṁ
ajānato apassato yathābhūtaṁ hoti (pts. s iv, 389) tathāgato paraṁ maraṇātipissa
hoti. na hoti tathāgato paraṁ maraṇātipissa hoti. hoti
ca na ca hoti tathāgato paraṁ maraṇātipissa hoti. neva hoti
na na hoti tathāgato paraṁ maraṇātipissa hoti. vedanārāmassa
kho āvuso vedanāratassa vedanāsammuditassa vedanānirodhaṁ ajānato
apassato yathābhūtaṁ hoti tathāgato paraṁ maraṇātipissa hoti .pe.
saññārāmassa kho āvuso. saṅkhārārāmassa kho āvuso.
viññāṇārāmassa kho āvuso viññāṇaratassa viññāṇasammuditassa
viññāṇanirodhaṁ ajānato apassato yathābhūtaṁ hoti tathāgato paraṁ
maraṇātipissa hoti .pe. neva hoti na na hoti tathāgato
paraṁ maraṇātipissa hoti.

[781] na rūpārāmassa kho āvuso na rūparatassa na rūpasammuditassa
rūpanirodhaṁ jānato passato yathābhūtaṁ hoti tathāgato
paraṁ maraṇātipissa na hoti .pe. neva hoti na na hoti
tathāgato paraṁ maraṇātipissa na hoti. na vedanārāmassa kho
āvuso. na saññārāmassa kho āvuso. na saṅkhārārāmassa
kho āvuso. na viññāṇārāmassa kho āvuso na viññāṇaratassa
na viññāṇasammuditassa viññāṇanirodhaṁ jānato passato
yathābhūtaṁ hoti tathāgato paraṁ maraṇātipissa na hoti. na hoti

page number: 474

tathāgato .pe. neva hoti na na hoti tathāgato paraṁ maraṇātipissa
na hoti. ayampi 1- kho āvuso hetu ayaṁ paccayo
yenetaṁ abyākataṁ bhagavatāti.

[782] siyā panāvuso aññopi pariyāyo yena pariyāyenetaṁ 2-
abyākataṁ bhagavatāti. siyā āvuso. bhavārāmassa kho āvuso
bhavaratassa bhavasammuditassa bhavanirodhaṁ ajānato apassato yathābhūtaṁ
hoti tathāgato paraṁ maraṇātipissa hoti .pe. neva hoti na
na hoti tathāgato paraṁ maraṇātipissa hoti.

[783] (pts. s iv, 390) na bhavārāmassa kho āvuso na bhavaratassa na bhavasammuditassa
bhavanirodhaṁ jānato passato yathābhūtaṁ hoti tathāgato paraṁ maraṇātipissa
na hoti .pe. neva hoti na na hoti tathāgato paraṁ
maraṇātipissa na hoti. ayampi kho āvuso pariyāyo yenetaṁ
abyākataṁ bhagavatāti.

[784] siyā panāvuso aññopi pariyāyo yenetaṁ abyākataṁ
bhagavatāti. siyā āvuso. upādānārāmassa kho āvuso upādānaratassa
upādānasammuditassa upādānanirodhaṁ ajānato apassato yathābhūtaṁ
hoti tathāgato paraṁ maraṇātipissa hoti .pe. neva hoti
na na hoti tathāgato paraṁ maraṇātipissa hoti.

[785] na upādānārāmassa kho āvuso na upādānaratassa
na upādānasammuditassa upādānanirodhaṁ jānato passato yathābhūtaṁ

footnote: 1 ma. yu. ayaṁ kho. 2 ma. yenetaṁ. yu. yena etaṁ.

page number: 475

hoti tathāgato paraṁ maraṇātipissa na hoti .pe. neva hoti
na na hoti tathāgato paraṁ maraṇātipissa na hoti. ayampi kho
āvuso pariyāyo yenetaṁ abyākataṁ bhagavatāti.

[786] siyā panāvuso aññopi pariyāyo yenetaṁ abyākataṁ
bhagavatāti. siyā āvuso. taṇhārāmassa kho āvuso taṇhāratassa
taṇhāsammuditassa taṇhānirodhaṁ ajānato apassato yathābhūtaṁ
hoti tathāgato paraṁ maraṇātipissa hoti .pe. neva hoti na
na hoti tathāgato paraṁ maraṇātipissa hoti.

[787] na taṇhārāmassa kho āvuso na taṇhāratassa na
taṇhāsammuditassa taṇhānirodhaṁ jānato passato yathābhūtaṁ hoti
tathāgato paraṁ maraṇātipissa na hoti (pts. s iv, 391) .pe. neva hoti na na
hoti tathāgato paraṁ maraṇātipissa na hoti. ayaṁ kho āvuso
pariyāyo yenetaṁ abyākataṁ bhagavatāti. siyā panāvuso aññopi
pariyāyo yenetaṁ abyākataṁ bhagavatāti. etthadāni āvuso
sārīputta ito uttariṁ kiṁ icchasi taṇhāsaṅkhayavimuttassa āvuso
sārīputta bhikkhuno vattaṁ 1- natthi paññāpanāyāti. chaṭṭhaṁ.

[788] atha kho vacchagotto paribbājako yenāyasmā
mahāmoggallāno tenupasaṅkami upasaṅkamitvā āyasmatā mahāmoggallānena
saddhiṁ sammodi sammodanīyaṁ kathaṁ sārāṇīyaṁ vītisāretvā
ekamantaṁ nisīdi. ekamantaṁ nisinno kho vacchagotto paribbājako

footnote: 1 ma. yu. vaṭṭaṁ.

page number: 476

āyasmantaṁ mahāmoggallānaṁ etadavoca kiṁ nu kho bho moggallāna
sassato lokoti. abyākataṁ kho etaṁ vaccha bhagavatā sassato
lokoti. kiṁ panāvuso bho moggallāna asassato lokoti. etampi
kho vaccha abyākataṁ bhagavatā asassato lokoti. kiṁ nu kho bho
moggallāna antavā lokoti. abyākataṁ kho etaṁ vaccha bhagavatā
antavā lokoti. kiṁ pana bho moggallāna anantavā lokoti.
etampi kho vaccha abyākataṁ bhagavatā anantavā lokoti. (pts. s iv, 392) kiṁ
nu kho bho moggallāna taṁ jīvaṁ taṁ sarīranti. abyākataṁ kho etaṁ
vaccha bhagavatā taṁ jīvaṁ taṁ sarīranti. kiṁ pana bho moggallāna
aññaṁ jīvaṁ aññaṁ sarīranti. etampi kho vaccha abyākataṁ
bhagavatā aññaṁ jīvaṁ aññaṁ sarīranti. kiṁ pana bho moggallāna
hoti tathāgato paraṁ maraṇāti. abyākataṁ kho etaṁ vaccha bhagavatā
hoti tathāgato paraṁ maraṇāti. kiṁ pana bho moggallāna na
hoti tathāgato paraṁ maraṇāti. etampi kho vaccha abyākataṁ
bhagavatā na hoti tathāgato paraṁ maraṇāti. kiṁ nu kho bho
moggallāna hoti ca na ca hoti tathāgato paraṁ maraṇāti.
abyākataṁ kho etaṁ vaccha bhagavatā hoti ca na ca hoti tathāgato
paraṁ maraṇāti. kiṁ pana bho moggallāna neva hoti na na hoti
tathāgato paraṁ maraṇāti. etampi kho vaccha abyākataṁ bhagavatā
neva hoti na na hoti tathāgato paraṁ maraṇāti.

page number: 477

[789] ko nu kho bho moggallāna hetu ko paccayo yena
aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti
sassato lokoti vā asassato lokoti vā antavā lokoti vā
anantavā lokoti vā taṁ jīvaṁ taṁ sarīranti vā aññaṁ jīvaṁ aññaṁ
sarīranti vā hoti tathāgato paraṁ maraṇāti vā na hoti tathāgato
paraṁ maraṇāti vā hoti ca na ca hoti tathāgato paraṁ maraṇāti
vā neva hoti na na hoti tathāgato paraṁ maraṇāti vā. (pts. s iv, 393) ko pana
bho moggallāna hetu ko paccayo yena samaṇassa gotamassa evaṁ
puṭṭhassa na evaṁ veyyākaraṇaṁ hoti sassato lokotipi asassato
lokotipi antavā lokotipi anantavā lokotipi taṁ jīvaṁ taṁ sarīrantipi
aññaṁ jīvaṁ aññaṁ sarīrantipi hoti tathāgato paraṁ maraṇātipi na
hoti tathāgato paraṁ maraṇātipi hoti ca na ca hoti tathāgato paraṁ
maraṇātipi neva hoti na na hoti tathāgato paraṁ maraṇātipīti.

[790] aññatitthiyā ca 1- kho vaccha paribbājakā cakkhuṁ etaṁ
mama esohamasmi eso me attāti samanupassanti .pe. jivhaṁ
etaṁ mama esohamasmi eso me attāti samanupassanti .pe.
manaṁ etaṁ mama esohamasmi eso me attāti samanupassanti.
tasmā aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ
hoti sassato lokoti vā .pe. neva hoti na na hoti tathāgato
paraṁ maraṇāti vā. tathāgato ca kho vaccha arahaṁ sammāsambuddho

footnote: 1 ma. casaddo natthi.

page number: 478

cakkhuṁ netaṁ mama nesohamasmi na meso attāti samanupassati .pe.
jivhaṁ netaṁ mama nesohamasmi na meso attāti samanupassati .pe.
manaṁ netaṁ mama nesohamasmi na meso attāti samanupassati.
tasmā tathāgatassa evaṁ puṭṭhassa na evaṁ veyyākaraṇaṁ hoti sassato
lokotipi .pe. neva hoti na na hoti tathāgato paraṁ maraṇātipīti.

[791] atha kho vacchagotto paribbājako uṭṭhāyāsanā yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ nisīdi. ekamantaṁ nisinno
kho vacchagotto paribbājako bhagavantaṁ etadavoca kiṁ nu kho bho
gotama sassato lokoti. abyākataṁ kho etaṁ vaccha mayā sassato
lokoti .pe. kiṁ pana bho gotama neva hoti na na hoti
tathāgato paraṁ maraṇāti. etampi kho vaccha abyākataṁ mayā neva
hoti na na hoti tathāgato paraṁ maraṇāti. (pts. s iv, 394) ko nu kho bho
gotama hetu ko paccayo yena aññatitthiyānaṁ paribbājakānaṁ evaṁ
puṭṭhānaṁ evaṁ veyyākaraṇaṁ hoti sassato lokoti vā .pe.
neva hoti na na hoti tathāgato paraṁ maraṇāti vā. ko pana
bho gotama hetu ko paccayo yena bhoto gotamassa evaṁ puṭṭhassa
na evaṁ veyyākaraṇaṁ hoti sassato lokotipi .pe. neva hoti
na na hoti tathāgato paraṁ maraṇātipīti.

[792] aññatitthiyā kho vaccha paribbājakā cakkhuṁ etaṁ mama

page number: 479

esohamasmi eso me attāti samanupassanti .pe. jivhaṁ etaṁ
mama esohamasmi eso me attāti samanupassanti .pe. manaṁ
etaṁ mama esohamasmi eso me attāti samanupassanti. tasmā
aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti
sassato lokoti vā .pe. neva hoti na na hoti tathāgato
paraṁ maraṇāti vā. tathāgato ca kho vaccha arahaṁ sammāsambuddho
cakkhuṁ netaṁ mama nesohamasmi na meso attāti samanupassati .pe.
jivhaṁ netaṁ mama nesohamasmi na meso attāti samanupassati .pe.
manaṁ netaṁ mama nesohamasmi na meso attāti samanupassati.
tasmā tathāgatassa evaṁ puṭṭhassa na evaṁ veyyākaraṇaṁ hoti
sassato lokotipi asassato lokotipi antavā lokotipi anantavā
lokotipi taṁ jīvaṁ taṁ sarīrantipi aññaṁ jīvaṁ aññaṁ sarīrantipi
hoti tathāgato paraṁ maraṇātipi na hoti tathāgato paraṁ maraṇātipi
hoti ca na ca hoti tathāgato paraṁ maraṇātipi neva hoti na na
hoti tathāgato paraṁ maraṇātipīti.

[793] acchariyaṁ bho gotama abbhutaṁ bho gotama yatra hi
nāma satthu ca sāvakassa ca atthena attho byañjanena byañjanaṁ
saṁsandissati samessati na vihāyissati 1- yadidaṁ aggapadasmiṁ. idānāhaṁ
bho gotama samaṇaṁ mahāmoggallānaṁ (pts. s iv, 395) upasaṅkamitvā etamatthaṁ
apucchiṁ samaṇopi me mahāmoggallāno etehi padehi etehi

footnote: 1 ma. na virodhayissati.

page number: 480

byañjanehi etamatthaṁ 1- byākāsi seyyathāpi bhavaṁ gotamo. acchariyaṁ
bho gotama abbhutaṁ bho gotama yatra hi nāma satthu ca
sāvakassa ca atthena attho byañjanena byañjanaṁ saṁsandissati
samessati na vihāyissati yadidaṁ aggapadasminti. sattamaṁ.

[794] atha kho vacchagotto paribbājako yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ
sārāṇīyaṁ vītisāretvā ekamantaṁ nisīdi. ekamantaṁ nisinno kho
vacchagotto paribbājako bhagavantaṁ etadavoca kiṁ nu kho bho gotama
sassato lokoti. abyākataṁ kho etaṁ vaccha mayā sassato
lokoti .pe. kiṁ pana bho gotama neva hoti na na hoti
tathāgato paraṁ maraṇāti. etampi kho vaccha abyākataṁ mayā
neva hoti na na hoti tathāgato paraṁ maraṇāti. ko nu kho
bho gotama hetu ko paccayo yena aññatitthiyānaṁ paribbājakānaṁ
evaṁ puṭṭhānaṁ evaṁ veyyākaraṇaṁ hoti sassato lokoti vā .pe.
neva hoti na na hoti tathāgato paraṁ maraṇāti vā. ko pana
bho gotama hetu ko paccayo yena bhoto gotamassa evaṁ
puṭṭhassa na evaṁ veyyākaraṇaṁ hoti sassato lokotipi .pe.
neva hoti na na hoti tathāgato paraṁ maraṇātipīti.

[795] aññatitthiyā kho vaccha paribbājakā rūpaṁ attato
samanupassanti rūpavantaṁ vā attānaṁ attani vā rūpaṁ rūpasmiṁ vā

footnote: 1 ma. tamatthaṁ.

page number: 481

attānaṁ. vedanaṁ attato samanupassanti .pe. saññaṁ saṅkhāre
viññāṇaṁ attato samanupassanti viññāṇavantaṁ vā attānaṁ
attani vā viññāṇaṁ viññāṇasmiṁ vā attānaṁ. tasmā
aññatitthiyānaṁ (pts. s iv, 396) paribbājakānaṁ evaṁ puṭṭhānaṁ evaṁ veyyākaraṇaṁ hoti
sassato lokoti vā .pe. neva hoti na na hoti tathāgato
paraṁ maraṇāti vā. tathāgato ca kho vaccha arahaṁ sammāsambuddho
na rūpaṁ attato samanupassati na rūpavantaṁ vā attānaṁ na attani
vā rūpaṁ na rūpasmiṁ vā attānaṁ na vedanaṁ attato samanupassati .pe.
na saññaṁ. na saṅkhāre. na viññāṇaṁ attato samanupassati
na viññāṇavantaṁ vā attānaṁ na attani vā viññāṇaṁ na
viññāṇasmiṁ vā attānaṁ. tasmā tathāgatassa evaṁ puṭṭhassa
na evaṁ veyyākaraṇaṁ hoti sassato lokotipi .pe. neva hoti
na na hoti tathāgato paraṁ maraṇātipīti.

[796] atha kho vacchagotto paribbājako uṭṭhāyāsanā
yenāyasmā mahāmoggallāno tenupasaṅkami upasaṅkamitvā āyasmatā
mahāmoggallānena saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi. ekamantaṁ nisinno kho vacchagotto
paribbājako āyasmantaṁ mahāmoggallānaṁ etadavoca kiṁ nu kho
bho moggallāna sassato lokoti. abyākataṁ kho etaṁ vaccha
bhagavatā sassato lokoti .pe. kiṁ pana bho moggallāna

page number: 482

neva hoti na na hoti tathāgato paraṁ maraṇāti. etampi kho
vaccha abyākataṁ bhagavatā neva hoti na na hoti tathāgato paraṁ
maraṇāti. ko nu kho bho moggallāna hetu ko paccayo
yena aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ
hoti sassato lokoti vā .pe. neva hoti na na hoti tathāgato
paraṁ maraṇāti vā. ko pana bho moggallāna hetu ko paccayo
yena samaṇassa gotamassa evaṁ puṭṭhassa na evaṁ veyyākaraṇaṁ
hoti sassato lokotipi .pe. neva hoti na na hoti tathāgato
paraṁ maraṇātipīti.

[797] (pts. s iv, 397) aññatitthiyā kho vaccha paribbājakā rūpaṁ attato
samanupassanti rūpavantaṁ vā attānaṁ attani vā rūpaṁ rūpasmiṁ vā
attānaṁ. vedanaṁ attato samanupassanti .pe. saññaṁ. saṅkhāre.
viññāṇaṁ attato samanupassanti viññāṇavantaṁ vā attānaṁ
attani vā viññāṇaṁ viññāṇasmiṁ vā attānaṁ. tasmā
aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti
sassato lokoti vā .pe. neva hoti na na hoti tathāgato paraṁ
maraṇāti vā. tathāgato ca kho vaccha arahaṁ sammāsambuddho na
rūpaṁ attato samanupassati na rūpavantaṁ vā attānaṁ na attani vā
rūpaṁ na rūpasmiṁ vā attānaṁ. na vedanaṁ attato samanupassati .pe.
na saññaṁ. na saṅkhāre. na viññāṇaṁ attato samanupassati na

page number: 483

viññāṇavantaṁ vā attānaṁ na attani vā viññāṇaṁ na viññāṇasmiṁ
vā attānaṁ. tasmā tathāgatassa evaṁ puṭṭhassa na evaṁ
veyyākaraṇaṁ hoti sassato lokotipi asassato lokotipi antavā
lokotipi anantavā lokotipi taṁ jīvaṁ taṁ sarīrantipi aññaṁ jīvaṁ
aññaṁ sarīrantipi hoti tathāgato paraṁ maraṇātipi na hoti tathāgato
paraṁ maraṇātipi hoti ca na ca hoti tathāgato paraṁ maraṇātipi
neva hoti na na hoti tathāgato paraṁ maraṇātipīti.

[798] acchariyaṁ bho moggallāna abbhutaṁ bho moggallāna
yattha hi nāma satthu ceva sāvakassa ca atthena attho byañjanena
byañjanaṁ saṁsandissati samessati na vihāyissati yadidaṁ aggapadasmiṁ.
idānāhaṁ bho moggallāna samaṇaṁ gotamaṁ upasaṅkamitvā etamatthaṁ
apucchiṁ samaṇopi me gotamo etehi padehi etehi byañjanehi
etamatthaṁ byākāsi seyyathāpi bhavaṁ moggallāno. acchariyaṁ bho
moggallāna abbhutaṁ bho moggallāna yattha hi nāma satthu
ceva sāvakassa ca atthena attho byañjanena byañjanaṁ saṁsandissati
samessati na vihāyissati yadidaṁ aggapadasminti. aṭṭhamaṁ.

[799] (pts. s iv, 398) atha kho vacchagotto paribbājako yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ nisīdi. ekamantaṁ nisinno
kho vacchagotto paribbājako bhagavantaṁ etadavoca purimāni bho

page number: 484

gotama divasāni purimatarāni sambahulānaṁ aññatitthiyānaṁ 1-
samaṇabrāhmaṇaparibbājakānaṁ kutuhalasālāyaṁ sannisinnānaṁ sannipatitānaṁ
ayamantarākathā udapādi ayaṁ kho pūraṇo kassapo saṅghī ceva
gaṇī ca gaṇācariyo ca ñāto yasassī titthakaro sādhusammato
bahujanassa so 2- sāvakaṁ abbhatītaṁ kālakataṁ upapattīsu byākaroti
asu amutra upapanno asu amutra upapannoti. yopissa
sāvako uttamapuriso paramapuriso paramapattipatto tampi sāvakaṁ
abbhatītaṁ kālakataṁ upapattīsu byākaroti asu amutra upapanno
asu amutra upapannoti. ayampi kho makkhali gosālo.
ayampi kho nigaṇṭho nāṭaputto. ayampi kho sañjayo 3-
velaṭṭhaputto. ayampi kho pakudho kaccāno 4-. ayampi kho ajito
kesakambalo saṅghī ceva gaṇī ca gaṇācariyo ca ñāto yasassī
titthakaro sādhusammato bahujanassa sopi sāvakaṁ abbhatītaṁ kālakataṁ
uppattīsu byākaroti asu amutra upapanno asu amutra
upapannoti. yopissa sāvako uttamapuriso paramapuriso paramapattipatto
taṁpi sāvakaṁ abbhatītaṁ (pts. s iv, 399) kālakataṁ upapattīsu byākaroti
asu amutra upapanno asu amutra upapannoti. ayampi kho
samaṇo gotamo saṅghī ceva gaṇī ca gaṇācariyo ca ñāto
yasassī titthakaro sādhusammato bahujanassa sopi sāvakaṁ abbhatītaṁ
kālakataṁ upapattīsu byākaroti asu amutra upapanno asu

footnote: 1 ma. yu. nānātitthiyānaṁ. 2 ma. yu. sopi. 3 ma. sañcayo. 4 yu. pakuddho
footnote: kaccāyano.

page number: 485

amutra upapannoti. yo ca khvassa 1- sāvako uttamapuriso .pe.
asu amutra upapanno asu amutra upapannoti. apica kho
naṁ evaṁ byākaroti acchejji taṇhaṁ vivattayi saññojanaṁ
sammāmānābhisamayā antamakāsi dukkhassāti. tassa mayhaṁ bho
gotama ahudeva kaṅkhā ahu vicikicchā kathañhi 2- nāma samaṇassa
gotamassa dhammo abhiññeyyoti 3-.

[800] alañhi te vaccha kaṅkhituṁ alaṁ vicikicchituṁ kaṅkhāniye
ca pana te ṭhāne vicikicchā uppannā. saupādānassa khvāhaṁ
vaccha upapattiṁ paññapemi no anupādānassa. seyyathāpi vaccha
aggi saupādāno jalati no anupādāno evameva khvāhaṁ vaccha
saupādānassa upapattiṁ paññapemi no anupādānassāti. yasmiṁ
bho gotama samaye acci vātena khittā dūraṁpi gacchati imissā pana
bhavaṁ gotamo kiṁ upādānasmiṁ paññapetīti. yasmiṁ kho vaccha samaye
acci vātena khittā dūraṁ gacchati tamahaṁ vātupādānaṁ paññapemi
vāto hissa vaccha tasmiṁ samaye upādānaṁ hotīti. (pts. s iv, 400) yasmiṁ 4- bho gotama
samaye imañca kāyaṁ nikkhipati satto ca aññataraṁ kāyaṁ anupapanno
hoti. imassa pana bhavaṁ gotamo kiṁ upādānasmiṁ paññapetīti.
yasmiṁ kho vaccha samaye imañca kāyaṁ nikkhipati satto ca
aññataraṁ kāyaṁ anupapanno hoti tamahaṁ taṇhupādānaṁ vadāmi
taṇhā hissa vaccha tasmiṁ samaye upādānaṁ hotīti. navamaṁ.

footnote: 1 ma. yo pissa sāvako. 2 ma. kathaṁ nāma. 3 yu. dhammābhiññeyyāti.
footnote: 4 ma. yasmiṁ ca pana bho .... yu. yasmiṁ pana bho.

page number: 486

[801] atha kho vacchagotto paribbājako yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ nisīdi. ekamantaṁ nisinno kho
vacchagotto paribbājako bhagavantaṁ etadavoca kiṁ nu kho bho
gotama atthattāti. evaṁ vutte bhagavā tuṇhī ahosi. kiṁ pana
bho gotama natthattāti. dutiyampi kho bhagavā tuṇhī ahosi.
atha kho vacchagotto paribbājako uṭṭhāyāsanā pakkāmi.

[802] atha kho āyasmā ānando acirapakkante vacchagotte
paribbājake bhagavantaṁ etadavoca kiṁ nu kho bhante bhagavā
vacchagottassa paribbājakassa pañhaṁ puṭṭho na byākāsīti.
ahañcānanda vacchagottassa paribbājakassa atthattāti puṭṭho
samāno atthattāti byākareyyaṁ. ye te ānanda samaṇabrāhmaṇā
sassatavādā tesametaṁ saddhiṁ abhavissa. ahañcānanda vacchagottassa
paribbājakassa natthattāti puṭṭho samāno natthattāti
byākareyyaṁ. ye te ānanda (pts. s iv, 401) samaṇabrāhmaṇā ucchedavādā
tesametaṁ saddhiṁ abhavissa. ahañcānanda vacchagottassa paribbājakassa
atthattāti puṭṭho samāno atthattāti byākareyyaṁ. api nu
metaṁ ānanda anulomaṁ abhavissa ñāṇassa uppādāya sabbe
dhammā anattāti. no hetaṁ bhante. ahañcānanda vacchagottassa
paribbājakassa natthattāti puṭṭho samāno natthattāti

page number: 487

byākareyyaṁ. sammūḷhassa ānanda vacchagottassa paribbājakassa
bhiyyosammohāya abhavissa ahu vā me nūna pubbe attā so
etarahi natthīti. dasamaṁ.

[803] ekaṁ samayaṁ āyasmā sabhiyo kaccāno ñātike viharati
giñjakāvasathe. atha kho vacchagotto paribbājako yenāyasmā
sabhiyo kaccāno tenupasaṅkami upasaṅkamitvā āyasmatā sabhiyena
kaccānena saddhiṁ sammodi sammodanīyaṁ kathaṁ sārāṇīyaṁ vītisāretvā
ekamantaṁ nisīdi. ekamantaṁ nisinno kho vacchagotto paribbājako
āyasmantaṁ sabhiyaṁ kaccānaṁ etadavoca kiṁ nu kho bho kaccāna
hoti tathāgato paraṁ maraṇāti. abyākataṁ kho etaṁ vaccha bhagavatā
hoti tathāgato paraṁ maraṇāti. kiṁ pana ko kaccāna na hoti
tathāgato paraṁ maraṇāti. etampi kho vaccha abyākataṁ bhagavatā
na hoti tathāgato paraṁ maraṇāti. kiṁ nu kho bho kaccāna
hoti ca na ca hoti tathāgato paraṁ maraṇāti. abyākataṁ kho
etaṁ vaccha bhagavatā hoti ca na ca hoti tathāgato paraṁ
maraṇāti. (pts. s iv, 402) kiṁ pana bho kaccāna neva hoti na na hoti
tathāgato paraṁ maraṇāti. etampi kho vaccha abyākataṁ bhagavatā
neva hoti na na hoti tathāgato paraṁ maraṇāti. kiṁ nu kho
bho kaccāna hoti tathāgato paraṁ maraṇāti iti puṭṭho samāno
abyākataṁ kho etaṁ vaccha bhagavatā hoti tathāgato paraṁ maraṇāti

page number: 488

vadesi. kiṁ pana bho kaccāna na hoti tathāgato paraṁ maraṇāti
iti puṭṭho samāno abyākataṁ kho etaṁ vaccha bhagavatā na
hoti tathāgato paraṁ maraṇāti vadesi. kiṁ nu kho bho kaccāna
hoti ca na ca hoti tathāgato paraṁ maraṇāti iti puṭṭho samāno
abyākataṁ kho etaṁ vaccha bhagavatā hoti ca na ca hoti tathāgato
paraṁ maraṇāti vadesi. kiṁ pana bho kaccāna neva hoti na na
hoti tathāgato paraṁ maraṇāti iti puṭṭho samāno etampi kho
vaccha abyākataṁ bhagavatā neva hoti na na hoti tathāgato paraṁ
maraṇāti vadesi. ko nu kho bho kaccāna hetu ko paccayo
yenetaṁ abyākataṁ samaṇena gotamenāti. yo ca vaccha hetu
yo ca paccayo paññāpanāya rūpīti vā arūpīti vā saññīti
vā asaññīti vā nevasaññināsaññīti vā so ca hetu so
ca paccayo sabbena sabbaṁ sabbathā sabbaṁ aparisesaṁ nirujjheyya.
kena naṁ paññāpayamāno paññapeyya rūpīti vā arūpīti vā
saññīti vā asaññīti vā nevasaññināsaññīti vāti.
kīvaciraṁ pabbajitosi bho kaccānāti. na ciraṁ āvuso tīṇi
vassānīti. yassapassa āvuso ettakena 1- ettakameva taṁpassa
bahu ko pana vādo evaṁ 2- abhikkanteti. ekādasamaṁ.
abyākatasaṁyuttaṁ samattaṁ.

footnote: 1 ma. yu. etamettakena. 2 yu. eva.

page number: 489

tassuddānaṁ
khemā therī anurādho sārīputtāti 1- koṭṭhito
moggallāno ca vaccho ca kutuhalasālānando
sabhiyo ekādasamanti.
saḷāyatanavaggasaṁyuttaṁ samattaṁ 2-.
tassuddānaṁ
saḷāyatanavedanā mātugāmo jambukhādako
sāmaṇḍako moggallāno citto gāmaṇyasaṅkhataṁ 3-
abyākatanti dasa cāti 4-.
-----------

footnote: 1 ma. yu. sārīputtoti. 2 ma. saḷāyatanavaggo catuttho. 3 ma. yu. gāmaṇi
footnote: saṅkhataṁ. 4 ma. yu. dasadhāti.

