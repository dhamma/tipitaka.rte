
page number: 001

suttantapiṭake khuddakanikāyassa
apadānaṁ
-----
namo tassa bhagavato arahato sammāsambuddhassa.
paṭhamo buddhavaggo
paṭhamaṁ buddhāpadānaṁ

[1] tathāgataṁ jetavane vasantaṁ
apucchi vedehamunī nataṅgo
sabbaññubuddhā kira nāma honti
bhavanti te hetuhi kehi dhīrā 1-.
tadāha sabbaññuvaro mahesī
ānandabhaddaṁ madhurassarena
ye sabbabuddhesu katādhikārā
aladdhamokkhā jinasāsanesu.
teneva sambodhimukhena dhīrā
ajjhāsayenāpi mahābalena
paññāya tejena sutikkhapaññā
sabbaññubhāvaṁ anupāpuṇanti.

footnote: 1 ma. dhīra.

page number: 002

ahampi pubbabuddhesu buddhattaṁ abhipatthayiṁ
tiṁsa pārami sampuṇṇā 

[1]- dhammarājā asaṅkhiyā.
sambodhiṁ buddhaseṭṭhānaṁ sasaṅghe lokanāyake
dasaṅgulī namassitvā sirasā abhivādaye 2-.
yāvatā buddhakhettesu ratanā vijjantisaṅkhiyā
ākāsaṭṭhā ca bhummaṭṭhā manasā sabbamāhare 3-.
tattha rūpiyabhūmiyaṁ pāsādaṁ māpaye ahaṁ
nekabhummaṁ ratanamayaṁ 4- ubbiddhaṁ nabhamuggataṁ.
vicittathamabhaṁ sukataṁ suvibhattaṁ mahārahaṁ
kanakāmayasaṅghāṭaṁ 5- kontacchattehi maṇḍitaṁ.
paṭhamā veḷuriyā bhūmi vimalabbhasamā subhā
naḷinājalajākiṇṇā 6- varakañcanabhūmiyā.
pahaṭṭhasākhāpavāḷa- vaṇṇā lohitakā subhā 7-
indagopakavaṇṇābhā bhūmi obhāsatī disā.
suvibhattā gharamukhā niyyuhā 8- sīhapañjarā
caturo vedikā jālā gandhāveḷā manoramā.
nīlā pītā lohitakā odātā suddhakāḷakā
kūṭāgāravarūpetā sattaratanabhūsitā.
olokamayā padumā vāḷavihaṅgasobhitā
nakkhattatārakākiṇṇā candasuriyehi 9- maṇḍitā.

footnote: 1 ma. manasāyeva hutvāna dhammarājā asaṅkhiyā.
footnote: atha buddhāpadānāni suṇātha suddhamānasā.
footnote: 2 ma. abhivādayiṁ. 3. ma. sabbamāhariṁ. 4 ma. ratanāmayaṁ. 5 ma. kanakamaya-.

6 ma. naḷinajalajākiṇṇā. 7 ma. pavāḷasā pavāḷavaṇṇā kāci lohitakā subhā.
8 ma. niyyūhā. 9 ma. candasūrehi.

page number: 003

hemajālena sañchannā soṇṇakiṁkiṇikāyutā
vātavegena kujjanti soṇṇajālā 1- manoramā.
mañjeṭṭhakaṁ lohitakaṁ pītakaṁ haripañjaraṁ
nānāraṅgehi saṁcittaṁ 2- ussitaddhajamālinī.
nānā 3- bahūnekasatā phalakā 4- rajatāmayā
maṇimayā lohitaṅkā masāragallamayā tathā.
nānāsayanacittitā 5- saṇhakāsikasanthatā
kambalā dukulā cīnā pattuṇṇā paṇḍupāvurā.
vividhattharaṇaṁ sabbaṁ manasā paññapemahaṁ
tāsu tāsveva bhūmīsu ratanakūṭalaṅkatā.
maṇiverocanā ukkā dhārayantā sutiṭṭhare
sobhanti esikā thambhā subhā kañcanatoraṇā.
jambonadā sāramayā atho rajatamayāpica
nekāsandhī suvibhattā kavāṭaggalacittitā.
ubhato puṇṇaghaṭānekā padumuppalasaṁyutā
atīte sabbabuddhe ca sasaṅghe lokanāyake.
pakativaṇṇarūpena nimminitvā sasāvake
tena dvārena pavīsitvā sabbabuddhā sasāvakā.
sabbasovaṇṇamaye pīṭhe nisinnā ariyamaṇḍalā
ye ca etarahi atthi buddhā loke anuttarā.

footnote: 1 ma. soṇṇamālā. 2 ma. sampitaṁ. 3 ma. na naṁ. 4 ma. phalikā.
footnote: 5 ma. nānāsayanavicittā.

page number: 004

atītā 1- vattamānā ca bhavanaṁ sabbe samāruhuṁ
paccekabuddhenekasate sayambhū aparājite.
atīte vattamāne ca bhavanaṁ sabbe samāruhuṁ
kapparukkhā bahū atthi ye dibbā ye ca mānusā.
sabbaṁ dussaṁ samāhantvā acchādemi ticīvaraṁ
khajjabhojjaṁ sāyaniyaṁ sampannaṁ pānabhojanaṁ.
maṇimaye subhe patte sampūretvā adāsahaṁ
dibbavatthā samāhutvā maṭṭhā cīvarasaṁyutā.
madhurā sakkharā ceva telā ca madhuphāṇitā
tappitā paramannena sabbe ariyamaṇḍalā.
ratanagabbhaṁ pavīsitvā kesarīva guhāsaye
mahārahamhi sayane sīhaseyyamakappayuṁ.
sampajānā samuṭṭhāya seyye pallaṅkamābhajuṁ
gocaraṁ sabbabuddhānaṁ jhānaratisamappitā.
aññe dhammāni desenti aññe kīḷanti iddhiyā
appanāyapi kīḷanti abhiññāvasibhāvitā.
vikubbanā vikubbanti anekasatasahassiyo
buddhāpi buddhe pucchanti visayaṁ sabbaññumālayaṁ.
gambhīraṁ nipuṇaṁ ṭhānaṁ paññāya vinibujjhare
sāvakā buddhe pucchanti buddhā pucchanti sāvake.

footnote: 1 ma. atīte. 2 samāhariṁ.

page number: 005

aññamaññañca pucchanti 1- aññamaññaṁ byākaronti te
buddhā paccekabuddhā ca sāvakā paricārakā.
evaṁ ratīsu ramamānā pāsādebhiramanti te
chattātichattā tiṭṭhanti ratanāveḷusannibhā 2-.
suvaṇṇajālasaṁyuttaṁ rajatajālakhacitaṁ 3-
muttājālaparikkhittaṁ 4- sabbe dhārentu matthake.
bhavanti 5- celavitānā soṇṇatārakacittitā
vicittā malayavitatā sabbe dhārentu matthake.
vitatā malayadāmehi gandhadāmehi sobhitā
dussadāmehi parikiṇṇā ratanadāmabhūsitā.
pupphābhikiṇṇā suvicittā surabhigandhadhūpitā
gandhapañcāṅgulaṅkatā hemacchadanachāditā.
catuddisā pokkharañño padumuppalasanthatā
sovaṇṇarūpe khāyantu padumareṇurajuggatā.
pupphantu pādapā sabbe pāsādassa samantato
sayañca pupphā muñcitvā gantvā bhavanamokiruṁ.
sikhino tattha naccantu dibbā haṁsā pakujjare
karavikā ca gāyantu dijasaṅghā samantato.
bheriyo sabbā vajjantu vīṇā sabbā ravantu tā 6-
sabbā saṅgīti vattantu pāsādassa samantato.

footnote: 1 ma. pucchitvā. 2 ma. chattā tiṭṭhantu ratanā kāñcanāveṭhapantikā. 3 ma.
footnote: ayaṁ upaḍḍhagāthā natthi. 4 ma. muttājālaparikkhittā. 5 ma. bhavantu.
footnote: 6 ma. rasantu tā.

page number: 006

yāvatā buddhakhettamhi cakkavāḷā 1- camūpari
mahantā jotisampannā acchiddā ratanāmayā.
tiṭṭhantu soṇṇapallaṅkā dīparukkhā jalantu te
bhavantu ekapajjotā dasasahassaparamparā.
gaṇikā lāsikā ceva naccantu accharāgaṇā
nānāraṅgā padissantu pāsādassa samantato.
dumagge pabbatagge vā sinerugirimuddhane
ussāpemi dhajaṁ sabbaṁ vicittaṁ pañcavaṇṇikaṁ.
narā nāgā ca gandhabbā sabbe devā upentu te
namassantā pañjalikā pāsādaṁ parivārayuṁ.
yaṅkiñci kusalaṁ kammaṁ kattabbaṁ kiriyaṁ mama
kāyena vācāmanasā tidase sugataṁ kataṁ.
ye sattā saññino atthi ye ca sattā asaññino
kataṁ puññaphalaṁ mayhaṁ sabbe bhāgī bhavantu te.
ye 2- taṁ kataṁ suviditaṁ dinnaṁ puññaphalaṁ mayā
ye ca tattha na jānanti devā gantvā nivedayuṁ.
sabbe lokamhi ye sattā jīvantāhārahetukā
manuññaṁ bhojanaṁ sabbe 3- labhantu mama cetasā.
manasā dānaṁ mayā dinnaṁ manasā pasādamādayiṁ 4-
pūjitvā 5- sabbasambuddhaṁ paccekānañca pūjayiṁ.

footnote: 1 ma. cakkavāḷe tato pare. 2 ma. yesaṁ. 3 ma. sabbaṁ. 4 ma. pasādamāvahiṁ.
footnote: 5 ma. pūjitā sabbasambuddhā paccekā jinasāvakā.

page number: 007

tena kammena sukatena cetanāpaṇidhīhi ca
jahetvā mānusaṁ dehaṁ tāvatiṁsaṁ agañchahaṁ.
duve bhave pajānāmi devattaṁ atha mānusaṁ
aññaṁ gatiṁ na jānāmi manasā patthanāphalaṁ.
devānaṁ adhiko homi bhavāmi manujādhipo
rūpalakkhaṇasampanno paññāya asamo bhave.
bhojanaṁ vividhaṁ seṭṭhaṁ ratanañca anappakaṁ
nānāvidhāni vatthāni nabhasā khippaṁ upenti maṁ.
paṭhabyā pabbate ceva ākāse udake vane
yattha 1- hatthaṁ pasāremi dibbā bhakkhā upenti maṁ.
paṭhabyā pabbate ceva ākāse udake vane
yattha hatthaṁ pasāremi ratanā sabbe upenti me.
paṭhabyā pabbate ceva ākāse udake vane
yattha hatthaṁ pasāremi sabbe gandhā upenti me.
paṭhabyā pabbate ceva ākāse udake vane
yattha hatthaṁ pasāremi sabbe yānā upenti me.
paṭhabyā pabbate ceva ākāse udake vane
yattha hatthaṁ pasāremi sabbe mālā upenti me.
paṭhabyā pabbate ceva ākāse udake vane
yattha hatthaṁ pasāremi alaṅkārā upenti me.

footnote: 1 ma. yaṁ yaṁ. sabbattha īdisameva.

page number: 008

paṭhabyā pabbate ceva ākāse udake vane
yattha hatthaṁ pasāremi sabbā kaññā upenti me.
paṭhabyā pabbate ceva ākāse udake vane
yattha hatthaṁ pasāremi madhusakkharā upenti me.
paṭhabyā pabbate ceva ākāse udake vane
yattha hatthaṁ pasāremi sabbe khajjā upenti me.
adhane addhike jane yācake ca pathāvino
dadāmi taṁ dānavaraṁ sambodhivarapattiyā.
nādento pabbataṁ selaṁ gajjento bahalaṁ giriṁ
sadevakaṁ hāsayanto buddho loke bhavāmahaṁ.
disā dasavidhā loke yāyato natthi antakaṁ
tasmiñca disābhāgamhi buddhakhettā asaṅkhiyā.
pabhā pakittitā mayhaṁ yamakā raṁsivāhanā
etthantare raṁsijālaṁ āloko vipulo bhave.
ettake lokadhātumhi sabbe passantu maṁ janā
sabbeva 1- sumanā hontu sabbe maṁ anuvattare.
visiṭṭhamadhuranādena amataṁ bherimāhare 2-
etthantare janā sabbe suṇantu madhuraṁ giraṁ.
dhammameghena vassante sabbe hontu anāsavā
ye tattha pacchimakā sattā sotāpannā bhavantu te.

footnote: 1 ma. sabbe maṁ anuvattantu yāva brahmanivesanaṁ. 2 ma. bherimāhaniṁ.

page number: 009

datvā dātabbakaṁ dānaṁ sīlaṁ pūre 1- asesato
nekkhammapāramiṁ gantvā patto sambodhimuttamaṁ.
paṇḍite paripucchitvā katvā viriyamuttamaṁ
khantiyā pāramiṁ gantvā patto sambodhimuttamaṁ.
katvā daḷhamadhiṭṭhānaṁ saccapārami pūraye
mettāya pāramiṁ gantvā patto sambodhimuttamaṁ.
lābhālābhe sukhadukkhe sammānane vimānane
sabbattha samako hutvā patto sambodhimuttamaṁ.
kosajjaṁ bhayato disvā viriyañcāpi khemato
āraddhaviriyā hotha esā buddhānusāsanī.
vivādaṁ bhayato disvā avivādañca khemato
samaggā sakhilā hotha esā buddhānusāsanī.
pamādaṁ bhayato disvā appamādañca khemato
bhāvethaṭṭhaṅgikaṁ maggaṁ esā buddhānusāsanī.
samāgatā bahū buddhā arahanto ca sabbaso
sambuddhe arahante ca vandamānā namassatha.
evaṁ acintiyā buddhā buddhadhammā acintiyā
acintiyesu pasannānaṁ vipāko hotyacintiyoti.
itthaṁ sudaṁ bhagavā attano buddhacaritaṁ sambodhayamāno 2-
buddhāpadāniyaṁ nāma dhammapariyāyaṁ abhāsitthāti.
buddhāpadānaṁ samattaṁ.

footnote: 1 ma. pūretvā. 2 ma. sambhāvayamāno.

page number: 010

dutiyaṁ paccekabuddhāpadānaṁ

[2] (pts. ap, 7) atha paccekabuddhāpadānaṁ suṇātha.
tathāgataṁ jetavane vasantaṁ
apucchi vedehamunī nataṅgo
paccekabuddhā kira nāma honti
bhavanti te hetuhi kehi dhīrā 1-.
tadāha sabbaññuvaro mahesī
ānandabhaddaṁ madhurassarena
ye sabbabuddhesu 2- katādhikārā
aladdhamokkhā jinasāsanesu.
teneva saṁvegamukhena dhīrā
vināpi buddhehi sutikkhapaññā
ārammaṇenāpi parittakena
paccekabodhiṁ anupāpuṇanti.
sabbamhi lokamhi mamaṁ ṭhapetvā
paccekabuddhāna 3- samova natthi
tesaṁ imaṁ vaṇṇapadesamattaṁ
vakkhāmahaṁ sādhu mahāmunīnaṁ.

footnote: 1 ma. vīra. 2 ma. pubbabuddhesu. 3 ma. paccekabuddhehi.

page number: 011

sayameva buddhāna mahāisīnaṁ
sādhūni vākyāni madhuṁva khuddaṁ
anuttaraṁ bhesajjaṁ patthayantā
suṇātha sabbe supasannacittā.
paccekabuddhāna samāgatānaṁ
paramparaṁ byākaraṇāni yāni
ādīnavo yañca virāgavatthuṁ
yathā ca bodhiṁ anupāpuṇiṁsu.
sarāgavatthūsu virāgasaññī
rattamhi lokamhi virattacittā
hitvā papañcaṁ 1- jitaphanditāni
tattheva bodhiṁ anupāpuṇiṁsu.
sabbesu bhūtesu nidhāya daṇḍaṁ
aviheṭhayaṁ aññatarampi tesaṁ
mettena cittena hitānukampī
eko care khaggavisāṇakappo.
sabbesu bhūtesu nidhāya daṇḍaṁ
aviheṭhayaṁ aññatarampi tesaṁ
na puttamiccheyya kuto sahāyaṁ
eko care khaggavisāṇakappo.

footnote: 1 ma. papañce.

page number: 012

saṁsaggajātassa bhavanti snehā
snehanvayaṁ dukkhamidaṁ pahoti
ādīnavaṁ snehajaṁ pekkhamāno
eko care khaggavisāṇakappo.
mitte suhajje anukampamāno
hāpeti atthaṁ paṭibandhacitto
etaṁ bhayaṁ santhave pekkhamāno
eko care khaggavisāṇakappo.
vaṁso visālova yathā visatto
puttesu dāresu ca yā apekkhā
vaṁsakkaḷīrova asajjamāno
eko care khaggavisāṇakappo.
migo araññamhi yathā abandho
yenicchakaṁ gacchati gocarāya
viññū naro seritaṁ pekkhamāno
eko care khaggavisāṇakappo.
āmantanā hoti sahāyamajjhe
vāse ṭhāne gamane cārikāya
anabhijjhitaṁ seritaṁ pekkhamāno
eko care khaggavisāṇakappo.

page number: 013

khiḍḍā ratī hoti sahāyamajjhe
puttesu pemaṁ vipulañca hoti
piyavippayogaṁ vijigucchamāno
eko care khaggavisāṇakappo.
cātuddiso appaṭigho ca hoti
santussamāno itarītarena
parissayānaṁ sahitā achambhī
eko care khaggavisāṇakappo.
dussaṅgahā pabbajitāpi eke
atho gahaṭṭhā gharamāvasantā
appossukko paraputtesu hutvā
eko care khaggavisāṇakappo.
oropayitvā gihibyañjanāni
sañchinnapatto yathā koviḷāro
chetvāna vīro gihibandhanāni
eko care khaggavisāṇakappo.
sace labhetha nipakaṁ sahāyaṁ
saddhiñcaraṁ sādhuvihāridhīraṁ
abhibhuyya sabbāni parissayāni
careyya tenattamano satimā.

page number: 014

no ce labhetha nipakaṁ sahāyaṁ
saddhiñcaraṁ sādhuvihāridhīraṁ
rājāva raṭṭhaṁ vijitaṁ pahāya
eko care mātaṅgaraññeva nāgo.
addhā pasaṁsāma sahāyasampadaṁ
seṭṭhā samā sevitabbā sahāyā
ete aladdhā anavajjabhojī
eko care khaggavisāṇakappo.
disvā suvaṇṇassa pabhassarāni
kammāraputtena suniṭṭhitāni
saṅghaṭṭamānāni duve bhujasmiṁ
eko care khaggavisāṇakappo.
evaṁ dutiyena sahā mamassa
vācābhilāpo abhisajjanā vā
etaṁ bhayaṁ āyati pekkhamāno
eko care khaggavisāṇakappo.
kāmā hi citrā madhurā manoramā
virūparūpena mathenti cittaṁ
ādīnavaṁ kāmaguṇesu disvā
eko care khaggavisāṇakappo.

page number: 015

Ōtī ca gaṇḍo ca upaddavo ca
rogo ca sallañca bhayañca metaṁ
etaṁ bhayaṁ kāmaguṇesu disvā
eko care khaggavisāṇakappo.
sītañca uṇhañca khudaṁ pipāsaṁ
vātātape ḍaṁsasiriṁsape ca
sabbānipetāni abhibhavitvā
eko care khaggavisāṇakappo.
nāgova yūthāni vivajjayitvā
sañjātakhandho padumī uḷāro
yathābhirantaṁ viharaṁ araññe
eko care khaggavisāṇakappo.
aṭṭhānataṁ saṅgaṇikāratassa
yaṁ phussaye 1- sāmayikaṁ vimuttiṁ
ādiccabandhussa vaco nisamma
eko care khaggavisāṇakappo.
diṭṭhīvisūkāni upātivatto
patto niyāmaṁ paṭiladdhamaggo
uppannañāṇomhi anaññaneyyo
eko care khaggavisāṇakappo.

footnote: 1 ma. phassaye.

page number: 016

nillolupo nikkuho nippipāso
nimmakkho niddhantakasāvamoho
nirāsayo sabbaloke bhavitvā
eko care khaggavisāṇakappo.
pāpaṁ sahāyaṁ parivajjayetha
anatthadassiṁ visame niviṭṭhaṁ
sayaṁ na seve pasutaṁ pamattaṁ
eko care khaggavisāṇakappo.
bahussutaṁ dhammadharaṁ bhajetha
mittaṁ uḷāraṁ paṭibhāṇavantaṁ
aññāya atthāni vineyya kaṅkhaṁ
eko care khaggavisāṇakappo.
khiḍḍaṁ ratiṁ kāmasukhañca loke
analaṅkaritvā anapekkhamāno
vibhūsanaṭṭhānā virato saccavādī
eko care khaggavisāṇakappo.
puttañca dāraṁ pitarañca mātaraṁ
dhanāni dhaññāni ca bandhavāni
hitvāna kāmāni yathodhikāni
eko care khaggavisāṇakappo.

page number: 017

saṅgo eso parittamettha sokhyaṁ
appassādo dukkhamevettha bhiyyo
kaṇḍo eso iti ñatvā matimā
eko care khaggavisāṇakappo.
sandālayitvāna saṁyojanāni
jālaṁva bhitvā salilambucārī
aggīva daḍḍhaṁ anivattamāno
eko care khaggavisāṇakappo.
okkhittacakkhū na ca pādalolo
guttindriyo rakkhitamānasāno
anavassuto appariḍayhamāno
eko care khaggavisāṇakappo.
ohārayitvā gihibyañjanāni
sañchinnapatto yathā pārichatto
kāsāyavattho abhinikkhamitvā
eko care khaggavisāṇakappo.
rasesu gedhaṁ akaraṁ alolo
anaññaposī sapadānacārī
kule kule appaṭibaddhacitto
eko care khaggavisāṇakappo.

page number: 018

pahāya pañcāvaraṇāni cetaso
upakkilese byapanujja sabbe
anissito chejja sinehadosaṁ
eko care khaggavisāṇakappo.
vipiṭṭhikatvāna sukhañca dukkhaṁ
pubbeva somanassaṁ domanassaṁ
laddhānupekkhaṁ samathaṁ visuddhaṁ
eko care khaggavisāṇakappo.
āraddhaviriyo paramatthapattiyā
alīnacitto akusītavutti
daḷhanikkamo thāmabalūpapanno
eko care khaggavisāṇakappo.
paṭisallānaṁ jhānamariñcamāno
dhammesu niccaṁ anudhammacārī
ādīnavaṁ sammasitā bhavesu
eko care khaggavisāṇakappo.
taṇhakkhayaṁ patthayamappamatto
anelamūgo sutavā satimā
saṅkhātadhammo niyato padhānavā
eko care khaggavisāṇakappo.

page number: 019

sīhova saddesu asantasanto
vātova jālamhi asajjamāno
padumaṁva toyena alimpamāno
eko care khaggavisāṇakappo.
sīho yathā dāṭhabalī pasayha
rājā migānaṁ abhibhuyyacārī
sevetha pantāni senāsanāni
eko care khaggavisāṇakappo.
mettaṁ upekkhaṁ karuṇaṁ vimuttiṁ
āsevamāno muditañca kāle
sabbena lokena avirujjhamāno
eko care khaggavisāṇakappo.
rāgañca dosañca pahāya mohaṁ
sandālayitvāna saṁyojanāni
asantasaṁ jīvitasaṅkhayamhi
eko care khaggavisāṇakappo.
bhajanti sevanti ca kāraṇatthā
nikkāraṇā dullabhā ajja mittā
attatthapaññā asucī manussā
eko care khaggavisāṇakappo.

page number: 020

visuddhasīlā suvisuddhapaññā
samāhitā jāgariyānuyuttā
vipassakā dhammavisesadassī
maggaṅgabojjhaṅgagate vijaññā.
suññappaṇidhiñca tathānimittaṁ
āsevayitvā jinasāsanamhi
ye sāvakattaṁ na vajanti dhīrā
bhavanti paccekajinā sayambhū.
mahantadhammā bahudhammakāyā
cittissarā sabbadukkhoghatiṇṇā
udaggacittā paramatthadassī
sīhopamā khaggavisāṇakappā.
santindriyā santamanā samādhī
paccantasattesu matippacārā
dīpā parattha idha vijjalantā
paccekabuddhā sattahitāme 1-.
pahīnasabbāvaraṇā janindā
lokappadīpā ghanakañcanābhā
nissaṁsayaṁ lokasudakkhiṇeyyā
paccekabuddhā satatappitāme.

footnote: 1 ma. satataṁ hitā me.

page number: 021

paccekabuddhāna subhāsitāni
caranti lokamhi sadevakamhi
sutvā tathā ye na karonti bālā
vajjanti 1- dukkhesu punappunante.
paccekabuddhāna subhāsitāni
madhuṁ yathā khuddamivassavantaṁ
sutvā tathā ye paṭipattiyuttā
bhavanti te saccadasā sapaññā.
paccekabuddhehi jinehi bhāsitā
gāthā 2- uḷārā abhinikkhamitvā
tā sakyasīhena naruttamena
pakāsitā dhammavijānanatthaṁ.
lokānukampāya imāni tesaṁ
paccekabuddhāna vikubbitāni
saṁvegasaṅgamativaḍḍhanatthaṁ
sayambhusīhena pakāsitānīti.
paccekabuddhāpadānaṁ samattaṁ.
dutiyaṁ.

footnote: 1 ma. caranti. 2 ma. kathā.

page number: 022

tatiyaṁ sārīputtattherāpadānaṁ (1)
atha therāpadānaṁ suṇātha

[3] himavantassa avidūre lambako nāma pabbato
assamo sukato mayhaṁ paṇṇasālā sumāpitā.
uttānakūlā nadikā supatitthā manoramā
susuddhapuḷinākiṇṇā avidūre mamassamaṁ.
asakkharā apabbhārā sādu appaṭigandhikā
sandanti nadikā tattha sobhayantā mamassamaṁ.
kumbhīlā makarā cettha suṁsumārā ca kacchapā
sandanti 1- nadiyā tattha sobhayantā mamassamaṁ.
pāṭhīnā pāvusā macchā valajā muñjarohitā
vagguḷā papatāyanti sobhayantā mamassamaṁ.
ubhokūlesu nadiyā pupphino phalino dumā
ubhato atilambanti sobhayantā mamassamaṁ.
ambā sālā ca tilakā pāṭalī sinduvāritā
dibbā gandhā sampavanti pupphitā mama assame.
campakā salaḷā nīpā nāgapunnāgaketakā
dibbā gandhā sampavanti pupphitā mama assame.

footnote: 1 ma. caranti.

page number: 023

atimuttā asokā ca bhaginīmālā ca pupphitā
aṅkolā bimbijālā ca pupphitā mama assame.
ketakā kadalī ceva kebukā tiṇasūlikā
dibbā 1- gandhā sampavanti sobhayantā mamassamaṁ.
kaṇikā kaṇṇikārā ca asanā añjanā bahū
dibbā 1- gandhā sampavanti sobhayantā mamassamaṁ.
puṇṇāvā 2- giripuṇṇāvā 3- koviḷārā ca pupphitā
dibbā 1- gandhā sampavanti sobhayantā mamassamaṁ.
uddālakā ca kuṭajā kadambā bakulā bahū
dibbā 1- gandhā sampavanti sobhayantā mamassamaṁ.
āḷakā isimuggā ca kadalī mātuluṅgiyo
gandhodakena saṁvaḍḍhā phalāni dhārayanti te.
aññe pupphanti padumā aññe jāyanti kesarī
aññe opupphā padumā pupphitā taḷake tadā.
gabbhaṁ gaṇhanti padumā niddhāvanti muḷāliyo
siṅghāṭapattamākiṇṇā sobhayanti taḷake tadā.
nayitā ambagaṇḍī ca uttarā 4- hi bandhujīvakā
dibbā gandhā sampavanti pupphitā taḷake tadā.
pāṭhīnā pāvusā macchā valajā muñjarohitā
saṅkulā maggurā ceva vasanti taḷake tadā.

footnote: 1 ma. dibbagandhaṁ sambhavantā sobhayanti mamassamaṁ. 2-3 ma. puṇṇāgā. girapuṇṇāgā.
footnote: 4 ma. uttarī.

page number: 024

kumbhīlā suṁsumārā ca tantiggāhā ca rakkhasā
ogāhā 1- ajagarā ca vasanti taḷake tadā.
pārevatā ravihaṁsā cakkavākā nadīcarā
kokilā suvasālikā upajīvanti taṁ saraṁ.
kukkutthakā kuḷīrakā vane pokkharasātakā
dindibhā suvapotā ca upajīvanti taṁ saraṁ.
haṁsā koñcā mayurā ca kokilā lambacūḷakā 2-
campakā jīvajīvā ca upajīvanti taṁ saraṁ.
kosikā poṭṭhasīsā ca kurarā senakā bahū
mahākāḷā ca sakuṇā upajīvanti taṁ saraṁ.
pasadā 3- migā varāhā ca vakā bheraṇḍakā bahū
rohiccā suttapotā 4- ca upajīvanti taṁ saraṁ.
sīhā byagghā ca dīpi ca acchakokataracchabhi 5-
tidhappabhinnā mātaṅgā upajīvanti taṁ saraṁ.
kinnarā vānarā ceva athopi vanakammikā
cetā ca luddakā ceva upajīvanti taṁ saraṁ.
tindukāni piyālāni madhukā kāsamāriyo
dhuvaṁ phalāni dhārenti avidūre mamassamaṁ.
kosumbhā 6- salaḷā nīpā 7- sāraphalasamāyutā
dhuvaṁ phalāni dhārenti avidūre mamassamaṁ.

footnote: 1 ma. oguhā. 2 ma. tammacūḷakā. 3 ma. pasadā ca varāhā ca camarā kaṇḍakā
footnote: bahū. 4 ma. sukapotā. 5 ma. acchakokataracchikā. 6 ma. kosambhā.
footnote: 7 ma. nibbā.

page number: 025

harītakā āmalakā ambā jambū vibhedakā
kolā bhallātakā billā phalāni dhārayanti te.
āluvā ca kalambā ca biḷālitakkaḷāni ca
jīvakā sambakā ceva bahukā mama assame.
assamassāvidūramhi taḷākāsi 1- sunimmitā
acchodakā sītajalā supatitthā manoramā.
padumuppalasañchannā puṇḍarīkasamāyutā
mandālakehi sañchannā dibbo gandho pavāyati.
evaṁ sabbaṅgasampanne pupphite phalite vane
sukate assame ramme viharāmi ahaṁ tadā.
sīlavā vattasampanno jhāyī jhānarato sadā
pañcābhiññābalappatto suruci nāma tāpaso.
catubbīsasahassāni sissā mayhaṁ upaṭṭhahuṁ
sabbeva brāhmaṇā ete jātimanto yasassino.
lakkhaṇe itihāse ca sanighaṇḍusakeṭubhe
padakā veyyākaraṇā saddhamme pāramiṁ gatā.
uppātesu nimittesu lakkhaṇesu ca kovidā
paṭhabyā bhummantalikkhe mama sissā susikkhitā.
appicchā nipakā ete appāhārā alolupā
lābhālābhena santuṭṭhā parivārenti maṁ sadā.

footnote: 1 ma. taḷākāsuṁ.

page number: 026

jhāyī jhānaratā dhīrā santacittā samāhitā
ākiñcaññaṁ patthayantā parivārenti maṁ sadā.
abhiññāpāramippattā pettike gocare ratā
antalikkhacarā dhīrā parivārenti maṁ sadā.
saṁvutā chasu dvāresu aneñjā rakkhitindriyā
asaṁsaṭṭhā ca te dhīrā mama sissā durāsadā.
pallaṅkena nisajjāya ṭhānā caṅkamanena ca
vītināmenti te rattiṁ mama sissā durāsadā.
rajjanīye na rajjanti dosanīye na dussare
mohanīye na muyhanti mama sissā durāsadā.
iddhiṁ vimaṁsamānā te vattanti niccakālikaṁ
paṭhaviṁ te pakampenti sārambhena durāsadā.
kīḷamānāva te sissā kīḷanti jhānakīḷitaṁ
jambuto phalamānenti mama sissā durāsadā.
aññe gacchanti goyānaṁ aññe pubbavidehanaṁ
aññe ca uttarakuruṁ mama sissā durāsadā.
purato pesenti te khāriṁ pacchato ca vajanti te
catubbīsasahassehi chāditaṁ hoti ambaraṁ.
aggipākaṁ 1- anaggiṁ ca dantodukkhalikāpica
ambanā koṭikā keci pavattaphalabhojanā.

footnote: 1 ma. aggapākī anaggī ca.

page number: 027

udakorohakā keci sāyaṁ pāto suciratā
toyābhisekacaraṇā 1- mama sissā durāsadā.
parūḷhakacchanakhalomā paṅkadantā rajassirā
gandhitā sīlagandhena mama sissā durāsadā.
pātova sannipātetvā jaṭilā uggatāpanā
lābhālābhaṁ pakittetvā gacchanti ambare tadā.
etesaṁ pakkamantānaṁ mahāsaddo pavattati
ajinacammasaddena moditā honti devatā.
disodisā pakkamanti antalikkhacarā isī
sakabalenupatthaddhā te gacchanti yathicchakaṁ.
paṭhavīkampakā ete sabbeva nabhacārino
uggatejā duppasahā sāgarova akhobhiyā.
ßēhānacaṅkamiyā keci keci nesajjikā isī
pavattabhojanā keci mama sissā durāsadā.
mettāvihārino ete hitesī sabbapāṇinaṁ
anattukkaṁsakā sabbe na te vambhenti kassaci.
sīharājāva sambhītā gajarājāva thāmavā
durāsadā byagghāriva āgacchanti mamantike.
vijjādharā devatā ca nāgagandhabbarakkhasā
kumbhaṇḍā dānavā garuḷā upajīvanti taṁ saraṁ.

footnote: 1 ma. toyābhisecanakarā.

page number: 028

te jaṭākhāribharitā ajinuttaravāsino
antalikkhacarā sabbe upajīvanti taṁ saraṁ.
tadānucchavikā ete aññamaññaṁ sagāravā
catubbīsasahassānaṁ khittasaddo na vijjati.
pāde pādaṁ nikkhipantā appasaddā susaṁvutā
upasaṅkamma sabbe te sirasā vandare mamaṁ.
tehi sissehi parivuto santehi ca tapassibhi
vasāmi assame tattha jhāyī jhānarato ahaṁ.
isīnaṁ sīlagandhena pupphagandhena cūbhayaṁ
phalīnaṁ phalagandhena gandhito hoti assamo.
rattindivaṁ na jānāmi arati me na vijjati
sake sisse ovadanto bhiyyo hāsaṁ labhāmahaṁ.
pupphānaṁ pupphamānānaṁ phalānañca vipaccataṁ
dibbā gandhā pavāyanti sobhayantā mamassamaṁ.
samādhimhā vuṭṭhahitvā ātāpī nipako ahaṁ
khāribhāraṁ gahetvāna vanaṁ ajjhogahiṁ ahaṁ.
uppāte supine cāpi lakkhaṇesu susikkhito
pavattamānaṁ mantapadaṁ dhārayāmi ahaṁ tadā.
anomadassī bhagavā lokajeṭṭho narāsabho
vivekakāmo sambuddho himavantaṁ upāgami.

page number: 029

ajjhogahetvā himavantaṁ aggo kāruṇiko muni
pallaṅkaṁ ābhujitvāna nisīdi purisuttamo.
tamaddasāhaṁ sambuddhaṁ sappabhāsaṁ manoramaṁ
indīvaraṁva jalitaṁ ādittaṁva hutāsanaṁ.
jalantaṁ dīparukkhaṁva vijjuṁva 1- gagaṇe yathā
suphullaṁ sālarājaṁva addasaṁ lokanāyakaṁ.
ayaṁ nāgo mahāvīro dukkhassantakaro muni
imaṁ dassanamāgamma sabbadukkhā pamuccare.
disvānāhaṁ devadevaṁ lakkhaṇaṁ upadhārayiṁ
buddho nu kho na vā buddho handa passāmi cakkhumaṁ.
sahassārāni cakkāni dissanti caraṇuttame
lakkhaṇānissa disvāna niṭṭhaṁ gañchiṁ tathāgate.
sammajjaniṁ gahetvā sammajjitvānahaṁ tadā
aṭṭha pupphe samānetvā buddhaseṭṭhaṁ apūjayiṁ.
pūjayitvāna taṁ buddhaṁ oghatiṇṇamanāsavaṁ
ekaṁsaṁ ajinaṁ katvā namassiṁ lokanāyakaṁ.
yena ñāṇena sambuddho viharati anāsavo
taṁ ñāṇaṁ kittayissāmi suṇātha mama bhāsato.
samuddharayimaṁ lokaṁ sayambhu amitodaya
tava dassanamāgamma kaṅkhāsotaṁ taranti te.

footnote: 1 ma. vijjutaṁ.

page number: 030

tuvaṁ satthā ca ketu ca dhajo yūpo ca pāṇinaṁ
parāyano patiṭṭhā ca dīpo ca dipaduttamo.
sakkā samudde udakaṁ pametuṁ āḷhakena vā
na tveva tava sabbaññu ñāṇaṁ sakkā pametave.
dhāretuṁ paṭhaviṁ sakkā ṭhapetvā tulamaṇḍale
na tveva tava sabbaññu ñāṇaṁ sakkā pametave.
ākāsaṁ minituṁ sakkā rajjunā 1- aṅgulena vā
na tveva tava sabbaññu ñāṇaṁ sakkā pametave.
mahāsamudde udakaṁ paṭhaviñcākhilañjahe
buddhañāṇaṁ upādāya upamāto na yujjare.
sadevakassa lokassa cittaṁ yesaṁ pavattati
antojāligatā ete tava ñāṇamhi cakkhuma.
yena ñāṇena pattosi kevalaṁ bodhimuttamaṁ
tena ñāṇena sabbaññu maddasi paratitthiye.
imā gāthā paṭhetvāna suruci nāma tāpaso
ajinaṁ pattharitvāna paṭhaviyaṁ nisīdi so.
cullāsītisahassāni ajjhogāḷho mahaṇṇave
accuggato tāvadeva girirājā pavuccati.
tāva accuggato neru āyato vitthato ca so
cuṇṇito saṅkhabhedena 2- koṭisatasahassiyo.

footnote: 1 ma. rajjuyā. 2 ma. aṇubhedena.

page number: 031

lakkhe ṭhapiyamānamhi parikkhayamagacchatha
na tveva tava sabbaññu ñāṇaṁ sakkā pametave.
sukhumacchikena jālena udakaṁ yo parikkhipe
ye keci udake pāṇā antojāligatā siyuṁ.
tatheva hi mahāvīra ye keci puthutitthiyā
diṭṭhiggahaṇapakkhantā parāmāsena mohitā.
tava suddhena ñāṇena anāvaraṇadassinā
antojāligatā ete ñāṇante nātivattare.
bhagavā ca tamhi samaye anomadassī mahāyaso
vuṭṭhahitvā samādhimhā disaṁ olokayī jino.
anomadassimunino nisabho nāma sāvako
parivuto satasahassehi santacittehi tādibhi.
khīṇāsavehi suddhehi chaḷabhiññehi tādihi 1-
cittamaññāya buddhassa upesi lokanāyakaṁ.
antalikkhe ṭhitā tattha padakkhiṇamakaṁsu te
namassantā pañjalikā oruhuṁ 2- buddhasantike.
amodassī bhagavā lokajeṭṭho narāsabho
bhikkhusaṅghe nisīditvā sitaṁ pātuṁ karī jino.
varuṇo nāmupaṭṭhāko anomadassissa satthuno
ekaṁsaṁ cīvaraṁ katvā āpucchi lokanāyakaṁ.

footnote: 1 ma. jhāyibhi. 2 ma. otaruṁ.

page number: 032

ko nu kho bhagavā hetu sitakammassa satthuno
na hi buddhā ahetūhi sitaṁ pātuṁ karonti te.
anomadassī bhagavā lokajeṭṭho narāsabho
bhikkhumajjhe nisīditvā imaṁ gāthaṁ abhāsatha.
yo maṁ pupphena pūjesi ñāṇañcāpi anutthavi
tamahaṁ kittayissāmi suṇātha mama bhāsato.
buddhassa giramaññāya sabbe devā samānusā 1-
saddhammaṁ sotukāmā te sambuddhaṁ upasaṅkamuṁ.
dasasu lokadhātūsu devakāyā mahiddhikā
saddhammaṁ sotukāmā te sambuddhaṁ upasaṅkamuṁ.
hatthī assā rathā pattī senā ca caturaṅginī
parivāressantimaṁ niccaṁ buddhapūjāyidaṁ phalaṁ.
saṭṭhī turiyasahassāni bheriyo samalaṅkatā
upaṭṭhissantimaṁ niccaṁ buddhapūjāyidaṁ phalaṁ.
soḷasitthīsahassāni nāriyo samalaṅkatā
vicittavatthābharaṇā āmuttamaṇikuṇḍalā.
āḷāramukhā 2- hasulā susaññā tanumajjhimā
parivāressantimaṁ niccaṁ buddhapūjāyidaṁ phalaṁ.
kappasatasahassāni devaloke ramissati
sahassakkhattuṁ cakkavatti rājā raṭṭhe bhavissati.

footnote: 1 ma. samāgatā. 2 po. aḷārapamhā.

page number: 033

sahassakkhattuṁ devindo devarajjaṁ karissati
padesarajjaṁ vipulaṁ gaṇanāto asaṅkhayaṁ.
pacchime bhavasampatte manussattaṁ gamissati
brāhmaṇisāriyā nāma dhārayissati kucchinā.
mātuyā nāmagottena paññāyissatiyaṁ naro
sārīputtoti nāmena tikkhapañño bhavissati.
asītikoṭī chaḍḍetvā pabbajissatikiñcano
gavesanto santipadaṁ carissati mahiṁ imaṁ.
aparimeyye ito kappe okkākakulasambhavo
gotamo nāma gottena satthā loke bhavissati.
tassa dhammesu dāyādo oraso dhammanimmito
sārīputtoti nāmena hessati aggasāvako.
ayaṁ bhāgīrasī gaṅgā himavantā pabhāvitā
mahāsamuddamappeti tappayantī mahodadhiṁ.
tathevāyaṁ sārīputto sakko tīsu visārado
paññāya pāramiṁ gantvā tappayissati pāṇino.
himavantaṁ upādāya sāgarañca mahodadhiṁ
etthantare yaṁ puḷinaṁ gaṇanāto asaṅkhayaṁ.
tampi sakkā asesena saṅkhyātuṁ gaṇanā yathā
na tveva sārīputtassa paññāyanto bhavissati.

page number: 034

lakkhe ṭhapiyamānamhi khīye gaṅgāya vālukā
na tveva sārīputtassa paññāyanto bhavissati.
mahāsamudde ūmiyo gaṇanāto asaṅkhayā
tatheva sārīputtassa paññāyanto na hessati.
ārādhayitvā sambuddhaṁ gotamaṁ sakyapuṅgavaṁ
paññāya pāramiṁ gantvā hessati aggasāvako.
pavattitaṁ dhammacakkaṁ sakyaputtena tādinā
anvattissati sammā vassanto dhammavuṭṭhiyo.
sabbametaṁ abhiññāya gotamo sakyapuṅgavo
bhikkhusaṅghe nisīditvā aggaṭṭhāne ṭhapessati.
aho me sukataṁ kammaṁ anomadassissa satthuno
yassādhikāraṁ 1- katvāna sabbattha pāramiṁ gato.
aparimeyye kataṁ kammaṁ phalaṁ dassesi me idha
sumutto saravegova kilese jhāpayiṁ ahaṁ.
asaṅkhataṁ gavesanto nibbānaṁ acalaṁ padaṁ
vicinaṁ titthiye sabbe esāhaṁ saṁsariṁ bhave.
yathāpi byādhiko poso pariyeseyya osathaṁ
vicineyya dhanaṁ sabbaṁ byādhito parimuttiyā.
asaṅkhataṁ gavesanto nibbānaṁ amataṁ padaṁ
abbokiṇṇaṁ pañcasataṁ pabbajiṁ isipabbajaṁ.

footnote: 1 ma. yassāhaṁ kāraṁ.

page number: 035

jaṭāya bhārabharito ajinuttaranivāsahaṁ 1-
abhiññāpāramiṁ gantvā brahmalokaṁ agañchahaṁ.
natthi bāhirake suddhi ṭhapetvā jinasāsanaṁ
ye keci buddhimā sattā sujjhanti jinasāsane.
atthakāmaṁ 2- mamametaṁ na hi nisiṁ ahaṁ iti
asaṅkhataṁ gavesanto kutitthaṁ sañcariṁ ahaṁ.
yathā sāratthiko poso kadaliṁ chetvāna phālaye
na tattha sāraṁ vindeyya sārena rittako hi so.
tatheva titthiyā loke nānādiṭṭhī bahū janā
asaṅkhatena rittā te sārena kadalī yathā.
pacchime bhavasampatte brahmabandhu ahosahaṁ
mahābhogaṁ chaḍḍayitvāna pabbajiṁ anagāriyaṁ.
paṭhamabhāṇavāraṁ.
ajjhāyako mantadharo tiṇṇaṁ vedāna pāragū
brāhmaṇo sañjayo nāma tassa mūle vasāmahaṁ.
sāvako te mahāvīra assaji nāma brāhmaṇo
durāsado uggatejo piṇḍāya caratī tadā.
tamaddasāsiṁ sappaññaṁ muniṁ mone samāhitaṁ
santacittaṁ mahānāgaṁ suphullaṁ padumaṁ yathā.

footnote: 1 ma. ajinuttaranivāsano. 2 ma. atthakāmamayaṁ etaṁ na yidaṁ itihītihaṁ.

page number: 036

disvā me cittamuppajji sudantaṁ suddhamānasaṁ
usabhaṁ pavaraṁ vīraṁ arahāyaṁ bhavissati.
pāsādiko iriyati abhirūpo susaṁvuto
uttame damathe danto amatadassī bhavissati.
yannūnāhaṁ uttamatthaṁ puccheyyaṁ tuṭṭhamānasaṁ
so ce 1- puṭṭho kathissati paṭipucchāmahantadā.
piṇḍacāraṁ 2- carantassa pacchato agamāsahaṁ
okāsaṁ paṭimānento pucchituṁ amataṁ padaṁ.
vīthantare anuppattaṁ upagantvāna pucchahaṁ
kathaṁ gottosi tvaṁ vīra 3- kassa sissosi mārisa.
so me puṭṭho viyākāsi asambhītova kesarī
buddho loke samuppanno tassa sissomhi āvuso 4-.
kidisante mahāvīra anujāta mahāyasa 5-
buddhassa sāsanaṁ dhammaṁ sādhu me kathayassu bho.
so me puṭṭho kathī sabbaṁ gambhīraṁ nipuṇaṁ padaṁ
taṇhāsallassa hantāraṁ sabbadukkhāpanūdanaṁ.
ye dhammā hetupabhavā tesaṁ hetuṁ tathāgato āha
tesañca yo nirodho evaṁvādī mahāsamaṇo.
sohaṁ vissajjite pañhe paṭhamaṁ phalamajjhagaṁ
virajo vimalo āsiṁ sutvāna jinasāsanaṁ.

footnote: 1 ma. yu. me. 2 ma. piṇḍapātaṁ. 3 yu. dhīra. 4 yu. sāvako. 5 yu. mahāyaso.

page number: 037

sutvāna munino vākyaṁ passitvā dhammamuttamaṁ
pariyogāḷhasaddhammo imaṁ gāthaṁ abhāsahaṁ.
eseva dhammo yadi tāvadeva paccabyathā padamasokaṁ
adiṭṭhaṁ abbhatītaṁ bahukehi kappanahutehi.
yohaṁ dhammaṁ gavesanto kutitthe sañcariṁ ahaṁ
so me attho anuppatto kālo me nappamajjituṁ.
tositohaṁ assajinā patvāna acalaṁ padaṁ.
sahāyakaṁ gavesanto assamaṁ agamāsahaṁ
dūratova mamaṁ disvā sahāyo me susikkhito
iriyāpathasampanno idaṁ vacanamabravi.
pasannamukhanettosi munibhāvova dissati
amatādhigato kacci nibbānaṁ accutaṁ padaṁ.
subhānurūpo āyāsi āneñjakārito viya
dantova 1- dantadamathe 2- upasantosi brāhmaṇa.
amataṁ mayā adhigataṁ sokasallavinodanaṁ
tuvaṁpi taṁ adhigacchehi 3- gacchāma buddhasantikaṁ.
sādhūti so paṭissutvā sahāyo me susikkhito
hatthena hatthaṁ gaṇhitvā upāgamma tavantikaṁ 4-.
ubhopi pabbajissāma sakyaputta tavantike.
tava sāsanamāgamma viharāma anāsavā.

footnote: 1 yu. ca. 2 ma. dantadamatho. yu. uttadamathe. 3 ma. adhigacchesi.
footnote: 4 yu. upāgamī satthu santikaṁ.

page number: 038

kolito iddhiyā seṭṭho ahaṁ paññāya pārago
ubhova ekato hutvā sāsanaṁ sobhayāma se.
apariyositasaṅkappo kutitthe sañcariṁ ahaṁ
tava dassanamāgamma saṅkappo pūrito mama.
paṭhaviyaṁ patiṭṭhāya pupphanti samaye dumā
dibbā gandhā sampavanti tosenti sabbapāṇinaṁ.
tathevāhaṁ mahāvīra sakyaputta mahāyasa
sāsane vo 1- patiṭṭhāya samayesāmi pupphituṁ.
vimuttipupphamesanto bhavasaṁsāramocanaṁ
vimuttipupphalābhena tosemi sabbapāṇinaṁ.
yāvatā buddhakhettamhi ṭhapetvāna mahāmuniṁ
paññāya sadiso natthi tava puttassa cakkhuma.
suvinītā ca te sissā parisā ca susikkhitā
uttame damathe dantā parivārenti taṁ sadā.
jhāyī jhānaratā dhīrā santacittā samāhitā
munī moneyyasampannā parivārenti taṁ sadā.
appicchā nipakā dhīrā appāhārā alolupā
lābhālābhena santuṭṭhā parivārenti taṁ sadā.
āraññikā dhutaratā jhāyino lūkhacīvarā
vivekābhiratā dhīrā parivārenti taṁ sadā.

footnote: 1 ma. yu. te.

page number: 039

paṭipannā phalaṭṭhā ca sekhā phalasamaṅgino
āsiṁsakā 1- uttamatthaṁ parivārenti taṁ sadā.
sotāpannā ca vimalā sakadāgāmino ca ye
anāgāmī ca arahā parivārenti taṁ sadā.
satipaṭṭhānakusalā bojjhaṅgabhāvanāratā
sāvakā vo 2- bahū sabbe parivārenti taṁ sadā.
iddhipādesu kusalā samādhibhāvanāratā
sammappadhānamanuyuttā parivārenti taṁ sadā.
tevijjā chaḷabhiññā ca iddhiyā pāramiṁ gatā
paññāya pāramimpattā parivārenti taṁ sadā.
Ōdisā 3- vo 2- mahāvīra tava sissā susikkhitā
durāsadā uggatejā parivārenti taṁ sadā.
tehi sissehi parivuto saññatehi tapassibhi
migarājāvasambhīto uḷurājāva sobhasi.
paṭhaviyaṁ patiṭṭhāya ruhanti kharaṇīruhā
vepullattaṁ pāpuṇanti phalañca dassayanti te.
paṭhavīsadiso tvaṁsi sakyaputta mahāyasa.
sāsane te patiṭṭhāya labhanti amataṁ phalaṁ.
sindhu sarassatī ceva nadiyo candabhāgikā 4-
gaṅgā ca yamunā ceva sarabhū ca atho mahī.

footnote: 1 ma. āsīsakā. 2 ma. yu. te. 3 ma. yu. edisā. 4 yu. nadiyā candabhāgiyo.

page number: 040

etāsaṁ sandamānānaṁ sāgaro sampaṭicchati
jahanti purimaṁ nāmaṁ sāgarotveva ñāyati.
tathevime catuvaṇṇā pabbajitvā tavantike
jahanti purimaṁ nāmaṁ buddhaputtāti ñāyare.
yathāpi cando vimalo gacchaṁ ākāsadhātuyā
sabbe tāragaṇe loke ābhāya atirocati.
tatheva tvaṁ mahāvīra parivuto devamānuse
buddhakkhettaṁ atikkamma jalasi sabbadā tuvaṁ.
gambhīre uṭṭhitā ūmi na velaṁ ativattati
sabbavelaṁ paphussanti sañcuṇṇā vikiranti tā.
tatheva titthiyā loke nānādiṭṭhī bahū janā
dhammaṁ taritukāmā te nātivattanti taṁ muniṁ.
sace ca 1- taṁ pāpuṇanti paṭivārehi 2- cakkhuma
tavantikaṁ upāgantvā sañcuṇṇāva bhavanti te.
yathāpi udake jātā kumudā mandālakā 3- bahū
upalimpanti toyena kaddamakalalena ca.
tatheva bahukā sattā loke jātā virūhare
aḍḍitā rāgadosena kaddame kumudaṁ yathā.
yathā padumaṁ jalajaṁ jalamajjhe virocati 4-
na so limpati toyena parisuddho hi kesarī.

footnote: 1 yu. va. 2 ma. yu. paṭivādehi. 3 yu. maddālakā. 4 ma. yu. virūhati.

page number: 041

tatheva tvaṁ mahāvīra loke jāto mahāmuni
nopalimpasi lokena toyena padumaṁ yathā.
yathā hi rammake māse bahū pupphanti vārijā
nātikkamanti taṁ māsaṁ samayo pupphanāya so.
tatheva tvaṁ sakyaputta 1- pupphito te vimuttiyā
sāsanaṁ nātivattanti padumaṁ vārinā yathā.
supupphito sālarājāva dibbagandhaṁ pavāyati
aññasālehi parivuto sālarājātisobhati 2-.
tatheva tvaṁ mahāvīra buddhañāṇena pupphito
bhikkhusaṅghena parivuto sālarājāva sobhasi.
yathāpi selo himavā osatho sabbapāṇinaṁ
nāgānaṁ asurānañca devānaṁ ālayopica.
tatheva tvaṁ mahāvīra osatho viya pāṇinaṁ
tevijjā chaḷabhiññā ca iddhiyā pāramiṁ gatā.
anusiṭṭhā mahāvīra tayā kāruṇikena te
ramanti dhammaratiyā vasanti tava sāsane.
migarājā yathā sīho abhinikkhamma āsayā
catuddisā 3- viloketvā tikkhattuṁ abhinādati 4-.
sabbe migā uttasanti migarājassa gajjato
tathā hi jātimā eso pasuṁ 5- tāseti sabbadā.

footnote: 1 ma. mahāvīra. 2 ma. yu. sālarājāva sobhati. 3 ma. catuddisānuviloketvā.
footnote: 4 yu. abhinādayi. 5 ma. yu. pasū.

page number: 042

gajjato te mahāvīra basudhāyaṁ pakampati
bodhaneyyā pabujjhanti tasanti mārakāyikā.
tasanti titthiyā sabbe nadato te mahāmuni
kākasenāva vibbhantā migaraññā yathā migā.
ye keci gaṇino loke satthāroti pavuccare
paramparābhataṁ dhammaṁ desenti parisāya te.
na heva tvaṁ mahāvīra dhammaṁ desesi pāṇinaṁ
sāmaṁ saccāni bujjhitvā kevalaṁ bodhipakkhikaṁ.
āsayānusayaṁ ñatvā indriyānaṁ balābalaṁ
bhabbābhabbe viditvāna mahāmeghova gajjasi.
cakkavāḷapariyantā nisinnā parisā bhave
nānādiṭṭhī vicintenti vimaticchedanāya taṁ.
sabbesaṁ cittamaññāya opammakusalo muni
ekaṁ pañhaṁ kathentova vimatiṁ chindi pāṇinaṁ.
upadisāsadiseheva 1- vasudhā pūritā bhave
sabbeva te pañjalikā kittayuṁ lokanāyakaṁ.
kappaṁ vā te kittayantā nānāvaṇṇehi kittayuṁ
parimetuṁ na kappeyyuṁ 2- appameyyo tathāgato.
tathā 3- sakena thāmena kittito hi mahājino 4-
kappakoṭī pakittentā evamevaṁ pakittayuṁ.

footnote: 1 ma. upatissasadiseheva. 2 ma. sakkeyyaṁ. yu. pappayuyaṁ. 3 yu. yathā.
footnote: 4 ma. mayā jino.

page number: 043

sace hi koci devo vā manusso vā susikkhito
pametuṁ parikappeyya 1- vighātaṁva labheyya so.
sāsane te patiṭṭhāya sakyaputta mahāyasa
paññāya pāramiṁ gantvā viharāmi anāsavo.
titthiye sampamaddāmi vattemi jinasāsanaṁ
dhammasenāpati ajja sakyaputtassa sāsane.
aparimeyye kataṁ kammaṁ phalaṁ dassesi me idha
sumutto 2- saravegova kilese jhāpayiṁ mamaṁ.
yo koci manujo bhāraṁ dhāreyya matthake sadā
bhārena dukkhito assa bhāro hi bharito tathā.
ßöayhamāno tihaggīhi bhavesu saṁsariṁ ahaṁ
bharito bhavabhārena neru uddharito yathā 3-.
oropito ca me bhāro bhavā ugghāṭitā mayā
karaṇīyaṁ kataṁ sabbaṁ sakyaputtassa sāsane.
yāvatā buddhakhettamhi ṭhapetvā sakyapuṅgavaṁ
ahaṁ aggomhi paññāya sadiso me na vijjati.
samādhimhi sukusalo iddhiyā pāramiṁ gato
icchamāno ahaṁ 4- ajja sahassaṁ abhinimmine.
anupubbavihārassa vasībhūto mahāmuni
kathesi sāsanaṁ mayhaṁ nirodho sayanaṁ mama.

footnote: 1 yu. pūritaṁ parikaddheyya. 2 ma. sukhitto. yu sukhito. 3 ma. yu. giriṁ
footnote: uccārito yathā. 4 ma. cahaṁ. yu. vahaṁ.

page number: 044

dibbacakkhuṁ visuddhaṁ me samādhikusalo ahaṁ
sammappadhānamanuyutto bojjhaṅgabhāvanārato.
sāvakena hi pattabbaṁ sabbameva kataṁ mama 1-
lokanāthaṁ ṭhapetvāna sadiso me na vijjati.
samāpattimhi 2- kusalo jhānavimokkhānaṁ khippaṁ paṭilābhī
bojjhaṅgabhāvanārato sāvakaguṇapāramiṁ gatosmi.
sāvakaguṇaphussena 3- buddhiyā purisuttamagāravā 4-
saddhāsaṅgahitaṁ cittaṁ 

[5]- sadā sabrahmacārisu.
uddhaṭadāḍhova 6- sappo chinnavisāṇova usabho
nikkhittamānadappova upemi garugāravena gaṇaṁ.
yadi rūpinī bhaveyya paññā me vasu patīnaṁ 7- sameyya
anomadassissa bhagavato phalametaṁ ñāṇathavanāya.
pavattitaṁ dhammacakkaṁ sakyaputtena tādinā
anuvattemahaṁ sammā ñāṇathavanāyidaṁ phalaṁ.
mā me kadāci pāpiccho sameto hīnavīriyo
appassuto anācāro 8- sameto katthaci ahu.
bahussuto ca medhāvī sīlesu susamāhito
cetosamathānuyutto api muddhani tiṭṭhatu.
taṁ vo vadāmi bhaddaṁ vo 9- yāvantettha samāgatā
appicchā hotha santuṭṭhā dānaṁ datvā sadā ahu 10-.

footnote: 1 ma. mayā. yu. mamaṁ. 2 ma. samāpattinaṁ. yu. samāpattivinayakusalo. 3 ma. yu.
footnote: sāvakaguṇenāpi phussena. 4 ma. purisuttamabhāravā. 5 (yaṁ). 6 ma. yu. uddhavisova.
footnote: 7 ma. vasumatīpi na sameyya. 8 ma. anādaro. 9 ma. yu. bhadante.

10 ma. yu. jhāyī ṇānaratā sadā.

page number: 045

yamahaṁ paṭhamaṁ disvā virajo vimalo ahu 1-
so me ācariyo dhīro 2- assaji nāma sāvako.
tassāhaṁ sāvako ajja 3- dhammasenāpatī ahu 1-
sabbattha pāramiṁ patvā viharāmi anāsavo.
yo me ācariyo āsi assaji nāma sāvako
yassaṁ disāyaṁ vasati ussīsamhi karomahaṁ.
mama kammaṁ saritvāna gotamo sakyapuṅgavo
bhikkhusaṅghe nisīditvā aggaṭṭhāne ṭhapesi maṁ.

[4]- paṭisambhidā catasso vimokkhāpica aṭṭhame
chaḷabhiññā sacchikatā kataṁ buddhassa sāsananti 5-.
itthaṁ sudaṁ āyasmā sārīputto thero imā gāthāyo
abhāsitthāti.
sārīputtattherassa apadānaṁ samattaṁ.
catutthaṁ mahāmoggallānattherāpadānaṁ (2)

[4] anomadassī bhagavā lokajeṭṭho narāsabho
vihāsi himavantamhi devasaṅghapurakkhato.
varuṇo nāma nāmena nāgarājā ahaṁ tadā
kāmarūpī vikubbāmi mahodadhinivāsahaṁ.

footnote: 1 ma. yu. ahaṁ. 2 yu. vīro. 3 ma. yu. tassāhaṁ āhasā ajja.
footnote: 4 ma. kilesā jhāpitā mayhaṁ bhavā sabbe samūhatā
footnote: māgova bandhanaṁ hitvā viharāmi anāsavo

svāgataṁ vata me āsi buddhaseṭṭhassa santike
tisso vijjā anuppattā kataṁ buddhassa sāsanaṁ.
5 ma. sabbattha itisaddo natthi.

page number: 046

aṅganiyagaṇaṁ hitvā turiyaṁ paṭṭhapesahaṁ
sambuddhaṁ parivāretvā vādesuṁ accharā tadā.
vijjamānesu 1- turiyesu devaturiyāni vajjayuṁ
ubhinnaṁ saddaṁ sutvāna buddhopi sampabujjhatha.
nimantayitvā sambuddhaṁ sakaṁ bhavanamupāgamiṁ
āsanaṁ paññapetvāna kālamārocayiṁ ahaṁ.
khīṇāsavasahassehi purito 2- lokanāyako
obhāsento disā sabbā bhavanamme upāgami.
upaviṭṭhaṁ mahāvīraṁ devadevaṁ narāsabhaṁ
bhikkhusaṅghaṁ santappesiṁ 3- annapānenahaṁ tadā.
anumodi mahāvīro sayambhū aggapuggalo
bhikkhusaṅghe nisīditvā imā gāthā abhāsatha.
yo so saṅghaṁ apūjesi buddhañca lokanāyakaṁ
tena cittappasādena devalokaṁ gamissati.
sattasattatikkhattuñca devarajjaṁ karissati
paṭhabyā rajjaṁ aṭṭhasataṁ vasudhaṁ āvasissati.
pañcapaññāsakkhattuṁ ca cakkavatti bhavissati
bhogā asaṅkhayā tassa uppajjissanti tāvade.
aparimeyye ito kappe okkākakulasambhavo
gotamo nāma gottena satthā loke bhavissati.

footnote: 1 ma. vajjamānesu tūresu devā tūrāni vajjayu. yu. ajjamānesu. 2 ma. parivuto.
footnote: yu. purato. 3 ma. sa bhikkhusaṅghaṁ tappesiṁ.

page number: 047

nirayā so cavitvāna manussattaṁ gamissati
kolito nāma nāmena brahmabandhu bhavissati.
so pacchā pabbajitvāna kusalamūlena codito
gotamassa bhāvato dutiyo hessati sāvako.
āraddhaviriyo pahitatto iddhiyā pāramiṁ gato
sabbāsave pariññāya nibbāyissatyanāsavo.
pāpamittopanissāya kāmarāgavasaṁ gato
mātaraṁ pitarañcāpi ghātayiṁ duṭṭhamānaso.
yaṁ yaṁ yonūpapajjāmi nirayaṁ atha mānusaṁ
pāpakammasamaṅgitaṁ 1- bhinnasīso marāmahaṁ 2-.
idaṁ pacchimakaṁ mayhaṁ carimo vattate bhavo
idhāpi īdisaṁ mayhaṁ maraṇakāle bhavissati.
pavivekamanuyutto samādhibhāvanārato
sabbāsave pariññāya viharāmi anāsavo.
dharaṇiṁpi sugambhīraṁ bahalaṁ duppadhaṁsiyaṁ
vāmaṅguṭṭhena cāleyyaṁ 3- iddhiyā pāramiṁ gato.
asmimānaṁ na passāmi māno mayhaṁ na vijjati
sāmaṇere upādāya garucittaṁ karomahaṁ.
aparimeyye ito kappe yaṁ kammaṁ abhinīharaṁ
tamahaṁ bhūmiṁ anuppatto pattomhi āsavakkhayaṁ.

footnote: 1 ma. pāpakammasamaṅgitā. yu. pāpakammasamaṅgīnaṁ. 2 yu. bhavāmahaṁ.
footnote: 3 ma. yu. khobheyyaṁ.

page number: 048

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā mahāmoggallāno thero imā gāthāyo
abhāsitthāti.
mahāmoggallānattherassa apadānaṁ samattaṁ.
pañcamaṁ mahākassapattherāpadānaṁ (3)

[5] padumuttarassa bhagavato lokajeṭṭhassa tādino
nibbute lokanāthasmiṁ pūjaṁ kubbanti satthuno.
udaggacittā janatā āmoditappamoditā
tesu saṁvegajātesu pīti me upapajjatha 1-.
Ñātimitte samānetvā idaṁ vacanamabraviṁ
parinibbuto mahāvīro handa pūjaṁ karoma se.
sādhūti te paṭissutvā bhiyyo hāsaṁ janiṁsu me
buddhasmiṁ lokanāthasmiṁ kāhāma puññasañcayaṁ.
agghiyaṁ sukataṁ katvā satahatthaṁ samuggataṁ
diyaḍḍhaṁ hatthasataṁpi vimānaṁ nabhamuggataṁ.
katvāna agghiyaṁ tattha kusalapantīhi cittitaṁ
sakaṁ cittaṁ pasādetvā cetiyaṁ pūjayuttamaṁ.

footnote: 1 ma. yu. udapajjatha.

page number: 049

aggikkhandhova jalati sālarājāva phullito 1-
indalaṭṭhīva ākāse obhāsati 2- catuddisā.
tattha cittaṁ pasādetvā katvāna kusalaṁ bahuṁ
pubbakammaṁ saritvāna tidasaṁ upapajjahaṁ.
sahassayuttaṁ hayavāhiṁ dibbayānaṁ adhiṭṭhito
ubbiddhaṁ bhavanaṁ mayhaṁ sattabhummaṁ samuggataṁ.
kūṭāgārasahassāni sabbasoṇṇamayā ahu 3-
jalanti sakatejena disā sabbā pabhāsayuṁ 4-.
santi aññepi niyyuhā lohitaṅkamayā 5- tadā
tepi jotanti ābhāya samantā caturo disā.
puññakammābhinibbattā kūṭāgārā sunimmitā
maṇimayāpi jotanti disodisaṁ 6- samantato.
tesaṁ ujjotamānānaṁ obhāso vipulo ahu
sabbe deve abhibhomi puññakammassidaṁ phalaṁ.
saṭṭhikappasahassamhi ubbiddho nāma khattiyo
cāturanto vijitāvī paṭhaviṁ āvasiṁ ahaṁ
tatheva bhaddake kappe tiṁsakkhattuṁ ahosahaṁ.
sakakammābhiraddhomhi cakkavatti mahabbalo.
sattaratanasampanno catudīpamhi issaro
tatthāpi bhavanaṁ mayhaṁ indalaṭṭhīva uggataṁ.

footnote: 1 ma. aggikkhandhova jalito kiṁsukoiva phullito. yu... jalito.... 2 ma. obhāseti.
footnote: 3 ma. ahaṁ. yu. sabbe sovaṇṇamayā ahaṁ. 4 ma. yu. pabhāsayaṁ.
footnote: 5 ma. niyyūhā lohitaṅgamayā. 6 ma. yu. disā dasa.

page number: 050

āyāmato catubbīsā vitthārena ca dvādasā
rammakaṁ 1- nāma nagaraṁ daḷhapākāratoraṇaṁ.
āyāmato pañcasataṁ vitthārena tadaḍḍhakaṁ
ākiṇṇaṁ janakāyehi tidasānaṁ puraṁ viya.
yathā sūcighare sūci pakkhittā paṇṇavīsati
aññamaññaṁ paghaṭṭenti ākiṇṇā hoti satatā 2-.
evampi nagaraṁ mayhaṁ hatthassarathasaṅkulaṁ 3-
manussehi tadākiṇṇaṁ rammakaṁ 1- nagaruttamaṁ.
tattha bhutvā pivitvā ca puna devattataṁ gato
bhave pacchimake mayhaṁ ahosi kulasampadā.
brahmaññakulasambhūto mahāratanasañcayo
asītikoṭiyo hitvā hiraññassa paribbajiṁ 4-.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā mahākassapo thero imā gāthāyo
abhāsitthāti.
mahākassapattherassa apadānaṁ samattaṁ.

footnote: 1 ma. rammaṇaṁ. 2 ma. ākiṇṇaṁ hoti laṅkataṁ. yu. .. hoti taṁ tadā.
footnote: 3 ma. hatthissarathasaṅkulaṁ. 4 ma. hiraññassāpi pabbajiṁ.

page number: 051

chaṭṭhaṁ anuruddhattherāpadānaṁ (4)

[6] sumedhaṁ bhagavantāhaṁ lokajeṭṭhaṁ narāsabhaṁ
vūpakaṭṭhaṁ viharantaṁ addasaṁ lokanāyakaṁ.
upagantvāna sambuddhaṁ sumedhaṁ lokanāyakaṁ
añjaliṁ paggahetvāna buddhaseṭṭhaṁ ayācahaṁ.
anukampa mahāvīra lokajeṭṭha narāsabha
padīpante padassāmi rukkhamūlamhi jhāyato.
adhivāsesi so dhīro sayambhū vadataṁ varo
dumesu vinivijjhitvā yantaṁ yojetvahantadā 1-.
sahassavaṭṭipādāsiṁ buddhassa lokabandhuno
sattāhaṁ pajjalitvāna padīpā vūpasammisuṁ 2-.
tena cittappasādena cetanāpaṇidhīhi ca
jahitvā mānusaṁ dehaṁ vimānaṁ upapajjahaṁ.
upapannassa devattaṁ byamho 3- āsi sunimmito
samantato pajjalati dīpadānassidaṁ phalaṁ.
aṭṭhavīsatikkhattuñca cakkavatti ahosahaṁ
divārattiñca passāmi samantā yojanantadā.
samantā yojanaṁ sabbaṁ virocemi ahaṁ tadā
sabbe deve abhibhomi dīpadānassidaṁ phalaṁ.

footnote: 1 ma. yojiyahaṁ tadā. 2 ma. dīpā vūpasamiṁsu me. 3 ma. byamhaṁ āsi sunimmitaṁ.
footnote: yu. thambho.

page number: 052

tiṁsakappāni devindo deve rajjamakārayiṁ
na maṁ kecātimaññanti dīpadānassidaṁ phalaṁ.
sahassalokaṁ ñāṇena passāmi satthusāsane
dibbacakkhuṁ anuppatto dīpadānassidaṁ phalaṁ.
sumedho nāma sambuddho tiṁsakappasahassiko 1-
tassa dīpo mayā dinno vippasannena cetasā.
paṭisambhidā catasso vimokkhāpi ca aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā anuruddho thero imā gāthāyo
abhāsitthāti.
anuruddhattherassa apadānaṁ samattaṁ.
sattamaṁ puṇṇamantānīputtattherāpadānaṁ (5)

[7] ajjhānako mantadharo tiṇṇaṁ vedāna pāragū
purakkhatomhi sissehi upagañchiṁ naruttamaṁ.
padumuttaro lokavidū āhutīnaṁ paṭiggaho
mama kammaṁ pakittesi saṅkhittena mahāmuni.
tāhaṁ dhammaṁ suṇitvāna abhivādetvāna satthuno
añjaliṁ paggahetvāna pakkāmiṁ 2- dakkhiṇāmukho.

footnote: 1 ma. yu. tiṁsakappasahassito. 2 ma. pakkamiṁ.

page number: 053

saṅkhittena suṇitvāna vitthārena adesayiṁ 1-
sabbe sissā attamanā sutvāna mama bhāsato.
sakaṁ diṭṭhiṁ vinodetvā buddhe cittaṁ pasādayuṁ
saṅkhittenapi desemi vitthārena tathevahaṁ.
abhidhammanayaññohaṁ kathāvatthuvisuddhiyā
sabbesaṁ viññāpetvāna viharāmi anāsavo.
ito pañcasate kappe caturo suppakāsakā
sattaratanasampannā catudīpamhi issarā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā puṇṇo mantānīputto thero imā
gāthāyo abhāsitthāti.
puṇṇassa mantānīputtattherassa apadānaṁ samattaṁ.
aṭṭhamaṁ upālittherāpadānaṁ (6)

[8] nagare haṁsavatiyā sujāto nāma brāhmaṇo
asītikoṭisannicayo 2- pahūtadhanadhaññavā.
ajjhāyako mantadharo tiṇṇaṁ vedāna pāragū
lakkhaṇe itihāse ca saddhamme pāramiṁ gato.

footnote: 1 ma. abhāsayiṁ.. 2 ma. yu. asītikoṭinicayo.

page number: 054

paribbajā ekasikhā gotamā buddhasāvakā
carakā tāpasā ceva caranti mahiyā tadā.
tepi maṁ parivārenti brāhmaṇo vissuto iti
bahū janā maṁ pūjenti 1- nāhaṁ pūjemi kiñcinaṁ.
pūjārahaṁ na passāmi mānathaddho ahaṁ tadā
buddhoti vacanaṁ natthi tāva nuppajjate jino.
accayena ahorattaṁ padumuttaranāyako 2-
sabbaṁ tamaṁ vinodetvā loke uppajji cakkhumā.
vitthārike bahū jaññe puthubhūte ca sāsane
upāgami tadā buddho nagaraṁ haṁsasavhayaṁ.
pitu atthāya so buddho dhammaṁ desesi cakkhumā
tena kālena parisā samantā yojanaṁ tadā.
sammato manujānaṁ yo 3- sunando nāma tāpaso
yāvatā buddhaparisā pupphehicchādayi tadā.
catusaccaṁ pakāsento seṭṭhe ca pupphamaṇḍape
koṭisatasahassānaṁ dhammābhisamayo ahu.
sattarattindivaṁ buddho vassitvā dhammavuṭṭhiyā
aṭṭhame divase patte sunandaṁ kittayī jino.
devaloke manusse vā saṁsaranto ayaṁ bhave
sabbesaṁ pavaro hutvā bhavesu saṁsarissati.

footnote: 1 ma. yu. bahujjano maṁ pūjeti. 2 ma. padumuttaranāmako. 3 ma. yu. so.

page number: 055

kappasatasahassamhi okkākakulasambhavo
gotamo nāma nāmena satthā loke bhavissati.
tassa dhammesu dāyādo oraso dhammanimmito
mantānīputto puṇṇoti hessati satthu sāvako.
evaṁ kittayi sambuddho sunandaṁ tāpasaṁ tadā
hāsayanto janaṁ sabbaṁ dassayanto sakaṁ balaṁ.
katañjalī namassanti sunandaṁ tāpasaṁ tadā 1-
buddhe kāraṁ karitvāna sodhesi gatimattano.
tattha me ahu saṅkappo sutvāna munino vacaṁ
ahaṁ 2- kāraṁ karissāmi yathā passāmi gotamaṁ.
evāhaṁ cintayitvāna kiriyaṁ cintayiṁ mamaṁ
kyāhaṁ kammaṁ ācarāmi puññakkhette anuttare.
ayañca pāṭhiko bhikkhu sabbapāṭhīna 3- sāsane
vinaye agganikkhitto taṁ ṭhānaṁ patthayiṁ 4- ahaṁ.
idaṁ me amitaṁ bhogaṁ akkhobhaṁ sāgarūpamaṁ
tena bhogena buddhassa ārāmaṁ māpaye ahaṁ.
sobhanaṁ nāma ārāmaṁ nagarassa puratthato
katvā 5- satasahassena saṅghārāmaṁ amāpayiṁ.
kūṭāgāre ca pāsāde maṇḍape hammiye guhā
caṅkame sukate katvā saṅghārāme 6- amāpayiṁ.

footnote: 1 ma. janā. 2 ma. ahampi kāraṁ kassāmi. 3 ma. sabbapāṭhissa. yu. sabbapāṭhikasāsane.
footnote: 4 ma. yu. patthaye. 5 ma. kiṇitvā. 6 ma. saṅghārāmaṁ.

page number: 056

jantāgharaṁ aggisālaṁ atho udakamāḷakaṁ
nhānagharaṁ māpayitvā bhikkhusaṅghassadāsahaṁ.
āsandiyo ca pīṭhake paribhoge ca bhājane
ārāmikañca bhesajjaṁ sabbametaṁ adāsahaṁ.
ārakkhaṁ paṭṭhapetvāna pākāraṁ kārayiṁ daḷhaṁ
mā naṁ koci viheṭhesi santacittāna tādinaṁ.
āvāse 1- satasahasse saṅghārāme 2- amāpayiṁ
vepullataṁ māpayitvā sambuddhaṁ upanāmayiṁ.
niṭṭhāpito mayārāmo sampaṭiccha tuvaṁ muni
niyyādessāmi taṁ 3- dhīra adhivāsehi cakkhuma.
padumuttaro lokavidū āhutīnaṁ paṭiggaho
mama saṅkappamaññāya adhivāsehi nāyako.
adhivāsanamaññāya sabbaññussa mahesino
bhojanaṁ paṭiyādetvā kālamārocayiṁ ahaṁ.
ārocitamhi kālamhi padumuttaranāyako
khīṇāsavasahassehi ārāmaṁ me upāgami.
nisinnakālamaññāya annapānena tappayiṁ
bhuttāvīkālamaññāya idaṁ vacanamabraviṁ.
kīto satasahassena tattakeneva kārito
sobhano nāma ārāmo sampaṭiccha tuvaṁ muni.

footnote: 1 ma. satasahassenāvāsaṁ. 2 yu. saṅghārāmaṁ. 3 yu. te vīra. ma. taṁ vīra.

page number: 057

iminā bhūmidānena cetanāpaṇidhīhi ca
bhave nibbattamānohaṁ labhāmi mama patthitaṁ.
paṭiggahetvā sambuddho saṅghārāmaṁ sumāpitaṁ
bhikkhusaṅghe nisīditvā idaṁ vacanamabravi.
yo so buddhassa pādāsi saṅghārāmaṁ sumāpitaṁ
tamahaṁ kittayissāmi suṇātha mama bhāsato.
hatthī assā rathā pattī senā ca caturaṅginī
parivārentimaṁ niccaṁ saṅghārāmassidaṁ phalaṁ.
saṭṭhī turiyasahassāni bheriyo samalaṅkatā
parivārentimaṁ niccaṁ saṅghārāmassidaṁ phalaṁ.
chaḷāsītisahassāni nāriyo samalaṅkatā
vicittavatthābharaṇā āmuttamaṇikuṇḍalā.
āḷāramukhā 1- hasulā susaññā tanumajjhimā
parivāressantimaṁ niccaṁ saṅghārāmassidaṁ phalaṁ.
tiṁsakappasahassāni devaloke ramissati
sahassakkhattuṁ devindo devarajjaṁ karissati.
devarājena pattabbaṁ sabbaṁ paṭilabhissati
anūnabhogo hutvāna devarajjaṁ karissati.
sahassakkhattuṁ cakkavatti rājā raṭṭhe bhavissati.
paṭhabyā rajjaṁ vipulaṁ gaṇanāto asaṅkhayaṁ 2-.

footnote: 1 ma. yu. āḷārapamhā. 2 po. ma. yu. asaṅkhiyaṁ.

page number: 058

kappasatasahassamhi okkākakulasambhavo
gotamo nāma gottena satthā loke bhavissati.
tassa dhammesu dāyādo oraso dhammanimmito
upāli nāma nāmena hessati satthu sāvako.
vinaye pāramiṁ patvā ṭhānāṭhāne ca kovido
jinasāsanaṁ dhārayanto viharissatināsavo.
sabbametaṁ abhiññāya gotamo sakyapuṅgavo
bhikkhusaṅghe nisīditvā etadagge ṭhapessati.
aparimeyyaṁ upādāya patthemi tava sāsanaṁ
so me attho anuppatto sabbasaṁyojanakkhayo.
yathā sūlāvuto poso rājadaṇḍena tajjito
sūle sātaṁ avindanto parimuttiṁva icchati.
tathevāhaṁ mahāvīra bhavadaṇḍena tajjito
kammasūlāvuto santo pipāsāvedanāṭṭhito.
bhave sātaṁ na vindāmi ḍayhanto tīhi aggihi
parimuttiṁ gavesāmi yathā ca rājadaṇḍato.
yathā visārado puriso visena paripīḷito
agadaṁ so gaveseyya visaghātāyupāyanaṁ 1-.
gavesamāno passeyya agadaṁ visaghātakaṁ
taṁ pivitvā sukhī assa visamhā parimuttiyā.

footnote: 1 ma. visaghātāyupālanaṁ. yu. .. pāyaso.

page number: 059

tathevāhaṁ mahāvīra yathā visagato 1- naro
sampīḷito avijjāya saddhammāgadamesahaṁ.
dhammāgadaṁ gavesanto addakkhiṁ sakyasāsanaṁ
aggasaccosathānantaṁ 2- sabbasallavinodanaṁ.
dhammosathaṁ pivitvāna visaṁ sabbaṁ samūhaniṁ
ajarāmaraṁ sītibhāvaṁ nibbānaṁ passayiṁ 3- ahaṁ.
yathā bhūtatajjito poso bhūtaggāhena pīḷito
bhūtavejjaṁ gaveseyya bhūtasmā parimuttiyā.
gavesamāno passeyya bhūtavijjāsu kovidaṁ
tassa so vihaññe bhūtaṁ samūlañca vināsaye.
tathevāhaṁ mahāvīra tamaggāhena pīḷito
ñāṇālokaṁ gavesāmi tamato parimuttiyā.
athaddasaṁ sakyamuniṁ kilesatamasodhanaṁ
so me tamaṁ vinodesi bhūtavejjova bhūtikaṁ 4-.
saṁsārasotaṁ sañchindiṁ taṇhāsotaṁ nivārayiṁ
bhavaṁ ugghātayiṁ sabbaṁ bhūtavejjova mūlato.
garuḷo yathā opatati pannagaṁ bhakkhamattano
samantā yojanasataṁ vikkhobheti mahāsaraṁ.
pannagaṁ so gahetvāna adhosīsaṁ viheṭhayaṁ
ādāya so pakkamati yena kāmaṁ vihaṅgamo.

footnote: 1 ma. yu. visahato. 2 ma. aggaṁ sabbosadhānaṁ taṁ. yu. aggasabbo ....
footnote: 3 po. phussayiṁ. ma. phassayiṁ. 4 ma. bhūtakaṁ.

page number: 060

tathevāhaṁ mahāvīra yathāpi garuḷo balī
asaṅkhataṁ gavesanto dose vikkhālayiṁ ahaṁ.
diṭṭho ahaṁ dhammavaraṁ santipadaṁ anuttaraṁ
ādāya viharāmetaṁ garuḷo pannagaṁ yathā.
āsāvatī nāma latā jātā cittalatāvane
tassā vassasahassena ekaṁ nibbattate phalaṁ.
taṁ devā payirupāsanti tāva dūraphalaṁ 1- sakiṁ
devānaṁ sā piyā evaṁ āsāvatī phaluttamā 2-.
satasahassaṁ upādāya tāhaṁ paricare muniṁ 3-
sāyaṁ pātaṁ namassāmi devā āsāvatiṁ yathā.
avañjhā pāricariyā amoghā ca namassanā
dūrāgataṁpi maṁ santaṁ khaṇo maṁ 4- na virādhayi.
paṭisandhiṁ na passāmi vicinanto bhave ahaṁ
nirūpadhi vippamutto upasanto carāmahaṁ.
yathāpi padumaṁ nāma suriyaraṁsena pupphati
tathevāhaṁ mahāvīra buddharaṁsena pupphito.
yathā balākayonimhi na vijjati pumā 4- sadā
meghesu gajjamānesu gabbhaṁ gaṇhanti tā sadā.
ciraṁpi gabbhaṁ dhārenti yāva megho na gajjati
bhārato parimuccanti yadā megho pavassati.

footnote: 1 ma. tāva dūraphale sati. 2 ma. yu. latuttamā. 3 ma. muni. 4 ma. yaṁ.
footnote: 5 po. ma. pumo.

page number: 061

padumuttarabuddhassa dhammameghena gajjato 1-
saddena dhammameghassa dhammagabbhaṁ agaṇhahaṁ.
satasahassaṁ upādāya puññagabbhaṁ dharemahaṁ
nappamuñcāmi bhārato dhammamegho na gajjati.
yadā tuvaṁ sakyamuni ramme kāpilavatthave
gajjasi dhammameghena bhārato parimuccahaṁ.
suññataṁ animittañca athāpaṇihitaṁpi 2- ca
caturo ca phale sabbe dhammaṁ 3- vijaṭi taṁpihaṁ.
dutiyabhāṇavāraṁ.
aparimeyyaṁ upādāya patthemi tava sāsanaṁ
so me attho anuppatto santipadaṁ anuttaraṁ.
vinaye pāramiṁ patto yathāpi pāṭhiko isī
na me samasamo atthi dhāremi sāsanaṁ ahaṁ.
vinaye khandhake cāpi tikacchedeva pañcake
ettha me vimati natthi akkhare byañjanepi vā.
niggahe paṭikamme ca ṭhānāṭhāne ca kovido
osāraṇe vuṭṭhāpane sabbattha pāramiṁ gato.
vinaye khandhake cāpi 4- nikkhipitvā padaṁ ahaṁ
ubhato 5- vibhaṅge ceva rasato osareyyahaṁ.

footnote: 1 po. gajjito. 2 ma. yu. tathāppaṇihitampi ca. 3 ma. dhammevaṁ vijanayiṁ ahaṁ.
footnote: yu. ... vijaṭāyahaṁ. 4 ma. vāpi. 5 ma. yu. ubhato viniveṭhetvā.

page number: 062

niruttiyā ca kusalo 1- atthānatthe ca kovido
anaññātaṁ mayā natthi ekaggo satthu sāsane.
rūpadakkho ahaṁ ajja sakyaputtassa sāsane
kaṅkhaṁ sabbaṁ vinodemi chindāmi sabbasaṁsayaṁ.
padaṁ anupadañcāpi akkharañcāpi byañjanaṁ
nidāne pariyosāne sabbattha kovido ahaṁ.
yathāpi rājā balavā nihanitvā 2- parantape
vijinitvāna saṅgāmaṁ nagaraṁ tattha māpaye.
pākāraṁ parikkhañcāpi esikaṁ dvārakoṭṭhakaṁ
aṭṭālake ca vividhe kāraye nagare bahū.
siṁghāṭakaṁ paccurañca 3- suvibhattantarāpaṇaṁ
kārāpeyya 4- sabhaṁ tattha atthānatthavinicchayaṁ.
nigghāṭatthaṁ amittānaṁ chiddāchiddañca jānituṁ
balakāyassa rakkhāya senāmaccaṁ 5- ṭhapeti so.
ārakkhatthāya bhaṇḍassa nidhānakusalaṁ naraṁ
mā me bhaṇḍaṁ vinassīti bhaṇḍarakkhaṁ ṭhapeti so.
samaggo 6- hoti so 7- rañño vuḍḍhiṁ yassa ca icchati
tassādhikaraṇaṁ deti mittassa paṭipajjituṁ.
uppādesu 8- nimittesu lakkhaṇesu ca kovidaṁ
ajjhāyakaṁ mantadharaṁ porohicce ṭhapeti so.

footnote: 1 ma. sukusalo. 2 ma. yu. niggaṇhitvā. 3 ma. yu. siṁghāṭakaṁ caccarañca.
footnote: 4 ma. yu. kārayeyya. 5 ma. yu. senāpaccaṁ. 6 po. samatto. ma. mamatto.
footnote: yu. sāmako. 7 po. ma. yu. yo. 8 po. ma. uppātesu.

page number: 063

etehaṅgehi sampanno khattiyoti pavuccati
sadā rakkhanti rājānaṁ cakkavākova dukkhinaṁ 1-.
tatheva tvaṁ mahāvīra hatāmittova khattiyo
sadevakassa lokassa dhammarājāti vuccati.
titthiye nīharitvāna 2- mārañcāpi sasenakaṁ
tamandhakāraṁ vidhaṁsetvā 3- dhammanagaraṁ amāpayi.
sīlaṁ pākārikaṁ tattha ñāṇante dvārakoṭṭhakaṁ
saddhā te esikā dhīra dvārapālo ca saṁvaro.
satipaṭṭhānamaṭṭālaṁ paññā te caccaraṁ mune
iddhipādañca siṅghāṭaṁ dhammavīthi 4- sumāpitaṁ 5-.
suttantaṁ abhidhammañca vinayaṁ cāpi kevalaṁ
navaṅgaṁ buddhavacanaṁ esā dhammasabhā tava.
suññataṁ animittañca vihārañcāpaṇīhitaṁ
anejo ca nirodho ca esā dhammakuṭī tava.
paññāya aggo nikkhitto paṭibhāṇe ca kovido
sārīputtoti nāmena dhammasenāpatī tava.
cutūpapātakusalo iddhiyā pāramiṁ gato
kolito nāma nāmena porohicco tava 6- mune.
porāṇakavaṁsadharo uggatejo durāsado
dhutavādiguṇe aggo akkhadasso tava mune.

footnote: 1 ma. yu. dukkhitaṁ. 2 ma. nīhanitvāna. 3 ma. yu. vidhamitvā. 4 yu. dhammavīthiṁ.
footnote: 5 ma. sumāpitā. 6 po. tuvaṁ.. ma. tvaṁ. ito paraṁ īdisameva.

page number: 064

bahussuto dhammadharo sabbapāṭhī ca sāsane
ānando nāma nāmena dhammarakkho tava mune.
ete sabbe atikkamma mahesī bhagavā mama
vinicchayaṁ me pādāsi vinaye viññudesitaṁ.
yo koci vinaye pañhaṁ pucchati buddhasāvako
tattha me cintanā natthi taññevatthaṁ kathemahaṁ.
yāvatā buddhakhettamhi ṭhapetvā ca 1- mahāmuniṁ
vinaye mādiso natthi kuto bhiyyo bhavissati.
bhikkhusaṅghe nisīditvā evaṁ gajjati gotamo
upālissa samo natthi vinaye khandhakesu ca.
yāvatā buddhabhaṇitaṁ navaṅgaṁ satthusāsanaṁ
vinaye 2- kathitaṁ sabbaṁ vinayamūlapassino.
mama kammaṁ saritvāna gotamo sakyapuṅgavo
bhikkhusaṅghe nisīditvā etadagge ṭhapesi maṁ.
satasahassaṁ upādāya imaṁ ṭhānaṁ apatthayiṁ
so me attho anuppatto vinaye pāramiṁ gato.
sakyānaṁ nandijanako 3- kappako āsihaṁ pure
vijahitvāna taṁ jātiṁ putto jāto mahesino.
ito dutiyake kappe añjaso nāma khattiyo
anantatejo amitayaso bhūmipālo mahaddhano.

footnote: 1 ma. yu. taṁ mahāmuni. 2 ma. yu. vinayogadhaṁ taṁ sabbaṁ. 3 ma. yu. nandijanano.

page number: 065

tassa rañño ahaṁ putto candano nāma khattiyo
jātimadena patthaddho yasobhogamadena ca.
nāgasatasahassāni sabbālaṅkārabhūsitā
tidhā pabhinnā mātaṅgā parivārenti maṁ sadā.
sabalehi paretohaṁ uyyānaṁ gantukāmako
āruyha sirikaṁ nāgaṁ nagarā nikkhamiṁ tadā.
caraṇena ca sampanno guttadvāro susaṁvuto
devalo nāma sambuddho āgacchi purato mamaṁ.
pesetvā sirikaṁ nāgaṁ buddhaṁ āsādayiṁ tadā
tato sañjātakopova 1- nāgo nuddharako 2- padaṁ.
nāgaṁ ruṇṇamanaṁ 3- disvā buddhe kopaṁ akāsahaṁ
viheṭhayitvā sambuddhaṁ uyyānaṁ agamāsahaṁ.
sātaṁ tattha na vindāmi siro pajjalito yathā
pariḷāhena ḍayhāmi macchova balisādako.
sasāgarantā paṭhavī ādittā viya hoti me
pitu santikupāgamma idaṁ vacanamabraviṁ.
āsīvisaṁva kupitaṁ aggikkhandhaṁva āgataṁ
mattaṁva kuñjaraṁ dantiṁ yaṁ sayambhuṁ asādayiṁ.
āsādito mayā buddho ghoro uggatapo jino
purā sabbe vinassāma khamāpessāma taṁ muniṁ.

footnote: 1 ma. yu. sañjātakopo so. 2 ma. yu. nuddharate. 3 yu. duṭṭhamanaṁ.

page number: 066

no ce taṁ nijjhāpessāma attadantaṁ samāhitaṁ
orena 1- sattame divase raṭṭhamme vidhamissati.
sumekhalo kosiyo ca siggavo cāpi sattako
āsādayitvā isayo duggatā te sasenakā.
yadā kuppanti isayo saññatā brahmacārino
sadevakaṁ vināsenti sasāgaraṁ sapabbataṁ.
tiyojanasahassamhi purise sannipātayiṁ
accayaṁ desanatthāya sayambhuṁ upasaṅkamiṁ.
allavatthā allasirā sabbeva pañjalīkatā
buddhassa pāde nipatitvā idaṁ vacanamabravuṁ.
khamassu tvaṁ mahāvīra abhiyācati taṁ jano
pariḷāhaṁ vinodehi mā ca 2- raṭṭhaṁ vināsaye.
sadevamānusā sabbe sadānavā sarakkhasā
ayomayena kūṭena siraṁ bhindeyyu me sadā.
udake aggi na saṇṭhāti vījaṁ sele na rūhati
agade kimi na saṇṭhāti kopo buddhe na jāyati.
yathā ca bhūmi acalā appameyyo ca sāgaro
anantako ca ākāso evaṁ buddhā 3- akhobhiyā.
attadantā 4- mahāvīrā khamitā ca tapassino
khantānaṁ khamitānaṁ ca gamanaṁ vo 5- na vijjati.

footnote: 1 ma. orena sattadivasā. 2 ma. no. 3 yu. buddho akhobhiyo.
footnote: 4 ma. yu. sadā khantā. 5 po. te. ma. taṁ.

page number: 067

idaṁ vatvāna sambuddho pariḷāhaṁ vinodayi 1-
mahājanassa purato nabhaṁ abbhuggamī tadā.
tena kammenahaṁ vīra 2- hīnattaṁ ajjhupāgato
samatikkamma taṁ jātiṁ pāvisiṁ abhayaṁ puraṁ.
tadāpi maṁ mahāvīra ḍayhamānaṁ susaṇṭhitaṁ 3-
pariḷāhaṁ vinodesi sayambhuṁ ca khamāpayiṁ.
ajjāpi maṁ mahāvīra ḍayhamānaṁ tihaggibhi
nibbāpesi tayo aggī sītibhāvañca pāpayiṁ.
yesaṁ 4- sotāvadhānatthi suṇātha mama bhāsato
atthaṁ tuyhaṁ pavakkhāmi yathādiṭṭhaṁ padaṁ mamaṁ.
sayambhuṁ taṁ vimānetvā santacittaṁ samāhitaṁ
tena kanmenahaṁ ajja jātomhi nīcayoniyaṁ.
mā vo khaṇaṁ virādhetha khaṇātītā hi socare
sadatthe vāyameyyātha khaṇo vo paṭipādito.
ekaccānañca vamanaṁ ekaccānaṁ virecanaṁ
visaṁ halāhalaṁ eke 5- ekaccānañca osathaṁ.
vamanaṁ paṭipannānaṁ phalaṭṭhānaṁ virecanaṁ
osathaṁ phalalābhīnaṁ puññakkhettaṁ gavesinaṁ.
sāsanena viruddhānaṁ visaṁ halāhalaṁ yathā
āsīviso duṭṭhaviso 6- ekaṁ 7- jhāpeti taṁ naraṁ.

footnote: 1 ma. vinodayaṁ. 2 yu. dhīra. 3 po. sukhe ṭhitaṁ. 4 po. saṁsāre sassatā natthi.
footnote: 5 yu. ete. 6 ma. diṭṭhaviso. yu. daṭṭhaviso. 7 po. ma. yu. evaṁ.

page number: 068

sakiṁ pītaṁ halāhalaṁ uparuddheti jīvitaṁ
sāsanena virujjhitvā kappakoṭimhi ḍayhati.
khantiyā avihiṁsāya mettacittavatāya ca
sadevakaṁ so tarati tasmā te 1- avirodhiyā 2-.
lābhālābhe na sajjanti sammānane vimānane
paṭhavīsadisā buddhā tasmā te na virodhiyā 3-.
devadatte ca vadhake core caṅgulimālake
rāhule dhanapāle ca sabbesaṁ samako muni.
etesaṁ paṭighaṁ natthi rāgomesaṁ na vijjati
sabbesaṁ samako buddho vadhakassorasassa ca.
panthe disvāna kāsāvaṁ chaḍḍitaṁ miḷhamakkhitaṁ
sirasā 4- añjaliṁ katvā vanditabbaṁ isiddhajaṁ.
abbhatītā ca ye buddhā vattamānā anāgatā
dhajenānena sujjhanti tasmā ete namassiyā.
satthukappaṁ suvinayaṁ dhāremi hadayenahaṁ
namassamāno vinayaṁ viharissāmi sabbadā.
vinayo āsayo mayhaṁ vinayo ṭhānacaṅkamaṁ
kappemi vinaye vāsaṁ vinayo mayha gocaro.
vinaye pāramippatto samathe cāpi kovido
upāli taṁ mahāvīra pāde vandati satthuno.

footnote: 1 yu. vo. 2-3 ma. avirādhiyā. 4 ma. sirasmiṁ.

page number: 069

so ahaṁ vicarissāmi gāmā gāmaṁ purā puraṁ
namassamāno sambuddhaṁ dhammassa ca sudhammataṁ.
kilesā jhāpitā mayhaṁ bhavā sabbe samūhatā
sabbāsavā parikkhīṇā natthi dāni punabbhavo.
svāgataṁ vata me āsi buddhaseṭṭhassa santike
tisso vijjā anuppattā kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā upāli thero imā gāthāyo
abhāsitthāti.
upālittherassa apadānaṁ samattaṁ.
navamaṁ aññākoṇḍaññattherāpadānaṁ (7)

[9] padumuttarasambuddhaṁ lokajeṭṭhaṁ vināyakaṁ
buddhabhūmiṁ anuppattaṁ paṭhamaṁ addasaṁ ahaṁ.
yāvatā bodhiyā mūle yakkhā sabbe samāgatā
sambuddhaṁ parivāretvā vandanti pañjalīkatā.
sabbe devā tuṭṭhamanā ākāse sañcaranti te
buddho ayaṁ anuppatto andhakāratamonudo.

page number: 070

tesaṁ hāsaparetānaṁ mahānādo avattatha
kilese jhāpayissāma sammāsambuddhasāsane.
devānaṁ giramaññāya vācāya 1- samudīritaṁ
haṭṭho haṭṭhena cittena ādibhikkhamadāsahaṁ.
mama saṅkappamaññāya satthā loke anuttaro
devasaṅghe nisīditvā imā gāthā abhāsatha.
sattāhaṁ abhinikkhamma bodhiṁ ajjhagamaṁ ahaṁ
idaṁ me paṭhamaṁ bhattaṁ brahmacārissa yāpanaṁ.
tusitāhi idhāgantvā yo me bhikkhaṁ upānayi
tamahaṁ kittayissāmi suṇātha mama bhāsato.
tiṁsamatte 2- kappasahasse devarajjaṁ karissati
sabbe deve abhibhotvā tidivaṁ āvasissati.
devalokā cavitvāna manussattaṁ gamissati
sahassadhā 3- cakkavatti tattha rajjaṁ karissati.
kappasatasahassamhi okkākakulasambhavo
gotamo nāma gottena satthā loke bhavissati.
tidasā so cavitvāna manussattaṁ gamissati
agārā pabbajitvāna chabbassāni vasissati.
tato sattamake vasse buddho saccaṁ kathessati
koṇḍañño nāma nāmena paṭhamaṁ sacchikāhiti.

footnote: 1 ma. yu. vācāsabhimudīritaṁ. 2 ma. tiṁsakappasahassāni. 3 yu. sahassaṁva.

page number: 071

nikkhantenānupabbajjiṁ padhānaṁ sukataṁ mayā
kilese jhāpanatthāya pabbajiṁ anagāriyaṁ.
adhigantvāna sabbaññū buddho loke sadevake
iminā 1- me mahāraññaṁ 2- amatabherimāhani.
sodāni patto amataṁ santaṁ 3- padamanuttaraṁ
sabbāsave pariññāya viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā aññākoṇḍañño 4- thero imā gāthāyo
abhāsitthāti.
aññākoṇḍaññattherassa apadānaṁ samattaṁ.
dasamaṁ piṇḍolabhāradvājattherāpadānaṁ (8)

[10] padumuttaro nāma jino sayambhū aggapuggalo
purato himavantassa cittakūṭe vasī tadā.
abhītarūpo tatthāsiṁ migarājā catukkamo
yassa 5- saddaṁ suṇitvāna vikkhambhanti bahū janā.
suphullaṁ padumaṁ gayha upagañchiṁ narāsabhaṁ
vuṭṭhitassa samādhimhā buddhassa abhiropayiṁ.

footnote: 1 ma. isināme migāraññe. 2 yu. migaraññe. 3 ma. santipadamanuttaraṁ.
footnote: 4 po. aññātakoṇḍañño. ma. aññāsikoṇḍañño. 5 ma. tassa.

page number: 072

cātuddisaṁ namassitvā buddhaseṭṭhaṁ naruttamaṁ
sakaṁ cittaṁ pasādetvā sīhanādaṁ nadiṁ tadā 1-.
padumuttaro lokavidū āhutīnaṁ paṭiggaho
sakāsane nisīditvā imā gāthā abhāsatha.
buddhassa giramaññāya sabbe devā samāgatā
āgato vadataṁ seṭṭho dhammaṁ sossāma taṁ mayaṁ.
tesaṁ hāsaparetānaṁ purato lokanāyako
mama saddaṁ pakittesi dīghadassī mahāmuni.
yenidaṁ padumaṁ dinnaṁ sīhanādo ca nādito
tamahaṁ kittayissāmi suṇātha mama bhāsato.
ito aṭṭhamake kappe cakkavatti bhavissati
sattaratanasampanno catudīpamhi issaro.
kārayissati issaraṁ 2- mahiyā catusaṭṭhiyā
padumo nāma nāmena cakkavatti mahābalo.
kappasatasahassamhi okkākakulasambhavo
gotamo nāma gottena satthā loke bhavissati.
pakāsite pāvacane brahmabandhu bhavissati
brahmaññā abhinikkhamma pabbajissati tāvade.
padhānaṁ pahitatto so upasanto nirūpadhi
sabbāsave pariññāya nibbāyissatināsavo.

footnote: 1 ma. ahaṁ. yu. adāsahaṁ. 2 po. ma. issariyaṁ.

page number: 073

vijjane 1- pantaseyyamhi vāḷamigasamākule
sabbāsave pariññāya nibbāyissatināsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā piṇḍolabhāradvājo thero imā gāthāyo
abhāsitthāti.
piṇḍolabhāradvājattherassa apadānaṁ samattaṁ.
ekādasamaṁ khadiravaniyarevatattherāpadānaṁ (9)

[11] gaṅgā bhāgīrasī 2- nāma himavantā pabhāvitā
kutitthe nāviko āsiṁ orimaṁ 3- ca tare ahaṁ.
padumuttaranāyako sambuddho dipaduttamo
vīsasatasahassehi gaṅgāsotaṁ 4- tarissati.
bahū nāvā samānetvā vaḍḍhakīhi susaṅkhataṁ
nāvāya chadanaṁ katvā paṭimāniṁ narāsabhaṁ.
āgantvāna ca sambuddho āruyhi 5- nāvalañjakaṁ
vārimajjhe ṭhito satthā imā gāthā abhāsatha.
yo so tāresi sambuddhaṁ saṅghaṁ cāpi anāsavaṁ
tena cittappasādena devaloke ramissati.
nibbattissati te byamhaṁ sukataṁ nāvasaṇṭhitaṁ
ākāse pupphachadanaṁ dhārayissati sabbadā.

footnote: 1 ma. vijane. yu. vipine. 2 ma. bhāgīrathī. 3 ma. yu. orime ca tariṁ ahaṁ.
footnote: 4 ma. gaṅgātīramupāgato. 5 ma. ārūhi tañcanāvakaṁ.

page number: 074

aṭṭhapaññāsakappamhi tāraṇo 1- nāma khattiyo
cāturanto vijitāvī cakkavatti bhavissati.
sattapaññāsakappamhi cambako nāma khattiyo
uggacchantova suriyo jotissati mahābalo.
kappasatasahassamhi okkākakulasambhavo
gotamo nāma gottena satthā loke bhavissati.
tidasāva 2- cavitvāna manussattaṁ gamissati
revato nāma nāmena brahmabandhu bhavissati.
agārā nikkhamitvāna sukkamūlena codito
gotamassa bhagavato sāsane pabbajissati.
so pacchā pabbajitvāna yuttayogo vipassako
sabbāsave pariññāya nibbāyissatyanāsavo.
viriyaṁ me dhuradhorayhaṁ yogakkhemādhivāhanaṁ
dhāremi antimaṁ dehaṁ sammāsambuddhasāsane.
paṭisambhidā catasso 

[3]- vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā khadiravaniyo revatatthero imā gāthāyo
abhāsitthāti.
khadiravaniyarevatattherassa apadānaṁ samattaṁ.

footnote: 1 ma. tārako nāma. 2 ma. yu. tidasā so.
footnote: 3 ma. satasahasse kataṁ kammaṁ phalaṁ dassesi me idha
footnote: sumutto saravegova kilese jhāpayī mama

tatomaṁ vananirataṁ disvā lokantagū muni
vanavāsi bhikkhūnaggaṁ paññapesi mahāmati.

page number: 075

dvādasamaṁ ānandattherāpadānaṁ (10)

[12] ārāmadvārā nikkhamma padumuttaro mahāmuni
vassanto amatavuṭṭhiṁ nibbāpesi mahājanaṁ.
satasahassā 1- te dhīrā chaḷabhiññā mahiddhikā
parivārenti sambuddhaṁ chāyāva anupāyinī.
hatthikkhandhagato āsiṁ setacchattaṁ varuttamaṁ
sutānurūpaṁ 2- disvāna pīti me upapajjatha.
oruyha hatthikkhandhamhā upagañchiṁ narāsabhaṁ
ratanamayaṁ chattaṁ me buddhaseṭṭhassa dhārayiṁ.
mama saṅkappamaññāya padumuttaro mahāisi
taṁ kathaṁ ṭhapayitvāna imā gāthā abhāsatha.
yo so chattaṁ adhārayi soṇṇalaṅkārabhūsitaṁ
tamahaṁ kittayissāmi suṇātha mama bhāsato.
ito gantvā ayaṁ poso tusitaṁ āvasissati
anubhossati sampattiṁ accharāhi purakkhato.
catuttiṁsatikkhattuṁ ca devarajjaṁ karissati
narādhipo 3- aṭṭhasataṁ vasudhaṁ āvasissati.
aṭṭhapaññāsakkhattuṁ ca cakkavatti bhavissati
padesarajjaṁ vipulaṁ mahiyā kārayissati.

footnote: 1 ma. satasahassaṁ. 2 ma. yu. sucārurūpaṁ. 3 ma. yu. balādhipo.

page number: 076

kappasatasahassamhi okkākakulasambhavo
gotamo nāma gottena satthā loke bhavissati.
sakyānaṁ kulaketussa ñātibandhu bhavissati
ānando nāma nāmena upaṭṭhāko mahesino.
ātāpī nipako cāpi bāhusaccesu kovido
nivātavutti atthaddho sabbapāṭhī bhavissati.
padhānaṁ pahitatto so upasanto nirūpadhi
sabbāsave pariññāya nibbāyissatyanāsavo.
santi āraññakā nāgā kuñjarā saṭṭhihāyanā
tidhappabhinnā mātaṅgā īsādantā uruḷhavā.
anekasatasahassā paṇḍitāpi mahiddhikā
sabbe te buddhanāgassa na honti 1- parivimbhitā.
ādiyāme namassāmi majjhime atha pacchime
pasannacitto sumano buddhaseṭṭhaṁ upaṭṭhahiṁ.
ātāpī nipako cāpi sampajāno paṭissato
sotāpattiphalaṁ patto sekhabhūmīsu kovido.
kappeto satasahasse yaṁ kammamabhinīhariṁ
tāhaṁ bhūmiṁ anuppatto ṭhitā 2- saddhā mahapphalā.
svāgataṁ vata me āsi buddhaseṭṭhassa santike
tisso vijjā anuppattā kataṁ buddhassa sāsanaṁ.

footnote: 1 ma. na hontu. 2 ma. ṭhitā saddhammamācalā. yu. ṭhito saṅgāmamācalo.

page number: 077

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ānando thero imā gāthāyo
abhāsitthāti.
ānandattherassa apadānaṁ samattaṁ.
uddānaṁ
buddho paccekasambuddho sārīputto ca kolito
kassapo anuruddho ca puṇṇatthero upāli ca.
koṇḍañño cāpi piṇḍolo revatonandapaṇḍito
cha satāni ca paññāsā gāthāyo sabbapiṇḍitā.
apadāne buddhavaggo paṭhamo.
-------------
dutiyo sīhāsaniyavaggo
paṭhamaṁ sīhāsanadāyakattherāpadānaṁ (11)

[13] (pts. ap, 55) nibbute lokanāthamhi siddhatthe dīpaduttame
vitthārite pāvacane bāhujaññamhi sāsane.
pasannacitto sumano sīhāsanamakāsahaṁ
sīhāsanaṁ karitvāna pādapīṭhamakāsahaṁ.
sīhāsane ca vassante gharaṁ tattha akāsahaṁ
tena cittappasādena tusitaṁ upapajjahaṁ.

page number: 078

āyāmena catubbīsā 1- yojanāsiṁsu 2- tāvade
vimānaṁ sukataṁ mayhaṁ vitthārena catuddasaṁ.
satta kaññāsahassāni parivārenti maṁ sadā
soṇṇamayañca pallaṅkaṁ byamhe āsi sunimmitaṁ.
hatthiyānaṁ assayānaṁ dibbayānaṁ upaṭṭhitaṁ
pāsādā sivikā ceva nibbattanti yadicchakaṁ.
maṇimayā ca pallaṅkā aññe sāramayā bahū
nibbattanti mamaṁ sabbe sīhāsanassidaṁ phalaṁ.
soṇṇamayā rūpimayā phalikā veḷuriyāmayā
pādukā abhiruyhāmi pādapiṭhassidaṁ phalaṁ.
catunavute ito kappe yaṁ kammamakariṁ tadā
duggatiṁ nābhijānāmi puññakammassidaṁ phalaṁ.
tesattati ito kappe indanāmā tayo janā
dvesattati ito kappe tayo sumananāmakā.
samasattatito kappe tayo varuṇanāmakā
sattaratanasampannā catudīpamhi issarā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sīhāsanadāyako thero imā gāthāyo
abhāsitthāti.
sīhāsanadāyakattherassa apadānaṁ samattaṁ.

footnote: 1 ma. catubbīsa. 2 ma. yojanaṁ āsi tāvade.

page number: 079

dutiyaṁ ekatthambhikattherāpadānaṁ (12)

[14] (pts. ap, 56) siddhatthassa bhagavato mahāpugagaṇo 1- ahu
saraṇaṁ gatā ca te buddhaṁ saddahanti tathāgataṁ.
sabbe saṅgamma mantetvā māḷaṁ kubbanti satthuno
ekatthambhaṁ alabhantā vicinanti brahāvane.
tehaṁ araññe disvāna upagamma gaṇaṁ tadā
añjaliṁ paggahetvāna paripucchiṁ gaṇaṁ ahaṁ.
te me puṭṭhā viyākaṁsu sīlavanto upāsakā
māḷaṁ mayaṁ kattukāmā ekatthambho na labbhati.
ekatthambhaṁ mamaṁ detha ahaṁ dassāmi satthuno
āharissāmahaṁ thambhaṁ appossukkā bhavantu te.
te me thambhaṁ pavecchiṁsu pasannā tuṭṭhamānasā
tato paṭinivattitvā āgamaṁsu sakaṁ gharaṁ.
aciraṁ gate pugagaṇe 2- thambhaṁ adāsahaṁ 3- tadā
haṭṭho haṭṭhena cittena paṭhamaṁ ussapesahaṁ.
tena cittappasādena vimānaṁ upapajjahaṁ
ubbiddhaṁ bhavanaṁ mayhaṁ sattabhūmaṁ samuggataṁ.
vajjamānāsu bherīsu paricāremahaṁ sadā
pañcapaññāsakappamhi rājā āsiṁ yasodharo.

footnote: 1-2 ma. yu. mahāpūgagaṇo - gaṇe. 3 po. ma. ahāsahaṁ.

page number: 080

tatthāpi bhavanaṁ mayhaṁ sattabhūmaṁ samuggataṁ
kūṭāgāravarūpetaṁ ekatthambhaṁ manoramaṁ.
ekavīsatikappamhi udeno nāma khattiyo
tatrāpi bhavanaṁ mayhaṁ sattabhūmaṁ sulaṅkataṁ.
yaṁ yaṁ yonūpapajjāmi devattaṁ atha mānusaṁ
anubhomi sabbametaṁ 1- ekatthambhassidaṁ phalaṁ.
catunavute ito kappe yaṁ thambhamadadiṁ 2- tadā
duggatiṁ nābhijānāmi ekatthambhassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ekatthambhiko thero imā gāthāyo
abhāsitthāti.
ekatthambhikattherassa apadānaṁ samattaṁ.
tatiyaṁ nandattherāpadānaṁ (13)

[15] padumuttarassa bhagavato lokajeṭṭhassa tādino
vatthaṁ khomaṁ mayā dinnaṁ sayambhussa mahesino.
tamme buddho viyākāsi jalajuttamanāyako
iminā vatthadānena hemavaṇṇo bhavissasi.

footnote: 1 ma. sukhaṁ sabbaṁ. 2 ma. thambhamadadaṁ.

page number: 081

dvesampattiṁ anubhotvā sukkamūlena codito
gotamassa bhagavato kaniṭṭho tvaṁ bhavissasi.
rāgaratto sukhasīlo kāmesu gedhamāyuto
buddhena codito santo tato 1- tvaṁ pabbajissasi.
pabbajitvāna tvaṁ tattha kusalamūlena codito
sabbāsave pariññāya nibbāyissatyanāsavo.
satakappasahassamhi caturo celanāmakā
saṭṭhikappasahassamhi upacelā catujjanā.
pañcakappasahassamhi celāva caturo janā
sattaratanasampannā catudīpamhi issarā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā nando thero imā gāthāyo
abhāsitthāti.
nandattherassa apadānaṁ samattaṁ.
catutthaṁ cullapanthakattherāpadānaṁ (14)

[16] (pts. ap, 58) padumuttaro nāma jino āhutīnaṁ paṭiggaho
gaṇamhā vūpakaṭṭho so himavante vasī tadā.

footnote: 1 ma. tadā.

page number: 082

ahaṁpi himavantamhi vasāmi assame tadā
acirāgataṁ mahāvīraṁ upesiṁ lokanāyakaṁ.
pupphacchattaṁ gahetvāna upagañchiṁ narāsabhaṁ
samādhiṁ samāpajjantaṁ antarāyamakāsahaṁ.
ubhohatthehi paggayha pupphacchattaṁ adāsahaṁ
paṭiggahesi bhagavā padumuttaro mahāmuni.
sabbe devā attamanā himavantaṁ upenti te
sādhukāraṁ pavattiṁsu anumodissati cakkhumā.
idaṁ vatvāna te devā upagañchuṁ naruttamaṁ
ākāse dhārayantassa padumaṁ chattamuttamaṁ.
sattapattachattaṁ 1- paggayha adāsi tāpaso mama
tamahaṁ kittayissāmi suṇātha mama bhāsato.
pañcavīsatikappāni devarajjaṁ karissati
catuttiṁsatikkhattuñca cakkavatti bhavissati.
yaṁ yaṁ yoniṁ saṁsarati devattaṁ atha mānusaṁ
abbhokāse patiṭṭhantaṁ padumaṁ dhārayissati.
kappasatasahassamhi okkākakulasambhavo
gotamo nāma gottena satthā loke bhavissati.
pakāsite pāvacane manussattaṁ labhissati
manomayamhi kāyamhi uttamo so bhavissati.

footnote: 1 yu. padumachattaṁ.

page number: 083

dve bhātaro bhavissanti ubhopi panthakavhayā 1-
anubhotvā uttamatthaṁ jotayissanti sāsanaṁ.
so aṭṭhārasavassohaṁ pabbajiṁ anagāriyaṁ
visesāhaṁ na vindāmi sakyaputtassa sāsane.
dandhā mayhaṁ gati āsi paribhūto pure ahaṁ 2-
bhātā ca maṁ paṇāmesi gaccha dāni sakaṁ gharaṁ.
sohaṁ paṇāmito santo saṅghārāmassa koṭṭhake
dummano tattha aṭṭhāsiṁ sāmaññasmiṁ apekkhavā.
athettha 3- satthā āgacchi sīsaṁ mayhaṁ parāmasi
bāhāya maṁ gahetvāna saṅghārāmaṁ pavesayi.
anukampāya me satthā adāsi pādapuñchaniṁ
evaṁ suddhaṁ adhiṭṭhehi ekamantaṁ adhiṭṭhitaṁ.
hatthehi tamahaṁ gayha sariṁ kokanadaṁ ahaṁ
tattha cittaṁ vimuccī me arahattaṁ apāpuṇiṁ.
manomayesu kāyesu sabbattha pāramiṁ gato
sabbāsave pariññāya viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā cullapanthako thero imā gāthāyo
abhāsitthāti.
cullapanthakattherassa apadānaṁ samattaṁ.

footnote: 1 po. yu. panthasvahayā. 2 ma. ahuṁ. 3 ma. bhagavā tattha āgacchi.

page number: 084

pañcamaṁ pilindavacchattherāpadānaṁ (15)

[17] nibbute lokanāthamhi sumedhe aggapuggale
pasannacitto sumano thūpapūjaṁ akāsahaṁ.
ye ca khīṇāsavā tattha chaḷabhiññā mahiddhikā
tehaṁ tattha samānetvā saṅghabhattamakāsahaṁ.
sumedhassa bhagavato upaṭṭhāko tadā ahu
sumedho nāma nāmena anumodittha so tadā.
tena cittappasādena vimānaṁ upapajjahaṁ
chaḷāsītisahassāni accharāyo ahesu 1- me.
mameva anuvattanti sabbakāmehi 2- tā sadā
aññe deve abhibhomi puññakammassidaṁ phalaṁ.
pañcavīsatikappamhi varuṇo nāma khattiyo
visuddhabhojano āsiṁ cakkavatti ahaṁ tadā.
na te bījaṁ pavappanti napi nīyanti naṅgalā
akaṭṭhapākimaṁ sāliṁ paribhuñjanti mānusā.
tattha rajjaṁ karitvāna devattaṁ puna gañchahaṁ 3-
tadāpi edisā mayhaṁ nibbattā bhogasampadā.
na maṁ mittā amittā vā hiṁsanti sabbapāṇino
sabbesaṁ ca piyo homi puññakammassidaṁ phalaṁ.

footnote: 1 ma. yu. ramiṁsu. 2 po. sabbakāmasamohito. 3 yu. gacchahaṁ.

page number: 085

tiṁsakappasahassamhi yaṁ dānamadadiṁ tadā
duggatiṁ nābhijānāmi gandhalepassidaṁ phalaṁ.
imamhi bhaddake kappe eko āsiṁ janādhipo
mahānubhāvo rājisi 1- cakkavatti mahabbalo.
sohaṁ pañcasu sīlesu ṭhapetvā janataṁ bahuṁ
pāpetvā sugatiṁyeva devatānaṁ piyo ahaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pilindavaccho thero imā gāthāyo
abhāsitthāti.
pilindavacchattherassa apadānaṁ samattaṁ.
chaṭṭhaṁ rāhulattherāpadānaṁ (16)

[18] padumuttarassa bhagavato lokajeṭṭhassa tādino
sattabhūmimhi pāsāde ādāsaṁ santhariṁ ahaṁ.
khīṇāsavasahassehi parikiṇṇo mahāmuni
upāgami gandhakuṭiṁ dipadindo narāsabho.
virocayaṁ gandhakuṭiṁ devadevo narāsabho
bhikkhusaṅghe ṭhito satthā imā gāthā abhāsatha.

footnote: 1 ma. rājāhaṁ.

page number: 086

yenāyaṁ jotitā seyyā ādāsova susanthato.
tamahaṁ kittayissāmi suṇātha mama bhāsato.
soṇṇamayā rūpimayā atho veḷuriyāmayā
nibbattissanti pāsādā yekeci manaso piyā.
catusaṭṭhikkhattuṁ devindo devarajjaṁ karissati
sahassakkhattuṁ cakkavatti bhavissati anantarā.
ekavīsatikappamhi vimalo nāma khattiyo
cāturanto vijitāvī cakkavatti bhavissati.
nagaraṁ reṇuvati nāma iṭṭhakāhi sumāpitaṁ
āyāmato tīṇisataṁ caturassasamāyutaṁ.
sudassano nāma pāsādo visukammena māpito
kūṭāgāravarūpeto sattaratanabhūsito.
dasasaddāvivittantaṁ vijjādharasamākulaṁ
sudassanaṁva nagaraṁ devatānaṁ bhavissati.
pabhā niggacchate tassa uggacchanteva sūriye
virocissati taṁ niccaṁ samantā aṭṭhayojanaṁ.
kappasatasahassamhi okkākakulasambhavo
gotamo nāma nāmena satthā loke bhavissati.
tusitāva cavitvāna sukkamūlena codito
gotamassa bhagavato atrajo so bhavissati.

page number: 087

sace vaseyya agāraṁ cakkavatti bhaveyya so
aṭṭhānametaṁ yaṁ tādi agāre ratimajjhagā.
nikkhamitvā agāramhā pabbajissati subbato
rāhulo nāma nāmena arahā so bhavissati.
kikīva aṇḍaṁ rakkheyya cāmarīriva vāladhiṁ
nipako sīlasampanno mamaṁ dakkhi 1- mahāmuni.
tassāhaṁ dhammamaññāya vihāsiṁ sāsane rato
sabbāsave pariññāya viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā rāhulo thero imā gāthāyo
abhāsitthāti.
rāhulattherassa apadānaṁ samattaṁ.
sattamaṁ upasenavaṅgantaputtattherāpadānaṁ (17)

[19] (pts. ap, 62) padumuttaraṁ bhagavantaṁ lokajeṭṭhaṁ narāsabhaṁ
pabbhāramhi nisinnaṁ 2- taṁ upagañchiṁ naruttamaṁ.
kaṇikāraṁ 3- pupphitaṁ disvā vaṇṭe chetvāna taṁ tadā
alaṅkaritvā chattamhi buddhassa abhiropayiṁ.

footnote: 1 po. ajja rakkhe mahāmuni. ma. yu. .. rakkhi ... 2 ma. nisīdantaṁ.
footnote: 3 ma. kaṇikārapupphaṁ.

page number: 088

piṇḍapātañca pādāsiṁ paramannaṁ subhojanaṁ
buddhena navame tattha samaṇe aṭṭha bhojayī.
anumodi mahāvīro sayambhū aggapuggalo
iminā chattadānena paramannapavecchanā.
tena cittappasādena sampattiṁ anubhossasi
tiṁsakkhattuṁ 1- ca devindo devarajjaṁ karissati.
ekavīsatikkhattuṁ ca cakkavatti bhavissati
padesarajjaṁ vipulaṁ gaṇanāto asaṅkhayaṁ.
yaṁ vadanti sumedhoti bhūripaññaṁ sumedhasaṁ
kappeto satasahasse okkākakulasambhavo.
gotamo nāma gottena eso 2- buddho bhavissati
sāsane dippamānamhi manussattaṁ gamissati.
upasenoti nāmena 

[3]- hessati satthusāvako
carimaṁ vattate mayhaṁ 

[4]- bhavā sabbe samūhatā
dhāremi antimaṁ dehaṁ jetvā māraṁ savāhanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā upaseno vaṅgantaputto thero imā
gāthāyo abhāsitthāti.
upasenavaṅgantaputtattherassa apadānaṁ samattaṁ.
tatiyabhāṇavāraṁ niṭṭhitaṁ.

footnote: 1 ma. chattiṁsakkhattuṁ. 2 ma. satthā loke bhavissati. 3 ma. tassa dhammesu
footnote: dāyādo oraso dhammanimmito. 4 ma. samantapāsādikattā aggaṭṭhāne ṭhapessati.

page number: 089

aṭṭhamaṁ raṭṭhapālattherāpadānaṁ (18)

[20] (pts. ap, 63) padumuttarassa bhagavato lokajeṭṭhassa tādino
varanāgo mayā dinno īsādanto uruḷhavo 1-.
setacchattopasedhito 2- sāthabbaṇo 3- sahatthipo
agghāpetvāna taṁ sabbaṁ saṅghārāmaṁ akārayiṁ.
catupaññāsasahassāni pāsāde kārayiṁ ahaṁ
mahoghadānaṁ karitvāna niyyādesiṁ mahesino.
anumodi mahāvīro sayambhū aggapuggalo
sabbe jane hāsayanto desesi amataṁ padaṁ.
taṁ me buddho viyākāsi jaladuttamanāyako 4-
bhikkhusaṅghe nisīditvā imā gāthā abhāsatha.
catupaññāsasahassāni pāsāde kārayi ayaṁ
kathayissāmi vipākaṁ suṇātha mama bhāsato.
aṭṭhārasasahassāni kūṭāgārā bhavissare
byamhuttamamhi nibbattā sabbasoṇṇamayā ca te.
paññāsakkhattuṁ devindo devarajjaṁ karissati
aṭṭhapaññāsakkhattuṁ ca cakkavatti bhavissati.
kappasatasahassamhi okkākakulasambhavo
gotamo nāma nāmena satthā loke bhavissati.

footnote: 1 ma. uruḷhavā. 2 ma. setacchattopasodhito. yu. .. pasevato. 3 ma. sakappaṇo.
footnote: 4 po. jalajuttamanāmako. ma. jaladuttaranāmako.

page number: 090

devalokā cavitvāna sukkamūlena codito
phīte 1- kule mahābhoge nibbattissati tāvade.
so pacchā pabbajitvāna sukkamūlena codito
raṭṭhapāloti nāmena hessati satthusāvako.
padhānaṁ pahitatto so upasanto nirūpadhi
sabbāsave pariññāya nibbāyissatyanāsavo.
uṭṭhāya abhinikkhamma jahitvā bhogasampadā
kheḷapiṇḍeva bhogamhi pemaṁ mayhaṁ na vajjati.
viriyaṁ me dhuradhorayhaṁ yogakkhemādhivāhanaṁ
dhāremi antimaṁ dehaṁ sammāsambuddhasāsane.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā raṭṭhapālo thero imā gāthāyo
abhāsitthāti.
raṭṭhapālattherassa apadānaṁ samattaṁ.
navamaṁ sopākattherāpadānaṁ (19)

[21] pabbhāraṁ sodhayantassa pavare 2- pabbatuttame
siddhattho nāma bhagavā āgacchi mama santikaṁ.

footnote: 1 ma. yu. addhe. 2 ma. vipine.

page number: 091

buddhaṁ upagataṁ disvā lokajeṭṭhassa tādino
santharaṁ paññāpetvāna 1- pupphāsanamadāsahaṁ.
pupphāsane nisīditvā siddhattho lokanāyako
mamañca gatimaññāya aniccataṁ udāhari.
aniccā vata saṅkhārā uppādavayadhammino
uppajjitvā nirujjhanti tesaṁ vūpasamo sukho.
idaṁ vatvāna sabbaññū lokajeṭṭho narāsabho
nabhe 2- abbhuggami dhīro haṁsarājāva ambare.
sakaṁ diṭṭhiṁ jahitvāna bhāvayāniccasaññahaṁ
ekāhaṁ bhāvayitvāna tattha kālakato ahaṁ.
dve sampattī anubhotvā sukkamūlena codito
pacchimabbhavasampatto 3- sāpākayonupāgamiṁ.
agārā abhinikkhamma pabbajiṁ anagāriyaṁ
jātiyā sattavassohaṁ arahattaṁ apāpuṇiṁ.
āraddhaviriyo pahitatto sīlesu susamāhito
tosetvāna mahānāgaṁ alatthaṁ upasampadaṁ.
catunavute ito kappe yaṁ kammamakariṁ tadā
duggatiṁ nābhijānāmi pupphadānassidaṁ phalaṁ.
catunavute ito kappe yaṁ saññaṁ bhāvayiṁ tadā
taṁ saññaṁ bhāvayantassa patto me āsavakkhayo.

footnote: 1 ma. santharitvāna. 2 ma. yu. nabhaṁ abbhuggami vīro. 3 ma. yu. pacchime
footnote: bhave samupatte.

page number: 092

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sopāko thero imā gāthāyo
abhāsitthāti.
sopākattherassa apadānaṁ samattaṁ.
dasamaṁ sumaṅgalattherāpadānaṁ (20)

[22] āhutiṁ yiṭṭhukāmohaṁ paṭiyādetvāna bhojanaṁ
brāhmaṇe paṭimānento visāle māḷake ṭhito.
athaddasāsiṁ sambuddhaṁ piyadassiṁ mahāyasaṁ
sabbalokaṁ vinetāraṁ sayambhuṁ aggapuggalaṁ.
bhagavantaṁ jutimantaṁ sāvakehi purakkhataṁ
ādiccamiva rocantaṁ rathiyaṁ paṭipannakaṁ.
añjaliṁ paggahetvāna sakaṁ cittaṁ pasādayiṁ
manasāva nimantesiṁ āgacchatu mahāmuni.
mama saṅkappamaññāya satthā loke anuttaro
khīṇāsavasahassehi mama dvāraṁ upāgami.
namo te purisājañña namo te purisuttama
pāsādaṁ abhirūhitvā sīhāsane nisīdatu 1-.

footnote: 1 ma. nisidataṁ. yu. nisida tvaṁ.

page number: 093

danto dantaparivāro tiṇṇo tārayataṁ varo
pāsādaṁ abhirūhitvā nisīdi pavarāsane.
yaṁ me atthi sake gehe āmisaṁ paccupaṭṭhitaṁ
tāhaṁ buddhassa pādāsiṁ pasanno sehi pāṇibhi.
pasannacitto sumano vedajāto katañjalī
buddhaseṭṭhaṁ namassāmi aho buddhassuḷāratā.
aṭṭhannaṁ payirupāsataṁ bhuñjaṁ khīṇāsavā bahū
tuyheveso ānubhāvo saraṇantaṁ upemahaṁ.
piyadassī ca bhagavā lokajeṭṭho narāsabho
bhikkhusaṅghe nisīditvā imā gāthā abhāsatha.
yo so saṅghaṁ abhojesi ujubhūtaṁ samāhitaṁ
tathāgatañca sambuddhaṁ suṇātha mama bhāsato.
sattavīsatikkhattuṁ so devarajjaṁ karissati
sakakammābhiraddho so devaloke ramissati.
dasa ca aṭṭhakkhattuṁ so cakkavatti bhavissati
paṭhabyā rajjaṁ pañcasataṁ vasudhaṁ āvasissati.
araññaṁ vanamoggayha kānanaṁ byagghasevitaṁ
padhānaṁ padahitvāna kilesā jhāpitā mayā.
aṭṭhārase kappasate yaṁ dānamadadiṁ tadā
duggatiṁ nābhajānāmi bhattadānassidaṁ phalaṁ.

page number: 094

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sumaṅgalo thero imā gāthāyo
abhāsitthāti.
sumaṅgalattherassa apadānaṁ samattaṁ.
uddānaṁ
sīhāsanī ekatthambhī nando ca cullapanthako
pilindarāhulo ceva vaṅganto raṭṭhapālako.
sopāko maṅgalo ceva daseva dutiye vagge
satañca sattatiṁsā ca gāthā cettha pakāsitā.
sīhāsaniyavaggo dutiyo.
-----------
tatiyo subhūtivaggo
paṭhamaṁ subhūtittherāpadānaṁ (21)

[23] (pts. ap, 67) himavantassa avidūre nisabho nāma pabbato
assamo sukato mayhaṁ paṇṇasālā sumāpitā.
kosiyo nāma nāmena jaṭilo uggatāpano
ekāyiko 1- adutiyo vasāmi nisabhe tadā.
phalamūlañca paṇṇañca na bhuñjāmi ahaṁ tadā
pavattañca supātāhaṁ upajīvāmi tāvade.

footnote: 1 ma. ekākiyo. yu. ekākiko.

page number: 095

nāhaṁ kopemi ājīvaṁ cajamānopi jīvitaṁ
ārādhemi sakaṁ cittaṁ vivajjemi anesanaṁ.
rāgūpasaṁhitaṁ cittaṁ yadā uppajjate mama
sayaṁva paccavekkhāmi ekako 1- taṁ damemahaṁ.
rajjasi 2- rajanīye ca dosanīye ca dussase
muyhase mohanīye ca nikkhamassu vanā tuvaṁ.
visuddhānaṁ ayaṁ vāso nimmalānaṁ tapassinaṁ
mā kho visuddhaṁ dūsesi nikkhamassu vanā tuvaṁ.
āgāriko bhavitvāna dayā yuttaṁ 3- labhissasi
ubhopi mā virādhesi nikkhamassu vanā tuvaṁ.
chavālātaṁ yathā kaṭṭhaṁ na kvaci kiccakārakaṁ
neva gāme araññe vā na hi taṁ kaṭṭhasammataṁ.
chavālātūpamo tvaṁsi na gihi napi saññato
ubhato muttako ajja nikkhamassu vanā tuvaṁ.
siyā nukho tava etaṁ ko pajāni 4- hi te idaṁ
sīghaṁ 5- dhuraṁ vahisi 6- me kosajjabahulāya ca.
jigucchissanti taṁ viññū asuciṁ nāgariko yathā
ākaḍḍhitvāna isayo codayissanti taṁ sadā.
taṁ viññū pavadissanti samatikkantasāsanaṁ
saṁvāsaṁ alabhanto hi kathaṁ jīvihisī tuvaṁ.

footnote: 1 ma. yu. ekaggo. 2 ma. rajjase. 3 ma. puttaṁ. 4 ma. pajānāti.
footnote: 5 ma. saddhādharuṁ. 6 yu. pāhisi.

page number: 096

tidhappabhinnaṁ mātaṅgaṁ kuñjaraṁ saṭṭhihāyanaṁ
balināgo upagantvā yūthā nīharate gajaṁ.
yūthā vinissaṭo santo sukhaṁ sātaṁ na vindati
dukkhito vimano hoti pajjhāyanto 1- pavedhati.
tatheva jaṭilā taṁpi nīharissanti dummatiṁ
tehi tvaṁ nissaṭo santo sukhaṁ sātaṁ na lacchasi.
divā vā yadi vā rattiṁ sokasallasamappito
dayhasi pariḷāhena gajo yūthāva nissaṭo.
jātarūpaṁ yathā kuṭaṁ neva yāyati 2- katthaci
tathā sīlavihīno tvaṁ na yāyissasi 3- katthaci.
agārāvasamānopi 4- kathaṁ jīvihisī tuvaṁ
mattikaṁ pettiñcāpi natthi te nihitaṁ dhanaṁ.
sakaṁ kammaṁ karitvāna gatte sedaṁ pamocayaṁ
evaṁ jīvihisī gehe sādhu te taṁ na ruccati.
evāhaṁ tattha vāremi saṅkilesagataṁ manaṁ
nānādhammakathaṁ katvā pāpā cittaṁ nivārayiṁ.
evaṁ me viharantassa appamādavihārino
tiṁsavassasahassāni pavane me atikkamuṁ.
appamādena 5- maṁ disvā uttamatthaṁ gavesakaṁ
padumuttarasambuddho āgañchi mama santikaṁ.

footnote: 1 yu. ojjhāyanto padhāvati. 2 ma. jhāyati. 3 ma. jhāyissati.
footnote: 4 po. anāgāravasamānopi. 5 ma. yu. appamādarataṁ.

page number: 097

timbarūsakavaṇṇābho appameyyo anūpamo
rūpenāsadiso buddho ākāse caṅkamī tadā.
suphullo sālarājāva vijjuvabbhaghanantare
ñāṇenāsadiso buddho ākāse caṅkamī tadā.
sīharājāvasambhīto gajarājāva dappito 1-
abhīto 2- byaggharājāva ākāse caṅkamī tadā.
siṅginikkhasuvaṇṇābho khadiraṅgārasannibho
maṇi yathā jotiraso ākāse caṅkamī tadā.
visuddhakelāsasannibho puṇṇamāyeva candimā
majjhantikeva 3- suriyo ākāse caṅkamī tadā.
disvā nabhe caṅkamantaṁ evaṁ cintesahaṁ tadā
devo nukho ayaṁ satto udāhu manujo ayaṁ.
na me suto va diṭṭho vā mahiyā ediso naro
api mantapadaṁ atthi ayaṁ satthā bhavissati.
evāhaṁ cintayitvāna sakaṁ cittaṁ pasādayiṁ
nānāpupphañca gandhañca sannipātesahaṁ tadā.
pupphāsanaṁ paññāpetvā sādhucittaṁ manoramaṁ
narasārathinaṁ aggaṁ idaṁ vacanamabraviṁ.
idaṁ me āsanaṁ vīra paññattaṁ tavanucchakaṁ 4-
hāsayanto mama cittaṁ nisīda kusumāsane.

footnote: 1 po. dampito. 2 ma. yu. lāsito. 3 yu. majjhantiko. 4 ma. yu. tavanucchavaṁ.

page number: 098

nisīdi tattha bhagavā asambhītova kesarī
sattarattindivaṁ buddho pavare kusumāsane.
namassamāno aṭṭhāsiṁ sattarattindivaṁ ahaṁ
vuṭṭhahitvā samādhimhā satthā loke anuttaro.
mama kammaṁ pakittento idaṁ vacanamabravi
bhāvehi buddhānussatiṁ bhāvanānaṁ anuttaraṁ.
imaṁ satiṁ bhāvayitvā pūrayissasi mānasaṁ
tiṁsakappasahassāni devaloke ramissasi.
asītikkhattuṁ devindo devarajjaṁ karissasi
sahassakkhattuṁ cakkavatti rājā raṭṭhe bhavissasi.
padesarajjaṁ vipulaṁ gaṇanāto asaṅkhayaṁ
anubhossasi taṁ sabbaṁ buddhānussatiyā phalaṁ.
bhavābhave saṁsaranto mahābhogaṁ labhissasi
bhogehi 1- onatā natthi buddhānussatiyā phalaṁ.
kappasatasahassamhi okkākakulasambhavo
gotamo nāma gottena satthā loke bhavissati.
asītikoṭiṁ chaḍḍetvā dāsakammakare bahū
gotamassa bhagavato sāsane pabbajissasi.
ārādhayitvāna sambuddhaṁ gotamaṁ sākyapuṅgavaṁ
subhūti nāma nāmena hessasi 2- satthusāvako.

footnote: 1 ma. yu. bhoge te ūnatā natthi. 2 po. ma. hessati.

page number: 099

bhikkhusaṅghe nisīditvā dakkhiṇeyyagaṇamhi 1- taṁ
tathāraṇavihāre ca dvīsu aggaṁ 2- ṭhapessati.
idaṁ vatvāna sambuddho jalajuttamanāyako
nabhaṁ abbhuggami dhīro haṁsarājāva ambare.
sāsito lokanāthena namassitvā tathāgataṁ
sadā bhāvesiṁ 3- mudito buddhānussatimuttamaṁ.
tena kammena sukatena cetanāpaṇidhīhi ca
jahitvā mānusaṁ dehaṁ tāvatiṁsaṁ agañchahaṁ.
asītikkhattuṁ devindo devarajjaṁ akārayiṁ
sahassakkhattuṁ rājā ca cakkavatti ahosahaṁ.
padesarajjaṁ vipulaṁ gaṇanāto asaṅkhayaṁ
anubhomi susampattiṁ buddhānussatiyā phalaṁ.
bhavābhave saṁsaranto mahābhogaṁ labhāmahaṁ
bhoge me onatā natthi buddhānussatiyā phalaṁ.
satasahassito kappe yaṁ kammamakariṁ tadā
duggatiṁ nābhijānāmi buddhānussatiyā phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā subhūti thero imā gāthāyo
abhāsitthāti.
subhūtittherassa apadānaṁ samattaṁ.

footnote: 1 po. ma. dakkhiṇeyyaguṇamhi taṁ. 2 ma. agge. 3 ma. bhāvemi.

page number: 100

dutiyaṁ upavāṇattherāpadānaṁ (22)

[24] padumuttaro nāma jino sabbadhammāna pāragū
jalitvā aggikkhandhova sambuddho parinibbuto.
mahājanā samāgamma pūjayitvā tathāgataṁ
citaṁ katvāna sukataṁ sarīraṁ abhiropayuṁ.
sarīrakiccaṁ katvāna dhātuṁ tattha samānayuṁ
sadevamanussā sabbe buddhathūpaṁ akaṁsu te.
paṭhamā kañcanamayā dutiyāpi 1- maṇīmayā
tatiyā rūpiyamayā catutthā phalikāmayā.
tattha 2- pañcami yā bhūmi lohitaṅgamayā ahu
chaṭṭhā masāragallassa sabbaratanamayūpari.
jaṅghā maṇimayā āsi vedikā ratanāmayā
sabbasoṇṇamayo thūpo uddhaṁ yojanamuggato.
devā tattha samāgantvā ekato mantayuṁ tadā
mayaṁpi thūpaṁ karissāma 3- lokanāthassa tādino.
dhātu āveṇikā natthi sarīraṁ ekapiṇḍitaṁ
imamhi buddhathūpasmiṁ karissāma kañcukaṁ mayaṁ.
devā sattaratanehi aññaṁ vaḍḍhesu yojanaṁ
thūpo dviyojanubbedho timiraṁ byapahanti yo 4-.

footnote: 1 ma. dutiyāsi maṇīmayā. 2 ma. tathā pañcamiyā bhūmi. 3 ma. kassāmi.
footnote: 4 ma. yu. so.

page number: 101

nāgā tattha samāgantvā ekato mantayuṁ tadā
manussā ceva devā ca buddhathūpaṁ akaṁsu te.
mā no pamattā assumhā appamattā sadevakā 1-
mayampi thūpaṁ karissāma lokanāthassa tādino.
indanīlaṁ mahānīlaṁ atho jotirasaṁ maṇiṁ
ekato sannipātetvā buddhathūpaṁ achādayuṁ 2-.
sabbaṁ maṇimayaṁ āsi tāvatā buddhacetiyaṁ
tiyojanasamubbiddhaṁ ālokakaraṇaṁ tadā.
garuḷā 3- ca samāgantvā ekato mantayuṁ tadā
manussā devanāgā ca buddhathūpaṁ akaṁsu te.
mā no pamattā assumhā appamattā sadevakā
mayampi thūpaṁ karissāma lokanāthassa tādino.
sabbaṁ maṇimayaṁ thūpaṁ akaruṁ tāva 4- kañcukaṁ
yojanaṁ tepi vaḍḍhesuṁ āyataṁ buddhacetiyaṁ.
catuyojanamubbedho buddhathūpo virocati
obhāseti disā sabbā sataraṁsīva uggato.
kumbhaṇḍā 5- ca samāgantvā ekato mantayuṁ tadā
manussā ceva devā ca nāgā ca garuḷā tadā.
paccekaṁ buddhaseṭṭhassa akaṁsu thūpamuttamaṁ
mā no pamattā assumhā appamattā sadevakā.

footnote: 1 yu. sadevatā. 2 yu. acchādayuṁ. 3 po. yu. kumbhaṇḍā. 4 ma. te ca.
footnote: 5 po. yu. yakkhā tattha ....

page number: 102

mayampi thūpaṁ karissāma lokanāthassa tādino
ratanehi 1- chādayissāma āyataṁ buddhacetiyaṁ.
yojanantepi vaḍḍhesuṁ āyataṁ buddhacetiyaṁ
pañcayojanamubbedho thūpo obhāsatī tadā.
yakkhā 2- tattha samāgantvā ekato mantayuṁ tadā
manujā devatā nāgā kumbhaṇḍā garuḷā tadā.
paccekaṁ buddhaseṭṭhassa akaṁsu thūpamuttamaṁ
mā no pamattā assumhā appamattā sadevakā.
mayaṁpi thūpaṁ karissāma lokanāthassa tādino
phalikā 3- chādayissāma āyataṁ buddhacetiyaṁ.
yojanantepi vaḍḍhesuṁ āyataṁ buddhacetiyaṁ
chayojanāni ubbiddho thūpo obhāsatī tadā.
gandhabbā ca samāgantvā ekato mantayuṁ tadā
manujā devatā nāgā garuḷā kumbhayakkhakā.
4- katā buddhathūpaṁ mayamettha akārakā
mayampi thūpaṁ karissāma lokanāthassa tādino.
vediyo satta katvāna yāva jaṅghā akaṁsu te
sabbasovaṇṇamayaṁ thūpaṁ gandhabbā kārayuṁ tadā.
sattayojanamubbedho thūpo obhāsate tadā
rattindivā na ñāyanti ālokā 5- honti sabbadā.

footnote: 1 po. yu. phalikā chādayissāma. 2 po. yu. gandhabbā ca .... 3 ma. phalikāhi.
footnote: 4 ma. sabbekaṁsu buddhathūpaṁ. 5 ma. yu. āloko hoti sabbadā.

page number: 103

abhibhonti na tassābhā candasūrā satārakā
samantā yojanasate padīpo 1- pana pajjali.
tena kālena yekeci thūpaṁ pūjenti mānusā
na te thūpaṁ āruhanti ambare ukkhipanti te.
devehi ṭhapito yakkho abhisammatanāmako
dhajaṁ vā pupphadāmaṁ vā abhiropeti uttari.
na te passanti taṁ yakkhaṁ dāmaṁ passanti gacchato
etaṁ 2- passitvā gacchanti sabbe gacchanti suggatiṁ.
viruddhā ye pāvacane pasannā ye ca sāsane
pāṭihiraṁ daṭṭhukāmā thūpaṁ pūjenti mānusā.
nagare haṁsavatiyā ahosiṁ varako 3- tadā
āmoditaṁ janaṁ disvā evaṁ cintesahaṁ tadā.
oḷāro bhagavā eso yassa dhātugharedisaṁ
imā ca janatā tuṭṭhā kāraṁ kubbaṁ na tappare.
ahaṁpi kāraṁ karissāmi lokanāthassa tādino
tassa dhammesu dāyādo bhavissāmi anāgate.
sudhotaṁ rajakenāhaṁ uttareyya paṭaṁ mama
veḷugge 4- ālaggetvāna dhajaṁ ukkhipi ambare.
abhisammatako gayha ambare hāsi me dhajaṁ
vāteritaṁ dhajaṁ disvā bhiyyo hāsaṁ janesahaṁ.

footnote: 1 ma. padīpopi na pajjali. 2 ma. yu. evaṁ passitvā gacchantā. 3 ma. bhatako.
footnote: 4 ma. yu. veḷagge.

page number: 104

tattha cittaṁ pasādetvā samaṇaṁ upasaṅkamiṁ
taṁ bhikkhuṁ abhivādetvā vipākaṁ pucchahaṁ dhaje.
so me kathesi ānanda pītisañjananaṁ mama
tassa dhajassa vipākaṁ anubhossasi sabbadā.
hatthī assā rathā pattī senā ca caturaṅginī
parivāressanti taṁ nicca dhajadānassidaṁ phalaṁ.
saṭṭhī turiyasahassāni bheriyo samalaṅkatā
parivāressanti taṁ nicca dhajadānassidaṁ phalaṁ.
chaḷāsītisahassāni nāriyo samalaṅkatā
vicittavatthābharaṇā āmuttamaṇikuṇḍalā.
āḷāramukhā hasulā susaññā tanumajjhimā
parivāressanti taṁ nicca dhajadānassidaṁ phalaṁ.
tiṁsakappasahassāni devaloke ramissasi
asītikkhattuṁ devindo devarājjaṁ karissasi.
sahassakkhattuṁ rājāpi 1- cakkavatti bhavissasi
padesarajjaṁ vipulaṁ gaṇanāto asaṅkhayaṁ.
kappasatasahassamhi okkākakulasambhavo
gotamo nāma nāmena satthā loke bhavissati.
devalokā cavitvāna sukkamūlena codito
puññakammena saṁyutto brahmabandhu bhavissasi.

footnote: 1 ma. rājā ca.

page number: 105

asītikoṭiṁ chaḍḍetvā dāsakammakare bahū
gotamassa bhagavato sāsane pabbajissasi.
ārādhayitvā sambuddhaṁ gotamaṁ sakyapuṅgavaṁ
upavāṇoti nāmena hessasi satthusāvako.
satasahasse kataṁ kammaṁ phalaṁ dassesi me idha
sumutto saravegova kilese jhāpayiṁ mamaṁ.
cakkavattissa santassa cātudīpissarassa me
tīṇiyojanasamantā ussissanti 1- dhajā sadā.
satasahasse ito kappe yaṁ kammamakariṁ tadā
duggatiṁ nābhijānāmi dhajadānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā upavāṇo thero imā gāthāyo
abhāsitthāti.
upavāṇattherassa apadānaṁ samattaṁ.
tatiyaṁ tīṇisaraṇāgamaniyattherāpadānaṁ (23)

[25] nagare candavatiyā 2- mātupaṭṭhānako 3- ahaṁ
andhā mātāpitā mayhaṁ te posemi ahaṁ tadā.

footnote: 1 ma. ussīsanti. yu. dassissanti. 2 po. bandhamatiyā. 3 ma. mātupaṭṭhāko
footnote: ahuṁ. yu. mātupaṭṭhāyako ahuṁ.

page number: 106

rahogato nisīditvā evaṁ cintesahaṁ tadā
posento mātāpitaro pabbajjaṁ na labhāmahaṁ.
tamandhakārapihitā 1- tividhaggīhi dayhare
etādise bhave jāte natthi koci vināyako.
buddho loke samuppanno dippeti dāni 2- sāsanaṁ
sakkā uddharituṁ attā puññakāmena jantunā.
uggayha tīṇi saraṇe paripuṇṇāni gopayiṁ
tena kammena sukatena paṭimukkhāmi duggatiṁ.
nisabho nāma samaṇo buddhassa aggasāvako
taṁ ahaṁ upagantvāna saraṇāgamanaṁ gahiṁ.
vassasatasahassāni āyuṁ vijjati tāvade
tāvatā saraṇāgamanaṁ paripuṇṇaṁ agopayiṁ.
carime vattamānamhi saraṇantamanussariṁ
tena kammena sukatena tāvatiṁsaṁ agañchahaṁ.
devalokagato santo puññakammasamāhito
yaṁ yaṁ desaṁ upapajjāma aṭṭhahetū labhāmahaṁ.
disāsu pūjito homi tikkhapañño bhavāmahaṁ
sabbe devānuvattanti amitabhogaṁ labhāmahaṁ.
suvaṇṇavaṇṇo sabbattha paṭibhāṇo 3- bhavāmahaṁ
mittānaṁ acalo homi yaso accuggato mama.

footnote: 1 ma. mahandhakārapihitā. 2 yu. jinasāsanaṁ. 3 ma. yu. paṭikkanto.

page number: 107

asītikkhattuṁ devindo devarajjamakārayiṁ
dibbasukhaṁ anubhaviṁ accharāhi purakkhato.
pañcasattatikkhattuñca cakkavatti ahosahaṁ
padesarajjaṁ vipulaṁ gaṇanāto asaṅkhayaṁ.
pacchime bhavasampatte puññakammasamāhito
pure sāvatthiyaṁ jāto mahāsāle suaddhake.
nagarā nikkhamitvāna dārakehi purakkhato
sāyaṁ 1- khiḍḍāsamaṅgīhaṁ saṅghārāmaṁ upāgamiṁ.
tatthaddasāsiṁ samaṇaṁ vippamuttaṁ nirūpadhiṁ
so me dhammamadesesi saraṇañca adāsi me.
sohaṁ sutvāna saraṇaṁ saraṇaṁ me anussariṁ
ekāsane nisīditvā arahattaṁ apāpuṇiṁ.
jātiyā sattavassena 2- arahattaṁ apāpuṇiṁ
upasampādayi buddho guṇamaññāya cakkhumā
aparimeyye ito kappe saraṇāni agañchahaṁ
tāva 3- me sukataṁ kammaṁ phalaṁ dassesi me idha.
sugopitaṁ me saraṇaṁ mānasaṁ suppaṇihitaṁ
anubhotvā yasaṁ sabbaṁ pattomhi acalaṁ padaṁ.
yesaṁ sotāvadhānatthi suṇātha mama bhāsato
atthaṁ 4- vo kathayissāmi sāmaṁ diṭṭhaṁ padaṁ mama.

footnote: 1 ma. hasakhiḍḍasamaṅgīhaṁ. yu. sahassakhiḍḍāsamaṅgīhaṁ. 2 ma. sattame vasse.
footnote: 3 ma. yu. tato. 4 ma. ahaṁ.

page number: 108

buddho loke samuppanno vattate jinasāsanaṁ
amatā vāditā bheri sokasallavinodanā.
yathāsakena thāmena puññakkhette anuttare
adhikāraṁ kareyyātha passayissatha nibbutiṁ.
paggayha tīṇi saraṇe pañcasīlāni gopiya
buddhe cittaṁ pasādetvā dukkhassantaṁ karissatha.
mamopamaṁ 1- karitvāna silāni parigopiya
aciraṁ arahattaṁ vo sabbepi pāpuṇissatha.
tevijjo iddhipattomha cetopariyakovido
sāvako te mahāvīra caraṇe 2- vandāmi satthuno.
aparimeyye ito kappe saraṇaṁ buddhamagañchahaṁ
duggatiṁ nābhijānāmi saraṇāgamane phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā tīṇisaraṇāgamaniyo thero imā gāthāyo
abhāsitthāti.
tīṇisaraṇāgamaniyattherassa apadānaṁ samattaṁ.
catutthaṁ pañcasīlasamādāniyattherāpadānaṁ (24)

[26] nagare candavatiyā bhatiko 3- āsihaṁ tadā
parakammāyane yutto pabbajjaṁ na labhāmahaṁ.

footnote: 1 ma. sammādhammaṁ bhāvetvā. 2 ma. saraṇo vandati satthuno. yu. saraṇe ....
footnote: 3 ma. yu. bhatako āsahaṁ tadā.

page number: 109

mahandhakārapihitā tividhaggīhi dayhare
kena nu kho upāyena visaṁyutto bhave ahaṁ.
deyyadhammo ca me natthi varāko bhatiko ahaṁ
yannūnāhaṁ pañcasīlaṁ rakkheyyaṁ paripūrayaṁ.
anomadassissa munino nisabho nāma sāvako
tamahaṁ upasaṅkamma pañcasikkhāpadaggahiṁ.
vassasatasahassāni āyu vijjati tāvade
tāvatā pañcasīlāni paripuṇṇāni gopayiṁ.
maccukāle ca sampatte devā assāsayanti maṁ
ratho sahassayutto te mārisāyaṁ upaṭṭhito.
vattate carime citte mamaṁ sīlaṁ anussariṁ
tena kammena sukatena tāvatiṁsaṁ agañchahaṁ.
tiṁsakkhattuñca devindo devarajjamakārayiṁ
dibbasukhaṁ anubhaviṁ accharāhi purakkhato.
pañcasattatikkhattuñca cakkavatti ahosahaṁ
padesarajjaṁ vipulaṁ gaṇanāto asaṅkhayaṁ.
devalokā cavitvāna sukkamūlena codito
pure vesāliyaṁ jāto mahāsāle suaddhake.
vassūpanāyike kāle dippante jinasāsane
mātā ca me pitā ceva pañcasikkhāpadaggahuṁ.

page number: 110

saha sutvānahaṁ sīlaṁ mama sīlaṁ anussariṁ
ekāsane nisīditvā arahattaṁ apāpuṇiṁ.
jātiyā pañcavassena arahattaṁ apāpuṇiṁ
upasampādayi buddho guṇamaññāya cakkhumā.
paripuṇṇāni gopetvā pañcasikkhāpadānahaṁ
aparimeyye ito kappe vinipātaṁ na gacchahaṁ.
sohaṁ yasaṁ anubhaviṁ tesaṁ sīlāna vāhasā
kappakoṭiṁ pakittento kittaye ekadesakaṁ.
pañcasīlāni gopetvā tayo hetū labhāmahaṁ
dīghāyuko mahābhogo tikkhapañño bhavāmihaṁ.
pakittente 1- ca sabbesaṁ adhimattañca porisaṁ
bhavābhave saṁsaritvā ete ṭhāne labhāmahaṁ.
aparimeyyesu sīlesu vattantā jinasāvakā
bhavesu yadi rajjeyyuṁ vipāko kīdiso bhave.
suciṇṇaṁ me pañcasīlaṁ bhatakena tapassinā 2-
tena sīlenahaṁ ajja mocayiṁ 3- sabbabandhanā.
aparimeyye ito kappe pañcasīlāni gopayiṁ
duggatiṁ nābhijānāmi pañcasīlānidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. saṅkittento. yu. pakittento. 2 yu. vipassinā. 3 yu. poṭhayiṁ.

page number: 111

itthaṁ sudaṁ āyasmā pañcasīlasamādāniyo thero imā gāthāyo
abhāsitthāti.
pañcasīlasamādāniyattherassa apadānaṁ samattaṁ.
pañcamaṁ annasaṁsāvakattherāpadānaṁ (25)

[27] (pts. ap, 78) suvaṇṇavaṇṇaṁ sambuddhaṁ gacchantaṁ antarāpaṇe
kañcanagghiyasaṅkāsaṁ dvattiṁsavaralakkhaṇaṁ.
siddhatthaṁ lokapajjotaṁ appameyyaṁ anopamaṁ
alatthaṁ paramaṁ pītiṁ disvā dantaṁ jutindharaṁ.
sambuddhaṁ abhināmetvā bhojayintaṁ mahāmuniṁ
muni kāruṇiko loke 1- anumodi mamaṁ tadā.
tasmiṁ mahākāruṇike paramassāsakārake
buddhe cittaṁ pasādetvā kappaṁ saggamhi modahaṁ.
catunavute ito kappe yaṁ dānamadadiṁ tadā
duggatiṁ nābhijānāmi bhikkhadānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā annasaṁsāvako thero imā gāthāyo
abhāsitthāti.
annasaṁsāvakattherassa apadānaṁ samattaṁ.

footnote: 1 yu. muni kāruṇiko nātho anumodi ca maṁ tadā.

page number: 112

chaṭṭhaṁ dhūpadāyakattherāpadānaṁ (26)

[28] siddhatthassa bhagavato lokajeṭṭhassa tādino
kuṭidhūpaṁ mayā dinnaṁ vippasannena cetasā.
yaṁ yaṁ yonūpapajjāmi devattaṁ atha mānusaṁ
sabbesaṁpi piyo homi dhūpadānassidaṁ phalaṁ.
catunavute ito kappe yaṁ dhūpamadadiṁ tadā
duggatiṁ nābhijānāmi dhūpadānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā dhūpadāyako thero imā gāthāyo
abhāsitthāti.
dhūpadāyakattherassa apadānaṁ samattaṁ.
sattamaṁ puḷinapūjakattherāpadānaṁ (27)

[29] (pts. ap, 79) vipassissa bhagavato bodhiyā pādamuttame
purāṇaṁ puḷinaṁ chaḍḍetvā 1- suddhaṁ puḷinamākiriṁ.
ekanavute ito kappe yaṁ puḷinamadāsahaṁ
duggatiṁ nābhijānāmi puḷinadānassidaṁ phalaṁ.

footnote: 1 ma. purāṇapuḷinaṁ hitvā.

page number: 113

tipaññāse 1- ito kappe rājā āsiṁ janābhibhū 2-
mahāpuḷino nāmena cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā puḷinapūjako thero imā gāthāyo
abhāsitthāti.
puḷinapūjakattherassa apadānaṁ samattaṁ.
aṭṭhamaṁ uttiyattherāpadānaṁ (28)

[30] candabhāgānadītīre suṁsumāro ahaṁ tadā
sabhojanapasutāhaṁ 3- nadītitthaṁ agañchahaṁ.
siddhattho tamhi samaye sayambhū aggapuggalo
nadiṁ taritukāmo so nadītitthaṁ upāgami.
opāgate ca sambuddhe ahaṁpi tatthupāgamiṁ
upagantvāna sambuddhaṁ imaṁ vācaṁ udīrayiṁ.
abhiruyha mahāvīra tārissāmi ahaṁ tuvaṁ
pettikaṁ visayaṁ mayhaṁ anukampa mahāmuni.
mama uggajjanaṁ sutvā abhirūhi mahāmuni
haṭṭho haṭṭhena cittena tāresiṁ lokanāyakaṁ.

footnote: 1 yu. tiṁsatime. 2 ma. yu. janādhibhū. 3 ma. sagocarampasutohaṁ.

page number: 114

nadiyā pārime tīre siddhattho lokanāyako
assāsesi mamaṁ tattha amataṁ pāpuṇissasi.
tamhā kāyā cavitvāna devalokaṁ agañchahaṁ
dibbaṁ sukhaṁ anubhaviṁ accharāhi purakkhato.
sattakkhattuñca devindo devarajjaṁ akāsahaṁ
tīṇikhattuṁ cakkavatti mahiyā issaro ahaṁ.
vivekamanuyuttohaṁ nipako ca susaṁvuto
dhāremi antimaṁ dehaṁ sammā sambuddhasāsane.
catunavute ito kappe tāresiṁ yaṁ narāsabhaṁ
duggatiṁ nābhijānāmi taraṇāya idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā uttiyo thero imā gāthāyo
abhāsitthāti.
uttiyattherassa apadānaṁ samattaṁ.
navamaṁ ekañjalikattherāpadānaṁ (29)

[31] suvaṇṇavaṇṇaṁ sambuddhaṁ gacchantaṁ antarāpaṇe
vipassiṁ satthavāhaggaṁ naravīraṁ vināyakaṁ.

page number: 115

adantadamanaṁ tādiṁ mahāvādiṁ mahāmatiṁ
disvā pasanno sumano ekañjaliṁ akāsahaṁ.
ekanavute ito kappe yaṁ añjalimakariṁ tadā
duggatiṁ nābhijānāmi añjalissa idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ekañjaliko thero imā gāthāyo
abhāsitthāti.
ekañjalikattherassa apadānaṁ samattaṁ.
dasamaṁ khomadāyakattherāpadānaṁ (30)

[32] nagare bandhumatiyā ahosiṁ vāṇijo tadā
teneva dāraṁ posemi ropemi bījasampadaṁ.
vīthiyaṁ 1- paṭipannassa vipassissa mahesino
ekaṁ khomaṁ mayā dinnaṁ kusalatthāya satthuno.
ekanavute ito kappe yaṁ khomaṁ adadiṁ tadā
duggatiṁ nābhijānāmi khomadānassidaṁ phalaṁ.
sattavīse 2- ito kappe eko sindhavasandano
sattaratanasampanno cātuddīpamhi issaro.

footnote: 1 ma. yu. rathiyaṁ. 2 ma. sattarase.

page number: 116

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā khomadāyako thero imā gāthāyo
abhāsitthāti.
khomadāyakattherassa apadānaṁ samattaṁ.
uddānaṁ
subhūti upavāṇo ca saraṇo sīlagāhako
annasaṁsāvako dhūpo puḷino uttiyena ca.
añjalī khomadāyī ca daseva tatiye gaṇe
pañcāsītisataṁ vuttā gāthāyo sabbapiṇḍitā.
subhūtivaggo tatiyo.
catutthaṁ bhāṇavāraṁ.
---------
catuttho kuṇḍadhānavaggo
paṭhamaṁ kuṇḍadhānattherāpadānaṁ (31)

[33] sattāhaṁ paṭisallīnaṁ sayambhuṁ aggapuggalaṁ
pasannacitto sumano buddhaseṭṭhaṁ upaṭṭhahiṁ.
vuṭṭhitaṁ kālamaññāya padumuttaraṁ mahāmuniṁ
mahantaṁ kadalikaṇṇiṁ gahetvā upagañchahaṁ.

page number: 117

paṭiggahesi 1- bhagavā sabbaññū 2- lokanāyako
mama cittaṁ pasādento paribhuñji mahāmuni.
paribhuñjitvāna sambuddho satthavāho anuttaro
sakāsane nisīditvā imā gāthā abhāsatha.
ye ca santi samītāro 3- yakkhā imamhi pabbate
araññe bhūtagaṇā sabbe 4- suṇantu vacanaṁ mama.
yo so buddhaṁ upaṭṭhāsi migarājaṁva kesariṁ
tamahaṁ kittayissāmi suṇātha mama bhāsato.
ekādasañca khattuṁ so devarājā bhavissati
catuttiṁsatikhattuñca cakkavatti bhavissati.
kappasatasahassamhi okkākakulasambhavo
gotamo nāma gottena satthā loke bhavissati.
akkositvāna samaṇe sīlavante anāsave
pāpakammavipākena nāmadheyyaṁ labhissati.
tassa dhammesu dāyādo oraso dhammanimmito
kuṇḍadhānoti nāmena sāvako so bhavissati.
pavivekaṁ anuyutto jhāyī jhānarato ahaṁ
tosayitvāna satthāraṁ viharāmi anāsavo.
sāvakehi 5- parivuto bhikkhusaṅghapurakkhato
bhikkhusaṅghe nisīditvā salākaṁ gāhayī jino.

footnote: 1 ma. yu. paṭiggahetvā. 2 yu. taṁ phalaṁ. 3 yu. ye vasanti sametāro.
footnote: 4 ma. yu. araññe bhūtabhabyāni. 5 yu. sāvakaggehi.

page number: 118

ekaṁsaṁ cīvaraṁ katvā vanditvā lokanāyakaṁ
vadataṁ varassa purato paṭhamaṁ aggahesahaṁ.
tena kammena bhagavā dasasahassīpakampako
bhikkhusaṅghe nisīditvā aggaṭṭhāne ṭhapesi maṁ.
viriyaṁ me dhuradhorayhaṁ yogakkhemādhivāhanaṁ
dhāremi antimaṁ dehaṁ sammā sambuddhasāsane.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kuṇḍadhāno thero imā gāthāyo
abhāsitthāti.
kuṇḍadhānattherassa apadānaṁ samattaṁ.
dutiyaṁ sāgatattherāpadānaṁ (32)

[34] (pts. ap, 83) sobhito nāma nāmena ahosiṁ brāhmaṇo tadā
purakkhato sasissehi ārāmaṁ agamāsahaṁ.
bhagavā tamhi samaye bhikkhusaṅghapurakkhato
ārāmadvārā nikkhamma aṭṭhāsi purisuttamo.
tamaddasāsiṁ sambuddhaṁ dantaṁ dantapurakkhataṁ
sakaṁ cittaṁ pasādetvā santhaviṁ lokanāyakaṁ.
yekeci pādapā sabbe mahiyā te virūhare

page number: 119

buddhimanto tathā sattā ruhanti jinasāsane.
satthavāhopi sabbaññū mahesī bahuke jane
vipathā uddharitvāna pathaṁ ācikkhase tuvaṁ.
danto dantapurakkhato 1- jhāyī jhānaratehi ca
ātāpipahitattehi upasantehi tādibhi.
alaṅkato parisato 2- puññañāṇehi 3- sobhasi
pabhā niddhāvate tuyhaṁ suriyodayano yathā.
pasannacittaṁ disvāna mahesī padumuttaro
bhikkhusaṅghe ṭhito satthā imā gāthā abhāsatha.
yo so hāsaṁ janetvāna mamaṁ kittesi brāhmaṇo
kappānaṁ satasahassaṁ devaloke ramissati.
tusitāhi cavitvāna sukkamūlena codito
gotamassa bhagavato sāsane pabbajissati.
tuṭṭhahaṭṭhaṁ labhissati 4- pabbajitvāna sāsane
sāgato nāma nāmena hessati satthu sāvako.
pabbajitvāna kāyena pāpakammaṁ vivajjayiṁ
vacīduccaritaṁ hitvā ājīvaṁ parisodhayiṁ.
evaṁ vihāramānohaṁ tejodhātūsu kovido
sabbāsave pariññāya viharāmi anāsavo.

footnote: 1 ma. yu. dantaparikiṇṇo. 2 ma. alaṅkato parisāhi. 3 yu. sahagaṇehi. 4 ma. tena
footnote: kammena sukatena arahattaṁ labhissati. yu. vimbhakapasuto hutvā arahattaṁ labhissati.

page number: 120

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sāgato thero imā gāthāyo
abhāsitthāti.
sāgatattherassa apadānaṁ samattaṁ.
tatiyaṁ mahākaccāyanattherāpadānaṁ (33)

[35] padumuttaranāthassa padumaṁ nāma cetiyaṁ
silāpaṭaṁ 1- kārayitvāna suvaṇṇenābhilepayiṁ.
ratanāmayachattañca paggayha vālavījaniṁ
buddhassa abhiropesiṁ lokabandhussa tādino.
yāvatā devatā bhummā sabbe sannipatuṁ tadā
ratanāsanachattānaṁ vipākaṁ kathayissati.
tañca sabbaṁ suṇissāma kathayantassa satthuno
bhiyyo hāsaṁ janeyyāma sammā sambuddhasāsane.
hemāsane nisīditvā sayambhū aggapuggalo
bhikkhusaṅghaparibyuḷho imā gāthā abhāsatha.
yenidaṁ āsanaṁ dinnaṁ sovaṇṇaṁ ratanāmayaṁ
tamahaṁ kittayissāmi suṇātha mama bhāsato.

footnote: 1 ma. yu. silāsanaṁ.

page number: 121

tiṁsakappāni devindo devarajjaṁ karissati
samantā yojanasataṁ ābhāyābhibhavissati.
manussalokamāgantvā cakkavatti bhavissati
pabhassaroti nāmena uggatejo bhavissati.
divā vā yadivā rattiṁ sataraṁsīva uggato
samantā aṭṭharatanaṁ ujjotissati khattiyo.
kappasatasahassamhi okkākakulasambhavo
gotamo nāma nāmena satthā loke bhavissati.
tusitāhi cavitvāna sukkamūlena codito
kaccāno nāma nāmena brahmabandhu bhavissati.
so pacchā pabbajitvāna buddho 1- hessatyanāsavo
gotamo lokapajjoto aggaṭṭhāne ṭhapessati.
saṅkhittaṁ pucchitaṁ pañhaṁ vitthārena kathessati
kathayanto ca taṁ pañhaṁ ajjhāsayaṁ puressati.
addhakule abhijāto brāhmaṇo mantapāragū
ohāya dhanadhaññāni pabbaji 2- anagāriyaṁ.
saṅkhittenāpi pucchante vitthārena kathemahaṁ
ajjhāsayantesaṁ pūremi tosemi dipaduttamaṁ.
tosito me mahāvīro sayambhū aggapuggalo
bhikkhusaṅghe nisīditvā etadagge ṭhapesi maṁ.

footnote: 1 ma. yu. arahā. 2 ma. yu. pabbajiṁ.

page number: 122

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā mahākaccāyano thero imā gāthāyo
abhāsitthāti.
mahākaccāyanattherassa apadānaṁ samattaṁ.
catutthaṁ kāḷudāyittherāpadānaṁ (34)

[36] padumuttarassa buddhassa lokajeṭṭhassa tādino
addhānaṁ paṭipannassa carato cārikaṁ tadā.
suphullaṁ padumaṁ gayha uppalaṁ mallikañcahaṁ
paramannaṁ gahetvāna adāsiṁ satthuno ahaṁ.
paribhuñji mahāvīro paramannaṁ subhojanaṁ
tañca pupphaṁ gahetvāna jinassa 1- sampadassayi.
iṭṭhaṁ kantayidaṁ 2- loke jalajaṁ pupphamuttamaṁ
sudukkaraṁ kataṁ tena yaṁ 3- me pupphaṁ adāsi 4- so.
yo pupphaṁ abhiropesi paramannañcadāsi me
tamahaṁ kittayissāmi suṇātha mama bhāsato.
dasamaṭṭhakkhattuñca 5- so devarajjaṁ karissati
uppalaṁ padumañcāpi mallikañca taduttari.

footnote: 1 ma. yu. janassa. 2 ma. kantaṁ piyaṁ. yu. kantaṁ ciraṁ. 3 ma. yu. yo me.
footnote: 4 ma. yu. adāsidaṁ. 5 ma. dasāṭṭhacakkhattuṁ so. yu. dasa caṭṭhacakkhattuṁ so.

page number: 123

assa puññavipākena dibbagandhasamāyutaṁ
ākāse chadanaṁ katvā dhārayissati tāvade.
pañcavīsatikhattuñca cakkavatti bhavissati
paṭhabyā rajjaṁ pañcasataṁ vasudhaṁ āvasissati.
kappasatasahassamhi okkākakulasambhavo
gotamo nāma nāmena satthā loke bhavissati.
sakakammābhiraddho so sukkamūlena codito
sakyānaṁ nandijanako 1- ñātibandhu bhavissati.
so ca pacchā pabbajitvā sukkamūlena codito
sabbāsave pariññāya nibbāyissatyanāsavo.
paṭisambhidamanuppattaṁ katakiccaṁ anāsavaṁ
gotamo lokabandhu taṁ etadagge ṭhapessati.
padhānaṁ pahitatto so upasanto nirūpadhi
udāyi nāma nāmena hessati satthu sāvako.
rāgo doso ca moho 2- ca māno makkho ca dhaṁsito
sabbāsave pariññāya viharāmi anāsavo.
tosayiñcāpi sambuddhaṁ ātāpī nipako ahaṁ
pasādito 3- ca sambuddho etadagge ṭhapesi maṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. yu. nandijanano. 2 yu. cittañca suvimuttaṁ me. 3 yu. pamodito.

page number: 124

itthaṁ sudaṁ āyasmā kāḷudāyi thero imā gāthāyo
abhāsitthāti.
kāḷudāyittherassa apadānaṁ samattaṁ.
pañcamaṁ mogharājattherāpadānaṁ (35)

[37] (pts. ap, 87) atthadassī tu bhagavā sayambhū aparājito
bhikkhusaṅghaparibyuḷho rathiyaṁ paṭipajjatha.
sissehi samparivuto gharamhā abhinikkhamiṁ
nikkhamitvānahaṁ tattha addasaṁ lokanāyakaṁ.
abhivādetvāna 1- sambuddhaṁ sire katvāna añjaliṁ
sakaṁ cittaṁ pasādetvā santhaviṁ lokanāyakaṁ.
yāvatā rūpino sattā arūpī vā asaññino
sabbe te tava ñāṇamhi anto honti samogadhā 2-.
sukhumacchikena 3- jālena udakaṁ yo parikkhipe
ye keci udake pāṇā antojāle bhavanti te.
yesañca cetanā atthi rūpino ca arūpino.
sabbe te tava ñāṇamhi anto honti samogadhā
samuddharasimaṁ lokaṁ andhakārasamākulaṁ.
tava dhammaṁ suṇitvāna kaṅkhāsotaṁ taranti te
avijjānivuto loko andhakārena otthaṭo.

footnote: 1 ma. abhivādiya. 2 yu. samāhaṭā. 3 yu. sumacchikena.

page number: 125

tava ñāṇamhi jotante andhakārā padhaṁsitā
tuvaṁ cakkhusi sabbesaṁ mahātamavinūdano.
tava dhammaṁ suṇitvāna nibbāyissati bahujjano
putaraṁ 1- pūrayitvāna madhuṁ khuddaṁ anelakaṁ.
ubhohatthehi paggayha apanesiṁ mahesino
paṭiggaṇhi mahāvīro subhakena mahāisi.
bhuñjitvā tañca sabbaññū vehāsaṁ nabhamuggami
antalikkhe ṭhito satthā atthadassī narāsabho.
mama cittaṁ pasādento imā gāthā abhāsatha
yenidaṁ thavitaṁ ñāṇaṁ buddhaseṭṭho ca thomito.
tena cittappasādena duggatiṁ so na gacchati
catusaṭṭhiñca 2- khattuṁ so devarajjaṁ karissati.
padesarajjaṭṭhasataṁ 3- vasudhaṁ āvasissati
pañceva satakkhattuñca cakkavatti bhavissati.
padesarajjaṁ asaṅkheyyaṁ mahiyā kārayissati
ajjhāyiko mantadharo tiṇṇaṁ vedāna pāragū.
gotamassa bhagavato sāsane pabbajissati
gambhīraṁ nipuṇaṁ atthaṁ ñāṇena vicinissati.
mogharājāti nāmena hessati satthusāvako
tīhi vijjāhi sampanno 4- katakicco anāsavo.

footnote: 1 ma. puṭakaṁ. yu. pīṭharaṁ. 2 ma. yu. catuddasañca. 3 ma. paṭhabyā rajjaṁ aṭṭhasataṁ.
footnote: 4 ma. tīhi vijjāhi sampannaṁ katakiccaṁ anāsavaṁ.

page number: 126

gotamo satthavāhaggo etadagge ṭhapessati
hitvā mānusakaṁ yogaṁ chetvāna bhavabandhanaṁ
sabbāsave pariññāya viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā mogharājā thero imā gāthāyo
abhāsitthāti.
mogharājattherassa apadānaṁ samattaṁ.
chaṭṭhaṁ adhimuttakattherāpadānaṁ (36)

[38] nibbute lokanāthamhi atthadassinaruttame
nimantetvā 1- bhikkhusaṅghaṁ vippasannena cetasā.
nimantetvā saṅgharatanaṁ 2- ujubhūtaṁ samāhitaṁ
ucchunā maṇḍapaṁ katvā bhojesiṁ saṅghamuttamaṁ.
yaṁ yaṁ yonūpapajjāmi devattaṁ atha mānusaṁ
sabbe satte abhibhomi puññakammassidaṁ phalaṁ.
aṭṭhārase kappasate yaṁ dānamadadiṁ tadā
duggatiṁ nābhijānāmi ucchudānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. upaṭṭhahiṁ. 2 ma. bhikkhusaṅghaṁ.

page number: 127

itthaṁ sudaṁ āyasmā adhimuttako thero imā gāthāyo
abhāsitthāti.
adhimuttakattherassa apadānaṁ samattaṁ.
sattamaṁ lasuṇadāyakattherāpadānaṁ (37)

[39] (pts. ap, 89) himavantassa avidūre tāpaso āsahaṁ tadā
lasuṇaṁ upajīvāmi lasuṇaṁ mayha bhojanaṁ.
khāriyo pūrayitvāna saṅghārāmaṁ agañchahaṁ
haṭṭho haṭṭhena cittena saṅghassa lasuṇaṁ adaṁ.
vipassissa naraggassa sāsane niratassahaṁ
saṅghassa lasuṇaṁ datvā kappaṁ saggamhi modahaṁ.
ekanavute ito kappe lasuṇaṁ yaṁ adaṁ tadā
duggatiṁ nābhijānāmi lasuṇānaṁ idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā lasuṇadāyako thero imā gāthāyo
abhāsitthāti.
lasuṇadāyakattherassa apadānaṁ samattaṁ.

page number: 128

aṭṭhamaṁ āyātadāyakattherāpadānaṁ (38)

[40] nibbute lokanāthamhi sikhimhi vadataṁ vare
haṭṭho haṭṭhena cittena avandiṁ thūpamuttamaṁ.
vaḍḍhakīhi kathāpetvā mūlaṁ datvānahaṁ tadā
haṭṭho haṭṭhena cittena āyātaṁ kārayesahaṁ 1-.
aṭṭhakappāni devesu avokiṇṇaṁ 2- vasiṁ ahaṁ
avasesesu kappesu vokiṇṇaṁ saṁsariṁ ahaṁ.
kāye visaṁ na kamati satthāni na ca hanti me
udakehaṁ na mareyyāmi 3- āyātassa idaṁ phalaṁ.
yadicchāmi ahaṁ vassaṁ mahāmegho pavassati
devāpi me vasaṁ enti puññakammassidaṁ phalaṁ.
sattaratanasampanno tiṁsakkhattuṁ ahosahaṁ
na maṁ kecāvajānanti puññakammassidaṁ phalaṁ.
ekattiṁse ito kappe āyātaṁ yaṁ akārayiṁ
duggatiṁ nābhijānāmi āyātassa idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā āyātadāyako thero imā gāthāyo
abhāsitthāti.
āyātadāyakattherassa apadānaṁ samattaṁ.

footnote: 1 ma. yu. āyāgaṁ kārapesahaṁ. 2 ma. abbokiṇṇaṁ. yu. abbocchinnaṁ.
footnote: 3 ma. yu. miyyāmi āyāgassa ....

page number: 129

navamaṁ dhammacakkikattherāpadānaṁ (39)

[41] siddhatthassa bhagavato sīhāsanassa sammukhā
dhammacakkaṁ mayā ṭhapitaṁ sukataṁ viññuvaṇṇitaṁ.
catuvaṇṇāya 1- sobhāmi sayoggabalavāhano
parivārenti maṁ niccaṁ anuyantā bahū janā.
saṭṭhīturiyasahassehi parivāremahaṁ sadā
parivārena sobhāmi puññakammassidaṁ phalaṁ.
catunavute ito kappe yaṁ cakkaṁ ṭhapayiṁ ahaṁ
duggatiṁ nābhijānāmi dhammacakkassidaṁ phalaṁ.
ito ekādase kappe aṭṭhāsiṁsu janādhipā
sahassarājā nāmena cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā dhammacakkiko thero imā gāthāyo
abhāsitthāti.
dhammacakkikattherassa apadānaṁ samattaṁ.
dasamaṁ kapparukkhiyattherāpadānaṁ (40)

[42] siddhatthassa bhagavato thūpaseṭṭhassa sammukhā
vicittadusse laggetvā 2- kapparukkhaṁ ṭhapesahaṁ.

footnote: 1 ma. yu. cāruvaṇṇova. 2 ma. lagetvā. yu. laṅghetvā.

page number: 130

yaṁ yaṁ yonūpapajjāmi devattaṁ atha mānusaṁ
sobhayanto mama dvāre kapparukkho patiṭṭhati.
ahañca parisā ceva ye keci samavassikā 1-
tamhā dussaṁ gahetvāna nivāsema mayaṁ tadā 2-.
catunavute ito kappe yaṁ rukkhaṁ ṭhapayiṁ ahaṁ
duggatiṁ nābhijānāmi kapparukkhassidaṁ phalaṁ.
ito ca sattame kappe sucelā aṭṭha khattiyā
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kapparukkhiyo thero imā gāthāyo
abhāsitthāti.
kapparukkhiyattherassa apadānaṁ samattaṁ.
uddānaṁ
kuṇḍasāgatakaccānā udāyī rājasavhayo 3-
adhimutto lasuṇado āyātī 4- dhammacakkiko
kapparukkhī ca dasamo gāthādvayaṁ dasasataṁpica.
kuṇḍadhānavaggo catuttho.

footnote: 1 yu. mama nissitā. 2 ma. yu. sadā. 3 ma. mogharājako. 4 ma. yu. āyāgī.

page number: 131

pañcamo upālivaggo
paṭhamaṁ upālittherāpadānaṁ (41)

[43] khīṇāsavasahassehi parivuto lokanāyako
vivekamanuyutto so gacchate paṭisallituṁ.
ajinena nivatthohaṁ tidaṇḍaparicāraṇo
bhikkhusaṅghaparibyuḷhaṁ addasaṁ lokanāyakaṁ.
ekaṁsaṁ ajinaṁ katvā sīse katvāna añjaliṁ
sambuddhaṁ abhivādetvā santhaviṁ lokanāyakaṁ.
yathāṇḍajā ca saṁsedā opapātī jalambujā
kākādipakkhino sabbe antalikkhe sadā carā 1-.
ye keci pāṇabhūtatthi saññino vā asaññino
sabbe te tava ñāṇamhi anto honti samogadhā.
gandhā ca pabbateyyā ye himavante naguttame
sabbe te tava sīlamhi kalāyopi na yujjare.
mohandhakārapakkhanno 2- ayaṁ loko sadevako
tava ñāṇamhi jotante andhakārā vidhaṁsitā.
yathā atthaṅgate suriye honti sattā tamogatā
evaṁ buddhe anuppanne hoti loko tamogato.
yathodayanto ādicco vinodeti tamaṁ sadā
tatheva tvaṁ buddhaseṭṭha viddhaṁsesi tamaṁ sadā.

footnote: 1 yu. antalikkhe padesagā. 2 ma. mohandhakārapakkhando. yu. ... pakkhanto.

page number: 132

padhānaṁ pahitattosi buddho loke sadevake
tava kammābhiraddhena tosesi janataṁ bahuṁ.
taṁ sutvā 1- anumoditvā padumuttaro mahāmuni
nabhe abbhuggami dhīro haṁsarājāva ambare.
abbhuggantvāna sambuddho mahesi padumuttaro
antalikkhe ṭhito satthā imā gāthā abhāsatha.
yenidaṁ thavitaṁ ñāṇaṁ upamehi samāyutaṁ
tamahaṁ kittayissāmi suṇātha mama bhāsato.
aṭṭhārasañca khattuṁ so devarājā bhavissati
paṭhabyā rajjaṁ tisataṁ vasudhaṁ āvasissati.
pañcavīsatikkhattuñca cakkavatti bhavissati
padesarajjaṁ vipulaṁ gaṇanāto asaṅkhayaṁ.
kappasatasahassamhi okkākakulasambhavo
gotamo nāma nāmena satthā loke bhavissati.
tusitāhi cavitvāna sukkamūlena codito
hīnova jātiyā santo upāli nāma hessati.
so ca pacchā pabbajitvā virājitvāna pāpakaṁ
sabbāsave pariññāya nibbāyissatyanāsavo.
tuṭṭho ca gotamo buddho sakyaputto mahāyaso
vinayādhigataṁ tassa etadagge ṭhapessati.

footnote: 1 ma. yu. sabbaṁ.

page number: 133

saddhāyahaṁ pabbajito katakicco anāsavo
sabbāsave pariññāya viharāmi anāsavo.
bhagavā cānukampī maṁ vinayehaṁ visārado
sakakammābhiraddho ca viharāmi anāsavo.
saṁvuto pāṭimokkhamhi indriyesu ca pañcasu
dhāremi vinayaṁ sabbaṁ kevalaṁ ratanākaraṁ.
mamañca guṇamaññāya satthā loke anuttaro
bhikkhusaṅghe nisīditvā etadagge ṭhapesi maṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā upāli thero imā gāthāyo
abhāsitthāti.
upālittherassa apadānaṁ samattaṁ.
dutiyaṁ soṇakoṭiyavessattherāpadānaṁ (42)

[44] anomadassissa munino lokajeṭṭhassa tādino
sudhāya lepanaṁ katvā caṅkamaṁ kārayiṁ ahaṁ.
nānāvaṇṇehi pupphehi caṅkamaṁ santhariṁ ahaṁ
ākāse vitānaṁ katvā bhojayiṁ buddhamuttamaṁ.

page number: 134

añjaliṁ paggahetvāna abhivādetvāna subbataṁ
dīghasālaṁ bhagavato niyyādesimahantadā.
mama saṅkappamaññāya satthā loke anuttaro
paṭiggahesi bhagavā anukampāya cakkhumā.
paṭiggahetvāna sambuddho dakkhiṇeyyo sadevake
bhikkhusaṅghe nisīditvā imā gāthā abhāsatha.
yo so haṭṭhena cittena dīghasālaṁ adāsi me
tamahaṁ kittayissāmi suṇātha mama bhāsato.
imassa maccukālamhi puññakammasamaṅgino
sahassayuttassaratho upaṭṭhissati tāvade.
tena yānenayaṁ poso devalokaṁ gamissati
anumodissare devā sampatte kusale bhave.
mahārahaṁ byamhaṁ seṭṭhaṁ ratanamattikalepanaṁ
kūṭāgāravarūpetaṁ byamhaṁ ajjhāvasissati.
tiṁsakappasahassāni devaloke ramissati
pañcavīsatikappāni devarājā bhavissati.
sattasattatikkhattuñca cakkavatti bhavissati
yasodharasanāmā te sabbepi ekanāmakā.
dve sampattī anubhotvā cinitvā 1- puññasañcayaṁ
aṭṭhavīsatikappamhi cakkavatti bhavissati.

footnote: 1 ma. vaḍḍhetvā. yu. viditvā.

page number: 135

tatthāpi byamhaṁ pavaraṁ visukammena māpitaṁ
dasasaddāvivittantaṁ puraṁ ajjhāvasissati.
aparimeyye ito kappe bhūmipālo mahiddhiko
okkāko nāma nāmena rājā raṭṭhe bhavissati.
soḷasitthisahassānaṁ sabbāsaṁ pavarāvayā 1-
abhijātā khattiyānī nava putte janissati.
nava putte janitvāna khattiyānī marissati
taruṇī ca piyā kaññā mahesittaṁ karissati.
okkākaṁ tosayitvāna varaṁ kaññā labhissati
varaṁ laddhā ca sā kaññā putte pabbājayissati.
pabbājitā 2- ca te sabbe gamissanti naguttamaṁ
jātibhedabhayā sabbe bhaginīhi vasissare 3-.
ekā ca kaññā byādhīhi bhavissati purakkhatā 4-
mā no jāti pabhijjati nikhaṇissanti khattiyā.
khattiyo nīharitvāna tāya saddhiṁ vasissati
bhavissati tadā bhedo okkākakulasambhavo.
tesaṁ pajā bhavissanti koliyā nāma jātiyā
tattha mānusakaṁ bhogaṁ anubhossantinappakaṁ.
tamhā kāyā cavitvāna devalokaṁ gamissati
tatrāpi pavaraṁ byamhaṁ labhissati manoramaṁ.

footnote: 1 ma. pavarā ca sā. yu. pavarā mayā. 2 yu. pabbajitvā. 3 yu. saṁvasissare.
footnote: 4 ma. parikkhatā.

page number: 136

devalokā cavitvāna sukkamūlena codito
āgantvāna manussattaṁ soṇo nāma bhavissati.
āraddhaviriyo pahitatto padahaṁ satthu sāsane
sabbāsave pariññāya nibbāyissatyanāsavo.
anantadassī bhagavā gotamo sakyapuṅgavo
visesaññū mahāvīro aggaṭṭhāne ṭhapessati.
vuṭṭhamhi deve caturaṅgulamhi
tiṇe anileritāṅgulamhi 1-
ṭhapetvāna yogassa payuttatādino
tatottari pāramatā na vijjati.
uttame damathe danto cittaṁ me suppaṇīhitaṁ
bhāro me ohito sabbo nibbutomhi anāsavo.
aṅgīraso mahānāgo abhijātova kesarī
bhikkhusaṅghe nisīditvā etadagge ṭhapesi maṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā soṇo koṭiyavesso 2- thero imā gāthāyo
abhāsitthāti.
soṇakoṭiyavessattherassa apadānaṁ samattaṁ.

footnote: 1 ma. ... aṅgaṇamhi. 2 ma. koḷiviso. yu. koḷiyavesso.

page number: 137

tatiyaṁ bhaddiyakāḷigodhāyaputtattherāpadānaṁ (43)

[45] padumuttarasambuddhaṁ mettacittaṁ mahāmuniṁ
upeti janatā sabbā sabbalokagganāyakaṁ.
sattukañca pavākañca 1- āmisampānabhojanaṁ
dadanti satthuno sabbe puññakkhette anuttare.
ahampi dānaṁ dassāmi devadevassa tādino
buddhaseṭṭhaṁ nimantetvā saṅghampi ca anuttaraṁ.
uyyojitā mayā cete nimantesuṁ tathāgataṁ
kevalaṁ bhikkhusaṅghañca puññakkhettaṁ anuttaraṁ.
satasahassapallaṅkaṁ sovaṇṇaṁ gonakatthataṁ
tulikāpaṭalikāya khomakappāsikehi ca.
mahārahaṁ paññāpayiṁ āsanaṁ buddhayuttakaṁ
padumuttaro lokavidū devadevo narāsabho.
bhikkhusaṅghaparibyuḷho mama dvāraṁ upāgami
paccuggantvāna sambuddhaṁ lokanāthaṁ yasassinaṁ.
pasannacitto sumano atināmayi sagharaṁ 2-
bhikkhūnaṁ satasahassaṁ buddhañca lokanāyakaṁ.
pasannacitto sumano paramannena tappayiṁ
padumuttaro lokavidū āhutīnaṁ paṭiggaho.

footnote: 1 ma. yu. baddhakañca. 2 ma. abhināmayiṁ saṅgharaṁ. yu. ... saghāraṁ.

page number: 138

bhikkhusaṅghe nisīditvā imā gāthā abhāsatha
yenidaṁ āsanaṁ dinnaṁ sovaṇṇaṁ gonakatthataṁ.
tamahaṁ kittayissāmi suṇātha mama bhāsato
catusattatikkhattuṁ so devarajjaṁ karissati.
anubhossati sampattiṁ accharāhi purakkhato
padesarajjaṁ sahassaṁ vasudhaṁ āvasissati.
ekapaññāsakkhattuñca cakkavatti bhavissati
sabbāsu bhavayonīsu uccākulī bhavissati.
so ca pacchā pabbajitvā sukkamūlena codito
bhaddiyo nāma nāmena hessati satthu sāvako.
vivekamanuyuttomhi pantasenanivāsahaṁ
phalaṁ vādhigataṁ 1- sabbaṁ cittaklesomhi ajjahaṁ.
mama sabbaṁ abhiññāya sabbaññū lokanāyako
bhikkhusaṅghe nisīditvā etadagge ṭhapesi maṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā bhaddiyo kāḷigodhāyaputto thero imā
gāthāyo abhāsitthāti.
bhaddiyassa kāḷigodhāyaputtattherassa apadānaṁ samattaṁ.

footnote: 1 ma. cādhigataṁ. yu. phalañca vigataṁ sabbaṁ vattaklesomhi ajjahaṁ.

page number: 139

catutthaṁ sanniṭṭhāpakattherāpadānaṁ (44)

[46] aññe kuṭikaṁ katvā vasāmi pabbatantare
lābhālābhena santuṭṭho yasena ayasena ca.
padumuttaro lokavidū āhutīnaṁ paṭiggaho
bhikkhusatasahassehi 1- āgañchi mama santike.
upāgataṁ mahānāgaṁ 2- jalajuttamanāmakaṁ
tiṇasantharaṁ paññāpetvā adāsiṁ satthuno ahaṁ.
pasannacitto sumano āmaṇḍaṁ pāniyañcahaṁ
adāsiṁ ujubhūtassa vippasannena cetasā.
kappe ito satasahasse yaṁ dānamadadiṁ tadā
duggatiṁ nābhijānāmi āmaṇḍassa idaṁ phalaṁ.
ekatāḷīsakappamhi eko āsi arindamo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sanniṭṭhāpako thero imā gāthāyo
abhāsitthāti.
sanniṭṭhāpakattherassa apadānaṁ samattaṁ.

footnote: 1 ma. yu. vīsasatasahassehi. 2 yu. mahāvīraṁ.

page number: 140

pañcamaṁ pañcahatthiyattherāpadānaṁ (45)

[47] sumedho nāma sambuddho gacchate antarāpaṇe
okkhittacakkhu mitabhāṇī satimā saṁvutindriyo.
pañca uppalahatthāni āvelatthamakāsu 1- me
tena buddhaṁ apūjesiṁ pasanno sehi pāṇibhi.
āropitā ca te pupphā chadanamassa satthuno
samādhīsu 2- mahānāgaṁ sisso 3- ācariyaṁ yathā.
tiṁsakappasahassamhi yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
ito vīsakappasate ahesuṁ pañca khattiyā
hatthiyā nāma nāmena cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pañcahatthiyo thero imā gāthāyo
abhāsitthāti.
pañcahatthiyattherassa apadānaṁ samattaṁ.
chaṭṭhaṁ padumacchadaniyattherāpadānaṁ (46)

[48] nibbute lokanāthamhi vipassimhaggapuggale
suphullaṁ padumaṁ gayha citamāropayiṁ ahaṁ.

footnote: 1 ma. āvelatthaṁ ahaṁsu me. yu. āvelatthaṁ akāsi me. 2 ma. samādhiṁ su.
footnote: yu. saṁsāviṁ su. 3 ma. yu. sissā.

page number: 141

āropiteva 1- citake vehāsaṁ nabhamuggami
ākāsacchadanaṁ katvā citakamhi adhārayiṁ.
ekanavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
sattatāḷīsito kappe padumissaranāmako
cāturanto vijitāvī cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā padumacchadaniyo thero imā gāthāyo
abhāsitthāti.
padumacchadaniyattherassa apadānaṁ samattaṁ.
sattamaṁ sayanadāyakattherāpadānaṁ (47)

[49] siddhatthassa bhagavato mettacittassa tādino
sayanaggaṁ mayā dinnaṁ dussabhaṇḍena 2- atthataṁ.
paṭiggahesi bhagavā kappiyasayanāsanaṁ
uṭṭhāya sayanā tamhā vehāsaṁ uggamī jino.
catunavute ito kappe yaṁ sayanamadāsahaṁ
duggatiṁ nābhijānāmi sayanassa idaṁ phalaṁ.

footnote: 1 ma. yu. āropite ca. 2 ma. yu. dussabhaṇḍehi.

page number: 142

ekapaññāsito kappe varuṇo 1- devasavhayo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sayanadāyako thero imā gāthāyo
abhāsitthāti.
sayanadāyakattherassa apadānaṁ samattaṁ.
aṭṭhamaṁ caṅkamadāyakattherāpadānaṁ (48)

[50] atthadassissa munino lokajeṭṭhassa tādino
iṭṭhakāhi cinitvāna caṅkamaṁ kārayiṁ ahaṁ.
uccato pañcaratanaṁ caṅkamaṁ sādhu māpitaṁ
āyāmato hatthasataṁ bhāvaneyyaṁ manoramaṁ.
paṭiggahesi bhagavā atthadassī naruttamo
hatthena puḷinaṁ gayha imā gāthā abhāsatha.
iminā puḷinadānena caṅkamaṁ sukatena ca
sattaratanasampannaṁ puḷinaṁ anubhossati.
tīṇi kappāni devesu devarajjaṁ karissati
anubhossati sampattiṁ accharāhi purakkhato.

footnote: 1 ma. varako.

page number: 143

manussalokaṁ āgantvā rājā raṭṭhe bhavissati
tikkhattuṁ cakkavattī ca mahiyā so bhavissati.
aṭṭhārase kappasate yaṁ kammamakariṁ tadā
duggatiṁ nābhijānāmi caṅkamassa idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā caṅkamadāyako thero imā gāthāyo
abhāsitthāti.
caṅkamadāyakattherassa apadānaṁ samattaṁ.
navamaṁ subhaddattherāpadānaṁ (49)

[51] (pts. ap, 100) padumuttaro lokavidū āhutīnaṁ paṭiggaho
janataṁ uddharitvāna nibbāyati mahāyaso.
nibbāyante ca sambuddhe dasasahassi kampatha
janakāyo mahā āsi devā sannipatuṁ tadā.
candanaṁ pūrayitvāna tagarāmallikāhi ca
haṭṭho haṭṭhena cittena āropesiṁ naruttamaṁ.
mama saṅkappamaññāya satthā loke anuttaro
nipannakova sambuddho imā gāthā abhāsatha.

page number: 144

yo me pacchimake kāle gandhamallena chādayi
tamahaṁ kittayissāmi suṇātha mama bhāsato.
ito cuto ayaṁ poso tusitakāyaṁ gamissati
tattha rajjaṁ karitvāna nimmānaṁ so gamissati.
eteneva upāyena datvā mallaṁ 1- varuttamaṁ
sakakammābhiraddho so sampattiṁ anubhossati.
punāpi 2- tusite kāye nibbattissatiyaṁ naro
tamhā kāyā cavitvāna manussattaṁ gamissati.
sakyaputto mahānāgo aggo loke sadevake
bodhayitvā bahū satte nibbāyissati cakkhumā.
tadā sopagato santo 3- sukkamūlena codito
upasaṅkamma sambuddhaṁ pañhaṁ pucchissati tadā.
hāsayitvāna sambuddho sabbaññū lokanāyako
pubbakammamabhiññāya saccāni vivarissati.
āraddho ca ayaṁ pañho tuṭṭho ekaggamānaso
satthāraṁ abhivādetvā pabbajjaṁ yācayissati.
pasannamānasaṁ disvā sakakammena tositaṁ
pabbajissati so buddho aggadhammassa kovido.
vāyamitvānayaṁ poso sammā sambuddhasāsane
sabbāsave pariññāya nibbāyissatyanāsavo.
pañcamaṁ bhāṇavāraṁ.

footnote: 1 ma. mālaṁ. yu. mālayaṁ. 2 yu. cutopi. 3 yu. pabbajjūpagato santo.

page number: 145

pubbakammena saṁyutto ekaggo susamāhito
buddhassa oraso putto dhammatomhi sunimmito.
dhammarājaṁ upāgamma āpucchiṁ pañhamuttamaṁ
kathayanto ca me pañhaṁ dhammasotaṁ upānayi.
tassāhaṁ dhammamaññāya vihāsiṁ sāsane rato
sabbāsave pariññāya viharāmi anāsavo.
satasahasse ito kappe jalajuttamanāyako
nibbāyi anupādāno dīpova telasaṅkhayā.
sattayojanikaṁ āsi thūpañca ratanāmayaṁ
dhajaṁ tattha apūjesiṁ sabbabhaddaṁ manoramaṁ.
kassapassa ca buddhassa tisso nāmaggasāvako
putto me oraso āsi dāyādo jinasāsane.
tassa hīnena manasā vācaṁ bhāsiṁ abhaddakaṁ
tena kammavipākena pacchā me āsi bhaddakaṁ 1-.
upavattane sālavane pacchime sayane muni
pabbājesi mahāvīro hito kāruṇiko jino.
ajjeva dāni pabbajjā ajjeva upasampadā
ajjeva parinibbānaṁ sammukhā dipaduttame.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. pacchime addasaṁ jinaṁ.

page number: 146

itthaṁ sudaṁ āyasmā subhaddo thero imā gāthāyo
abhāsitthāti.
subhaddattherassa apadānaṁ samattaṁ.
dasamaṁ cundattherāpadānaṁ (50)

[52] siddhatthassa bhagavato lokajeṭṭhassa tādino
agghiyaṁ kārayitvāna jātipupphehi chādayiṁ.
niṭṭhāpetvāna taṁ pupphaṁ buddhassa abhināmayiṁ
pupphāvasesaṁ paggayha buddhassa abhiropayiṁ.
kañcanagghiyasaṅkāsaṁ buddhaṁ lokagganāyakaṁ
pasannacitto sumano pupphagghiyamupānayiṁ.
vitiṇṇakaṅkho sambuddho tiṇṇoghehi purakkhato
bhikkhusaṅghe nisīditvā imā gāthā abhāsatha.
dibbagandhaṁ pavāyantaṁ yo me pupphagghiyaṁ adā
tamahaṁ kittayissāmi suṇātha mama bhāsato.
ito cuto ayaṁ poso devasaṅghapurakkhato
jātipupphehi parikiṇṇo devalokaṁ gamissati.
ubbiddhaṁ bhavanaṁ tassa sovaṇṇañca maṇīmayaṁ
byamhā pātubhavissanti puññakammapabhāvitā.

page number: 147

catusattatikkhattuṁ so devarajjaṁ karissati
anubhossati sampattiṁ accharāhi purakkhato.
paṭhabyā rajjaṁ tisataṁ vasudhaṁ āvasissati
pañcasattatikkhattuñca cakkavatti bhavissati.
dujjayo nāma nāmena hessati manujādhipo
anubhotvāna taṁ puññaṁ sakakammūpasaṁhito.
vinipātaṁ agantvāna manussattaṁ gamissati
hiraññaṁ tassa nicitaṁ koṭisataṁpi anappakaṁ.
nibbattissati yonimhi brāhmaṇo so bhavissati
vaṅgantassa suto dhīmā sāriyā oraso piyo.
so ca pacchā pabbajitvā aṅgīrasassa sāsane
cūḷacundoti nāmena hessati satthu sāvako.
sāmaṇerova so santo khīṇāsavo bhavissati
sabbāsave pariññāya nibbāyissatyanāsavo.
upaṭṭhahiṁ mahāvīraṁ aññe ca pesale bahū
bhātaramevupaṭṭhāsiṁ uttamatthassa pattiyā.
bhātaraṁ me upaṭṭhahitvā dhātuṁ pattamhi ociya 1-
sambuddhaṁ upanāmesiṁ lokajeṭṭhaṁ narāsabhaṁ.
ubhohatthehi paggayha buddho loke sadevake
sandassayanto taṁ dhātuṁ kittayi aggasāvakaṁ.

footnote: 1 ma. ohiya. yu. opiya.

page number: 148

cittañca suvimuttaṁ me saddhā mayhaṁ patiṭṭhitā
sabbāsave pariññāya viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā cundatthero imā gāthāyo abhāsitthāti.
cundattherassa apadānaṁ samattaṁ.
uddānaṁ
upāli soṇo bhaddī ca sanniṭṭhāpaka hatthiyo
chadanaṁ seyyacaṅkamaṁ subhaddo cundasavhayo
gāthāsataṁ ca tāḷīsaṁ 1- catasso ca tatthuttari.
upālivaggo pañcamo.
-----------
chaṭṭho vījanīvaggo
paṭhamaṁ vidhūpanadāyakattherāpadānaṁ (51)

[53] padumuttarabuddhassa lokajeṭṭhassa tādino
vījanekā 2- mayā dinnā dipadindassa tādino.
sakaṁ cittaṁ pasādetvā paggahetvāna añjaliṁ
sambuddhaṁ abhivāditvā pakkāmi 3- uttarāmukho.

footnote: 1 ma. gāthāsataṁ satāḷīsaṁ. 2 ma. bījanikā. yu. vijanikā. 3 ma. yu. pakkāmiṁ.

page number: 149

vījaniṁ paggahetvāna satthā lokagganāyako
bhikkhusaṅghe ṭhito santo imā gāthā abhāsatha.
iminā vījanidānena cittassa paṇidhīhi ca
kappānaṁ satasahassaṁ vinipātaṁ na gacchati.
āraddhaviriyo pahitatto cetoguṇasamāhito
jātiyā sattavassohaṁ arahattaṁ apāpuṇiṁ.
saṭṭhikappasahassamhi bijjamānasanāmakā
soḷasāsiṁsu rājāno cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā vidhūpanadāyako thero imā gāthāyo
abhāsitthāti.
vidhūpanadāyakattherassa apadānaṁ samattaṁ.
---------
dutiyaṁ sataraṁsiyattherāpadānaṁ (52)

[54] ubbiddhaṁ selamāruyha nisīdi purisuttamo
pabbatassāvidūramhi brāhmaṇo mantapāragū.
upaviṭṭhaṁ mahāvīraṁ devadevaṁ narāsabhaṁ
añjaliṁ paggahetvāna santhaviṁ lokanāyakaṁ.

page number: 150

esa buddho mahāvīro varadhammappakāsako
jalati aggikkhandhova bhikkhusaṅghapurakkhato.
mahāsamuddovakkhobbho aṇṇavova duruttaro
migarājāvasambhīto dhammaṁ deseti cakkhumā.
mama saṅkappamaññāya padumuttaranāmako 1-
bhikkhusaṅghe ṭhito satthā imā gāthā abhāsatha.
yenāyaṁ añjali dinno buddhaseṭṭho ca thomito
tiṁsakappasahassāni devarajjaṁ karissati.
kappasatasahassamhi aṅgīrasasanāmako
vivaṭṭacchado sambuddho uppajjissati tāvade.
tassa dhammesu dāyādo oraso dhammanimmito
sataraṁsīti nāmena arahā so bhavissati.
jātiyā sattavassohaṁ pabbajiṁ anagāriyaṁ
sataraṁsimhi nāmena pabhā niddhāvate mama.
maṇḍape rukkhamūle vā jhāyī jhānarato ahaṁ
dhāremi antimaṁ dehaṁ sammāsambuddhasāsane.
saṭṭhikappasahassamhi caturo romanāmakā 2-
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. yu. padumuttaranāyako. 2 ma. rāmanāmakā.

page number: 151

itthaṁ sudaṁ āyasmā sataraṁsiyo 1- thero imā gāthāyo
abhāsitthāti.
sataraṁsiyattherassa apadānaṁ samattaṁ.
tatiyaṁ sayanadāyakattherāpadānaṁ (53)

[55] padumuttarabuddhassa sabbalokānukampino
sayanaṁ tassa pādāsiṁ vippasannena cetasā.
tena sayanadānena sukhette vījasampadā
bhogo nibbattate tassa 2- sayanassa idaṁ phalaṁ.
ākāse seyyaṁ kappemi dhāremi paṭhaviṁ imaṁ
pāṇesu me issariyaṁ sayanassa idaṁ phalaṁ.
pañcakappasahassamhi aṭṭha āsuṁ mahāvirā 3-
catuttiṁse kappasate caturova mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sayanadāyako thero imā gāthāyo
abhāsitthāti.
sayanadāyakattherassa apadānaṁ samattaṁ.

footnote: 1 ma. sataraṁsi. 2 ma. bhogā nibbattare tassa. 3 ma. mahātejā.

page number: 152

catutthaṁ gandhodakadāyakattherāpadānaṁ (54)

[56] padumuttarabuddhassa mahābodhimaho ahu
vicittaṁ ghaṭamādāya gandhodakamadāsahaṁ.
nhānakāle ca bodhiyā mahāmegho pavassatha
ninnādo ca mahā āsi asaniyā phalantiyā.
tenavāsanivegena tattha kālakato ahaṁ
devaloke ṭhito santo imā gāthā abhāsatha.
aho buddho aho dhammo aho no satthusampadā
kaḷevaraṁ me patitaṁ devaloke ramāmahaṁ.
ubbiddhaṁ bhavanaṁ mayhaṁ sattabhummaṁ samuggataṁ
kaññāsatasahassāni parivārenti maṁ sadā.
ābādhā me na vijjanti soko mayhaṁ na vijjati
pariḷāhaṁ na passāmi puññakammassidaṁ phalaṁ.
aṭṭhavīse kappasate rājā saṁvasito ahu
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā gandhodakadāyako 1- thero imā gāthāyo
abhāsitthāti.
gandhodakadāyakattherassa apadānaṁ samattaṁ.

footnote: 1 po. ma. yu. gandhodakiyo.

page number: 153

pañcamaṁ opavuyhattharāpadānaṁ (55)

[57] padumuttarabuddhassa ājānīyaṁ adāsahaṁ
niyyādetvāna sambuddhe agamāsiṁ sakaṁ gharaṁ.
devilo nāma nāmena satthuno aggasāvako
varadhammassa dāyādo āgañchi mama santikaṁ.
sabbatthahāro 1- bhagavā ājāneyyo na kampati
tava saṅkappamaññāya adhivāsesi cakkhumā.
agghāpetvā vātajavaṁ sindhavaṁ sīghavāhanaṁ
padumuttarabuddhassa khamanīyaṁ 2- adāsahaṁ.
yaṁ yaṁ yonūpapajjāmi devattaṁ atha mānusaṁ 3-
ājānīyā vātajavā vitti nibbattare mama 4-.
lābhā tesaṁ suladdhaṁ vā ye labhantupasampadaṁ
punappayirupāseyyaṁ buddho loke sace bhave.
aṭṭhavīsatikkhattāhaṁ rājā āsiṁ mahabbalo
cāturanto vijitāvī jambūdīpassa 5- issaro.
imaṁ pacchimakaṁ mayhaṁ carimo vattate bhavo
pattomhi acalaṁ ṭhānaṁ hitvā jayaparājayaṁ.
catuttiṁse sahassamhi mahātejosi khattiyo
sattaratanasampanno cakkavatti mahabbalo.

footnote: 1 ma. yu. sapattabhāro. 2 yu. ajānīyaṁ. 3 po. deve ca mānuse bhave. yu. bhavane sabbadā
footnote: mama. 4 ma. khamanīyaṁ vātajavaṁ cittaṁ nibbattate mama. yu. khamanīyā vātajavā citte
footnote: nibabatutare mamaṁ. 5 ma yu. jambusaṇḍassa.

page number: 154

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā opavuyho thero imā gāthāyo
abhāsitthāti.
opavuyhattherassa apadānaṁ samattaṁ.
chaṭṭhaṁ saparivārāsanattherāpadānaṁ (56)

[58] padumuttarabuddhassa piṇḍapātaṁ adāsahaṁ
gantvā kiliṭṭhakaṭṭhānaṁ 1- mallikāhi parikkhitaṁ.
tamhāsanamhi āsīno buddho lokagganāyako
akittayi piṇḍapātaṁ ujubhūto samāhito.
yathāpi bhaddake khette bījaṁ appampi ropitaṁ
sammā dhāraṁ pavecchanto phalaṁ toseti kassakaṁ.
tathevāyaṁ piṇḍapāto sukhette ropito tayā
bhave nibbattamānamhi phalante 2- tosayissati.
idaṁ vatvāna sambuddho jalajuttamanāmako
piṇḍapātaṁ gahetvāna pakkāmi uttarāmukho.
saṁvuto pāṭimokkhasmiṁ indriyesu ca pañcasu
pavivekamanuyutto viharāmi anāsavo.

footnote: 1 yu. gantvā taṁ bhojanaṭṭhānaṁ. 2 yu. phalato.

page number: 155

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā saparivārāsano thero imā gāthāyo
abhāsitthāti.
saparivārāsanattherassa apadānaṁ samattaṁ.
sattamaṁ pañcadīpakattherāpadānaṁ (57)

[59] padumuttarabuddhassa sabbabhūtānukampino
susaddahitvā 1- saddhamme ujudiṭṭhi ahosahaṁ.
padīpadānapādāsiṁ parivāritvāna bodhiyaṁ
saddahanto padīpāni akariṁ tāvadevahaṁ.
yaṁ yaṁ yonūpapajjāmi devattaṁ atha mānusaṁ
ākāse ukkaṁ dhārenti dīpadānassidaṁ phalaṁ.
tirokuṭaṁ 2- tiroselaṁ samatiggayha pabbataṁ
samantā yojanasataṁ dassanaṁ anubhomahaṁ.
tena kammāvasesena pattomhi āsavakkhayaṁ
dhāremi antimaṁ dehaṁ dipadindassa sāsane.
catuttiṁse kappasate satacakkhusanāmakā
rājāhesuṁ mahātejā cakkavattī mahabbalā.

footnote: 1 ma. saddahitvāna yu. susaṇṭhahitvā. 2 ma. yu. tirokuṭaṭaṁ.

page number: 156

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pañcadīpako thero imā gāthāyo
abhāsitthāti.
pañcadīpakattherassa apadānaṁ samattaṁ.
aṭṭhamaṁ dhajadāyakattherāpadānaṁ (58)

[60] padumuttarabuddhassa bodhiyā pādaputtame
haṭṭho haṭṭhena cittena dhajamāropayiṁ ahaṁ.
patapattāni gaṇhitvā bahiddhā chaḍḍayiṁ ahaṁ
antosuddhaṁ bahisuddhaṁ suvimuttaṁ anāsavaṁ 1-.
sammukhā viya sambuddhaṁ avandiṁ bodhimuttamaṁ
padumuttaro lokavidū āhutīnaṁ paṭiggaho.
bhikkhusaṅghe ṭhito satthā imā gāthā abhāsatha
iminā dhajadānena upaṭṭhānena cūbhayaṁ.
kappānaṁ satasahassaṁ duggatiṁ so na gacchati
devesu devasobhagyaṁ anubhossatyanappakaṁ.
anekasatakkhattuñca rājā raṭṭhe bhavissati
uggato nāma nāmena cakkavatti bhavissati.

footnote: 1 ma. yu. adhimuttamanāsavaṁ.

page number: 157

sampattiṁ anubhotvāna sukkamūlena codito
gotamassa bhagavato sāsanebhiramissati.
padhānaṁ pahitattomhi upasanto nirūpadhi
dhāremi antimaṁ dehaṁ sammāsambuddhasāsane.
ekapaññāsasahasse kappe uggatasavhayā 1-
paññāsasahasse camuno khattiyā khemasavhayā 2-.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā dhajadāyako thero imā gāthāyo
abhāsitthāti.
dhajadāyakattherassa apadānaṁ samattaṁ.
navamaṁ padumattherāpadānaṁ (59)

[61] catusaccaṁ pakāsento varadhammaṁ pavattako 3-
vassate amataṁ vuṭṭhiṁ nibbāpento mahājanaṁ.
sadhajaṁ padumaṁ gayha aḍḍhakose ṭhito ahaṁ
padumuttaramunissa haṭṭho 5- ukkhipimambare.
āgacchante ca padume abbhūto āsi tāvade
mama saṅkappamaññāya paggaṇhi vadataṁ varo.

footnote: 1 ma. yu. uggatasavhayo. 2 ma. yu. paññāsasatasahasse khattiyo meghasavhayo.
footnote: 3 yu. varadhammacakkapavattiko. 4 ma. pahaṭṭho.

page number: 158

karaseṭṭhena paggayha jalajaṁ pupphamuttamaṁ
bhikkhusaṅghe ṭhito satthā imā gāthā abhāsatha.
yenidaṁ padumaṁ khittaṁ sabbaññuttamanāyake 1-
tamahaṁ kittayissāmi suṇātha mama bhāsato.
tiṁsakappāni devindo devarajjaṁ karissati
paṭhabyā rajjaṁ sattasataṁ vasudhaṁ āvasissati.
tattha sattaṁ 2- gahetvāna cakkavatti bhavissati
ākāsato pupphavuṭṭhi abhivassissatī tadā.
kappe satasahassamhi okkākakulasambhavo
gotamo nāma nāmena satthā loke bhavissati.
tassa dhammesu dāyādo oraso dhammanimmito
sabbāsave pariññāya nibbāyissatyanāsavo.
nikkhamitvāna kucchimhā sampajāno paṭissato
jātiyā pañcavassohaṁ arahattaṁ apāpuṇiṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā padumo thero imā gāthāyo
abhāsitthāti.
padumattherassa apadānaṁ samattaṁ.

footnote: 1 ma. sabbaññumhi vināyake. yu. sabbaññutamanāsave. 2 ma. yu. pattaṁ.

page number: 159

dasamaṁ asanabodhiyattherāpadānaṁ (60)

[62] jātiyā sattavassohaṁ addasaṁ lokanāyakaṁ
pasannacitto sumano upagañchiṁ naruttamaṁ.
tissassāhaṁ bhagavato lokajeṭṭhassa tādino
haṭṭho haṭṭhena cittena ropayiṁ bodhimuttamaṁ.
asano nāmadheyyena dharaṇīrūhapādapo
pañca vasse paricariṁ asanaṁ bodhimuttamaṁ.
pupphitaṁ pādapaṁ disvā abbhūtaṁ lomahaṁsanaṁ
sakaṁ kammaṁ pakittento buddhaseṭṭhaṁ upāgamiṁ.
tisso tadā so 1- sambuddho sayambhū aggapuggalo
bhikkhusaṅghe nisīditvā imā gāthā abhāsatha.
yenāyaṁ ropitā bodhi buddhapūjā ca sakkatā
tamahaṁ kittayissāmi suṇātha mama bhāsato.
tiṁsakappāni devesu devarajjaṁ karissati
catussaṭṭhiñca khattuṁ so cakkavatti bhavissati.
tusitāhi caritvāna sukkamūlena codito
dve sampattī anubhotvā manussatte ramissati.
padhānaṁ pahitatto so upasanto nirūpadhi
sabbāsave pariññāya nibbāyissatyanāsavo.

footnote: 1 yu. yo.

page number: 160

vivekamanuyuttohaṁ upasanto nirūpadhi
nāgova bandhanaṁ chetvā viharāmi anāsavo.
dvenavute ito kappe bodhiṁ ropesahaṁ tadā
duggatiṁ nābhijānāmi bodhiropassidaṁ phalaṁ.
catussattatito kappe daṇḍasenoti vissuto
sattaratanasampanno cakkavatti tadā ahu.
tesattati ito kappe sattāhesuṁ mahīpatī
samantanemi nāmena rājāno cakkavattino.
puṇṇavīsatito kappe puṇṇako nāma khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā asanabodhiyo thero imā gāthāyo
abhāsitthāti.
asanabodhiyattherassa apadānaṁ samattaṁ.
uddānaṁ
vījanī sataraṁsī ca sayanodaki vāhiso 1-
parivāro padīpañca dhajo padumapūjako
bodhi ca dasamo vutto gāthā dvenavutī tathā.
vījanīvaggo chaṭṭho.

footnote: 1 ma. yu. vāhiyo.

page number: 161

sattamo sakacittaniyavaggo
paṭhamaṁ sakacittaniyattherāpadānaṁ (61)

[63] pavanaṁ kānanaṁ disvā appasaddaṁ anāvilaṁ
isīnaṁ anuciṇṇaṁva āhutīnaṁ paṭiggahaṁ.
thūpaṁ katvāna veḷinaṁ 1- nānāpupphaṁ samokiriṁ
sammukhā viya sambuddhaṁ nimmitaṁ abhivandahaṁ.
sattaratanasampanno rājā raṭṭhasmi issaro
sakakammābhiraddhohaṁ pupphapūjāyidaṁ phalaṁ.
ekanavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ 2- phalaṁ.
asītikappenantayaso cakkavatti ahosahaṁ
sattaratanasampanno catudīpamhi issaro.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sakacittaniyo 3- thero imā gāthāyo
abhāsitthāti.
sakacittaniyattherassa apadānaṁ samattaṁ.
dutiyaṁ āpopupphiyattherāpadānaṁ (62)

[64] vihārā abhinikkhamma abbhuṭṭhāsi ca caṅkame 4-
catusaccaṁ pakāsento desento amataṁ 5- padaṁ.

footnote: 1 ma. pulinaṁ. yu. veḷūnaṁ. 2 ma. pupphāpūjāyidaṁ. yu. thūpapūjāyidaṁ.
footnote: 3 ma. sakacintaniyo. 4 ma. abbhuṭṭhahiya caṅkame. 5 ma. deseti.

page number: 162

sikhissa giramaññāya buddhaseṭṭhassa tādino
nānāpupphaṁ gahetvāna ākāsamhi samokiriṁ.
tena kammena dipadinda lokajeṭṭha narāsabha
pattomhi acalaṁ ṭhānaṁ hitvā jayaparājayaṁ.
ekattiṁse ito kappe yaṁ pupphamabhiropayiṁ
duggatiṁ nābhijānāmi pupphapūjāyidaṁ phalaṁ.
ito vīsatikappamhi sumedho nāma khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā āpopupphiyo 1- thero imā gāthāyo
abhāsitthāti.
āpopupphiyattherassa apadānaṁ samattaṁ.
tatiyaṁ paccāgamaniyattherāpadānaṁ (63)

[65] (pts. ap, 113) sindhuyā nadiyā tīre cakkavāko ahaṁ tadā
suddhasevālabhakkhohaṁ pāṇesu ca susaññato.
addasaṁ virajaṁ buddhaṁ gacchantaṁ anilañjase
tuṇḍena sālaṁ paggayha vipassissābhiropayiṁ.

footnote: 1 ma. yu. āvopupphiyo.

page number: 163

yassa saddhā tathāgate acalā supatiṭṭhitā
tena cittappasādena duggatiṁ so na gacchati.
svāgataṁ vata me āsi buddhaseṭṭhassa santike
vihaṅgamena santena subījaṁ ropitaṁ mayā.
ekanavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
sucārudassanā nāma aṭṭhete ekanāmakā
kappe sattarase āsuṁ cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā paccāgamaniyo thero imā gāthāyo
abhāsitthāti.
paccāgamaniyattherassa apadānaṁ samattaṁ.
catutthaṁ parappasādakattherāpadānaṁ 64-

[66] asubhaṁ pavaraṁ vīraṁ mahesiṁ vijitāvinaṁ
suvaṇṇavaṇṇaṁ sambuddhaṁ ko disvā nappasīdati.
himavā vāparimeyyo sāgarova duruttaro
tatheva jhānaṁ buddhassa ko disvā nappasīdati.
vasudhā yathāppameyyā cittā vanavaṭaṁsakā

page number: 164

tatheva sīlaṁ buddhassa ko disvā nappasīdati.
anilañjasāsaṁkhubbho yathākāso asaṅkhayo
tatheva ñāṇaṁ buddhassa ko disvā nappasīdati.
imāhi catūhi gāthāhi brāhmaṇo sonāvhayo 1-
buddhaseṭṭhaṁ thavitvāna siddhatthamaparājitaṁ.
catunavutikappāni duggatiṁ nupapajjatha
sugatīsu susampattiṁ 2- anubhosiṁ anappakaṁ.
catunavute ito kappe thavitvā lokanāyakaṁ
duggatiṁ nābhijānāmi thomanassa idaṁ phalaṁ.
catuddasamhi kappamhi caturo āsumuggatā
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā parappasādako thero imā gāthāyo
abhāsitthāti.
parappasādakattherassa apadānaṁ samattaṁ.
pañcamaṁ bhisadāyakattherāpadānaṁ 65-

[67] vessabhū nāma nāmena isīnaṁ tatiyo ahu
kānanaṁ vanamoggayha vihāsi purisuttamo.

footnote: 1 po. ma. senasavhayo. yu. yenasavhayo. 2 ma. sugatiṁ sukhasampattiṁ.

page number: 165

bhisamūḷālaṁ gaṇhitvā agamiṁ buddhasantike
tañca buddhassa adāsiṁ pasanno sehi pāṇihi.
karena ca parāmaṭṭho vessabhū varabuddhinā
sukhāhaṁ nābhijānāmi samantena kututtariṁ.
carimo vattate mayhaṁ bhavā sabbe samūhatā
nāgova bandhanaṁ chetvā viharāmi anāsavo 1-.
ekattiṁse ito kappe yaṁ kammamakariṁ tadā
duggatiṁ nābhijānāmi bhisadānassidaṁ phalaṁ.
samodhānā ca rājāno soḷasa manujādhipā
kappamhi terase 2- āsuṁ cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā bhisadāyako thero imā gāthāyo
abhāsitthāti.
bhisadāyakattherassa apadānaṁ samattaṁ.
chaṭṭhaṁ sucintitattherāpadānaṁ (66)

[68] (pts. ap, 115) giriduggacaro āsiṁ abhijātova kesarī
migasaṅghaṁ vadhitvāna jīvāmi pabbatantare.

footnote: 1 ma. yu. hatthināgena santena kusalaṁ ropitaṁ mayā. 2 ma. cuddase.

page number: 166

atthadassī tu bhagavā sabbaññū vadataṁ varo
mamuddharitukāmo so āgañchi pabbatuttamaṁ.
pasadañca migaṁ hantvā bhakkhetuṁ samupāgamiṁ
bhagavā tamhi samaye bhikkhācāro 1- upāgami.
varamaṁsāni paggayha adāsi tassa satthuno
anumodi mahāvīro nibbāpento mamaṁ tadā.
tena cittappasādena giriduggappavisahaṁ 2-
pītiṁ uppādayitvāna tattha kālakato ahaṁ.
etena maṁsadānena cittassa paṇidhīhi ca
paṇṇarase kappasate devaloke ramiṁ ahaṁ.
avasesesu kappesu kusalaṁ karitaṁ 3- mayā
teneva maṁsadānena buddhānussaraṇena ca.
aṭṭhatiṁsamhi kappamhi aṭṭha dīghāyunāmakā
saṭṭhimhito kappasate duve saraṇanāmakā 4-.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sucintito thero imā gāthāyo
abhāsitthāti.
sucintitattherassa apadānaṁ samattaṁ.

footnote: 1 ma. bhikkhamāno. yu. bhikkhayāno. 2 ma. giriduggaṁ pavisaṁ ahaṁ. yu.
footnote: giriduggappavekkhahaṁ. 3 ma. cintitaṁ. 4 ma. yu. varuṇanāmakā.

page number: 167

sattamaṁ vatthadāyakattherāpadānaṁ (67)

[69] (pts. ap, 116) pakkhijāto tadā āsiṁ supaṇṇo garuḷādhipo
addasaṁ virajaṁ buddhaṁ gacchantaṁ gandhamādanaṁ.
jahitvā garuḷavaṇṇaṁ māṇavattaṁ arādhayiṁ 1-
ekavatthaṁ mayā dinnaṁ dipadindassa tādino.
tañca dussaṁ paṭiggayha buddho lokagganāyako
antalikkhe ṭhito satthā imā gāthā abhāsatha.
iminā vatthadānena cittassa paṇidhīhi ca
pahāya garuḷayoniṁ devaloke ramissati.
atthadassī tu bhagavā lokajeṭṭho narāsabho
vatthadānaṁ pasaṁsitvā pakkāmi uttarāmukho.
bhave nibbattamānamhi honti me vatthasampadā
ākāse chadanaṁ hoti vatthadānassidaṁ phalaṁ.
aruṇasā 2- satta janā cakkavattī mahabbalā
chattiṁsatimhi āsiṁsu kappamhi manujādhipā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā vatthadāyako thero imā gāthāyo
abhāsitthāti.
vatthadāyakattherassa apadānaṁ samattaṁ.

footnote: 1 po. yu. māṇavattaṁ adhārayiṁ. ma. māṇavakaṁ adhārayiṁ. 2 ma. aruṇavā. yu. aruṇakā.

page number: 168

aṭṭhamaṁ ambadāyakattherāpadānaṁ (68)

[70] anomadassī bhagavā nisinno pabbatantare
mettāya aphari loke appamāṇe nirūpadhi.
kapi ahaṁ tadā āsiṁ himavante naguttame
disvā anomamadhikaṁ 1- buddhe cittaṁ pasādayiṁ.
avidūre himavantassa ambāsuṁ phalino tadā
tato pakkaṁ gahetvāna ambaṁ samadhukaṁ adaṁ.
tamme buddho viyākāsi anomadassī mahāmuni
iminā madhudānena ambapānena cūbhayaṁ.
sattapaññāsakappāni devaloke ramissati
avasesesu kappesu vokiṇṇaṁ saṁsarissati.
khepetvā pāpakaṁ kammaṁ paripakkāya vuddhiyā 2-
vinipātādihāgantvā kilese jhāpayissati.
damena uttamenāhaṁ damitomhi mahesinā
pattomhi acalaṁ ṭhānaṁ hitvā jayaparājayaṁ.
sattasattatikappasate ambaṭṭhajayanāmakā 3-
catuddasā te rājāno cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. anomadassiṁ taṁ. yu. anomamamitaṁ. 2 ma. yu. buddhiyā.
footnote: 3 ma. yu. ambaṭṭhajasanāmakā.

page number: 169

itthaṁ sudaṁ āyasmā ambadāyako thero imā gāthāyo
abhāsitthāti.
ambadāyakattherassa apadānaṁ samattaṁ.
navamaṁ sumanattherāpadānaṁ (69)

[71] sumano nāma nāmena mālākāro ahaṁ tadā
addasaṁ virajaṁ buddhaṁ lokāhutipaṭiggahaṁ 1-.
ubhohatthehi paggayha sumanaṁ pupphamuttamaṁ
buddhassa abhiropesiṁ sikhino lokabandhuno.
imāya pupphapūjāya cetanāpaṇidhīhi ca
duggatiṁ nābhijānāmi buddhapūjāyidaṁ phalaṁ.
ekattiṁse ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
chabbīsatimhi kappamhi cattārassu mahāyasā
sattaratanasampannā rājāno cakkavattino.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sumano thero imā gāthāyo
abhāsitthāti.
sumanattherassa apadānaṁ samattaṁ.

footnote: 1 yu. āhutīnaṁ paṭiggahaṁ.

page number: 170

dasamaṁ pupphacaṅkoṭiyattherāpadānaṁ (70)

[72] (pts. ap, 118) abhītarūpaṁ sīhaṁva garuḷaggaṁva pakkhinaṁ
byagghasubhaṁva pavaraṁ abhijātaṁva kesariṁ.
sikhiṁ tilokasaraṇaṁ aneñjaṁ aparājitaṁ
nisinnaṁ maraṇānaggaṁ bhikkhusaṅghapurakkhataṁ.
caṅkoṭake ṭhapetvāna anojaṁ pupphamuttamaṁ
mahācaṅkoṭakeneva 1- buddhaseṭṭhaṁ samokiriṁ.
tena cittappasādena dipadinda narāsabha
pattomhi acalaṁ ṭhānaṁ hitvā jayaparājayaṁ.
ekattiṁse ito kappe yaṁ kammamakariṁ tadā
duggatiṁ nābhijānāmi buddhapūjāyidaṁ phalaṁ.
sampuṇṇe tiṁsakappamhi devabhūtisanāmakā
sattaratanasampannā pañcāsuṁ cakkavattino.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pupphacaṅkoṭiyo thero imā gāthāyo
abhāsitthāti.
pupphacaṅkoṭiyattherassa apadānaṁ samattaṁ.

footnote: 1 ma. yu. saha caṅkoṭakeneva.

page number: 171

uddānaṁ
sakacittaṁ atho pupphi paccābhigamanena 1- ca
parappasādabhisado 2- sucinti vatthadāyako.
ambadāyi ca sumano pupphacaṅkoṭiyopica 3-
gāthekasattati vuttā gaṇitā atthadassiti 4-.
sakacittaniyavaggo sattamo.
-----------
aṭṭhamo nāgasamālavaggo
paṭhamaṁ nāgasamālattherāpadānaṁ (71)

[73] (pts. ap, 119) āpāṭaliṁ ahaṁ pupphaṁ ujjhitaṁ sumahāpathe
thūpamhi abhiropesiṁ sikhino lokabandhuno.
ekattiṁse ito kappe yaṁ kammamakariṁ tadā
duggatiṁ nābhijānāmi thūpapūjāyidaṁ phalaṁ.
ito paṇṇarase kappe pupphiyo 5- nāma khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā nāgasamālo thero imā gāthāyo
abhāsitthāti.
nāgasamālattherassa apadānaṁ samattaṁ.

footnote: 1 ma. sakacintī avo pupphī sapaccāgamanena ca. 2 ma. parappasādībhisado.
footnote: 3 ma. pupphacaṅkoṭakīpica. 4 ma. atthadassibhi. 5 ma. yu. bhūmiyo.

page number: 172

dutiyaṁ padasaññakattherāpadānaṁ (72)

[74] akkantañca padaṁ disvā tissassādiccabandhuno
haṭṭho haṭṭhena cittena pade cittaṁ pasādayiṁ.
dvenavute ito kappe yaṁ saññamalabhiṁ tadā
duggatiṁ nābhijānāmi padasaññāyidaṁ phalaṁ.
ito sattamake kappe sumedho nāma khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā padasaññako thero imā gāthāyo
abhāsitthāti.
padasaññakattherassa apadānaṁ samattaṁ.
tatiyaṁ susaññakattherāpadānaṁ (73)

[75] (pts. ap, 120) dumagge paṁsukūlikaṁ laggaṁ disvāna satthuno
tatohaṁ añjaliṁ katvā paṁsukūlaṁ avandihaṁ.
dvenavute ito kappe yaṁ kammamakariṁ tadā
duggatiṁ nābhijānāmi paṁsusaññāyidaṁ 1- phalaṁ.

footnote: 1 ma. yu. buddhasaññāyidaṁ.

page number: 173

ito catutthake kappe dumaharo 1- su khattiyo
cāturanto vijitāvī cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā susaññako 2- thero imā gāthāyo
abhāsitthāti.
susaññakattherassa 3- apadānaṁ samattaṁ.
catutthaṁ bhisāluvadāyakattherāpadānaṁ (74)

[76] kānanaṁ vanamoggayha vasāmi pavane 4- ahaṁ
vipassiṁ addasaṁ buddhaṁ āhutīnaṁ paṭiggahaṁ.
bhisāluvañca pādāsiṁ udakaṁ hatthadhovanaṁ
vanditvā sirasā pāde pakkāmi uttarāmukho.
ekanavute ito kappe bhisāluvaṁ adaṁ tadā
duggatiṁ nābhijānāmi puññakammassidaṁ phalaṁ.
ito ca tatiye kappe bhisasammatakhattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. dumasāro si. yu. dumasāro su. 2 ma. buddhasaññako. yu. saññako.
footnote: 3 buddhasaññakattherassāpadānaṁ. 4 po. pivane. ma. vipine. yu. vivane.

page number: 174

itthaṁ sudaṁ āyasmā bhisāluvadāyako thero imā gāthāyo
abhāsitthāti.
bhisāluvadāyakattherassa apadānaṁ samattaṁ.
chaṭṭhamaṁ bhāṇavāraṁ.
pañcamaṁ ekasaññakattherāpadānaṁ (75)

[77] (pts. ap, 121) khaṇḍo nāmāsi nāmena vipassissaggasāvako
ekā bhikkhā mayā dinnā lokāhutipaṭiggaho 1-.
tena cittappasādena dipadinda narāsabha
duggatiṁ nābhijānāmi ekabhikkhāyidaṁ phalaṁ.
cattāḷīse ito kappe varuṇo nāma khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ekasaññako thero imā gāthāyo
abhāsitthāti.
ekasaññakattherassa apadānaṁ samattaṁ.
chaṭṭhaṁ tiṇasanthāradāyakattherāpadānaṁ (76)

[78] himavantassa avidūre mahājātassaro ahu
sattapattehi sañchanno nānāsakuṇamālayo.

footnote: 1 ma. lokāhutipaṭiggahe.

page number: 175

tamhi nhātvā ca pitvā ca avidūre vasāmahaṁ
addasaṁ samaṇānaggaṁ gacchantaṁ anilañjase.
mama saṅkappamaññāya satthā loke anuttaro
abbhato orohitvāna bhūmiyaṁ ṭhāti 1- tāvade.
lāyanena 2- tiṇaṁ gayha nisīdanamadāsahaṁ
nisīdi bhagavā tattha tilokapati 3- nāyako.
sakaṁ cittaṁ pasādetvā avandiṁ lokanāyakaṁ
ukkuṭiko 4- avasakkhi nijjhāyanto mahāmuniṁ.
tena cittappasādena nimmānaṁ upapajjahaṁ
duggatiṁ nābhijānāmi santhārassa idaṁ phalaṁ.
ito dutiyake kappe mittasammatakhattiyo 5-
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā tiṇasanthāradāyako thero imā gāthāyo
abhāsitthāti.
tiṇasanthāradāyakattherassa apadānaṁ samattaṁ.
sattamaṁ sucidāyakattherāpadānaṁ (77)

[79] tiṁsakappasahassamhi sambuddho lokanāyako
sumedho nāma nāmena dvattiṁsavaralakkhaṇo.

footnote: 1 po. ṭhito. ma. ṭhāsi.. yu. bhūmiyaṭaṭhāsi. 2 ma. yu. visāṇena. 3 ma. tisso
footnote: lokagganāyako. yu. tisso lokavināyako. 4 paṭikuṭiko apasakkiṁ. yu. avasakkiṁ.
footnote: 5 ma. yu. migasammatakhattiyo.

page number: 176

tassa kañcanavaṇṇassa dipadindassa tādino
pañca sūcī mayā dinnā sibbanatthāya cīvaraṁ.
teneva sūcidānena nipuṇatthavipassakaṁ
tikkhalahuñca phāsuñca ñāṇaṁ me upapajjatha.
kilesā jhāpitā mayhaṁ bhavā sabbe samūhatā
dhāremi antimaṁ dehaṁ sammāsambuddhasāsane.
dipadādhipati nāma rājāno caturo ahuṁ
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sūcidāyako thero imā gāthāyo
abhāsitthāti.
sūcidāyakattherassa apadānaṁ samattaṁ.
aṭṭhamaṁ pāṭalipupphiyattherāpadānaṁ (78)

[80] suvaṇṇavaṇṇaṁ sambuddhaṁ gacchantaṁ antarāpaṇe
kañcanagghiyasaṅkāsaṁ dvattiṁsavaralakkhaṇaṁ.
seṭṭhiputto tadā āsiṁ sukhumālo sukhe ṭhito 1-
ucchaṅge pāṭalīpupphaṁ katvā taṁ abhiropayiṁ.

footnote: 1 ma. sukhedhito.

page number: 177

haṭṭho haṭṭhena cittena pupphehi abhipūjayiṁ
tissaṁ lokaviduṁ nāthaṁ naradevaṁ namassihaṁ.
dvenavute ito kappe yaṁ kammamakariṁ tadā
duggatiṁ nābhijānāmi pupphapūjāyidaṁ phalaṁ.
ito tesaṭṭhikappamhi abhisammatanāmako
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pāṭalipupphiyo thero imā gāthāyo
abhāsitthāti.
pāṭalipupphiyattherassa apadānaṁ samattaṁ.
navamaṁ ṭhitañjaliyattherāpadānaṁ (79)

[81] migaluddho 1- pure āsiṁ araññe kānane ahaṁ
tatthaddasāsiṁ sambuddhaṁ battiṁsavaralakkhaṇaṁ.
tatthāhaṁ añjaliṁ katvā pakkāmiṁ pācināmukho
avidūre nisinnassa niyate paṇṇasanthare.
tato me asanīpāto matthake nipatī tadā
sohaṁ maraṇakālamhi akāsiṁ punarañjaliṁ.

footnote: 1 ma. yu. migalududo.

page number: 178

dvenavute ito kappe añjaliṁ akariṁ tadā
duggatiṁ nābhijānāmi añjalissa idaṁ phalaṁ.
catupaṇṇāsakappamhi migaketusanāmako
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ṭhitañjaliyo thero imā gāthāyo
abhāsitthāti.
ßēhitañjaliyattherassa apadānaṁ samattaṁ.
dasamaṁ tīṇipadumiyattherāpadānaṁ (80)

[82] (pts. ap, 124) padumuttaro nāma jino sabbadhammāna pāragū
danto dantaparivuto nagarā nikkhamī tadā.
nagare haṁsavatiyā ahosiṁ māliko tadā
yaṁ tattha uttamaṁ tīṇi padumapupphāni aggahiṁ.
addasaṁ virajaṁ buddhaṁ paṭimaggantarāpaṇe
saha 1- disvāna sambuddhaṁ evaṁ cintesahaṁ tadā.
kiṁ me imehi pupphehi rañño upaṭṭhitehi me
gāmaṁ vā gāmakhettaṁ vā sahassaṁ vā labheyyahaṁ.

footnote: 1 yu. sohaṁ.

page number: 179

adantadamakaṁ 1- vīraṁ 2- sabbasattasukhāvahaṁ
lokanāthaṁva pūjetvā lacchāmi amatandhanaṁ.
evāhaṁ cintayitvāna sakaṁ cittaṁ pasādayiṁ
tīṇi lohitake gayha ākāse ukkhipiṁ tadā.
mayā ukkhittamattamhi ākāse patthariṁsu te
dhāriṁsu matthake tattha uddhaṁvaṇṭā 3- adhomukhā.
ye keci manujā disvā ukkuṭṭhiṁ sampavattayuṁ
devatā antalikkhamhi sādhukāraṁ pavattayuṁ.
accheraṁ loke uppannaṁ buddhaseṭṭhassa vāhasā
sabbe dhammaṁ suṇissāma pupphānaṁ vāhasā mayaṁ.
padumuttaro lokavidū āhutīnaṁ paṭiggaho
vīthiyañhi ṭhito santo imā gāthā abhāsatha.
yo so buddhaṁ apūjesi rattapadumehi māṇavo
tamahaṁ kittayissāmi suṇātha mama bhāsato.
tiṁsakappasahassāni devaloke ramissati
tiṁsakkhattuñca 4- devindo devarajjaṁ karissati.
mahāvitthārikaṁ nāma byamhaṁ hessati tāvade
tiyojanasatubbiddhaṁ diyaḍḍhasatavitthataṁ.
cattāri satasahassāni niyyuhā ca sumāpitā
kūṭāgāravarūpetā mahāsayanamaṇḍitā 5-.

footnote: 1 ma. adantadamanaṁ. 2 yu. dhīraṁ. 3 po. uddhavaṇḍā. 4 ma. yu. tasakappāni.
footnote: 5 yu. mahāsayanavosito.

page number: 180

koṭisatasahassāyo parivāressanti accharā
kusalā naccagītassa vādite 1- ca padakkhiṇā.
etādise byamhavare nārīgaṇasamākule
vassissati pupphavasso dibbo lohitako tadā.
bhittikhīle nāgadante dvārabāhe ca toraṇe
cakkamattā lohitakā olambissanti tāvade.
pattena pattasañchanne anto byamhavare imaṁ
attharitvā pārupitvā tuvaṭṭissanti tāvade.
bhavanaṁ parivāretvā samantā satayojanaṁ 2-
te 3- visuddhā lohitakā dibbagandhaṁ pavāyare.
pañcasattatikkhattuñca cakkavatti bhavissati
padesarajjaṁ vipulaṁ gaṇanāto asaṅkhayaṁ.
sampattiyo duve bhutvā anīti anupaddavo
sampatte pariyosāne nibbānaṁ pāpuṇissati.
sudiṭṭho vata me buddho vāṇijjamupayojitaṁ 4-
padumāni tīṇi pūjetvā anubhosintisampadā.
ajja me dhammapattassa vippamuttassa sabbaso
supupphitaṁ lohitakaṁ dhārayissati matthake.
mama kammaṁ kathentassa padumuttarasatthuno
satapāṇasahassānaṁ dhammābhisamayo ahu.

footnote: 1 ma. vāditepi. yu. vāditehi. 2 ma. satayojane. 3 ma. tepi padamā lohitakā.
footnote: 4 ma. yu. vāṇijjaṁ supayojitaṁ.

page number: 181

satasahasse ito kappe yaṁ buddhamabhipūjayiṁ 1-
duggatiṁ nābhijānāmi tiṇṇaṁ padumānidaṁ phalaṁ.
kilesā jhāpitā mayhaṁ bhavā sabbe samūhatā
sabbāsavā parikkhīṇā natthi dāni punabbhavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā tīṇipadumiyo thero imā gāthāyo
abhāsitthāti.
tīṇipadumiyattherassa apadānaṁ samattaṁ.
uddānaṁ
nāgasamālo padasaññī susaññāluvadāyako
ekasaññī tiṇadado sūcī pāṭalipupphiyo
ṭhitañjalī tipadumī gāthāyo pañcasattati.
nāgasamālavaggo aṭṭhamo.
---------

footnote: 1 po. buddhamabhiropayiṁ.

page number: 182

navamo timirapupphiyavaggo
paṭhamaṁ timirapupphiyattherāpadānaṁ (81)

[83] candabhāgānadītīre anusotaṁ vajāmahaṁ
nisinnaṁ samaṇaṁ disvā vippasannamanāvilaṁ.
tassa 1- cittaṁ pasādesī 2- evaṁ cintesahaṁ tadā
tārayissati tiṇṇoyaṁ dantoyaṁ damayissati.
assāsissati assattho santo ca samayissati
mocayissati mutto ca nibbāpessati nibbuto.
evāhaṁ cintayitvāna siddhatthassa mahesino
gahetvā timirapupphaṁ matthake okiriṁ tadā 3-.
añjaliṁ paggahetvāna katvā ca naṁ padakkhiṇaṁ
vanditvā satthuno pāde pakkāmiṁ aparaṁ disaṁ.
aciraṁ gatamattaṁ maṁ migarājā apīḷayi 4-
papātamanugacchanto tattheva papatiṁ ahaṁ.
catunavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
chappaññāsamhi kappamhi sattevāsuṁ mahārahā 5-
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime

footnote: 1 ma. tattha. 2 ma. yu. pasādetvā. 3 ma. yu. ahaṁ. 4 ma. aviheṭhayi.
footnote: 5 ma. yu. mahāyasā.

page number: 183

chaḷabhiññā sacchikatā kataṁ buddhassa sāsananti.
itthaṁ sudaṁ āyasmā timirapupphiyo thero imā gāthāyo
abhāsitthāti.
timirapupphiyattherassa apadānaṁ samattaṁ.
dutiyaṁ gatasaññakattherāpadānaṁ (82)

[84] jātiyā sattavassohaṁ pabbajiṁ anagāriyaṁ
avandiṁ satthuno pāde vippasannena cetasā.
sattanaṅgalakipupphe ākāse ukkhipiṁ ahaṁ
tissabuddhaṁ samuddissa anantaguṇasāgaraṁ.
sugatānugataṁ maggaṁ pūjetvā haṭṭhamānaso
añjaliñca tadākāsiṁ pasanno sehi pāṇihi.
dvenavute ito kappe yaṁ kammamakariṁ tadā
duggatiṁ nābhijānāmi buddhapūjāyidaṁ phalaṁ.
ito aṭṭhamake kappe tayo aggisikhā ahu
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchakatā kataṁ buddhassa sāsananti.
itthaṁ sudaṁ āyasmā gatasaññako thero imā gāthāyo
abhāsitthāti.
gatasaññakattherassa apadānaṁ samattaṁ.

page number: 184

tatiyaṁ nipannañjalikattherāpadānaṁ (83)

[85] (pts. ap, 128) rukkhamūle nisinnohaṁ byādhito paramenahaṁ 1-
paramakāruññapattomhi araññe kānane brahā 2-.
anukampaṁ upādāya tisso satthā upeti 3- maṁ
sohaṁ nipannako santo sire katvāna añjaliṁ.
pasannacitto sumano sabbasattānamuttamaṁ
sambuddhaṁ abhivādetvā tattha kālaṁ kato ahaṁ.
dvenavute ito kappe yaṁ vandiṁ purisuttamaṁ
duggatiṁ nābhijānāmi vandanāya idaṁ phalaṁ.
ito pañcamake kappe pañcevāsuṁ mahāsikhā
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā nipannañjaliko thero imā gāthāyo
abhāsitthāti.
nipannañjalikattherassa apadānaṁ samattaṁ.
catutthaṁ adhopupphiyattherāpadānaṁ (84)

[86] abhibhū nāma so bhikkhu sikhino aggasāvako
mahānubhāvo tevijjo himavantaṁ upāgami.

footnote: 1 ma. paramena ca. 2 ma. ahaṁ. 3 ma. yu. upesi.

page number: 185

ahaṁ pi himavantamhi ramaṇīyassame isi
vasāmi appamaññāsu iddhīsu ca tadā vasī.
pakkhijāto viyākāse pabbataṁ abhipatthayiṁ 1-
adhopupphaṁ gahetvāna āgacchiṁ pabbataṁ ahaṁ.
satta pupphāni gaṇhitvā matthake okiriṁ ahaṁ
ālokito 2- ca vīrena pakkāmiṁ pācināmukho.
āvāsaṁ abhisajjhosiṁ 3- patvāna assamaṁ ahaṁ
khārihāraṁ 4- gahetvāna pāyāsiṁ 5- pabbatantaraṁ.
ajagaropi 6- pīḷesi ghorarūpo mahabbalo
pubbakammaṁ saritvāna tattha kālaṁ kato ahaṁ.
ekattiṁse ito kappe yaṁ pupphamabhiropayiṁ
duggatiṁ nābhijānāmi pupphapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā adhopupphiyo thero imā gāthāyo
abhāsitthāti.
adhopupphiyattherassa apadānaṁ samattaṁ.
pañcamaṁ raṁsisaññakattherāpadānaṁ (85)

[87] pabbate himavantamhi vāsaṁ kappesahaṁ pure
ajinuttaravatthohaṁ vasāmi pabbatantare.

footnote: 1 ma. adhivattayiṁ. 2 ma. ālokite. 3 ma. yu. abhisambhosiṁ. 4 ma. khāribhāraṁ.
footnote: 5 yu. pāvisiṁ. 6 ma. yu. ajagaro maṁ pīḷesi.

page number: 186

suvaṇṇavaṇṇaṁ sambuddhaṁ sataraṁsīva bhāṇumaṁ
vanantaragataṁ disvā sālarājaṁva pupphitaṁ.
raṁse 1- cittaṁ pasādetvā vipassissa mahesino
paggayha añjaliṁ vandiṁ sirasā ukkuṭiko 2- ahaṁ.
ekanavute ito kappe yaṁ kammamakariṁ tadā
duggatiṁ nābhijānāmi raṁsisaññāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā raṁsisaññako thero imā gāthāyo
abhāsitthāti.
raṁsisaññakattherassa apadānaṁ samattaṁ.
chaṭṭhaṁ raṁsisaññikattherāpadānaṁ (86)

[88] (pts. ap, 130) pabbate himavantamhi vākacīradharo ahaṁ
caṅkamaṁ ca samāruḷho nisīdiṁ pācināmukho.
pabbate sugataṁ disvā phussaṁ jhānarataṁ sadā
añjaliṁ paggahetvāna raṁse cittaṁ pasādayiṁ.
dvenavute ito kappe yaṁ kammamakariṁ 3- tadā
duggatiṁ nābhijānāmi raṁsisaññāyidaṁ phalaṁ.

footnote: 1 ma. raṁsayā. 2 ma. ukkuṭī. 3 ma. yu. yaṁ saññamalabhiṁ tadā.

page number: 187

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā raṁsisaññiko thero imā gāthāyo
abhāsitthāti.
raṁsisaññikattherassa apadānaṁ samattaṁ.
sattamaṁ phaladāyakattherāpadānaṁ (87)

[89] pabbate himavantamhi kharājinadharo ahaṁ
phussaṁ jinavaraṁ disvā phalahattho phalaṁ adaṁ.
yamahaṁ phalamadāsiṁ vippasannena cetasā
bhave nibbattamānamhi phalaṁ nibbattate mama.
dvenavute ito kappe yaṁ phalaṁ adadiṁ ahaṁ
duggatiṁ nābhijānāmi phaladānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā phaladāyako thero imā gāthāyo
abhāsitthāti.
phaladāyakattherassa apadānaṁ samattaṁ.

page number: 188

aṭṭhamaṁ saddasaññakattherāpadānaṁ (88)

[90] (pts. ap, 131) pabbate himavantamhi vasāmi paṇṇasanthare
phussassa dhammaṁ bhaṇato sadde cittaṁ pasādayiṁ.
dvenavute ito kappe yaṁ kammamakariṁ tadā
duggatiṁ nābhijānāmi puññakammassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā saddasaññako thero imā gāthāyo
abhāsitthāti.
saddasaññakattherassa apadānaṁ samattaṁ.
navamaṁ bodhisiñcakattherāpadānaṁ (89)

[91] vipassissa bhagavato mahābodhimaho ahu
pabbajjūpagato santo upagañchimahaṁ tadā.
kusumbhodakamādāya 1- bodhiyā okiriṁ ahaṁ
mocayissati no mutto nibbāpessati nibbuto.
ekanavute ito kappe yaṁ bodhiṁ abhisiñcahaṁ
duggatiṁ nābhijānāmi bodhisiñcassidaṁ 2- phalaṁ.

footnote: 1 ma. kusumodakamādāya. 2 ma. bodhisiñcāyidaṁ phalaṁ.

page number: 189

tettiṁse vattamānamhi kappe āsuṁ janādhipā
udakāsecanā nāma aṭṭhete cakkavattino.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā bodhisiñcako thero imā gāthāyo
abhāsitthāti.
bodhisiñcakattherassa apadānaṁ samattaṁ.
dasamaṁ padumapupphiyattherāpadānaṁ (90)

[92] (pts. ap, 132) pokkharavanaṁ paviṭṭho bhañjanto padumānahaṁ
addasaṁ 1- phussasambuddhaṁ dvattiṁsavaralakkhaṇaṁ.
padumapupphaṁ gahetvāna ākāse ukkhipiṁ ahaṁ
pāpakammaṁ saritvāna pabbajiṁ anagāriyaṁ.
pabbajitvāna kāyena manasā saṁvutena ca
vacīduccaritaṁ hitvā ājīvaṁ parisodhayiṁ.
dvenavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
padumabhāsanāmāva 2- aṭṭhārasa mahīpatī
aṭṭhārasesu kappesu aṭṭhatāḷīsamāsiṁsu.

footnote: 1 ma. tatthaddasaṁ phussaṁ buddhaṁ. 2 ma. yu. ... ca.

page number: 190

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā padumapupphiyo thero imā gāthāyo
abhāsitthāti.
padumapupphiyattherassa apadānaṁ samattaṁ.
uddānaṁ
timiraṁ naṅgalipupphī nipannañjaliko adho
dve raṁsisaññi phalado saddasaññī ca secako
padumapupphī ca gāthāyo chapaññāsā pakittitā.
timirapupphiyavaggo navamo.
----------
dasamo sudhāvaggo
paṭhamaṁ sudhāpiṇḍiyattherāpadānaṁ (91)

[93] (pts. ap, 133) pūjārahe pūjayato buddhe yadica 1- sāvake
papañcasamatikkante tiṇṇasokapariddave.
te tādise pūjayato nibbute akutobhaye
na sakkā puññaṁ saṅkhātuṁ imettamapi kenaci.
catunnampi ca dīpānaṁ issaraṁ yodha kāraye
etissā 2- pūjanāyetaṁ kalaṁ nāgghati soḷasiṁ.

footnote: 1 ma. yu. yadiva. 2 ma. yu. ekissā.

page number: 191

siddhatthassa naraggassa cetiye iṭṭhakantare 1-
sudhāpiṇḍo mayā dinno vippasannena cetasā.
catunavute ito kappe yaṁ kammamakariṁ tadā
duggatiṁ nābhijānāmi paṭisaṅkhārassidaṁ phalaṁ.
ito tiṁsatikappamhi paṭisaṅkhārasavhayā
sattaratanasampannā terasa cakkavattino.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sudhāpiṇḍiyo thero imā gāthāyo
abhāsitthāti.
sudhāpiṇḍiyattherassa apadānaṁ samattaṁ.
dutiyaṁ supīṭhiyattherāpadānaṁ 2- (92)

[94] tissassa lokanāthassa suddhapīṭhaṁ adāsahaṁ
haṭṭho haṭṭhena cittena buddhassādiccabandhuno.
aṭṭhatiṁse 3- ito kappe rājā āsiṁ mahāruci
bhogo ca vipulo āsi sayanañca anappakaṁ.
pīṭhaṁ buddhassa datvāna vippasannena cetasā
anubhomi sakaṁ kammaṁ pubbe sukatamattano.

footnote: 1 ma. yu. phalitantare. 2 ma. yu. sucintikattherāpadānaṁ. 3 ma. aṭṭhārase.

page number: 192

dvenavute ito kappe yaṁ pīṭhaṁ adadiṁ tadā
duggatiṁ nābhijānāmi pīṭhadānassidaṁ phalaṁ.
aṭṭhatiṁse ito kappe tayo te cakkavattino
ruci uparuci ceva mahāruci tatiyako.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā supīṭhiyo thero imā gāthāyo
abhāsitthāti.
supīṭhiyattherassa apadānaṁ samattaṁ.
tatiyaṁ aḍḍhacelakattherāpadānaṁ (93)

[95] tissassāhaṁ bhagavato upaḍḍhadussamadāsahaṁ
paramakāruññapattomhi 1- duggatena 2- samappito.
upaḍḍhadussaṁ datvāna kappaṁ saggamhi modahaṁ
avasesesu kappesu kusalañcakarimahaṁ 3-.
dvenavute ito kappe yaṁ dussamadadiṁ tadā
duggatiṁ nābhijānāmi dussadānassidaṁ phalaṁ.
ekapaññāsakappamhi 4- rājāno cakkavattino
samantāodanā 5- nāma khattiyāsuṁ 6- janādhipā.

footnote: 1 ma. yu. paramakāpaññapattomhi. 2 po. yu. duggandhena. 3 ma. kusalaṁ kāritaṁ mayā.
footnote: yu. kusalaṁ tīritaṁ mayā. 4 ma. ekūnapaññāsakappamhi. 5 ma. samantacchadanā nāma.
footnote: 6 ma. bāttiṁsāsuṁ.

page number: 193

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā aḍḍhacelako thero imā gāthāyo
abhāsitthāti.
aḍḍhacelakattherassa apadānaṁ samattaṁ.
catutthaṁ sūcidāyakattherāpadānaṁ (94)

[96] kammārohaṁ pure āsiṁ bandhumāyaṁ puruttame
sūcidānaṁ mayā dinnaṁ vipassissa mahesino.
vajiraggasamaññāṇaṁ hoti kammena tādisaṁ
virāgomhi vimuttomhi pattomhi āsavakkhayaṁ.
atītā 1- ca bhavā sabbe vattamānā ca anāgatā
ñāṇena viciniṁ sabbaṁ sūcidānassidaṁ phalaṁ.
ekanavute ito kappe sattāsuṁ vajirāsamā
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sūcidāyako thero imā gāthāyo
abhāsitthāti.
sūcidāyakattherassa apadānaṁ samattaṁ.

footnote: 1 ma. yu. atīte ca bhave sabbe vattamāne ca anāgate.

page number: 194

pañcamaṁ gandhamāliyattherāpadānaṁ (95)

[97] siddhatthassa bhagavato gandhathūpaṁ akāsahaṁ
sumanehi paṭicchannaṁ buddhānucchavikaṁ ahaṁ.
kañcanagghiyasaṅkāsaṁ buddhaṁ lokagganāyakaṁ
indīvaraṁva jalitaṁ ādittaṁva hutāsanaṁ
byagghusabhaṁva pavaraṁ abhijātaṁva kesariṁ
nisinnaṁ samaṇānaggaṁ bhikkhusaṅghapurakkhataṁ.
vanditvā satthuno pāde pakkāmiṁ uttarāmukho
catunavute ito kappe gandhamālaṁ yato adaṁ.
buddhe katassa kārassa phalenāhaṁ visesato
duggatiṁ nābhijānāmi buddhapūjāyidaṁ phalaṁ.
cattāḷīsamhi ekūne kappe āsiṁsu soḷasa
devagandhasanāmā te rājāno cakkavattino.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā gandhamāliyo thero imā gāthāyo
abhāsitthāti.
gandhamāliyattherassa apadānaṁ samattaṁ.

page number: 195

chaṭṭhaṁ tipupphiyattherāpadānaṁ (96)

[98] (pts. ap, 136) migaluddho pure āsiṁ araññe kānane brahā 1-
pāṭaliṁ haritaṁ disvā tīṇi pupphāni okiriṁ.
sukkhapaṇṇāni 2- gaṇhitvā bahi chaḍḍesahaṁ tadā
antosuddhaṁ bahisuddhaṁ vimuttaṁ 3- ca anāsavaṁ.
sammukhā viya sambuddhaṁ vipassiṁ lokanāyakaṁ
pāṭaliṁ abhivādetvā tattha kālaṁ kato ahaṁ.
ekanavute ito kappe yaṁ bodhiṁ abhipūjayiṁ
duggatiṁ nābhijānāmi bodhipūjāyidaṁ phalaṁ.
samantapāsādikā nāma terasāsiṁsu rājino
ito tiṁsatikappamhi 4- cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā tipupphiyo thero imā gāthāyo
abhāsitthāti.
tipupphiyattherassa apadānaṁ samattaṁ.

footnote: 1 ma. yu. ahaṁ. 2 ma. patitapattāni. yu. sattapattāni. 3 ma. yu. suvimuttaṁ.
footnote: 4 ma. yu. tettiṁsakappamhi.

page number: 196

sattamaṁ madhupiṇḍikattherāpadānaṁ (97)

[99] vivane 1- kānane disvā appasadde nirākule
siddhatthaṁ isinaṁ seṭṭhaṁ āhutīnaṁ paṭiggahaṁ.
nibbutitaṁ 2- mahānāgaṁ nisabhājāniyaṁ yathā
osadhīva 3- virocantaṁ devasaṅghanamassitaṁ.
vitti me pāhunā tāva ñāṇaṁ uppajji tāvade
vuṭṭhitassa samādhimhā madhuṁ datvāna satthuno.
siddhatthassa bhagavato vipapasannena cetasā
vanditvā sirasā 4- pāde pakkāmiṁ pācināmukho.
catuttiṁsamhi kappamhi rājā āsiṁ sudassano
madhubhiṁsehi savati bhojanamhi ca tāvade
madhuvassaṁ pavassittha pubbakammassidaṁ phalaṁ.
catunavute ito kappe yaṁ madhuṁ adadiṁ tadā
duggatiṁ nābhijānāmi madhudānassidaṁ phalaṁ.
catuttiṁse ito kappe cattāro te sudassanā
sattaratanasampannā cakkavattī mahabbalā.
paṭisambhidā catasso vimokkhāpi ca aṭṭhime.
chaḷabhiññā sacchikatā kataṁ buddhassa sāsananti.

footnote: 1 po. vivite. ma. vipine. 2 ma. yu. nibbutattaṁ. 3 ma. yu. osadhiṁva.
footnote: 4 ma. yu. satthuno.

page number: 197

itthaṁ sudaṁ āyasmā madhupiṇḍiko thero imā gāthāyo
abhāsitthāti.
madhupiṇḍikattherassa apadānaṁ samattaṁ.
aṭṭhamaṁ senāsanadāyakattherāpadānaṁ (98)

[100] siddhatthassa bhagavato adāsiṁ paṇṇasantharaṁ
samantā upakārañca kusumaṁ okiriṁ ahaṁ.
pāsāde 1- ca guhaṁ rammaṁ anubhomi mahārahaṁ
mahagghāni ca pupphāni sayanebhivassanti 2- me.
sayanehaṁ tuvaṭṭāmi vicitte pupphasanthate
pupphavuṭṭhi ca sayane abhivassati tāvade.
catunavute ito kappe adāsiṁ paṇṇasantharaṁ
duggatiṁ nābhijānāmi santharassa idaṁ phalaṁ.
ßēhitāsanthārakā 3- nāma sattete cakkavattino
ito te pañcame kappe uppajjiṁsu janādhipā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā senāsanadāyako thero imā gāthāyo
abhāsitthāti.
senāsanadāyakattherassa apadānaṁ samattaṁ.

footnote: 1 ma. pāsādevaṁ guṇaṁ rammaṁ. 2 ma. yu. sayanebhisavante me. 3 ma. tiṇasantharakā nāma.

page number: 198

navamaṁ veyyāvaccakattherāpadānaṁ (99)

[101] vipassissa bhagavato mahāpuggagaṇo 1- ahu
veyyāvaccakaro āsiṁ sabbakiccesu byāvaṭo 2-.
deyyadhammo ca me natthi sugatassa mahesino
avandiṁ satthuno pāde vippasannena cetasā.
ekanavute ito kappe veyyāvaccaṁ akāsahaṁ
duggatiṁ nābhijānāmi veyyāvaccassidaṁ phalaṁ.
ito caṭṭhamake kappe rājā āsiṁ sucintiyo 3-
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā veyyāvaccako thero imā gāthāyo
abhāsitthāti.
veyyāvaccakattherassa apadānaṁ samattaṁ.
dasamaṁ buddhupaṭṭhākattherāpadānaṁ (100)

[102] vipassino bhagavato ahosiṁ saṅkhadhammako
niccupaṭṭhānayuttomhi sugatassa mahesino.

footnote: 1 ma. yu. mahāpūgagaṇo. 2 ma. vāvaṭo. 3 ma. yu. sucintito.

page number: 199

upaṭṭhānaphalampassaṁ 1- lokanāthassa tādino
saṭṭhituriyasahassāni parivārenti maṁ sadā
ekanavute ito kappe upaṭṭhahiṁ mahāisiṁ
duggatiṁ nābhijānāmi upaṭṭhānassidaṁ phalaṁ.
catunavute 2- ito kappe mahānigghosanāmakā
soḷasāsiṁsu rājāno cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā buddhupaṭṭhāko thero imā gāthāyo
abhāsitthāti.
buddhupaṭṭhākattherassa apadānaṁ samattaṁ.
uddānaṁ
sudhā pīṭhañca celañca kammāro gandhamāliyo
tipupphiyo madhu senā veyyāvacco va dhammako
samasaṭṭhiñca gāthāyo asmiṁ vagge pakittitā.
sudhāvaggo dasamo.
atha vagguddānaṁ
buddhavaggo hi paṭhamo sīhāsani subhūti ca
kuṇḍadhāno upāli ca vījanī sakacittanī

footnote: 1 ma. yu. upaṭṭhānaphalampassa. 2 ma. catuvīse.

page number: 200

nāgasamālo timiri sudhāvaggena te dasa
catuddasasatā gāthā pañcapaññāsameva ca.
buddhavaggadasakaṁ.
paṭhamasatakaṁ samattaṁ.
---------
ekādasamo bhikkhadāyivaggo
paṭhamaṁ bhikkhadāyakattherāpadānaṁ (101)

[103] (pts. ap, 140) suvaṇṇavaṇṇaṁ sambuddhaṁ āhutīnampaṭiggahaṁ
pavanā 1- abhinikkhantaṁ vānā 2- nibbānamāgataṁ.
kaṭacchubhikkhapādāsiṁ siddhatthassa mahesino
paññassa upasantassa mahāvīrassa tādino.
padenānupadāyanto 3- nibbāpentaṁ 4- mahājanaṁ
vitti 5- me pāhunā tāva buddhassādiccabandhuno.
catunavute ito kappe yaṁ dānamadadiṁ tadā
duggatiṁ nābhijānāmi bhikkhadānassidaṁ phalaṁ.
sattāsītimhito kappe mahāreṇussanāmakā
sattaratanasampannā sattete cakkavattino.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. yu. pavarā. 2 ma. vanā. 3 ma. padenānupadāyantaṁ. 4 ma. nibbāpente.
footnote: 5 ma. uḷārā vitti me jātā buddhe ādiccabandhane.

page number: 201

itthaṁ sudaṁ āyasmā bhikkhadāyako thero imā gāthāyo
abhāsitthāti.
bhikkhadāyakattherassa apadānaṁ samattaṁ.
dutiyaṁ ñāṇasaññikattherāpadānaṁ (102)

[104] suvaṇṇavaṇṇaṁ sambuddhaṁ nisabhājāniyaṁ yathā
tidhāppabhinnaṁ mātaṅgaṁ kuñjaraṁva mahesinaṁ.
obhāsentaṁ disā sabbā sālarājaṁva 1- pupphitaṁ
rathiyā paṭipajjantaṁ lokajeṭṭhaṁ naruttamaṁ 2-.
Ñāṇe cittaṁ pasādetvā paggahetvāna añjaliṁ
pasannacitto sumano siddhatthaṁ abhivādayiṁ.
catunavute ito kappe yaṁ kammamakariṁ tadā
duggatiṁ nābhijānāmi ñāṇasaññāyidaṁ phalaṁ.
tesattatimhito kappe soḷasāsuṁ naruttamā
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ñāṇasaññiko thero imā gāthāyo
abhāsitthāti.
Ñāṇasaññikattherassa apadānaṁ samattaṁ.

footnote: 1 ma. yu. uḷurājaṁva pūritaṁ. 2 ma. apassahaṁ.

page number: 202

tatiyaṁ uppalahatthiyattherāpadānaṁ (103)

[105] tivarāyaṁ nivāsīhaṁ ahosiṁ māliko tadā
addasaṁ virajaṁ buddhaṁ siddhatthaṁ lokapūjitaṁ.
pasannacitto sumano pupphahatthaṁ adāsahaṁ
yattha yatthupapajjāmi tassa kammassa vāhasā.
anubhomi phalaṁ iṭṭhaṁ pubbe sukatamattano
parikkhitto sumallehi sasaññāya 1- idaṁ phalaṁ.
catunavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
catunavute upādāya ṭhapetvā vattamānakaṁ
pañca rājasatā tattha najjupamasanāmakā 2-.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā uppalahatthiyo thero imā gāthāyo
abhāsitthāti.
uppalahatthiyattherassa apadānaṁ samattaṁ.
catutthaṁ padapūjakattherāpadānaṁ (104)

[106] siddhatthassa bhagavato jātipupphamadāsihaṁ
pādesu satta pupphāni hāsenokiritāni 3- me.

footnote: 1 ma. pupphadānassidaṁ phalaṁ. 2 ma. najjasamasanāmakā. 3 yu. hāsenokāritāni.

page number: 203

tena kammenahaṁ ajja abhibhomi narāmare
dhāremi antimaṁ dehaṁ sammāsambuddhasāsane.
catunavute ito kappe yaṁ pupphamabhiropayiṁ
duggatiṁ nābhijānāmi pupphapūjāyidaṁ phalaṁ.
samantagandhanāmāsuṁ terasa cakkavattino
ito pañcamake kappe cāturantā gaṇādhipā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā padapūjako thero imā gāthāyo
abhāsitthāti.
padapūjakattherassa apadānaṁ samattaṁ.
pañcamaṁ muṭṭhipupphiyattherāpadānaṁ (105)

[107] sudassanoti nāmena mālākāro ahaṁ tadā
addasaṁ virajaṁ buddhaṁ lokajeṭṭhaṁ narāsabhaṁ.
jātipupphaṁ gahetvāna pūjayiṁ padumuttaraṁ
visuddhacakkhu sumano dibbacakkhuṁ samajjhagaṁ.
etissā buddhapūjāya cittassa paṇidhīhi ca
kappānaṁ satasahassaṁ duggatiṁ nūpapajjahaṁ.

page number: 204

soḷasāsiṁsu rājāno devuttarasanāmakā
chattiṁsamhi ito kappe cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā muṭṭhipupphiyo thero imā gāthāyo
abhāsitthāti.
muṭṭhipupphiyattherassa apadānaṁ samattaṁ.
chaṭṭhaṁ udakapūjakattherāpadānaṁ (106)

[108] suvaṇṇavaṇṇaṁ sambuddhaṁ gacchantaṁ anilañjase
ghaṭāsanaṁva jalitaṁ ādittaṁva hutāsanaṁ.
pāṇinā udakaṁ gayha ākāse ukkhipiṁ ahaṁ
sampaṭicchi mahāvīro buddho kāruṇiko mayi 1-.
antalikkhe ṭhito satthā padumuttaranāmako
mama saṅkappamaññāya imā gāthā abhāsatha.
iminādakadānena 2- pītiuppādanena ca
kappasatasahassamhi duggatiṁ nūpapajjati.
tena kammena dipadinda lokajeṭṭha narāsabha
pattomhi acalaṁ ṭhānaṁ hitvā jayaparājayaṁ.

footnote: 1 ma. isi. 2 yu. iminodakadānena.

page number: 205

sahassarājanāmena tayo te cakkavattino
pañcasaṭṭhikappasate cāturantā janādhipā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā udakapūjako thero imā gāthāyo
abhāsitthāti.
udakapūjakattherassa apadānaṁ samattaṁ.
sattamaṁ naḷamāliyattherāpadānaṁ (107)

[109] padumuttarabuddhassa lokajeṭṭhassa tādino
tiṇatthare nisinnassa upasantassa tādino.
naḷamālaṁ gahetvāna bandhitvā vījaniṁ ahaṁ
buddhassa upanāmesiṁ dipadindassa tādino.
paṭaggahetvāna sabbaññū vījaniṁ lokanāyako
mama saṅkappamaññāya imaṁ gāthaṁ abhāsatha.
yathā me kāyo nibbāyi pariḷāho na vijjati
tatheva tividhaggīhi cittaṁ tava vimuccatu.
sabbe devā samāgañchuṁ yekeci dumanissitā
sussāma buddhavacanaṁ hāsayantañca dāyakaṁ.

page number: 206

nisinno bhagavā tattha devasaṅghapurakkhato
dāyakaṁ sampahaṁsento imā gāthā abhāsatha.
iminā vījanidānena cittassa paṇidhīhi ca
subbato nāma nāmena cakkavatti bhavissati.
tena kammāvasesena sukkamūlena codito
māluto nāma nāmena cakkavatti bhavissati.
iminā vījanidānena sammānavipulena ca
kappasatasahassamhi duggatiṁ nūpapajjati.
tiṁsakappasahassamhi subbatā aṭṭhatiṁsa te
ekūnatiṁsasahasse aṭṭha mālutanāmakā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā naḷamāliyo thero imā gāthāyo
abhāsitthāti.
naḷamāliyattherassa apadānaṁ samattaṁ.
sattamaṁ bhāṇavāraṁ.
aṭṭhamaṁ āsanupaṭṭhāyakattherāpadānaṁ (108)

[110] kānanaṁ vanamoggayha appasaddaṁ nirākulaṁ
sīhāsanaṁ mayā dinnaṁ atthadassissa tādino.

page number: 207

mālahatthaṁ gahetvāna katvā ca naṁ padakkhiṇaṁ
satthāraṁ payirupāsitvā pakkāmiṁ uttarāmukho.
tena kammena dipadinda lokajeṭṭha narāsabha
sannibbāpemi attānaṁ bhavā sabbe samūhatā.
aṭṭhārase kappasate yaṁ dānamadadiṁ tadā
duggatiṁ nābhijānāmi sīhāsanassidaṁ phalaṁ.
ito sattakappasate sannibbāpakakhattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā āsanupaṭṭhāyako thero imā gāthāyo
abhāsitthāti.
āsanupaṭṭhāyakattherassa apadānaṁ samattaṁ.
navamaṁ biḷālidāyakattherāpadānaṁ (109)

[111] (pts. ap, 145) himavantassa avidūre vasāmi paṇṇasanthare
ghāsesu gedhamāpanno seyyasīlovahaṁ 1- tadā.
khaṇamālukalambāni 2- biḷālitakkaḷāni ca
kolaṁ bhallātakaṁ bellaṁ 3- āhatvā paṭiyāditaṁ.

footnote: 1 ma. seyyalolo cahaṁ tadā. 2 ma. yu. khanatālukalambāni. 3 ma. billaṁ.

page number: 208

padumuttaro lokavidū āhutīnaṁ paṭiggaho
mama saṅkappamaññāya āgacchi mama santikaṁ.
upāgataṁ mahānāgaṁ devadevaṁ narāsabhaṁ
biḷāliṁ paggahetvāna pattamhi okiriṁ ahaṁ.
paribhuñji mahāvīro tosayanto mamaṁ tadā
paribhuñjitvāna sabbaññū imaṁ gāthaṁ abhāsatha.
sakaṁ cittaṁ pasādetvā biḷāliṁ me adā tuvaṁ
kappānaṁ satasahassaṁ duggatiṁ nūpapajjasi.
carimaṁ vattate mayhaṁ bhavā sabbe samūhatā
dhāremi antimaṁ dehaṁ sammāsambuddhasāsane.
catupaññāsito kappe sumekhalimasavhayo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā biḷālidāyako thero imā gāthāyo
abhāsitthāti.
biḷālidāyakatthessa apadānaṁ samattaṁ.

page number: 209

dasamaṁ reṇupūjakattherāpadānaṁ (110)

[112] (pts. ap, 146) suvaṇṇavaṇṇaṁ sambuddhaṁ sataraṁsīva bhāṇumaṁ
obhāsentaṁ disā sabbā uḷurājaṁva pūritaṁ.
purakkhataṁ sāvakehi sāgareneva 1- medaniṁ
nāgaṁ paggayha reṇūhi vipassissābhiropayiṁ.
ekanavute ito kappe yaṁ reṇumabhipūjayiṁ
duggatiṁ nābhijānāmi buddhapūjāyidaṁ phalaṁ.
paṇṇatāḷīsito kappe reṇu nāmāsi khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā reṇupūjako thero imā gāthāyo
abhāsitthāti.
reṇupūjakattherassa apadānaṁ samattaṁ.
uddānaṁ
bhikkhadāyī ñāṇasaññī hatthiyo padapūjako
muṭṭhipupphī udakado naḷamālī nidhāvako 2-
biḷālidāyi reṇu ca gāthāyo cha ca saṭṭhi ca.
bhikkhadāyivaggo ekādasamo.

footnote: 1 ma. sāgareheva. 2 ma. upaṭṭhako. yu. nivāsako.

page number: 210

dvādasamo mahāparivāravaggo
paṭhamaṁ mahāparivārattherapadānaṁ (111)

[113] vipassī nāma bhagavā lokajeṭṭho narāsabho
aṭṭhasaṭṭhisahassehi pāvisi bandhumaṁ tadā.
nagarā abhinikkhamma agamiṁ dīpacetiyaṁ
addasaṁ virajaṁ buddhaṁ āhutīnaṁ paṭiggahaṁ.
cullāsītisahassāni yakkhā mayhaṁ upantike
upaṭṭhahanti sakkaccaṁ indaṁva tidasā gaṇā.
bhavanā abhinikkhamma dussaṁ paggayhahaṁ tadā
sirasā abhivādesiṁ tañcādāsiṁ mahesino.
aho buddhā aho dhammā aho no satthusampadā
buddhassa ānubhāvena vasudhāyaṁ pakampatha.
tañca acchariyaṁ disvā abbhūtaṁ lomahaṁsanaṁ
buddhe cittaṁ pasādemi dipadindamhi tādine.
sohaṁ cittaṁ pasādetvā dussaṁ datvāna satthuno
saraṇañca upāgañchiṁ sāmacco saparijjano.
ekanavute ito kappe yaṁ kammamakariṁ tadā
duggatiṁ nābhijānāmi buddhapūjāyidaṁ phalaṁ.
ito paṇṇarase kappe soḷasāsiṁsu vāhanā
sattaratanasampannā cakkavattī mahabbalā.

page number: 211

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā mahāparivāro thero imā gāthāyo
abhāsitthāti.
mahāparivārattherassa apadānaṁ samattaṁ.
dutiyaṁ sumaṅgalattherāpadānaṁ (112)

[114] atthadassī jinavaro lokajeṭṭho narāsabho
vihārā abhinikkhamma taḷākaṁ upasaṅkami.
nhātvā pitvā ca sambuddho uttaritvekacīvaro
aṭṭhāsi bhagavā tattha vilokento disodisaṁ.
bhavane upaviṭṭhohaṁ addasaṁ lokanāyakaṁ
haṭṭho haṭṭhena cittena appoṭhesiṁ ahaṁ tadā.
sataraṁsiṁva jotantaṁ pabhāsantaṁva kañcanaṁ
nacce gīte ca yuttohaṁ pañcaṅgaturiyepica.
yaṁ yaṁ yonūpapajjāmi devattaṁ atha mānusaṁ
sabbe satte abhibhomi vipulo hoti me yaso.
namo te purisājañña namo te purisuttama
attānaṁ tosayitvāna pare tosesi tvaṁ muni.

page number: 212

pariggahitvā 1- nisīditvā hāsaṁ katvāna subbato
upaṭṭhahitvāna sambuddhaṁ tusitaṁ upapajjahaṁ.
soḷasito kappasate dvinavā ekacintitā
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sumaṅgalo thero imā gāthāyo
abhāsitthāti.
sumaṅgalattherassa apadānaṁ samattaṁ.
tatiyaṁ saraṇagamaniyattherāpadānaṁ (113)

[115] ubhinnaṁ devarājūnaṁ saṅgāmo paccupaṭṭhito 2-
ahosi samupabyuḷho mahāghoso avattatha.
padumuttaro lokavidū āhutīnaṁ paṭiggaho
antalikkhe ṭhito satthā saṁvejesi mahājanaṁ.
sabbe devā attamanā nikkhittakavacāvudhā
sambuddhaṁ abhivāditvā ekaggāsiṁsu tāvade.
mayhaṁ saṅkappamaññāya vācāsabhimudīrayi
anukampako lokavidū nibbāpesi mahājanaṁ.

footnote: 1 ma. pariggahe. 2 ma. samupaṭṭhito.

page number: 213

paduṭṭhacitto manujo ekaṁ pāṇaṁ viheṭhayaṁ
tena cittappadosena apāyaṁ upapajjati.
saṅgāmasī sa nāgova bahupāṇe viheṭhayaṁ
nibbāpetha sakaṁ cittaṁ mā haññittha punappunaṁ.
dvinnaṁpi yakkharājūnaṁ senāpi samitā ahu 1-
saraṇañca upāgañchuṁ lokajeṭṭhaṁ sutādinaṁ.
saññāpetvāna janataṁ uddhari pana cakkhumā 2-
pekkhamānova devehi pakkāmi uttarāmukho.
paṭhamaṁ saraṇaṁ gañchiṁ dipadindassa tādino
kappānaṁ satasahassaṁ duggatiṁ nūpapajjahaṁ.
mahācundabhināmā ca soḷasāsuṁ rathesabhā
tiṁsakappasahassamhi rājāno cakkavattino.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā saraṇagamaniyo thero imā gāthāyo
abhāsitthāti.
saraṇagamaniyattherassa apadānaṁ samattaṁ.
catutthaṁ ekāsaniyattherāpadānaṁ (114)

[116] varuṇo nāma nāmena devarājā ahaṁ tadā
upaṭṭhapesiṁ sambuddhaṁ sayoggabalavāhano.

footnote: 1 ma. yu. senāsāvimhitā ahu. 2 ma. padamuddhari cakkhumā.

page number: 214

nibbute lokanāthamhi atthadassidipaduttame 1-
turiyaṁ sabbamādāya agamaṁ bodhimuttamaṁ.
vāditena ca naccena sabbatāḷasamāhito 2-
sammukhā viya sambuddhaṁ upaṭṭhiṁ bodhimuttamaṁ.
upaṭṭhahitvā taṁ bodhiṁ dharaṇīrūhapādapaṁ
pallaṅkaṁ ābhujitvāna tattha kālaṁ kato ahaṁ.
sakakammābhiraddhohaṁ pasanno bodhimuttame
tena cittappasādena nimmānaṁ upapajjahaṁ.
saṭṭhī turiyasahassāni parivārenti maṁ sadā
manussesu ca devesu vattamānaṁ bhavābhave.
tidhaggī 3- nibbutā mayhaṁ bhavā sabbe samūhatā
dhāremi antimaṁ dehaṁ sammāsambuddhasāsane.
subāhu nāma nāmena catuttiṁsāsu khattiyā
sattaratanasampannā pañcakappasate ito.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ekāsaniyo thero imā gāthāyo
abhāsitthāti.
ekāsaniyattherassa apadānaṁ samattaṁ.

footnote: 1 ma. yu. atthadassīnaruttame. 2 ma. yu. sammatāḷasamāhito. 3 ma. yu. tividhaggī.

page number: 215

pañcamaṁ suvaṇṇapupphiyattherāpadānaṁ (115)

[117] vipassī nāma bhagavā lokajeṭṭho narāsabho
nisinno janakāyassa desesi amataṁ padaṁ.
tassāhaṁ dhammaṁ sutvāna dipadindassa tādino
sovaṇṇapupphāni cattāri buddhassa abhiropayiṁ.
suvaṇṇachadanaṁ āsi yāvatā parisā tadā
buddhābhā ca suvaṇṇābhā āloko vipulo ahu.
udaggacitto sumano vedajāto katañjalī
pītisañjanano 1- tesaṁ diṭṭhadhammasukhāvaho.
āyācitvāna sambuddhaṁ vanditvāna ca subbataṁ
pāmojjaṁ janayitvāna sakaṁ bhavanupāvisiṁ.
bhavanaṁ 2- upaviṭṭhohaṁ buddhaseṭṭhaṁ anussariṁ
tena cittappasādena tusitaṁ upapajjahaṁ.
ekanavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
soḷasāsiṁsu rājāno nemisammatanāmakā
tetāḷīse ito kappe cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. yu. vittisañjanano. 2 ma. yu. bhavane.

page number: 216

itthaṁ sudaṁ āyasmā suvaṇṇapupphiyo thero imā gāthāyo
abhāsitthāti.
suvaṇṇapupphiyattherassa apadānaṁ samattaṁ.
chaṭṭhaṁ citakapūjakattherāpadānaṁ (116)

[118] (pts. ap, 151) vasāmi rājāyatane sāmacco saparijjano
parinibbute bhagavati sikhino lokabandhuno 1-.
pasannacitto sumano citakaṁ agamāsahaṁ
turiyaṁ tattha vādetvā gandhamālaṁ samokiriṁ.
citakamhi pūjaṁ katvāna vanditvā citakaṁ ahaṁ
pasannacitto sumano sakaṁ bhavanupāgamiṁ.
bhavane upaviṭṭhohaṁ citakapūjaṁ anussariṁ
tena kammena dipadinda lokajeṭṭha narāsabha.
anubhutvāna sampattiṁ devesu mānusesu ca
pattomhi acalaṁ ṭhānaṁ hitvā jayaparājayaṁ.
ekattiṁse ito kappe yaṁ pupphamabhiropayiṁ
duggatiṁ nābhijānāmi citakapūjāyidaṁ phalaṁ.
ekūnatiṁse kappamhi ito soḷasa rājino
uggatā nāma nāmena cakkavattī mahabbalā.

footnote: 1 yu. sikhine lokabandhune.

page number: 217

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā citakapūjako thero imā gāthāyo
abhāsitthāti.
citakapūjakattherassa apadānaṁ samattaṁ.
sattamaṁ buddhasaññakattherāpadānaṁ (117)

[119] yadā vipassi lokaggo āyusaṅkhāramossaji
paṭhavī sampakampittha medanījalamekhalā.
ogataṁ 1- vitataṁ mayhaṁ suci cittaṁ papañcakaṁ
bhavanaṁpi pakampittha buddhassa āyusaṅkhaye.
tāso mayhaṁ samuppanno bhavane sampakampite
uppādo nu kimatthāya āloko vipulo ahu.
vessavaṇṇo idhāgamma nibbāpesi mahājanaṁ
pāṇabhūtaṁ 2- bhayaṁ natthi ekaggā hotha sagāravā 3-.
aho buddho aho dhammo aho no satthusampadā
yasmiṁ uppajjamānasmiṁ paṭhavī sampakampati.
buddhānubhāvaṁ kittetvā kappaṁ saggamha modahaṁ
avasesesu kappesu kusalaṁ karitaṁ mayā.

footnote: 1 ma. yu. otataṁ vitataṁ mayhaṁ suvicittavaṭaṁsakaṁ. ma. vitataṁ vithataṁ. 2 ma. pāṇabhūte.
footnote: 3 ma. yu. susaṁvutā.

page number: 218

ekanavute ito kappe yaṁ saññamalabhiṁ tadā
duggatiṁ nābhijānāmi buddhasaññāyidaṁ phalaṁ.
ito cuddasakappamhi rājā āsiṁ patāpavā
samito nāma nāmena cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā buddhasaññako thero imā gāthāyo
abhāsitthāti.
buddhasaññakattherassa apadānaṁ samattaṁ.
aṭṭhamaṁ maggasaññakattherāpadānaṁ (118)

[120] padumuttarabuddhassa sāvakā vanacārino
vippanaṭṭhā brahāraññe andhāva anusuyyare.
anussaritvā sambuddhaṁ padumuttaranāyakaṁ
tassa te munino puttā vippanaṭṭhā mahāvane.
bhavanā oruhitvāna āgamiṁ bhikkhusantike
tesaṁ maggañca ācikkhiṁ bhojanañca adāsahaṁ.
tena kammena dipadinda lokajeṭṭha narāsabha
jātiyā sattavassena arahattaṁ apāpuṇiṁ.

page number: 219

sacakkhu nāma nāmena dvādasa cakkavattino
sattaratanasampannā pañcakappasate ito.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā maggasaññako thero imā gāthāyo
abhāsitthāti.
maggasaññakattherassa apadānaṁ samattaṁ.
navamaṁ paccupaṭṭhānasaññakattherāpadānaṁ (119)

[121] atthadassimhi sugate nibbute samanantarā
yakkhayoniṁ upapajjiṁ yasaṁ patto cahaṁ tadā.
dulladdhaṁ vata me āsi duppabhātaṁ duruṭṭhitaṁ
yaṁ me bhoge vijjamāne parinibbāyi cakkhumā.
mama saṅkappamaññāya sāgaro nāma sāvako
mamuddharitukāmo so āgañchi mama santike 1-.
kiṁ nu socasi mā bhāyi cara dhammaṁ sumedhasa
anuppadinnā buddhena sabbesaṁ vijjasampadā.
yo ca pūjeyya sambuddhaṁ tiṭṭhantaṁ 2- lokanāyakaṁ
dhātuṁ sāsapamattampi nibbutassāpi pūjaye.

footnote: 1 ma. yu. santikaṁ. 2 yu. siddhatthaṁ.

page number: 220

same cittappasādamhi samaṁ puññaṁ mahaggataṁ
tasmā thūpaṁ karitvāna pūjehi jinadhātuyo.
sāgarassa vaco sutvā buddhathūpaṁ akāsahaṁ
pañca vasse paricariṁ munino thūpamuttamaṁ.
tena kammena dipadinda lokajeṭṭha narāsabha
sampattiṁ anubhotvāna arahattaṁ apāpuṇiṁ.
bhūripaññāva cattāro sattakappasate ito
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā paccupaṭṭhānasaññako thero imā gāthāyo
abhāsitthāti.
paccupaṭṭhānasaññakattherassa apadānaṁ samattaṁ.
dasamaṁ jātipūjakattherāpadānaṁ (120)

[122] (pts. ap, 154) jāyantassa vipassissa āloko vipulo ahu
paṭhavī ca pakampittha sasāgarā sapabbatā.
nemittā ca viyākaṁsu buddho loke bhavissati
aggo ca sabbasattānaṁ janataṁ uddharissati.

page number: 221

nemittānaṁ suṇitvāna jātipūjaṁ akāsahaṁ
edisā pūjanā natthi yādisā jātipūjanā.
saṁharitvāna 1- kusalaṁ sakaṁ cittaṁ pasādayiṁ
jātipūjaṁ karitvāna tattha kālaṁ kato ahaṁ.
yaṁ yaṁ yonūpapajjāmi devattaṁ atha mānusaṁ
sabbe satte atītomhi 2- jātipūjāyidaṁ phalaṁ.
dhātiyo maṁ upaṭṭhanti mama cittavasānugā
na te 3- sakkonti kopetuṁ jātipūjāyidaṁ phalaṁ.
ekanavute ito kappe yaṁ pūjamakariṁ tadā
duggatiṁ nābhijānāmi jātipūjāyidaṁ phalaṁ.
supāricariyā nāma catuttiṁsa janādhipā
ito tatiyakappamhi cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā jātipūjako thero imā gāthāyo
abhāsitthāti.
jātipūjakattherassa apadānaṁ samattaṁ.
uddānaṁ
parivārasumaṅgalyā 4- saraṇāsanapupphikā
citapūjī buddhasaññī maggupaṭṭhānajātinā

footnote: 1 ma. saṅkharitvāna. yu. saṁsaritvāna. 2 ma. yu. abhibhomi. 3 ma. tā.
footnote: 4 ma. parivārasumaṅgalā saraṇāsanapupphiyā.

page number: 222

gāthāyo navuti vuttā gaṇitāyo vibhāvihīti.
mahāparivāravaggo dvādasamo.
----------
terasamo sereyyavaggo
paṭhamaṁ sereyyakattherāpadānaṁ (121)

[123] (pts. ap, 155) ajjhāyiko mantadharo tiṇṇaṁ vedāna pāragū
abbhokāse ṭhito santo addasaṁ lokanāyakaṁ.
sīhaṁ yathā vanacaraṁ byaggharājaṁva nittasaṁ
tidhappabhinna mātaṅgaṁ kuñjaraṁva mahesinaṁ.
sereyyakaṁ gahetvāna ākāse ukkhipiṁ ahaṁ
buddhassa ānubhāvena parivārenti sabbaso.
adhiṭṭhahi mahāvīro sabbaññū lokanāyako
samantā pupphachadanaṁ okiriṁsu narāsabhaṁ.
tato sā pupphakañcukā antovaṇṭā bahimukhā
sattāhaṁ chadanaṁ katvā tato antaradhāyatha.
tañca acchariyaṁ disvā abbhūtaṁ lomahaṁsanaṁ
buddhe cittaṁ pasādesiṁ sugate lokanāyake.
tena cittappasādena sukkamūlena codito
kappānaṁ satasahassaṁ duggatiṁ nūpapajjahaṁ.

page number: 223

paṇṇarasasahassamhi kappānaṁ pañcavīsate
vilāmālā sanāmā ca 1- cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sereyyako thero imā gāthāyo
abhāsitthāti.
sereyyakattherassa apadānaṁ samattaṁ.
dutiyaṁ pupphathūpiyattherāpadānaṁ (122)

[124] himavantassa avidūre kukkuro nāma pabbato
vemajjhe tassa vasati brāhmaṇo mantapāragū.
pañca sissasahassāni parivārenti maṁ sadā
pubbuṭṭhāyī ca te āsuṁ mantesu ca visāradā.
buddho loke samuppanno taṁ vijānātha no bhavaṁ
asīti byañjanānassa battiṁsa varalakkhaṇā.
byāmappabho jinavaro ādiccova virocati
sissānaṁ vacanaṁ sutvā brāhmaṇo mantapāragū.
assamā abhinikkhamma disaṁ pucchati brāhmaṇo 2-
yamhi dese mahāvīro vasati lokanāyako.
tāhaṁ disvā 3- namassissaṁ jinaṁ appaṭipuggalaṁ
udaggacitto sumano pūjesiṁ taṁ tathāgataṁ.

footnote: 1 ma. vītamalā sanāmā ca. yu. cīnamālā sanāmā ca. 2 ma. sissako.
footnote: 3 ma. disaṁ. yu. na hi disvāna passissaṁ.

page number: 224

etha sissā gamissāma dakkhissāma tathāgataṁ
vanditvā satthuno pāde sossāma jinasāsanaṁ.
ekāhaṁ abhinikkhamma byādhiṁ paṭilabhiṁ ahaṁ
byādhinā pīḷito santo sālanto sayituṁ gamiṁ 1-.
sabbe sisse samānetvā apucchiṁ te tathāgataṁ
kīdisaṁ lokanāthassa guṇaṁ paramabuddhino.
te me puṭṭhā byākariṁsu yathā dassāvino tathā
sakkaccaṁ buddhaseṭṭhaṁ taṁ dassesuṁ mama sammukhā.
tesāhaṁ vacanaṁ sutvā sakaṁ cittaṁ pasādayiṁ
pupphehi thūpaṁ karitvāna tattha kālaṁ kato ahaṁ.
te me sarīraṁ jhāpetvā agamuṁ buddhasantike 2-
añjaliṁ paggahitvāna satthāraṁ abhivādayuṁ.
pupphehi thūpaṁ karitvāna sugatassa mahesino
kappānaṁ satasahassaṁ duggatiṁ nūpapajjahaṁ.
cattāḷīsasahassamhi kappe soḷasa khattiyā
nāmenaggisamā nāma cakkavattī mahabbalā.
vīsakappasahassamhi rājāno cakkavattino
ghaṭāsanasamā nāma aṭṭhattiṁsa mahīpatī
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. sālaṁ vāsayituṁ gamiṁ. yu. sālaṁ vesayituṁ gamiṁ. 2 ma. buddhasantikaṁ.

page number: 225

itthaṁ sudaṁ āyasmā pupphathūpiyo thero imā gāthāyo
abhāsitthāti.
pupphathūpiyattherassa apadānaṁ samattaṁ.
tatiyaṁ pāyāsadāyakattherāpadānaṁ (123)

[125] (pts. ap, 157) suvaṇṇavaṇṇaṁ sambuddhaṁ battiṁsavaralakkhaṇaṁ 1-
pavanā abhinikkhantaṁ bhikkhusaṅghapurakkhataṁ.
sahatthā 2- kaṁsapāṭiyā vaḍḍhetvā pāyāsaṁ ahaṁ
āhutiṁ yiṭṭhukāmo so agamiṁ sambaliṁ ahaṁ 3-.
bhagavā tamhi samaye lokajeṭṭho narāsabho
caṅkamaṁ susamāruḷho ambare anilāyane.
tañca acchariyaṁ disvā abbhūtaṁ lomahaṁsanaṁ
ṭhapayitvā kaṁsapāṭiṁ vipassī abhivādayiṁ.
tuvaṁ buddhosi 4- sabbaññū sadevake samānuse
anukampaṁ upādāya paṭiggaṇha mahāmuni.
paṭiggaṇhāsi bhagavā sabbaññū lokanāyako
mama saṅkappamaññāya satthā loke anuttaro 5-.
ekanavute ito kappe yaṁ dānamadadiṁ tadā
duggatiṁ nābhijānāmi pāyāsassa idaṁ phalaṁ.
ekatāḷīsito kappe buddho nāmāsi khattiyo
sattaratanasampanno cakkavatti mahabbalo.

footnote: 1 ma. suvaṇṇavaṇṇo sambuddho .pe. bhikkhu saṅghapurakkhato. 2 ma. mahaccā.
footnote: 3 ma. upanesiṁ baliṁ ahaṁ. 4 ma. yu. devosi. 5 ma. yu. mahāmuni.

page number: 226

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pāyāsadāyako thero imā gāthāyo
abhāsitthāti.
pāyāsadāyakattherassa apadānaṁ samattaṁ.
catutthaṁ gandhodakiyattherāpadānaṁ (124)

[126] nisajja pāsādavare vipassiṁ addasaṁ jinaṁ
kakudhaṁ vilasantaṁva sabbaññuttamanāsakaṁ 1-.
pāsādassāvidūre ca gacchati lokanāyako
pabhā niddhāvate tassa sataraṁsimhi nibbute 2-.
gandhodakaṁ ca paggayha buddhaseṭṭhaṁ samokiriṁ
tena cittappasādena tattha kālaṁ kato ahaṁ.
ekanavute ito kappe yaṁ gandhodakamokiriṁ
duggatiṁ nābhijānāmi buddhapūjāyidaṁ phalaṁ.
ekattiṁse ito kappe sugandho nāma khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. sabbaññuṁ tamanāsakaṁ. yu. sabbaññutamanāsavaṁ. 2 ma. yathā ca sataraṁsino.

page number: 227

itthaṁ sudaṁ āyasmā gandhodakiyo thero imā gāthāyo
abhāsitthāti.
gandhodakiyattherassa apadānaṁ samattaṁ.
pañcamaṁ sammukhāthavikattherāpadānaṁ (125)

[127] jāyamāne vipassamhi nimittaṁ byākariṁ ahaṁ
nibbāpayaṁ ca janataṁ buddho loke bhavissati.
yasmiṁ ca jāyamānasmiṁ dasasahassī pakampati
sodāni bhagavā satthā dhammaṁ deseti cakkhumā.
yasmiṁ ca jāyamānasmiṁ āloko vipulo ahu
sodāni bhagavā satthā dhammaṁ deseti cakkhumā.
yasmiṁ ca jāyamānasmiṁ saritāyo na sandisuṁ 1-
sodāni bhagavā satthā dhammaṁ deseti cakkhumā.
yasmiṁ ca jāyamānasmiṁ avīciggi na pajjali
sodāni bhagavā satthā dhammaṁ deseti cakkhumā.
yasmiṁ ca jāyamānasmiṁ pakkhisaṅgho na sañcari
sodāni bhagavā satthā dhammaṁ deseti cakkhumā.
yasmiñca jāyamānasmiṁ vātakkhandho na vāyati
sodāni bhagavā satthā dhammaṁ deseti cakkhumā.

footnote: 1 ma sandayuṁ.

page number: 228

yasmiñca jāyamānasmiṁ sabbaratanāni jotisuṁ
sodāni bhagavā satthā dhammaṁ deseti cakkhumā.
yasmiñca jāyamānasmiṁ sattāsuṁ padavikkamā
sodāni bhagavā satthā dhammaṁ deseti cakkhumā.
jātamattova sambuddho disā sabbā vilokayi
vācāsabhimudīresi esā buddhāna dhammatā.
saṁvejayitvā janataṁ thavitvā lokanāyakaṁ
sambuddhaṁ abhivāditvā pakkāmiṁ pācināmukho.
ekanavute ito kappe yaṁ buddhamabhithomayiṁ
duggatiṁ nābhijānāmi thomanāya idaṁ phalaṁ.
ito navutikappamhi sammukhāthavikavhayo
sattaratanasampanno cakkavatti mahabbalo.
paṭhavīdundubhi nāma ekūnanavutimhito
sattaratanasampanno cakkavatti mahabbalo.
aṭṭhāsītimhito kappe obhāso nāma khattiyo
sattaratanasampanno cakkavatti mahabbalo.
sattāsītimhito kappe saritacchedanavhayo
sattaratanasampanno cakkavatti mahabbalo.
agginibbāpano nāma kappānaṁ chaḷasītiyā
sattaratanasampanno cakkavatti mahabbalo.

page number: 229

rājā vātasamo nāma kappānaṁ pañcasītiyā
sattaratanasampanno cakkavatti mahabbalo.
gatipacchedano nāma kappānaṁ cullasītiyā 1-
sattaratanasampanno cakkavatti mahabbalo.
ratanappajjalo nāma kappānaṁ te asītiyā
sattaratanasampanno cakkavatti mahabbalo.
padavikkamano nāma kappānaṁ dve asītiyā
sattaratanasampanno cakkavatti mahabbalo.
rājā vilokano nāma kappānaṁ ekasītiyā
sattaratanasampanno cakkavatti mahabbalo.
girisāroti 2- nāmena kappesītimhi khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sammukhāthaviko thero imā gāthāyo
abhāsitthāti.
sammukhāthavikattherassa apadānaṁ samattaṁ.

footnote: 1 ma. pañcasītiyā. 2 ma. girasāroti.

page number: 230

chaṭṭhaṁ kusumāsaniyattherāpadānaṁ (126)

[128] nagare dhaññavatiyā ahosiṁ brāhmaṇo tadā
lakkhaṇe itihāse ca sanighaṇḍusakeṭubhe.
padako veyyākaraṇo nimitte kovido ahaṁ
mante ca sisse vācesiṁ tiṇṇaṁ vedāna pāragū
pañca uppalahatthāni piṭṭhiyaṁ ṭhapitāni me
āhutiṁ yiṭṭhukāmohaṁ pitumātusamāgame.
tadā vipassi bhagavā bhikkhusaṅghapurakkhato
obhāsento disā sabbā āgacchati narāsabho.
āsanaṁ paññapetvāna nimantitvā mahāmuniṁ
santharitvāna taṁ pupphaṁ atinesiṁ sakaṁ gharaṁ.
yaṁ me atthi sake gehe āmisaṁ paccupaṭṭhitaṁ
tāhaṁ buddhassa pādāsiṁ pasanno sehi pāṇibhi.
bhuttāvīkālamaññāya ekaṁ atthaṁ adāsahaṁ
anumoditvāna sabbaññū pakkāmi uttarāmukho.
ekanavute ito kappe yaṁ pupphamadadiṁ tadā
duggatiṁ nābhijānāmi pupphadānassidaṁ phalaṁ.
anantarā ito kappe rājāhu varadassano
sattaratanasampanno cakkavatti mahabbalo.

page number: 231

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kusumāsaniyo thero imā gāthāyo
abhāsitthāti.
kusumāsaniyattherassa apadānaṁ samattaṁ.
sattamaṁ phaladāyakattherāpadānaṁ (127)

[129] ajjhāyiko mantadharo tiṇṇaṁ vedāna pāragū
himavantassavidūre vasāmi assame ahaṁ.
aggihuttañca me atthi puṇḍarīkaphalāni ca
puṭake nikkhipitvāna dumagge laggitaṁ mayā.
padumuttaro lokavidū āhutīnaṁ paṭiggaho
mamuddharitukāmo so bhikkhanto mamupāgami.
pasannacitto sumano phalaṁ buddhassadāsahaṁ
pītisañjanano mayhaṁ diṭṭhadhamme sukhāvaho.
suvaṇṇavaṇṇo sambuddho āhutīnaṁ paṭiggaho
antalikkhe ṭhito satthā imaṁ gāthaṁ abhāsatha.
iminā phaladānena cetanāpaṇidhīhi ca
kappānaṁ satasahassaṁ duggatiṁ nūpapajjati.

page number: 232

teneva sukkamūlena anubhutvāna sampadā
pattomhi acalaṁ ṭhānaṁ hitvā jayaparājayaṁ.
ito sattakappasate rājā āsiṁ sumaṅgalo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā phaladāyako thero imā gāthāyo
abhāsitthāti.
phaladāyakattherassa apadānaṁ samattaṁ.
aṭṭhamaṁ ñāṇasaññakattherāpadānaṁ (128)

[130] pabbate himavantamhi vasāmi pabbatantare
puḷinaṁ sobhanaṁ disvā buddhaseṭṭhaṁ anussariṁ.
Ñāṇe upanidhaṁ 1- natthi saṅgāmaṁ 2- natthi satthuno
sabbadhammaṁ abhiññāya ñāṇena adhimuccati.
namo te purisājañña namo te purisuttama
ñāṇena te samo natthi yāvatā ñāṇamuttamaṁ.
Ñāṇe cittaṁ pasādetvā kappaṁ saggamhi modahaṁ
avasesesu kappesu kusalaṁ karitaṁ 3- mayā.

footnote: 1 ma. yu. upanidhā. 2 ma. saṅkhāraṁ. 3 ma. caritaṁ.

page number: 233

ekanavute ito kappe yaṁ saññamalabhiṁ tadā
duggatiṁ nābhijānāmi ñāṇasaññāyidaṁ phalaṁ.
ito tesattatikappe 1- eko puḷinapupphiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ñāṇasaññako thero imā gāthāyo
abhāsitthāti.
Ñāṇasaññakattherassa apadānaṁ samattaṁ.
navamaṁ gandhapupphiyattherāpadānaṁ 2- (129)

[131] suvaṇṇavaṇṇo bhagavā vipassī dakkhiṇāraho
purakkhato sāvakehi ārāmā abhinikkhami.
disvānahaṁ buddhaseṭṭhaṁ sabbaññutaṁ anāsavaṁ
pasannacitto sumano gatamaggaṁ 3- apūjayiṁ.
tena cittappasādena dipadindassa tādino
haṭṭho haṭṭhena cittena puna vandiṁ tathāgataṁ.
ekanavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.

footnote: 1 ma. sattatikappamhi. 2 ma. yu. ganthipupphiyattherāpadānaṁ.
footnote: 3 ma. yu. ganthipupphaṁ.

page number: 234

ekatāḷīsito kappe varuṇo 1- nāma khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā gandhapupphiyo thero imā gāthāyo
abhāsitthāti.
gandhapupphiyattherassa apadānaṁ samattaṁ.
dasamaṁ padumapūjakattherāpadānaṁ (130)

[132] himavantassavidūre gotamo nāma pabbato
nānārukkhehi sañchanno mahābhūtagaṇālayo.
vemajjhamhi ca tassāsi assamo abhinimmito
purakkhato sasissehi vasāmi assame ahaṁ.
āyantu me sissagaṇā padumaṁ āharantu me
buddhapūjaṁ karissāmi dipadindassa tādino.
evanti te paṭissutvā padumaṁ āhariṁsu me
tathā nimittaṁ katvāhaṁ buddhassa abhiropayiṁ.
sisse tadā samānetvā sādhukaṁ anusāsahaṁ
mā kho tumhe pamajjittha appamādo sukhāvaho.

footnote: 1 ma. caraṇo. yu. varaṇo.

page number: 235

evaṁ samanusāsitvā sa 1- sisse vacanakkhame
appamādaguṇe yutto tadā kālaṁ kato ahaṁ.
ekanavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
ekapaññāsakappamhi rājā āsiṁ jaluttamo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā padumapūjako thero imā gāthāyo
abhāsitthāti.
padumapūjakattherassa apadānaṁ samattaṁ.
uddānaṁ
sereyyako pupphathūpi pāyāsodaki 2- thomako
āsani phalasaññī ca gandhapadumapupphiyo
pañcuttarasatā gāthā gaṇitā atthadassibhi.
sereyyavaggo terasamo.
---------

footnote: 1 ma. yu. te. 2 ma. pāyasogandhathomako.

page number: 236

cuddasamo sobhitavaggo
paṭhamaṁ sobhitattherāpadānaṁ (131)

[133] padumuttaro nāma jino lokajeṭṭho narāsabho
mahato janakāyassa deseti amataṁ padaṁ.
tassāhaṁ vacanaṁ sutvā vācāsabhimudīritaṁ
añjaliṁ paggahetvāna ekaggo āsahaṁ tadā.
yathā samuddo udadhīnamaggo
meru nagānaṁ pavaro siluccayo
tatheva ye cittavasena vattare
na buddhañāṇassa kalaṁ upenti te.
dhammavidhiṁ ṭhapetvāna buddho kāruṇiko isi
bhikkhusaṅghe nisīditvā imā gāthā abhāsatha.
yo so ñāṇaṁ pakittesi buddhamhi lokanāyake
kappānaṁ satasahassaṁ 1- duggatiṁ so na gacchati.
kilese jhāpayitvāna ekaggo susamāhito
sobhito nāma nāmena hessati satthusāvako.
kilesā jhāpitā mayhaṁ bhavā sabbe samūhatā
tisso vijjā anuppattā kataṁ buddhassa sāsanaṁ.

footnote: 1 yu. satasahasse.

page number: 237

paññāse kappasahassamhi sattevāsuṁ samuggatā
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sobhito thero imā gāthāyo
abhāsitthāti.
sobhittatherassa apadānaṁ samattaṁ.
dutiyaṁ sudassanattherāpadānaṁ (132)

[134] vitthatāya 1- nadiyā tīre milakkhuphalino 2- ahu
tāhaṁ rukkhaṁ gavesanto addasaṁ lokanāyakaṁ.
ketakaṁ pupphitaṁ disvā vaṇṭe chetvānahaṁ tadā
buddhassa abhiropesiṁ sikhino lokabandhuno.
yena ñāṇena pattosi accutaṁ amataṁ padaṁ
taṁ ñāṇaṁ abhipūjesiṁ 3- buddhaseṭṭha mahāmuni.
Ñāṇamhi pūjaṁ 4- katvāna milakkhuṁ addasaṁ ahaṁ
paṭiladdhomhi taṁ saññaṁ 5- ñāṇapūjāyidaṁ phalaṁ.
ekattiṁse ito kappe yaṁ pupphamabhiropayiṁ
duggatiṁ nābhijānāmi ñāṇapūjāyidaṁ phalaṁ.

footnote: 1 ma. vinatā. 2 ma. pilakkhuphalito ahu. yu. pilakkhaphalino. 3 ma. yu. abhipūjemi.
footnote: 4 po. pūjayitvāna. 5 ma. paññaṁ.

page number: 238

ito terasakappamhi dvādasāsuṁ baluggatā 1-
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sudassano thero imā gāthāyo
abhāsitthāti.
sudassanattherassa apadānaṁ samattaṁ.
tatiyaṁ candanapūjakattherāpadānaṁ (133)

[135] candabhāgānadītīre ahosiṁ kinnaro tadā
pupphabhakkho cahaṁ āsiṁ pupphānaṁ vasano ahaṁ 2-.
atthadassī tu bhagavā lokajeṭṭho narāsabho
pavanaggena 3- niyyāsi 4- haṁsarājāva ambare.
namo te purisājañña cittaṁ te suvisodhitaṁ
pasannamukhavaṇṇosi vippasannamukhindriyo.
orohitvāna ākāsā bhūripañño sumedhaso
saṅghāṭiṁ pattharitvāna pallaṅkena upāvisi.
vilinaṁ candanādāya agamāsiṁ jinantike
pasannacitto sumano buddhassa abhiropayiṁ.

footnote: 1 ma. phaluggatā. yu. khaluggatā. 2 ma. pupphāni vasano tathā. yu. ... cahaṁ.
footnote: 3 ma. vipinaggena. 4 yu. niyyāti.

page number: 239

abhivādetvāna sambuddhaṁ lokajeṭṭhaṁ narāsabhaṁ
pāmojjaṁ janayitvāna pakkāmiṁ uttarāmukho.
aṭṭhārase kappasate candanaṁ yaṁ apūjayiṁ
duggatiṁ nābhijānāmi buddhapūjāyidaṁ phalaṁ.
catuddase kappasate ito āsiṁsu te tayo
rohiṇī nāma nāmena cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā candanapūjako thero imā gāthāyo
abhāsitthāti.
candanapūjakattherassa apadānaṁ samattaṁ.
aṭṭhamaṁ bhāṇavāraṁ.
catutthaṁ pupphachadaniyattherāpadānaṁ (134)

[136] (pts. ap, 166) sunando nāma nāmena brāhmaṇo mantapāragū
ajjhāyako yācayogo vājapeyyaṁ ayājayi.
padumuttaro lokavidū aggo kāruṇiko isi
janataṁ anukampanto ambare caṅkami tadā.
caṅkamitvāna sambuddho sabbaññū lokanāyako
mettāya aphari satte appamāṇaṁ nirūpadhiṁ.

page number: 240

vaṇṭe chitvāna pupphāni brāhmaṇo mantapāragū
sabbe sisse samānetvā ākāse ukkhipāpayi.
yāvatā nagaraṁ āsi pupphānaṁ chadanaṁ tadā
buddhassa ānubhāvena sattāhaṁ na vigacchatha.
teneva sukkamūlena anubhotvāna sampadā
sabbāsave pariññāya tiṇṇo loke visattikaṁ.
ekārase kappasate pañcattiṁsāsu khattiyā
ambaraṁsasanāmā te cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pupphachadaniyo thero imā gāthāyo
abhāsitthāti.
pupphachadaniyattherassa apadānaṁ samattaṁ.
pañcamaṁ rahosaññikattherāpadānaṁ (135)

[137] himavantassavidūre vasabho nāma pabbato
tasmiṁ pabbatapādamhi assamo āsi māpito.
tīṇi sissasahassāni vācesiṁ brāhmaṇo tadā
saṁsāvitvāna 1- te sisse ekamantaṁ upāvisiṁ.

footnote: 1 ma. saṁharitvāna. yu. saṁsāvetvāna.

page number: 241

ekamantaṁ nisīditvā brāhmaṇo mantapāragū
buddhavesaṁ gavesanto ñāṇe cittaṁ pasādayi.
tattha cittaṁ pasādetvā nisīdi paṇṇasanthare
pallaṅkaṁ ābhujitvāna tattha kālaṁ kato ahaṁ.
ekattiṁse ito kappe yaṁ saññamalabhiṁ tadā
duggatiṁ nābhijānāmi ñāṇasaññāyidaṁ phalaṁ.
sattavīsamhi kappamhi rājā sirīdharo ahu
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā rahosaññiko thero imā gāthāyo
abhāsitthāti.
rahosaññikattherassa apadānaṁ samattaṁ.
chaṭṭhaṁ campakapupphiyattherāpadānaṁ (136)

[138] kaṇikāraṁva jotantaṁ nisinnaṁ pabbatantare
obhāsentaṁ disā sabbā osadhiṁ viya tārakaṁ.
tayo māṇavakā āsuṁ sake sippe susikkhitā
khāribhāraṁ gahetvāna anventi mama pacchato.

page number: 242

puṭake satta pupphāni nikkhittāni tapassinā
gahetvā tāni ñāṇamhi vessabhussābhiropayiṁ.
ekattiṁse ito kappe yaṁ pupphamabhiropayiṁ
duggatiṁ nābhijānāmi ñāṇapūjāyidaṁ phalaṁ.
ekūnatiṁsakappamhi vihatābhāsanāmako 1-
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā campakapupphiyo thero imā gāthāyo
abhāsitthāti.
campakapupphiyattherassa apadānaṁ samattaṁ.
sattamaṁ atthasandassakattherāpadānaṁ (137)

[139] (pts. ap, 168) visālamāḷe āsinno addasaṁ lokanāyakaṁ
khīṇāsavaṁ balappattaṁ bhikkhusaṅghapurakkhataṁ.
satasahassā tevijjā chaḷabhiññā mahiddhikā
parivārenti sambuddhaṁ ko disvā nappasīdati.
Ñāṇe upanidhā yassa na vijjati sadevake
anantañāṇaṁ sambuddhaṁ ko disvā nappasīdati.

footnote: 1 ma. vipulabhasanāmako.

page number: 243

dhammakāyañca dīpenti 1- kevalaṁ ratanākaraṁ
vikopetuṁ na sakkonti ko disvā nappasīdati.
imāhi tīhi gāthāhi nārado puragacchi 2- so
padumuttaraṁ thavitvāna sambuddhaṁ aparājitaṁ.
tena cittappasādena buddhasanthavanena ca
kappānaṁ satasahassaṁ duggatiṁ nūpapajjahaṁ 3-.
ito tiṁse kappasate sumitto 4- nāma khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā atthasandassako thero imā gāthāyo
abhāsitthāti.
atthasandassakattherassa apadānaṁ samattaṁ.
aṭṭhamaṁ ekaraṁsaniyattherāpadānaṁ 5- (138)

[140] nārado iti nāmena 6- kesavo iti maṁ vidū
kusalākusalaṁ esaṁ agamaṁ buddhasantikaṁ.
mettacitto kāruṇiko atthadassī mahāmuni
assāsayanto satte so dhammaṁ deseti cakkhumā.

footnote: 1 ma. dīpentaṁ. 2 yu. saragacchi yo. ma. vhayavacchalo. 3 yu. nūpapajjatha.
footnote: 4 yu. sukhitto. 5 yu. ekadaṁsaniya .... 6 ma. yu. me nāmaṁ.

page number: 244

sakaṁ cittaṁ pasādetvā sire katvāna añjaliṁ
satthāraṁ abhivādetvā pakkāmi 1- pācināmukho.
sattarase kappasate rājā āsi mahīpati
amittatapano 2- nāma cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ekaraṁsaniyo 3- thero imā gāthāyo
abhāsitthāti.
ekaraṁsaniyattherassa apadānaṁ samattaṁ.
navamaṁ sāladāyakattherāpadānaṁ 4- (139)

[141] migarājā tadā āsiṁ abhijātosu 5- kesarī
giriduggaṁ gavesanto addasaṁ lokanāyakaṁ.
ayaṁ nu kho mahāvīro nibbāpeti mahājanaṁ
yannūnimaṁ 6- upāseyyaṁ devadevaṁ narāsabhaṁ.
sākhaṁ sālassa bhañjitvā sakoṭaṁ pupphamāhariṁ
upagantvāna sambuddhaṁ adāsiṁ pupphamuttamaṁ.
ekanavute ito kappe yaṁ pupphamabhiropayiṁ
duggatiṁ nābhijānāmi pupphadānassidaṁ phalaṁ.

footnote: 1 ma. yu. pakkāmiṁ. 2 ma. amittatāpano nāma. yu. amittavāsano nāma.
footnote: 3 ma. ekapasādaniyo. 4 ma. yu. sālapupphadāyakattherāpadānaṁ. 5 yu. abhijātova.
footnote: 6 ma. yu. yannūnāhaṁ.

page number: 245

ito ca navame kappe virocanasanāmakā
tayo āsiṁsu rājāno cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sāladāyako thero imā gāthāyo
abhāsitthāti.
sāladāyakattherassa apadānaṁ samattaṁ.
dasamaṁ phaladāyakattherāpadānaṁ (104)

[142] parodhako 1- tadā āsiṁ paramānuparodhako
pabbhāre seyyaṁ kappemi avidūre sikhisatthuno.
sāyaṁ pātañca passāmi buddhaṁ lokagganāyakaṁ
deyyadhammo ca me natthi dipadindassa tādino.
piyālaphalamādāya agamaṁ buddhasantikaṁ
paṭiggahesi bhagavā lokajeṭṭho narāsabho.
tato paraṁ upādāya pavāri 2- taṁ vināyakaṁ
tena cittappasādena tattha kālaṁ kato ahaṁ.
ekattiṁse ito kappe yaṁ phalaṁ adadiṁ ahaṁ
duggatiṁ nābhijānāmi phaladānassidaṁ phalaṁ.

footnote: 1 ma. pārāvato. 2 ma. paricāriṁ. yu. parivāriṁ.

page number: 246

ito paṇṇarase kappe tayo 1- āsiṁsu mālabhi
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā phaladāyako thero imā gāthāyo
abhāsitthāti.
phaladāyakattherassa apadānaṁ samattaṁ.
uddānaṁ
sobhi sudassano ceva candano pupphachadano
raho campakapupphī ca atthasandassakena ca.
ekaraṁsī 2- sāladado dasamo phaladāyako
gāthāyo sattati dve ca gaṇitāyo vibhāvihīti.
sobhitavaggo cuddasamo
---------------

footnote: 1 ma. tayo āsuṁ piyālino. 2 ma. ekapasādī. yu. ekadussi.

page number: 247

paṇṇarasamo chattavaggo
paṭhamaṁ adhichattiyattherāpadānaṁ (141)

[143] parinibbute bhagavati atthadassīnaruttame
chattātichattaṁ 1- kāretvā thūpamhi abhiropayiṁ.
kālena kālaṁ āgantvā namassiṁ lokanāyakaṁ
pupphacchadanaṁ katvāna chattamhi abhiropayiṁ.
sattarase kappasate devarajjamakārayiṁ
manussattaṁ na gacchāmi thūpapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā adhichattiyo 2- thero imā gāthāyo
abhāsitthāti.
adhichattiyattherassa apadānaṁ samattaṁ.
dutiyaṁ thambhāropakattherāpadānaṁ (142)

[144] (pts. ap, 171) nibbute lokanāthamhi dhammadassīnarāsabhe
āropesiṁ dhajatthambhaṁ buddhaseṭṭhassa cetiye.
nisseṇiṁ māpayitvāna thūpaseṭṭhaṁ samāruhaṁ
jātipupphaṁ gahetvāna thūpamhi abhiropayiṁ.

footnote: 1 yu. chattādhichattaṁ. 2 ma. atichattiyo.

page number: 248

aho buddhā aho dhammā aho no satthusampadā
duggatiṁ nābhijānāmi thūpapūjāyidaṁ phalaṁ.
catunavute ito kappe thūpasikhasanāmakā
soḷasāsiṁsu rājāno cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā thambhāropako thero imā gāthāyo
abhāsitthāti.
thambhāropakattherassa apadānaṁ samattaṁ.
tatiyaṁ vedikārakattherāpadānaṁ (143)

[145] nibbute lokanāthamhi piyadassīnaruttame
pasannacitto sumano buddhavedimakāsahaṁ.
maṇīhi parivāretvā akāsimahamuttamaṁ
vedikāya mahaṁ katvā tattha kālaṁ kato ahaṁ.
yaṁ yaṁ yonūpapajjāmi devattaṁ atha mānusaṁ
maṇiṁ 1- dhārenti ākāse puññakammassidaṁ phalaṁ.
soḷasito kappasate maṇippabhāsanāmakā
battiṁsāsiṁsu 2- rājāno cakkavattī mahabbalā.

footnote: 1 ma. yu. maṇī. 2 ma. chattiṁsāsiṁsu.

page number: 249

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā vedikārako thero imā gāthāyo
abhāsitthāti.
vedikārakattherassa apadānaṁ samattaṁ.
catutthaṁ saparivāriyattherāpadānaṁ (144)

[146] (pts. ap, 172) padumuttaro nāma jino lokajeṭṭho narāsabho
jalitvā aggikkhandhova sambuddho parinibbuto.
nibbute ca mahāvīre thūpo vitthāriko ahu
thūpadattaṁ 1- upaṭṭhenti dhātugehe varuttame.
pasannacitto sumano akaṁ 2- candanavedikaṁ
dīyati dhūpagandho ca thūpānucchavikaṁ 3- tadā.
bhave nibbattamānamhi devatte atha mānuse
omattaṁ me na passāmi pubbakammassidaṁ phalaṁ.
pañcadase kappasate ito aṭṭha janā ahuṁ
sabbe samattanāmā te cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. dūratova ... yu. thūpaṁ rattaṁ. 2 po. rattacandanaveditaṁ. 3 ma. thūpānucchaviko.

page number: 250

itthaṁ sudaṁ āyasmā saparivāriyo thero imā gāthāyo
abhāsitthāti.
saparivāriyattherassa apadānaṁ samattaṁ.
pañcamaṁ ummāpupphiyattherāpadānaṁ (145)

[147] nibbute lokamahite āhutīnaṁ paṭiggahe
siddhatthamhi bhagavati mahāthūpamaho ahu.
mahe pavattamānamhi siddhatthassa mahesino
ummāpupphaṁ gahetvāna thūpamhi abhiropayiṁ.
catunavute ito kappe yaṁ pupphamabhiropayiṁ
duggatiṁ nābhijānāmi pupphapūjāyidaṁ 1- phalaṁ.
ito ca navame kappe somadevasanāmakā
pañcāsītisu rājāno cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ummāpupphiyo thero imā gāthāyo
abhāsitthāti.
ummāpupphiyattherassa apadānaṁ samattaṁ.

footnote: 1 ma. yu. thūpapūjāyidaṁ phalaṁ.

page number: 251

chaṭṭhaṁ anulomadāyakattherāpadānaṁ (146)

[148] (pts. ap, 173) anomadassissa munino bodhivediṁ akāsahaṁ
sudhāya piṇḍaṁ datvāna pāṇikammaṁ akāsahaṁ.
disvā taṁ sukataṁ kammaṁ anomadassī naruttamo
bhikkhusaṅghe ṭhito satthā imaṁ gāthaṁ abhāsatha.
iminā sudhakammena cetanāpaṇidhīhi ca
sampattiṁ anubhotvāna dukkhassantaṁ karissati.
pasannamukhavaṇṇomhi ekaggo susamāhito
dhāremi antimaṁ dehaṁ sammāsambuddhasāsane.
ito kappasate āsiṁ paripuṇṇo 1- anūnako
rājā sampassano 2- nāma cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā anulomadāyako thero imā gāthāyo
abhāsitthāti.
anulomadāyakattherassa apadānaṁ samattaṁ.

footnote: 1 ma. yu. paripuṇṇe anūnake. 2 ma. yu. sabbagghano nāma.

page number: 252

sattamaṁ maggadāyakattherāpadānaṁ (147)

[149] uttaritvāna nadikaṁ vanaṁ gacchati cakkhumā
tamaddasāsiṁ sambuddhaṁ siddhatthaṁ varalakkhaṇaṁ.
kuddālapiṭakamādāya samaṁ katvāna taṁ pathaṁ
satthāraṁ abhivādetvā sakaṁ cittaṁ pasādayiṁ.
catunavute ito kappe yaṁ kammamakariṁ tadā
duggatiṁ nābhijānāmi maggadānassidaṁ phalaṁ.
sattapaññāsakappamhi eko āsiṁ janādhipo
nāmena suppabuddhoti nāyako so narissaro.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā maggadāyako thero imā gāthāyo
abhāsitthāti.
maggadāyakattherassa apadānaṁ samattaṁ.
aṭṭhamaṁ phalakadāyakattherāpadānaṁ (148)

[150] (pts. ap, 174) yānakāro pure āsiṁ dārukamme susikkhito
candanena 1- phalakaṁ katvā adāsiṁ lokabandhuno.

footnote: 1 po. candane. ma. candanaṁ ... yu. candanaphalakaṁ.

page number: 253

pabhāsati idaṁ byamhaṁ suvaṇṇassa sunimmitaṁ
hatthiyānaṁ assayānaṁ dibbayānaṁ upaṭṭhitaṁ.
pāsādā sivikā ceva nibbattanti yadicchakaṁ
akkhumbhaṁ 1- ratanaṁ mayhaṁ phalakassa idaṁ phalaṁ.
ekanavute ito kappe phalakaṁ yaṁ ahaṁ dadiṁ
duggatiṁ nābhijānāmi phalakassa idaṁ phalaṁ.
sattapaññāsakappamhi caturo bhavanimmitā 2-
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā phalakadāyako thero imā gāthāyo
abhāsitthāti.
phalakadāyakattherassa apadānaṁ samattaṁ.
navamaṁ vaṭaṁsakiyattherāpadānaṁ (149)

[151] sumedho nāma nāmena sayambhū aparājito
vivekamanubrūhanto ajjhogāhi mahāvanaṁ.
salaḷaṁ pupphitaṁ disvā ganthitvāna vaṭaṁsakaṁ
buddhassa abhiropesiṁ sammukhā lokanāyakaṁ.

footnote: 1 ma. akkhubbhaṁ. yu. akkhobhaṁ. 2 ma. nimmitāvahyā.

page number: 254

tiṁsakappasahassamhi yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
⏓navīse kappasate soḷasāsiṁsu nimmitā
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā vaṭaṁsakiyo thero imā gāthāyo
abhāsitthāti.
vaṭaṁsakiyattherassa apadānaṁ samattaṁ.
dasamaṁ pallaṅkadāyakattherāpadānaṁ (150)

[152] (pts. ap, 175) sumedhassa bhagavato lokajeṭṭhassa tādino
pallaṅko hi mayā dinno sauttarasapacchado.
sattaratanasampanno pallaṅko āsi so tadā
mama saṅkappamaññāya nibbattati sadā mama.
tiṁsakappasahassamhi yaṁ pallaṅkamadadintadā
duggatiṁ nābhijānāmi pallaṅkassa idaṁ phalaṁ.
vīsakappasahassamhi suvaṇṇābhā tayo janā
sattaratanasampannā cakkavattī mahabbalā.

page number: 255

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pallaṅkadāyako thero imā gāthāyo
abhāsitthāti.
pallaṅkadāyakattherassa apadānaṁ samattaṁ.
uddānaṁ
chattathambho ca vedī ca parivārummapupphiyo
anulomo ca maggo ca phalako ca vaṭaṁsako
pallaṅkadāyi gāthāyo chappaññāsa pakittitā.
chattavaggo paṇṇarasamo.
-----------

page number: 256

soḷasamo bandhujīvakavaggo
paṭhamaṁ bandhujīvakattherāpadānaṁ (151)

[153] candaṁva vimalaṁ suddhaṁ vippasannamanāvilaṁ
nandibhavaparikkhīṇaṁ tiṇṇaṁ loke visattikaṁ.
nibbāpayantaṁ janataṁ tiṇṇaṁ tārayataṁ muniṁ 1-
vanasmiṁ 2- jhāyamānantaṁ ekaggaṁ susamāhitaṁ.
bandhujīvakapupphāni laggitvā 3- suttake ahaṁ
buddhassa abhiropesiṁ sikhino lokabandhuno.
ekattiṁse ito kappe yaṁ kammamakariṁ tadā
duggatiṁ nābhijānāmi buddhapūjāyidaṁ phalaṁ.
ito sattamake kappe manujindo mahāyaso
samantacakkhu nāmāsiṁ cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā bandhujīvako thero imā gāthāyo
abhāsitthāti.
bandhujīvakattherassa apadānaṁ samattaṁ.

footnote: 1 ma. varaṁ .... 2 ma. muniṁ vanamhi jhāyantaṁ. 3 ma. laggetvā suttakenahaṁ.

page number: 257

dutiyaṁ tambapupphiyattherāpadānaṁ (152)

[154] parakammāyane yutto aparādhaṁ akāsahaṁ
vanantaṁ atidhāvissaṁ 1- bhayaverasamappito.
pupphitaṁ pādapaṁ disvā piṇḍibandhaṁ 2- sunimmitaṁ
tambapupphaṁ gahetvāna bodhiyaṁ okiriṁ ahaṁ.
sammajjitvāna taṁ bodhiṁ pāṭaliṁ pādaputtamaṁ
pallaṅkaṁ ābhujitvāna bodhimūlaṁ 3- upāvisiṁ.
gatamaggaṁ gavesantā āgañchuṁ mama santikaṁ
te ca disvānahaṁ tattha āvajjiṁ bodhimuttamaṁ.
vanditvā ca ahaṁ bodhiṁ vippasannena cetasā
anekatāle papatiṁ giridugge bhayānake.
ekanavute ito kappe yaṁ pupphamabhiropayiṁ
duggatiṁ nābhijānāmi bodhipūjāyidaṁ phalaṁ.
ito ca tatiye kappe rājā sammasito 4- ahu
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā tambapupphiyo thero imā gāthāyo
abhāsitthāti.
tambapupphiyattherassa apadānaṁ samattaṁ.

footnote: 1 ma. abhidhāvissaṁ. 2 yu. piṇḍibaddhaṁ. 3 ma. yu. bodhimūle.
footnote: 4 ma. rājā sasaññato ahaṁ. yu. rājā samphusito ahu.

page number: 258

tatiyaṁ vīthisammajjakattherāpadānaṁ (153)

[155] (pts. ap, 177) udentaṁ sataraṁsīva pītaraṁsīva bhāṇumaṁ
paṇṇarase 1- yathā candaṁ niyyantaṁ lokanāyakaṁ.
aṭṭhasaṭṭhisahassāni sabbe khīṇāsavā ahuṁ
parivāriṁsu sambuddhaṁ dipadindaṁ narāsabhaṁ.
sammijjitvāna taṁ vīthiṁ niyyante lokanāyake
ussāpesiṁ dhajaṁ tattha vippasannena cetasā.
ekanavute ito kappe yaṁ dhajaṁ abhiropayiṁ
duggatiṁ nābhijānāmi dhajadānassidaṁ phalaṁ.
ito catutthake kappe rājāhosiṁ mahabbalo
sabbākārena sampanno sudhajo iti vissuto.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā vīthisammajjako thero imā gāthāyo
abhāsitthāti.
vīthisammajjakattherassa apadānaṁ samattaṁ.
catutthaṁ kakkārupūjakattherāpadānaṁ (154)

[156] devaputto ahaṁ santo pūjayiṁ sikhināyakaṁ
kakkārupupphaṁ paggayha buddhassa abhiropayiṁ.

footnote: 1 yu. pannarase va tadāhu.

page number: 259

ekattiṁse ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
ito ca navame kappe rājā sattuttamo ahu
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kakkārupūjako thero imā gāthāyo
abhāsitthāti.
kakkārupūjakattherassa apadānaṁ samattaṁ.
pañcamaṁ mandāravapupphapūjakattherāpadānaṁ (155)

[157] (pts. ap, 178) devaputto ahaṁ santo pūjayiṁ sikhināyakaṁ
mandāravena pupphena buddhassa abhiropayiṁ.
sattāhaṁ chadanaṁ āsi dibbamālyaṁ 1- tathāgate
sabbe janā samāgantvā namassiṁsu tathāgataṁ.
ekattiṁse ito kappe yaṁ pupphamabhiropayiṁ 2-
duggatiṁ nābhijānāmi buddhapūjāyidaṁ phalaṁ.
ito ca dasame kappe rājāhosiṁ jutindharo
sattaratanasampanno cakkavatti mahabbalo.

footnote: 1 ma. dibbaṁ mālaṁ. 2 ma. pupphamabhipūjayiṁ.

page number: 260

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā mandāravapupphapūjako thero imā gāthāyo
abhāsitthāti.
mandāravapupphapūjakattherassa apadānaṁ samattaṁ.
chaṭṭhaṁ kadambapupphiyattherāpadānaṁ (156)

[158] himavantassavidūre kukkuṭo nāma pabbato
tamhi pabbatapādamhi satta buddhā vasanti te.
kadambaṁ pupphitaṁ disvā dīparājaṁva uggataṁ
ubhohatthehi paggayha satta buddhe samokiriṁ.
catunavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
dvenavute ito kappe sattāsuṁ 1- pupphanāmakā
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kadambapupphiyo thero imā gāthāyo
abhāsitthāti.
kadambapupphiyattherassa apadānaṁ samattaṁ.

footnote: 1 yu. sattāhuṁ phullanāyakā.

page number: 261

sattamaṁ tiṇasūlakattherāpadānaṁ (157)

[159] (pts. ap, 179) himavantassavidūre bhūtagaṇo nāma pabbato
vasateko jino tattha sayambhū lokanissaṭo.
tiṇasūle gahetvāna buddhassa abhiropayiṁ
ekūnasatasahassakappaṁ na vinipātako.
ito ekādase kappe ekosiṁ 1- dharaṇīruho
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā tiṇasūlako thero imā gāthāyo
abhāsitthāti.
tiṇasūlakattherassa apadānaṁ samattaṁ.
aṭṭhamaṁ nāgapupphiyattherāpadānaṁ (158)

[160] suvaccho nāma nāmena brāhmaṇo mantapāragū
purakkhato sasissehi vasati 2- pabbatantare.
padumuttaro nāma jino āhutīnaṁ paṭiggaho
mamuddharitukāmo so āgañchi mama santikaṁ 3-.

footnote: 1 yu. ekosi. 2 ma. vasate. 3 po. yu. santike.

page number: 262

vehāyase caṅkamati dīpo 1- pajjalite tathā
hāsaṁ 2- mamaṁ viditvāna pakkāmi pācināmukho.
tañca acchariyaṁ disvā abbhūtaṁ lomahaṁsanaṁ
nāgapupphaṁ gahetvāna gatamaggamhi okiriṁ.
satasahasse ito kappe yaṁ pupphaṁ okiriṁ 3- ahaṁ
tena cittappasādena duggatiṁ nūpapajjahaṁ.
ekattiṁse 4- ito kappe rājā āsiṁ mahāratho
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā nāgapupphiyo thero imā gāthāyo
abhāsitthāti.
nāgapupphiyattherassa apadānaṁ samattaṁ.
navamaṁ punnāgapupphiyattherāpadānaṁ (159)

[161] (pts. ap, 180) kānanaṁ vanamoggayha vasāmi luddako ahaṁ
punnāgaṁ pupphitaṁ disvā buddhaseṭṭhaṁ anussariṁ.
taṁ pupphaṁ ocinitvāna sugandhaṁ gandhagandhikaṁ 5-
thūpaṁ karitvāna puḷine buddhassa abhiropayiṁ.

footnote: 1 ma. dhūpāyati .... yu. dhūpoti jalate tathā. 2 yu. vehāsaṁ mama ditvāna.
footnote: 3 yu. abhiropayiṁ. 4 ma. ekatiṁse kappasate rājā āsi mahāraho. yu ... āsiṁ maharatho.
footnote: 5 ma. gandhitaṁ subhaṁ.

page number: 263

dvenavute ito kappe yaṁ pupphaṁ abhipūjayiṁ
duggatiṁ nābhijānāmi buddhapūjāyidaṁ phalaṁ.
ekamhi navute kappe eko āsiṁ tamonudo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā punnāgapupphiyo thero imā gāthāyo
abhāsitthāti.
punnāgapupphiyattherassa apadānaṁ samattaṁ.
dasamaṁ kumudadāyakattherāpadānaṁ (160)

[162] himavantassavidūre mahājātassaro ahu
padumuppalasañchanno puṇḍarīkasamohito 1-.
kukkuṭo nāma nāmena tatthāsiṁ sakuṇo tadā
sīlavā vattasampanno puññāpuññesu kovido.
padumuttaro lokavidū āhutīnaṁ paṭiggaho
jātassarassavidūre sañcarittha mahāmuni.
jalajaṁ kumudaṁ bhitvā 2- upanesiṁ mahesino
mama saṅkappamaññāya paṭiggahi mahāmuni.

footnote: 1 ma. puṇḍarīkasamotthaṭo. 2 ma. chetvā. yu. gahetvā.

page number: 264

tañca dānaṁ daditvāhaṁ 1- sukkamūlena codito
kappānaṁ satasahassaṁ duggatiṁ nūpapajjahaṁ.
soḷaseto kappasate āsuṁ varuṇanāmakā
aṭṭha ete janā tattha cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kumudadāyako thero imā gāthāyo
abhāsitthāti.
kumudadāyakattherassa apadānaṁ samattaṁ.
uddānaṁ
bandhujīvatambapupphi vīthi kakkārupupphiyo
mandāravo kadambi ca sūlako 2- nāgapupphiyo
punnāgo komudī gāthā chappaññāsa pakittitā.
bandhujīvakavaggo soḷasamo.
--------------

footnote: 1 ma. ... daditvāna. yu. taṁ dānaṁ adaditvāhaṁ. 2 yu. suliko.

page number: 265

sattarasamo supāricariyavaggo
paṭhamaṁ supāricariyattherāpadānaṁ (161)

[163] padumo nāma nāmena dipadindo narāsabho
pavanā abhinikkhamma dhammaṁ deseti cakkhumā.
yakkhānaṁ samayo āsi avidūre mahesino
yena kiccena sampattā ajjhāpekkhiṁsu tāvade.
buddhassa giramaññāya amatassava 1- desanaṁ
pasannacitto sumano appoṭhetvā 2- upaṭṭhahiṁ.
suciṇṇassa phalaṁ passaṁ 3- upaṭṭhānassa satthuno
tiṁsakappasahassesu duggatiṁ nopapajjahaṁ.
⏓natiṁse kappasate samalaṅkatanāmako
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti
itthaṁ sudaṁ āyasmā supāricariyo thero imā gāthāyo
abhāsitthāti.
supāricariyattherassa apadānaṁ samattaṁ.

footnote: 1 ma. yu. amatassa ca. 2 ma apphoṭetvā. 3 ma. yu. passa.

page number: 266

dutiyaṁ kaṇaverapupphiyattherāpadānaṁ (162)

[164] (pts. ap, 182) siddhattho nāma bhagavā lokajeṭṭho narāsabho
purakkhato sāvakehi nagaraṁ paṭipajjatha.
rañño antepure āsiṁ gopako abhisammato
pāsāde upaviṭṭhohaṁ addasaṁ lokanāyakaṁ.
kaṇaveraṁ gahetvāna bhikkhusaṅghe samokiriṁ
buddhassa visuṁ katvāna tato bhiyyo samokiriṁ.
catunavute ito kappe yaṁ pupphamabhiropayiṁ 1-
duggatiṁ nābhijānāmi buddhapūjāyidaṁ phalaṁ.
sattāsītimhito kappe caturāsuṁ mahiddhikā
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kaṇaverapupphiyo thero imā gāthāyo
abhāsitthāti.
kaṇaverapupphiyattherassa apadānaṁ samattaṁ.
tatiyaṁ khajjadāyakattherāpadānaṁ (163)

[165] tissassa 2- kho bhagavato pubbe phalamadāsahaṁ
nāḷikerañca pādāsiṁ khajjakaṁ abhisammataṁ.

footnote: 1 ma. pupphamabhipūjayiṁ. 2 po. yu. tissassāhaṁ bhagavato.

page number: 267

buddhassa tamahaṁ datvā tissassa tu mahesino
modāmahaṁ kāmakāmī upapajjiṁ yamicchakaṁ.
dvenavute ito kappe yaṁ dānamadadiṁ tadā
duggatiṁ nābhijānāmi phaladānassidaṁ phalaṁ.
ito terasakappamhi rājā indasamo ahu
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā khajjadāyako thero imā gāthāyo
abhāsitthāti.
khajjadāyakattherassa apadānaṁ samattaṁ.
catutthaṁ desapūjakattherāpadānaṁ (164)

[166] (pts. ap, 183) atthadassī tu bhagavā lokajeṭṭho narāsabho
abbhuggantvāna vehāsaṁ gacchanto 1- anilañjase.
yamhi dese ṭhito satthā abbhuggacchi mahāmuni
tāhaṁ desaṁ apūjesiṁ pasanno sehi pāṇihi.
aṭṭhārase kappasate addasaṁ yaṁ mahāmuniṁ
duggatiṁ nābhijānāmi desapūjāyidaṁ phalaṁ.

footnote: 1 ma. yu. gacchate.

page number: 268

ekādase kappasate gosujātasanāmako
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā desapūjako thero imā gāthāyo
abhāsitthāti.
desapūjakattherassa apadānaṁ samattaṁ.
pañcamaṁ kaṇikārachadaniyattherāpadānaṁ (165)

[167] vessabhū nāma sambuddho lokajeṭṭho narāsabho
divāvihārāya muni ogāhayi 1- mahāvanaṁ.
kaṇikāraṁ ocinitvā chattaṁ katvānahantadā
pupphacchadanaṁ katvāna buddhassa abhiropayiṁ.
ekattiṁse ito kappe yaṁ pupphaṁ abhiropayiṁ
duggatiṁ nābhijānāmi buddhapūjāyidaṁ phalaṁ.
ito vīsatikappamhi soṇṇābhā aṭṭha khattiyā
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 po. orohitvā. yu. ogāhitvā.

page number: 269

itthaṁ sudaṁ āyasmā kaṇikārachadaniyo thero imā gāthāyo
abhāsitthāti.
kaṇikārachadaniyattherassa apadānaṁ samattaṁ.
chaṭṭhaṁ sappidāyakattherāpadānaṁ (166)

[168] (pts. ap, 184) phusso nāmāsi bhagavā āhutīnaṁ paṭiggaho
gacchate vīthiyā vīro nibbāpento mahājanaṁ.
anupubbena bhagavā āgañchi mama santikaṁ
tatohaṁ patta paggayha sappitelaṁ adāsahaṁ.
dvenavute ito kappe yaṁ sappimadadiṁ tadā
duggatiṁ nābhijānāmi sappidānassidaṁ phalaṁ.
chappaññāse ito kappe eko āsiṁ samodako
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sappidāyako thero imā gāthāyo
abhāsitthāti.
sappidāyattherassa apadānaṁ samattaṁ.

page number: 270

sattamaṁ yudhikapupphiyattherāpadānaṁ (167)

[169] candabhāgānadītīre anusotaṁ vajāmahaṁ
sayambhuṁ addasaṁ tattha sālarājaṁva phullitaṁ 1-.
pupphaṁ yudhikamādāya upagacchiṁ mahāmuniṁ
pasannacitto sumano buddhassa abhiropayiṁ.
catunavute ito kappe yaṁ pupphaṁ abhiropayiṁ
duggatiṁ nābhijānāmi buddhapūjāyidaṁ phalaṁ.
sattasaṭṭhimhito kappe eko sāmuddharo ahu 2-
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā yudhikapupphiyo thero imā gāthāyo
abhāsitthāti.
yudhikapupphiyattherassa apadānaṁ samattaṁ.
aṭṭhamaṁ dussadāyakattherāpadānaṁ (168)

[170] (pts. ap, 185) tivarāyaṁ pure ramme rājaputto ahaṁ 3- tadā
paṇṇākāraṁ labhitvāna upasantassadāsahaṁ.

footnote: 1 yu. pupphitaṁ. 2 ma. ahuṁ. 3 ma. sahaṁ.

page number: 271

adhivāsesi bhagavā vatthaṁ hatthena āmasi
siddhattho adhivāsetvā vehāsaṁ nabhamuggami.
buddhassa gacchamānassa dussā dhāvanti pacchato
tattha cittaṁ pasādesiṁ buddho no aggapuggalo.
catunavute ito kappe yaṁ dussamadadiṁ tadā
duggatiṁ nābhijānāmi dussadānassidaṁ phalaṁ.
sattasaṭṭhimhito kappe cakkavatti tadā ahu
parisuddhoti nāmena manujindo mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā dussadāyako thero imā gāthāyo
abhāsitthāti.
dussadāyakattherassa apadānaṁ samattaṁ.
navamaṁ samādapakattherāpadānaṁ (169)

[171] bandhumatiyā nagare mahāpūgagaṇo ahu
tesāhaṁ pavaro āsiṁ mama paṭṭhacarā 1- va te.
te sabbe sannipātetvā puññakamme samādayiṁ
māḷaṁ karissāma saṅghassa puññakkhettamanuttaraṁ.

footnote: 1 ma. yu. mama baddhacarā ca te.

page number: 272

sādhūti te paṭissutvā mama chandavasānugā
niṭṭhāpetvāva 1- taṁ māḷaṁ vipassissa adamhase.
ekanavute ito kappe yaṁ māḷamadadiṁ tadā
duggatiṁ nābhijānāmi māḷadānassidaṁ phalaṁ.
ekūnasaṭṭhikappamhi eko āsi janādhipo
āvelo 2- nāma nāmena cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā samādapako thero imā gāthāyo
abhāsitthāti.
samādapakattherassa apadānaṁ samattaṁ.
dasamaṁ pañcaṅguliyattherāpadānaṁ (170)

[172] (pts. ap, 186) tisso nāmāsi bhagavā lokanātho 3- narāsabho
pavisantaṁ 4- gandhakuṭiṁ vihārakusalaṁ 5- muniṁ.
sugandhamālyamādāya agamāsiṁ jinantikaṁ
appasaddho 6- ca sambuddhe pañcaṅgulimadāsahaṁ.
dvenavute ito kappe yaṁ gandhamabhiropayiṁ
duggatiṁ nābhijānāmi pañcaṅgulissidaṁ phalaṁ.

footnote: 1 ma. yu. ... ca. 2 ma. ādeyyo. yu. āveyyo. 3 ma. yu. lokajeṭṭho.
footnote: 4 ma. pavisati. 5 ma. vihārakusalo muni. 6 yu. appasādova sambuddhe.

page number: 273

dvesattatimhito kappe rājā āsiṁ sayampako 1-
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pañcaṅguliyo thero imā gāthāyo
abhāsitthāti.
pañcaṅguliyattherassa apadānaṁ samattaṁ.
uddānaṁ
supācarikaṇaverī khajjako desapūjako
kaṇikāro sappidado yudhiko dussadāyako
māḷo ca pañcaṅguliko catupaññāsagāthakāti.
supāricariyavaggo sattarasamo.
---------

footnote: 1 yu. sayampabho.

page number: 274

aṭṭhārasamo kumudavaggo
paṭhamaṁ kumudamāliyattherāpadānaṁ (171)

[173] pabbate himavantamhi mahājātassaro ahu
tatthajo rakkhaso āsiṁ ghorarūpo mahabbalo.
kumudaṁ pupphitaṁ 1- tattha cakkamattāni jāyare
ocināmi cahaṁ 2- pupphaṁ phalino samitaṁ 3- tadā.
atthadassī tu bhagavā dipadindo narāsabho
pupphaṁ saṅkocitaṁ disvā āgacchi mama santike 4-.
upāgatañca sambuddhaṁ devadevaṁ narāsabhaṁ
sabbañca pupphaṁ paggayha buddhassa abhiropayiṁ.
yāvatā himavantasmiṁ 5- yāva 6- mālā tadā ahu
tāvacchadanasampanno 7- agamāsi tathāgato.
aṭṭhārase kappasate yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
ito paṇṇarase kappe sattāhesuṁ janādhipā
sahassarathanāmā te cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 po. ma. yu. pupphate. 2 ma. cataṁ. 3 po. ma. yu. samitiṁ.
footnote: 4 ma. yu. sabbattha santikaṁ. 5 ma. himavantantā. yu. himavantato.
footnote: 6 ma. parisā sā tadā ahu. yu. yāva sammantato ahu. 7 yu. aggacchadanasampanno.

page number: 275

itthaṁ sudaṁ āyasmā kumudamāliyo thero imā gāthāyo
abhāsitthāti.
kumudamāliyattherassa apadānaṁ samattaṁ.
dutiyaṁ nisseṇīdāyakattherāpadānaṁ (172)

[174] koṇḍaññassa bhagavato lokanāthassa 1- tādino
ārohatthāya pāsādaṁ nisseṇī kāritā mayā.
tena cittappasādena anubhotvāna sampadā
dhāremi antimaṁ dehaṁ sammāsambuddhasāsane.
ekatiṁsamhi kappānaṁ sahassamhi tayo mahā 2-
sambahulā nāma rājāno cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā nisseṇīdāyako thero imā gāthāyo
abhāsitthāti.
nisseṇīdāyakattherassa apadānaṁ samattaṁ.
tatiyaṁ rattiyapupphiyattherāpadānaṁ (173)

[175] (pts. ap, 188) migaluddo pure āsiṁ araññe kānane ahaṁ
vipassiṁ addasaṁ buddhaṁ devadevaṁ narāsabhaṁ.

footnote: 1 ma. yu. lokajeṭṭhassa. 2 ma. ahuṁ. yu. tadā.

page number: 276

rattikaṁ pupphitaṁ disvā kuṭajaṁ dharaṇīruhaṁ
samūlaṁ paggahetvāna upanesiṁ mahesino.
ekanavute ito kappe yaṁ pupphamabhiropayiṁ
duggatiṁ nābhijānāmi pupphadānassidaṁ phalaṁ.
ito ca aṭṭhame kappe suppasannasanāmako
sattaratanasampanno cakkavatti 1- mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā rattiyapupphiyo 2- thero imā gāthāyo
abhāsitthāti.
rattiyapupphiyattherassa apadānaṁ samattaṁ.
catutthaṁ udapānadāyakattherāpadānaṁ (174)

[176] vipassino bhagavato udapāno kato mayā
piṇḍapātaṁ 3- gahetvāna niyyādesiṁ ahaṁ tadā.
ekanavute ito kappe yaṁ kammamakariṁ tadā
duggatiṁ nābhijānāmi udapānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. rājāhosiṁ mahabbalo. yu. rājāhosi .... 2 ma. yu. rattipupphiyo.
footnote: 3 ma. piṇḍapātañca datvāna. yu. piṇḍapātañca daditvāna.

page number: 277

itthaṁ sudaṁ āyasmā udadānadāyako thero imā gāthāyo
abhāsitthāti.
udapānadāyakattherassa apadānaṁ samattaṁ.
pañcamaṁ sīhāsanadāyakattherāpadānaṁ (175)

[177] nibbute lokanāthamhi padumuttaranāyake
pasannacitto sumano sīhāsanamadāsahaṁ.
bahūhi gandhamālehi 1- paralokasukhāvaho 2-
tattha pūjaṁ karitvāna nibbāyati bahujjano.
pasannacitto sumano vanditvā bodhimuttamaṁ
kappānaṁ satasahassaṁ duggatiṁ nūpapajjahaṁ.
paṇṇarasasahassamhi kappānaṁ aṭṭha āsu te
siluccayasanāmā ca 3- rājāno cakkavattino.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sīhāsanadāyako thero imā gāthāyo
abhāsitthāti.
sīhāsanadāyakattherassa apadānaṁ samattaṁ.

footnote: 1 yu. pahūtagandhamālehi. 2 ma. diṭṭhadhammasukhāvahe. 3 yu. va.

page number: 278

chaṭṭhaṁ maggadattikattherāpadānaṁ (176)

[178] anomadassi bhagavā dipadindo narāsabho
diṭṭhadhammasukhatthāya abbhokāsamhi caṅkami.
uddhate pāde pupphāni sobhaṁ 1- muddhani tiṭṭhare
pasannacitto sumano vanditvā pupphamokiriṁ.
vīsakappasahassamhi ito pañca janā ahuṁ
pupphacchadaniyā nāma cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā maggadattiko thero imā gāthāyo
abhāsitthāti.
maggadattikattherassa apadānaṁ samattaṁ.
sattamaṁ ekadīpiyattherāpadānaṁ (177)

[179] padumuttarassa munino salaḷe bodhimuttame
pasannacitto sumano ekadīpaṁ adāsahaṁ.
bhave nibbattamānamhi nibbatte puññasañcaye
duggatiṁ nābhijānāmi dīpadānassidaṁ phalaṁ.

footnote: 1 yu. rāsaṁ.

page number: 279

soḷase kappasahasse ito 1- te caturo janā
candābhā nāma nāmena cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ekadīpiyo thero imā gāthāyo
abhāsitthāti.
ekadīpiyattherassa apadānaṁ samattaṁ.
navamaṁ bhāṇavāraṁ.
aṭṭhamaṁ maṇipūjakattherāpadānaṁ (178)

[180] (pts. ap, 190) orena himavantassa nadikā sampavattatha
tassā cānūpakhettamhi sayambhū vasate tadā.
maṇiṁ paggayha pallaṅkaṁ sādhucittaṁ manoramaṁ
pasannacitto sumano buddhassa abhiropayiṁ.
catunavute ito kappe yaṁ maṇiṁ abhiropayiṁ
duggatiṁ nābhijānāmi buddhapūjāyidaṁ phalaṁ.
ito ca dvādase kappe sataraṁsīsanāmakā
aṭṭha 2- te rājāno āsuṁ cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 yu. kappasahasseto me .... 2 yu. aṭṭhete.

page number: 280

itthaṁ sudaṁ āyasmā maṇipūjako thero imā gāthāyo
abhāsitthāti.
maṇipūjakattherassa apadānaṁ samattaṁ.
navamaṁ tikicchakattherāpadānaṁ (179)

[181] nagare bandhumatiyā vejjo āsiṁ susikkhito
āturānaṁ sudukkhīnaṁ 1- mahājanasukhāvaho.
byādhitaṁ samaṇaṁ disvā sīlavantaṁ mahājutiṁ
pasannacitto sumano bhesajjamadadiṁ tadā.
arogo āsi teneva samaṇo saṁvutindriyo
asoko nāma nāmena upaṭṭhāko vipassino.
ekanavute ito kappe yaṁ osathamadāsahaṁ
duggatiṁ nābhijānāmi bhesajjassa idaṁ phalaṁ.
ito ca aṭṭhame kappe sabbosathasanāmako
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā tikicchako thero imā gāthāyo
abhāsitthāti.
tikicchakattherassa apadānaṁ samattaṁ.

footnote: 1 ma. sadukkhānaṁ.

page number: 281

dasamaṁ saṅghupaṭṭhākattherāpadānaṁ (180)

[182] (pts. ap, 191) vessabhumhi bhagavati āsiṁ 1- ārāmiko ahaṁ
pasannacitto sumano upaṭṭhiṁ saṅghamuttamaṁ.
ekattiṁse ito kappe yaṁ kammamakariṁ tadā
duggatiṁ nābhijānāmi upaṭṭhānassidaṁ phalaṁ.
ito te sattame kappe sattevāsuṁ samotthakā 2-
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā saṅghupaṭṭhāko thero imā gāthāyo
abhāsitthāti.
saṅghupaṭṭhākattherassa apadānaṁ samattaṁ.
uddānaṁ
kumudo atha nisseṇī rattiko udapānado
sīhāsanī maggappado 3- ekadīpī maṇippado
tikicchako upaṭṭhāko ekūnapaññāsagāthakāti.
kumudavaggo aṭṭhārasamo.
---------

footnote: 1 ma. yu. ahosārāmiko ahaṁ. 2 ma. samodakā. yu. samotthatā.
footnote: 3 po. māḷappado. ma. maggadado. yu. maggavado. 4 ma. ekapaññāsagāthakāti.

page number: 282

ekūnavīsatimo kuṭajapupphiyavaggo
paṭhamaṁ kuṭajapupphiyattherāpadānaṁ (181)

[183] suvaṇṇavaṇṇaṁ sambuddhaṁ sataraṁsīva uttamaṁ 1-
disaṁ anuvilokentaṁ gacchantaṁ anilañjase.
kuṭajaṁ pupphitaṁ disvā saṁvitthakasamotthakaṁ 2-
rukkhato ocinitvāna phussassa abhiropayiṁ.
dvenavute ito kappe yaṁ pupphaṁ abhiropayiṁ
duggatiṁ nābhijānāmi buddhapūjāyidaṁ phalaṁ.
ito sattarase kappe tayo āsiṁsu 3- pupphitā
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kuṭajapupphiyo thero imā gāthāyo
abhāsitthāti.
kuṭajapupphiyattherassa apadānaṁ samattaṁ.
dutiyaṁ bandhujīvakattherāpadānaṁ (182)

[184] (pts. ap, 192) sobhito 4- nāma sambuddho sayambhū sabbhivaṇṇito
samādhiṁ so samāpanno nisīdi pabbatantare.

footnote: 1 ma. yu. uggataṁ. 2 ma. saṁvitathatasamotthataṁ. yu. haṁ vitthatasamotthaṭaṁ.
footnote: 3 ma. tayo āsuṁ supupphitā. 4 ma. yu. siddhattho.

page number: 283

jātassare gavesanto dakajaṁ pupphamuttamaṁ
bandhujīvakapupphāni addasaṁ samanantaraṁ.
ubhohatthehi paggayha upagacchiṁ mahāmuniṁ
pasannacitto sumano sobhitassābhiropayiṁ 1-.
catunavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
ito catuddase kappe eko āsiṁ janādhipo
samuddakappo nāmena cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā bandhujīvako thero imā gāthāyo
abhāsitthāti.
bandhujīvakattherassa apadānaṁ samattaṁ.
tatiyaṁ kotumbariyattherāpadānaṁ (183)

[185] kaṇikāraṁva jotantaṁ nisinnaṁ pabbatantare
appameyyaṁva udadhiṁ uddhataṁ 2- dharaṇiṁ yathā.
puretaṁ 3- devasaṅghena nisabhājāniyaṁ yathā.
haṭṭho haṭṭhena cittena upagañchiṁ naruttamaṁ.

footnote: 1 ma. yu. siddhatthassābhiropayiṁ. 2 ma. vitthataṁ. 3 ma. pūjitaṁ. yu. paretaṁ.

page number: 284

satta pupphāni paggayha kotumbaraṁ samākulaṁ
buddhassa abhiropesiṁ sikhino lokabandhuno.
ekattiṁse ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
ito vīsatikappamhi mahānelasanāmako
eko āsiṁ mahātejo cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kotumbariyo thero imā gāthāyo
abhāsitthāti.
kotumbariyattherassa apadānaṁ samattaṁ.
catutthaṁ pañcahatthiyattherāpadānaṁ (184)

[186] (pts. ap, 193) tisso nāmāsi bhagavā lokajeṭṭho narāsabho
purakkhato sāvakehi rathiyaṁ paṭipajjatha.
pañca uppalahatthā ca catuoṭṭhapitā 1- mayā
āhutiṁ dātukāmohaṁ puttomhi 2- hitasiddhiyā.
suvaṇṇavaṇṇaṁ sambuddhaṁ gacchantaṁ antarāpaṇe
buddharaṁsīhi 3- phuṭṭhomhi 4- pūjesiṁ dipaduttamaṁ.

footnote: 1 ma. cāturā ṭhapitā mayā. yu. caturoṭṭhapitā mayā. 2 ma. paggaṇhiṁ vatasiddhiyā.
footnote: yu. mūgomhi .... 3 yu. buddharaṁsābhi ghuṭṭhomhi. 4 ma. phuṭṭhosmi.

page number: 285

dvenavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
ito terasakappamhi pañca sulabhasammatā 1-
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pañcahatthiyo thero imā gāthāyo
abhāsitthāti.
pañcahatthiyattherassa apadānaṁ samattaṁ.
pañcamaṁ isimuggadāyakattherāpadānaṁ (185)

[187] udentaṁ sataraṁsīva pītaraṁsīva 2- bhāṇumaṁ
kakudhaṁ vilasantaṁva padumuttaranāyakaṁ.
isimuggaṁ 3- nimantetvā madhukhudde anīlake
pāsādepi 4- ṭhito santo adāsiṁ lokabandhuno.
aṭṭhasatasahassāni ahesuṁ buddhasāvakā
sabbesaṁ patta pūrentaṁ tato vāpi 5- bahūtaraṁ.
tena cittappasādena sukkamūlena codito
kappānaṁ satasahassaṁ duggatiṁ nūpapajjahaṁ.

footnote: 1 ma. pañca susabhasammatā. yu. pañcāsu sabhāsammatā. 2 yu. uggataṁ iva ....
footnote: 3 ma. isimuggāni pisitvā. yu. isimuggā nisandetvā. 4 ma. yu. ... va.
footnote: 5 ma. yu. cāpi.

page number: 286

cattāḷīsamhi sahasse kappānaṁ aṭṭhatiṁsate
mahisamantanāmā 1- te cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā isimuggadāyako thero imā gāthāyo
abhāsitthāti.
isimuggadāyakattherassa apadānaṁ samattaṁ.
chaṭṭhaṁ bodhiupaṭṭhāyakattherāpadānaṁ (186)

[188] nagare rammavatiyā āsiṁ murajavādako 2-
niccupaṭṭhānayuttomhi gatohaṁ bodhimuttamaṁ.
sāyaṁ pātaṁ upaṭṭhitvā sukkamūlena codito
aṭṭhārase kappasate duggatiṁ nūpapajjahaṁ.
pañcadase kappasate itohosiṁ 3- janādhipo
damatho 4- nāma nāmena cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā bodhiupaṭṭhāyako 5- thero imā gāthāyo
abhāsitthāti.
bodhiupaṭṭhāyakattherassa apadānaṁ samattaṁ.

footnote: 1 ma. isimuggasanāmā te. 2 yu. murajanāmako. 3 yu. rājāhosiṁ.
footnote: 4 ma. murajo .... 5 ma. bodhiupaṭṭhāko.

page number: 287

sattamaṁ ekacintikattherāpadānaṁ (187)

[189] yadā devo devakāyā cavate āyusaṅkhayā
tayo saddā niccharanti devānaṁ anumodataṁ.
ito bho sugatiṁ gaccha manussānaṁ sahabyataṁ
manussabhūto saddhamme labha saddhaṁ anuttaraṁ.
sā te saddhā niviṭṭhassa 1- mūlajātā patiṭṭhitā
yāvajīvaṁ asaṁhirā saddhamme supavedite.
kāyena kusalaṁ katvā vācāya kusalaṁ bahuṁ
manasā kusalaṁ katvā abyāpajjhaṁ nirūpadhiṁ.
tato upacitaṁ puññaṁ katvā dānena taṁ bahuṁ
aññepi macce saddhamme brahmacariye nivesaya.
imāya anukampāya devadevaṁ 2- yathāvidū
bhavantaṁ anumodanti ehi deva punappunaṁ.
saṁviggohaṁ 3- tadā āsiṁ devasaṅghe samāgate
kaṁsu nāma ahaṁ yoniṁ gamissāmi ito cuto.
mama saṁvegamaññāya samaṇo bhāvitindriyo
mamuddharitukāmo so āgacchi mama santike.
sumano nāma nāmena padumuttarasāvako
atthadhammānusāsitvā saṁvejesi mamaṁ tadā.

footnote: 1 ma. niviṭṭhāssa. yu. naviṭṭhāya. 2 ma. devādevaṁ. 3 ma. saṁvego me tadā āsi.
footnote: yu. saṁviggomhi tadā āsiṁ.

page number: 288

tassāhaṁ vacanaṁ sutvā buddhe cittaṁ pasādayiṁ
abhivādetvāpi 1- sambuddhaṁ tattha kālaṁ kato ahaṁ.
upapajjiṁ sa tattheva sukkamūlena codito
kappānaṁ satasahassaṁ duggatiṁ nūpapajjahaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ekacintiko thero imā gāthāyo
abhāsitthāti.
ekacintikattherassa apadānaṁ samattaṁ.
aṭṭhamaṁ tikaṇṇipupphiyattherāpadānaṁ (188)

[190] devabhūto ahaṁ santo accharāhi purakkhato
pubbakammaṁ saritvāna buddhaseṭṭhaṁ anussariṁ.
tikaṇṇipupphaṁ paggayha sakaṁ cittaṁ pasādayiṁ
buddhamhi 2- abhiropesiṁ vipassimhi narāsabhe.
ekanavute ito kappe yaṁ pupphaṁ abhiropayiṁ
duggatiṁ nābhijānāmi buddhapūjāyidaṁ phalaṁ.
tesattatimhito kappe caturosuṁ 3- ramuttamā
sattaratanasampannā cakkavattī mahabbalā.

footnote: 1 ma. yu. taṁ dhīraṁ abhivādetvā. 2 yu. buddhassa. 3 yu. caturāsuṁ naruttamā.
footnote: ma. caturāsuṁ ramuttamā.

page number: 289

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā tikaṇṇipupphiyo thero imā gāthāyo
abhāsitthāti.
tikaṇṇipupphiyattherassa apadānaṁ samattaṁ.
navamaṁ ekacāriyattherāpadānaṁ (189)

[191] (pts. ap, 196) tāvatiṁsesu devesu mahāghoso tadā ahu
buddho ca loke nibbāti mayañcamha sarāgino.
tesaṁ saṁvegajātānaṁ sokasallasamaṅginaṁ
sabalena upatthaddho agamaṁ buddhasantike.
mandāravaṁ gahetvāna saṅgīti 1- abhinimmitaṁ
parinibbānakālamhi 2- buddhassa abhiropayiṁ.
sabbe devānumodiṁsu accharāyo ca me tadā
kappānaṁ satasahassaṁ duggatiṁ nūpapajjahaṁ.
saṭṭhikappasahassamhi ito soḷasa te janā
mahāmallajanā nāma cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 yu. saṁhitaṁ. 2 ma. parinibbutakālamhi.

page number: 290

itthaṁ sudaṁ āyasmā ekacāriyo thero imā gāthāyo
abhāsitthāti.
ekacāriyattherassa apadānaṁ samattaṁ.
dasamaṁ tivaṇṭipupphiyattherāpadānaṁ (190)

[192] abhibhuṁ 1- theraṁ panijjhāma sabbe saṅgamma te mayaṁ 2-
tesaṁ nijjhāyamānānaṁ pariḷāho ajāyatha.
sunando nāma nāmena buddhassa sāvako tadā
dhammadassissa munino āgañchi mama santike.
ye me paṭṭhacarā āsuṁ te me pupphaṁ aduṁ tadā
tāhaṁ pupphaṁ gahetvāna sāvake abhiropayiṁ.
sohaṁ kālaṁ kato tattha punāpi upapajjahaṁ
aṭṭhārase kappasate vinipātaṁ na gañchahaṁ.
teraseto kappasate aṭṭhāsuṁ dhūmaketuno
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā tivaṇṭipupphiyo thero imā gāthāyo
abhāsitthāti.
tivaṇṭipupphiyattherassa apadānaṁ samattaṁ.

footnote: 1 ma. abhibhūtaṁ panijjhanti. yu. abhibhuṁ vo panijjhanti. 2 ma. ... mamaṁ.

page number: 291

uddānaṁ
kuṭajā 1- bandhujīvī ca kotumbarikahatthiyo
isimuggo ca bodhi ca ekacintī tikaṇṇiko
ekacārī tivaṇṭī ca gāthā saṭṭhī 2- pakittitāti.
kuṭajapupphiyavaggo ekūnavīsatimo.
------------------
vīsatimo tamālapupphiyavaggo
paṭhamaṁ tamālapupphiyattherāpadānaṁ (191)

[193] cullāsītisahassāni thambho sovaṇṇayo ahu
devalaṭṭhipaṭibhāgaṁ vimānaṁ me sunimmitaṁ.
tamālapupphaṁ paggayha vippasannena cetasā
buddhassa abhiropesiṁ sikhino lokabandhuno.
ekattiṁse ito kappe yaṁ kammamakariṁ tadā
duggatiṁ nābhijānāmi buddhapūjāyidaṁ phalaṁ.
ito vīsatime kappe candatittoti ekako
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. yu. ekajo. 2 ma. dvāsaṭṭhī kittitāti. yu. bāsaṭṭhī.

page number: 292

itthaṁ sudaṁ āyasmā tamālapupphiyo thero imā gāthāyo
abhāsitthāti.
tamālapupphiyattherassa apadānaṁ samattaṁ.
dutiyaṁ tiṇasanthāradāyakattherāpadānaṁ (192)

[194] (pts. ap, 198) yadā 1- vanavāsiko isi tiṇaṁ lāyāmi satthuno
sabbe padakkhiṇāvattā paṭhabyā nipatiṁsu te.
tamahaṁ tiṇamādāya santhariṁ dharaṇimuttame
tīṇeva 2- tālapattāni āharitvānahaṁ tadā.
tidaṇḍe 3- chadanaṁ katvā siddhatthassa adāsahaṁ
sattāhaṁ dhārayuṁ tattha 4- devamānusa satthuno.
catunavute ito kappe yaṁ tiṇaṁ adadiṁ tadā
duggatiṁ nābhijānāmi tiṇadānassidaṁ phalaṁ.
pañcasaṭṭhimhito kappe cattārosuṁ mahaddhanā
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā tiṇasanthāradāyako thero imā gāthāyo
abhāsitthāti.
tiṇasanthāradāyakattherassa apadānaṁ samattaṁ.

footnote: 1 ma. yadā vanavāsiṁ isi tiṇaṁ lāyati satthuno. yu. yaṁ ....
footnote: 2 yu. tīṇe ca. 3 ma. tiṇesu .... yu. taṁ tiṇaṁ .... 4 ma. tassa.

page number: 293

tatiyaṁ khaṇḍaphulliyattherāpadānaṁ 1- (193)

[195] phussassa kho bhagavato thūpo āsi mahāvane
kuñjarehi tadā bhinno saṁrūḷho 2- pādapo tahiṁ.
visamañca samaṁ katvā sudhāpiṇḍaṁ adāsahaṁ
tilokagaruno tassa guṇehi paritosito.
dvenavute ito kappe yaṁ kammamakariṁ tadā
duggatiṁ nābhijānāmi sudhāpiṇḍassidaṁ phalaṁ.
sattasattatikappamhi jitasenāsuṁ soḷasa
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā khaṇḍaphulliyo thero imā gāthāyo
abhāsitthāti.
khaṇḍaphulliyattherassa apadānaṁ samattaṁ.
catutthaṁ asokapūjakattherāpadānaṁ (194)

[196] (pts. ap, 199) tipurāyaṁ 3- pure ramme rājuyyānaṁ ahu tadā
uyyānapālo tatthāsiṁ rañño paṭṭhacaro ahaṁ.

footnote: 1 ma. khaṇuḍapulliyattherāpadānaṁ. 2 ma. paruṭṭho. 3 ma. yu. tivarāyaṁ.

page number: 294

padumo nāma nāmena sayambhū sappato 1- ahu
nisinnaṁ puṇḍarīkamhi chāyā na jahitaṁ muniṁ.
asokaṁ pupphitaṁ disvā piṇḍibhāraṁ sudassanaṁ
buddhassa abhiropesiṁ jalajuttamanāmino.
catunavute ito kappe yaṁ pupphaṁ abhiropayiṁ
duggatiṁ nābhijānāmi buddhapūjāyidaṁ phalaṁ.
sattatimhi ito kappe soḷasa araṇañjahā
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā asokapūjako thero imā gāthāyo
abhāsitthāti.
asokapūjakattherassa apadānaṁ samattaṁ.
pañcamaṁ aṅkolakattherāpadānaṁ (195)

[197] aṅkolaṁ pupphitaṁ disvā mālāvarasamogataṁ 2-
ocinitvāna taṁ pupphaṁ agamaṁ buddhasantike.
siddhattho tamhi samaye paṭilīno mahāmuni
muhuttaṁ paṭimānetvā guhāyaṁ pupphamokiriṁ.

footnote: 1 po. ma. yu. sappabho. 2 ma. mālāvaraṁ sakosakaṁ.

page number: 295

catunavute ito kappe yaṁ pupphaṁ abhiropayiṁ
duggatiṁ nābhijānāmi buddhapūjāyidaṁ 1- phalaṁ.
chattiṁsamhi ito kappe āseko devagajjito
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā aṅkolako thero imā gāthāyo
abhāsitthāti.
aṅkolakattherassa apadānaṁ samattaṁ.
chaṭṭhaṁ kisalayapūjakattherāpadānaṁ (196)

[198] (pts. ap, 200) nagare dvāravatiyā mālāvaccho mamaṁ ahu
udapāno ca tattheva pādapānaṁ virohano.
sabalena upatthaddho siddhattho aparājito
mamānukampamāno so gacchate anilañjase.
aññaṁ kiñci na passāmi pūjāyoggaṁ mahesino
asokapallavaṁ disvā ākāse ukkhipiṁ ahaṁ.
buddhassa te kisalayā gacchato yanti pacchato
tāhaṁ 2- disvāna saṁvijiṁ aho buddhassuḷāratā.

footnote: 1 ma. pupphadānassidaṁ phalaṁ. 2 yu. sohaṁ ... taṁ iddhiṁ. aho buddhassa pūjakā.

page number: 296

catunavute ito kappe pallavaṁ abhiropayiṁ
duggatiṁ nābhijānāmi buddhapūjāyidaṁ phalaṁ.
sattavīse 1- ito kappe eko ekissaro ahu
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kisalayapūjako thero imā gāthāyo
abhāsitthāti.
kisalayapūjakattherassa apadānaṁ samattaṁ.
sattamaṁ tindukadāyakattherāpadānaṁ (197)

[199] giriduggacaro āsiṁ makkaṭo thāmavegiko
phalinaṁ tindukaṁ disvā buddhaseṭṭhaṁ anussariṁ.
nikkhamitvā katipāhaṁ viciniṁ lokanāyakaṁ
pasannacitto sumano siddhatthaṁ tibhavantaguṁ.
mama saṅkappamaññāya satthā loke anuttaro
khīṇāsavasahassehi āgañchi mama santike.
pāmujjaṁ janayitvāna phalahattho upāgamiṁ
paṭiggahesi bhagavā sabbaññū vadataṁ varo.

footnote: 1 ma. sattatiṁse.

page number: 297

catunavute ito kappe yaṁ phalaṁ adadiṁ tadā
duggatiṁ nābhijānāmi phaladānassidaṁ phalaṁ.
sattapaññāsakappamhi upanandasanāmako
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā tindukadāyako thero imā gāthāyo
abhāsitthāti.
tindukadāyakattherassa apadānaṁ samattaṁ.
aṭṭhamaṁ girinelamuṭṭhipūjakattherāpadānaṁ 1- (198)

[200] sumedho nāma bhagavā lokajeṭṭho narāsabho
pacchime anukampāya padhānaṁ padahi jino.
tassa caṅkamamānassa dipadindassa tādino
girinelassa pupphānaṁ muṭṭhiṁ buddhassa ropayiṁ.
tena cittappasādena sukkamūlena codito
tiṁsakappasahassāni duggatiṁ nūpapajjahaṁ.
tevīsatikappasate sunelo nāma khattiyo
sattaratanasampanno eko āsiṁ mahabbalo.

footnote: 1 ma. yu. muṭṭhipūjakattherāpadānaṁ.

page number: 298

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā girinelamuṭṭhipūjako thero imā gāthāyo
abhāsitthāti.
girinelamuṭṭhipūjakattherassa apadānaṁ samattaṁ.
navamaṁ tikaṇḍipupphiyattherāpadānaṁ 1- (199)

[201] sumaṅgaloti nāmena sayambhū aparājito
pavanā nikkhamitvāna nagaraṁ pāvisi jino.
piṇḍacāraṁ caritvāna nikkhamma nagarā muni
katakiccova sambuddho so vasi vanamantare.
tikaṇḍipupphaṁ 2- paggayha buddhassa abhiropayiṁ
pasannacitto sumano sayambhussa mahesino.
catunavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
chaḷāsītimhito kappe apaselāsanāmako 3-
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. kiṁkaṇikapupphiyat .... 2 ma. kiṁkaṇipupphaṁ. 3 ma. apilāsisanāmako.
footnote: yu. apilāpiyanāmako.

page number: 299

itthaṁ sudaṁ āyasmā tikaṇḍipupphiyo thero imā gāthāyo
abhāsitthāti.
tikaṇḍipupphiyattherassa apadānaṁ samattaṁ.
dasamaṁ yūthikapupphiyattherāpadānaṁ (200)

[202] padumuttaro nāma jino āhutīnaṁ paṭiggaho
pavanā nikkhamitvāna vihāraṁ yāti cakkhumā.
ubhohatthehi paggayha yūthikaṁ pupphamuttamaṁ
buddhassa abhiropesiṁ mettacittassa tādino.
tena cittappasādena anubhotvāna sampadā
kappānaṁ satasahassaṁ duggatiṁ nūpapajjahaṁ.
ito paññāsakappesu eko āsi 1- janādhipo
samitanandano nāma cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā yūthikapupphiyo thero imā gāthāyo
abhāsitthāti.
yūthikapupphiyattherassa apadānaṁ samattaṁ.

footnote: 1 po. ma. āsiṁ.

page number: 300

uddānaṁ
tamāli tiṇasanthāro khaṇḍaphulli asokiyo
aṅkolako kisalayo tinduko nelapupphiyo
tikaṇḍiko ca yūthiko gāthā paññāsa aṭṭha ca.
tamālapupphiyavaggo vīsatimo.
atha vagguddānaṁ
bhikkhadāyi parivāro sereyyo sobhito tathā
chatto ca bandhujīvi ca supāricariyopica
kumudo kuṭajo ceva tamāli dasamo kato
cha satāni ca gāthānaṁ chasaṭṭhi ca tatuttari.
bhikkhavaggadasakaṁ dutiyasatakaṁ samattaṁ.

page number: 301

ekavīsatimo kaṇikārapupphiyavaggo
paṭhamaṁ kaṇikārapupphiyattherāpadānaṁ (201)

[203] kaṇikāraṁ pupphitaṁ disvā ocinitvānahaṁ tadā
tissassa abhiropesiṁ oghatiṇṇassa tādino.
dvenavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
pañcatiṁse ito kappe aruṇapāloti 1- vissuto
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kaṇikārapupphiyo thero imā gāthāyo
abhāsitthāti.
kaṇikārapupphiyattherassa apadānaṁ samattaṁ.
dutiyaṁ minelapupphiyattherāpadānaṁ 2- (202)

[204] suvaṇṇavaṇṇo bhagavā sataraṁsī pabhāvaro 3-
caṅkamanaṁ samārūḷho mettacitto sikhi 4- sato.
pasannacitto sumano thometvā 5- ñāṇamuttamaṁ
minelapupphaṁ paggayha buddhassa abhiropayiṁ.

footnote: 1 ma. aruṇapālīti. 2 yu. vinela .... 3 ma. yu. patāpavā. 4 yu. sikhī sito.
footnote: 5 ma. yu. vanditvā.

page number: 302

ekattiṁse ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
ekūnatiṁse kappamhi sumeghaghananāmako
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā minelapupphiyo thero imā gāthāyo
abhāsitthāti.
minelapupphiyattherassa apadānaṁ samattaṁ.
tatiyaṁ kiṁkaṇikapupphiyattherāpadānaṁ (203)

[205] kañcanagghiyasaṅkāso sabbaññū lokanāyako
odakaṁ dahamoggayha sināyi lokanāyako.
paggayha kiṁkaṇipupphaṁ vipassissābhiropayiṁ
udaggacitto sumano dipadindassa tādino.
ekanavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
sattavīsatikappamhi rājā bhimaratho ahu
sattaratanasampanno cakkavatti mahabbalo.

page number: 303

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kiṁkaṇikapupphiyo thero imā gāthāyo
abhāsitthāti.
kiṁkaṇikapupphiyattherassa apadānaṁ samattaṁ.
catutthaṁ taraṇiyattherāpadānaṁ (204)

[206] atthadassī tu bhagavā dipadindo narāsabho
purakkhato sāvakehi gaṅgātīraṁ upāgami.
samatitti kākapeyyā gaṅgā āsi duruttarā
uttārayiṁ bhikkhusaṅghaṁ buddhañca dipaduttamaṁ.
aṭṭhārase kappasate yaṁ kammamakariṁ tadā
duggatiṁ nābhijānāmi taraṇāya idaṁ phalaṁ.
terasito kappasate pañca sabbobhavā ahuṁ
sattaratanasampannā 

[1]- cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā taraṇiyo thero imā gāthāyo
abhāsitthāti.
taraṇiyattherassa apadānaṁ samattaṁ.

footnote: 1 ma. pacchime ca bhave asmiṁ jhātohaṁ brāhmaṇe kule
footnote: saddhiṁ tīhi sahāyehi pabbajiṁ satathusāsane.

page number: 304

pañcamaṁ nigguṇḍipupphiyattherāpadānaṁ (205)

[207] vipassissa bhagavato āsiṁ ārāmiko ahaṁ
nigguṇḍipupphaṁ paggayha buddhassa abhiropayiṁ.
ekanavute ito kappe yaṁ pupphamabhiropayiṁ.
duggatiṁ nābhijānāmi buddhapūjāyidaṁ phalaṁ.
pañcattiṁse 1- ito kappe eko āsiṁ janādhipo
mahāpatāpo nāmena cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā nigguṇḍipupphiyo thero imā gāthāyo
abhāsitthāti.
nigguṇḍipupphiyattherassa apadānaṁ samattaṁ.
chaṭṭhaṁ udakadāyakattherāpadānaṁ 

[206]

[208] bhuñjantaṁ samaṇaṁ disvā vippasannamanāvilaṁ
ghaṭenodakamādāya siddhatthassa adāsahaṁ.
nimmalo homahaṁ ajja vimalo khīṇasaṁsayo
bhave nibbattamānamhi phalaṁ nibbattate mama.

footnote: 1 ma. pañcavīse.

page number: 305

catunavute ito kappe udakaṁ 1- adadiṁ tadā
duggatiṁ nābhijānāmi udakadānassidaṁ phalaṁ.
ekasaṭṭhimhito kappe ekova vimalo ahu
sattaratanasampanno cakkavatti mahabbalo
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā udakadāyako thero imā gāthāyo
abhāsitthāti.
udakadāyakattherassa apadānaṁ samattaṁ.
sattamaṁ salaḷamāliyattherāpadānaṁ (207)

[209] (pts. ap, 206) kaṇikāraṁva jotantaṁ nisinnaṁ pabbatantare
obhāsentaṁ disā sabbā siddhatthaṁ narasārathiṁ.
dhanuṁ abejjhaṁ 2- katvāna usuṁ sandhāyahaṁ 3- tadā
pupphaṁ savaṇṭaṁ chetvāna buddhassa abhiropayiṁ.
catunavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
ekapaññāsito kappe eko āsi jutindharo
sattaratanasampanno cakkavatti mahabbalo.

footnote: 1 ma. udakaṁ yamadāsahaṁ. yu. udakaṁ yaṁ tadā ahaṁ. 2 ma. advejjhaṁ. yu. adejjhaṁ.
footnote: 3 ma. sannayhahaṁ.

page number: 306

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā salaḷamāliyo thero imā gāthāyo
abhāsitthāti.
salaḷamāliyattherassa apadānaṁ samattaṁ.
aṭṭhamaṁ koraṇḍapupphiyattherāpadānaṁ (208)

[210] akkantañca padaṁ disvā cakkālaṅkārabhūsitaṁ
padenānupadaṁ yanto vipassissa mahesino.
koraṇḍaṁ pupphitaṁ disvā samūlaṁ pūjitaṁ mayā
haṭṭho haṭṭhena cittena avandiṁ padamuttamaṁ.
ekanavute ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ 1- phalaṁ.
sattapaññāsakappamhi eko vītamalo ahu
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā koraṇḍapupphiyo thero imā gāthāyo
abhāsitthāti.
koraṇḍapupphiyattherassa apadānaṁ samattaṁ.

footnote: 1 yu. padapūjāyidaṁ phalaṁ.

page number: 307

navamaṁ ādhāradāyakattherāpadānaṁ (209)

[211] (pts. ap, 207) ādhārakaṁ mayā dinnaṁ sikhino lokabandhuno
dhāremi paṭhaviṁ sabbaṁ kevalaṁ vasudhaṁ imaṁ.
kilesā jhāpitā mayhaṁ bhavā sabbe samūhatā
dhāremi antimaṁ dehaṁ sammāsambuddhasāsane.
sattavīse ito kappe ahesuṁ caturo janā
samantavaruṇā 1- nāma cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ādhāradāyako thero imā gāthāyo
abhāsitthāti.
ādhāradāyakattherassa apadānaṁ samattaṁ.
dasamaṁ pāpanivāriyattherāpadānaṁ 2- (210)

[212] tissassa 3- hi 4- bhagavato devadevassa tādino.
ekacchattaṁ mayā dinnaṁ vippasannena cetasā.
nivutaṁ hoti me pāpaṁ kusalassūpasampadā
ākāse chattaṁ dhārenti pubbakammassidaṁ phalaṁ.

footnote: 1 ma. samantavaraṇā nāma. 2 yu. vātātapanivāriya .... 3 yu. tissassāhaṁ.
footnote: 4 ma. tu.

page number: 308

carimaṁ vattate mayhaṁ bhavā sabbe samūhatā
dhāremi antimaṁ dehaṁ sammāsambuddhasāsane.
dvenavute ito kappe yaṁ chattamadadiṁ tadā
duggatiṁ nābhijānāmi chattadānassidaṁ phalaṁ.
dvesattati ito kappe aṭṭhāsiṁsu janādhipā
mahānidānanāmena rājāno cakkavattino.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pāpanivāriyo thero imā gāthāyo
abhāsitthāti.
pāpanivāriyattherassa apadānaṁ samattaṁ.
uddānaṁ
kaṇikāro minelañca kiṁkaṇi tāraṇena ca
nigguṇḍipupphaṁ dakado salaḷo ca kuraṇḍako
ādhāradānaṁ pāpañca aṭṭhatāḷīsa gāthakā.
kaṇikārapupphiyavaggo ekavīsatimo.
-----------------

page number: 309

bāvīsatimo hatthivaggo
paṭhamaṁ hatthidāyakattherāpadānaṁ (211)

[213] siddhatthassa bhagavato dipadindassa tādino
nāgaseṭṭho mayā dinno īsādanto urūḷhavo.
uttamatthaṁ anubhomi santipadamanuttaraṁ
nāgadānaṁ mayā dinnaṁ sabbalokahitesino.
catunavute ito kappe yaṁ nāgamadadiṁ tadā
duggatiṁ nābhijānāmi nāgadānassidaṁ phalaṁ.
aṭṭhasattatikappamhi soḷasāsiṁsu khattiyā
samantapāsādikā nāma cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā hatthidāyako thero imā gāthāyo
abhāsitthāti.
hatthidāyakattherassa apadānaṁ samattaṁ.
dutiyaṁ pānadhidāyakattherāpadānaṁ (212)

[214] araññikassa jhāyino mettacittatapassino 1-
dhammassa 2- bhāvitattassa adāsiṁ pānadhiṁ ahaṁ.

footnote: 1 ma. yu. araññikassa isino cirarattatapassino. 2 ma. vuddhassa. yu. vaddhassa.

page number: 310

tena kammena dipadinda lokajeṭṭha narāsabha
dibbayānaṁ anubhomi pubbakammassidaṁ phalaṁ.
catunavute 1- ito kappe yaṁ kammamakariṁ tadā
duggatiṁ nābhijānāmi pānadhissa idaṁ phalaṁ.
sattasattatimhito kappe aṭṭha āsiṁsu khattiyā
suyānā nāma nāmena cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pānadhidāyako thero imā gāthāyo
abhāsitthāti.
pānadhidāyakattherassa apadānaṁ samattaṁ.
tatiyaṁ saccasaññakattherāpadānaṁ (213)

[215] vessabhū nāma bhagavā 2- bhikkhusaṅghapurakkhato
deseti ariyasaccāni nibbāpento mahājanaṁ.
paramakāruññapattomhi samitiṁ agamāsahaṁ
sohaṁ nisinnako santo dhammaṁ assosi satthuno
tassāhaṁ dhammaṁ sutvāna devalokaṁ agacchahaṁ
tiṁsa kappāni devesu avasiṁ tatthahaṁ pure.

footnote: 1 yu. ekūnavute. 2 ma. yu. vessabhū tamhi samaye.

page number: 311

ekattiṁse ito kappe yaṁ saññamalabhiṁ tadā
duggatiṁ nābhijānāmi saccasaññāyidaṁ phalaṁ.
chabbīsamhi ito kappe eko āsiṁ janādhipo
ekaphussitanāmova cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā saccasaññako thero imā gāthāyo
abhāsitthāti.
saccasaññakattherassa apadānaṁ samattaṁ.
catutthaṁ ekasaññakattherāpadānaṁ (214)

[216] dumagge paṁsukūlikaṁ laggaṁ disvāna satthuno
añjaliṁ paggahetvāna paṁsukūlaṁ avandihaṁ.
ekattiṁse ito kappe yaṁ saññamalabhiṁ tadā
duggatiṁ nābhijānāmi buddhapūjāyidaṁ phalaṁ.
pañcavīse ito kappe eko āsiṁ janādhipo
amitābhoti nāmena cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

page number: 312

itthaṁ sudaṁ āyasmā ekasaññako thero imā gāthāyo
abhāsitthāti.
ekasaññakattherassa apadānaṁ samattaṁ.
pañcamaṁ raṁsisaññakattherāpadānaṁ (215)

[217] udentaṁ sataraṁsīva pītaraṁsīva 1- bhāṇumaṁ
byagghusabhaṁva pavaraṁ sujātaṁ pabbatantare.
buddhassa ānubhāvo so jalate pabbatantare
raṁse cittaṁ pasādetvā kappaṁ saggamhi modahaṁ.
avasesesu kappesu kusalaṁ karitaṁ 2- mayā
tena cittappasādena buddhānussatiyāpica.
tiṁsakappasahasseto yaṁ saññamalabhiṁ tadā
duggatiṁ nābhijānāmi buddhasaññāyidaṁ phalaṁ.
sattapaññāsakappamhi eko āsiṁ janādhipo
sujāto nāma nāmena cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā raṁsisaññako thero imā gāthāyo
abhāsitthāti.
raṁsisaññakattherassa apadānaṁ samattaṁ.

footnote: 1 yu. vītaraṁsīva. 2 ma. caritaṁ. yu. tīritaṁ.

page number: 313

chaṭṭhaṁ sandhitattherāpadānaṁ (216)

[218] assatthe haritobhāse saṁvirūḷhamhi pādape
ekaṁ buddhagataṁ saññaṁ alabhitthaṁ 1- paṭissato.
ekattiṁse ito kappe yaṁ saññamalabhiṁ tadā 

[2]-
tassā saññāya vāhasā patto me āsavakkhayo.
ito terasakappamhi vaniddho 3- nāma khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sandhito thero imā gāthāyo
abhāsitthāti.
sandhitattherassa apadānaṁ samattaṁ.
sattamaṁ tālavaṇṭadāyakattherāpadānaṁ (217)

[219] tālavaṇṭaṁ mayā dinnaṁ tissassa dibbacakkhuno 4-
gimhaṁ nibbāpanatthāya pariḷāhopasantiyā.
sannibbāpemi rāgaggiṁ dosaggiñca taduttariṁ
nibbāpemi ca mohaggiṁ tālavaṇṭassidaṁ phalaṁ.

footnote: 1 ma. alabhiṁhaṁ. 2 yu. duggatiṁ nābhijānāmi buddhasaññāyidaṁ phalaṁ.
footnote: 3 ma. yu. dhaniṭṭho. 4 po. ma. yu. tissassādiccabandhuno.

page number: 314

kilesā jhāpitā mayhaṁ bhavā sabbe samūhatā
dhāremi antimaṁ dehaṁ sammāsambuddhasāsane.
dvenavute ito kappe yaṁ kammamakariṁ tadā
duggatiṁ nābhijānāmi tālavaṇṭassidaṁ phalaṁ.
tesaṭṭhimhi ito kappe mahārāmasanāmako 1-
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā tālavaṇṭadāyako thero imā gāthāyo
abhāsitthāti.
tālavaṇṭadāyakattherassa apadānaṁ samattaṁ.
aṭṭhamaṁ akkantasaññakattherāpadānaṁ (218)

[220] kusāṭakaṁ gahetvāna upajjhāyassa pārupe 2-
mantañca anusikkhāmi gaṇḍabhedassa 3- pattiyā.
addasaṁ virajaṁ buddhaṁ āhutīnaṁ paṭiggahaṁ
usabhaṁ pavaraṁ aggaṁ tissaṁ buddhaṁ gajuttamaṁ 4-.
kusāṭakaṁ pattharitaṁ akkamantaṁ naruttamaṁ
samuggataṁ mahāvīraṁ lokajeṭṭhaṁ narāsabhaṁ.

footnote: 1 yu. mahārāmāsunāmakā. 2 ma. yu. upajjhāyassahaṁ pure. ... mahabbalā
footnote: 3 ma. ganthādosassa. 4 ma. gaṇuttamaṁ.

page number: 315

disvā taṁ lokapajjotaṁ vimalaṁ candasannibhaṁ
avandiṁ satthuno pāde vippasannena cetasā.
catunavute ito kappe yaṁ adāsiṁ kusāṭakaṁ
duggatiṁ nābhijānāmi kusāṭakassidaṁ phalaṁ.
sattatiṁse ito kappe eko āsiṁ janādhipo
sunando nāma nāmena cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā akkantasaññako thero imā gāthāyo
abhāsitthāti.
akkantasaññakattherassa apadānaṁ samattaṁ.
navamaṁ sappidāyakattherāpadānaṁ (219)

[221] nisinno pāsādavare nārīgaṇapurakkhato
byādhitaṁ samaṇaṁ disvā atināmesahaṁ gharaṁ.
upaviṭṭhaṁ mahāvīraṁ devadevaṁ narāsabhaṁ
sappitelaṁ mayā dinnaṁ siddhatthassa mahesino.
passaddhadarathaṁ disvā vippasannamukhindriyaṁ
vanditvā satthuno pāde anusaṁsāvayiṁ pure.

page number: 316

disvā maṁ supasannantaṁ iddhiyā pāramiṁ gato
nabhaṁ abbhuggami vīro haṁsarājāva ambare.
catunavute ito kappe yaṁ dānamadadiṁ tadā
duggatiṁ nābhijānāmi sappitelassidaṁ phalaṁ.
ito sattarase kappe dutidevasanāmako
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sappidāyako thero imā gāthāyo
abhāsitthāti.
sappidāyakattherassa apadānaṁ samattaṁ.
dasamaṁ pāpanivāriyattherāpadānaṁ (220)

[222] piyadassissa bhagavato caṅkamaṁ sodhitaṁ mayā
naḷakehi paṭicchannaṁ vātātapanivāraṇaṁ.
pāpaṁ vivajjanatthāya kusalassūpasampadā
kilesānaṁ pahānāya padahiṁ satthusāsane.
ito ekādase kappe aggitejoti 1- vissuto
sattaratanasampanno cakkavatti mahabbalo.

footnote: 1 ma. yu. aggidevoti.

page number: 317

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pāpanivāriyo thero imā gāthāyo
abhāsitthāti.
pāpanivāriyattherassa apadānaṁ samattaṁ.
uddānaṁ
hatthi pānadhi saccañca ekasaññi ca raṁsiyo
sandhito tālavaṇṭi ca tathā akkantasaññako
sappi pāpanivārī ca catupaññāsa gāthakāti.
hatthivaggo bāvīsatimo.
---------

page number: 318

tevīsatimo ālambanadāyakavaggo
paṭhamaṁ ālambanadāyakattherāpadānaṁ (221)

[223] atthadassissa bhagavato lokajeṭṭhassa tādino
ālambanaṁ mayā dinnaṁ dipadindassa tādino.
dharaṇiṁ paṭipajjāmi vipulaṁ sāgarapparaṁ 1-
pāṇesu ca issariyaṁ vattemi vasudhāya ca.
kilesā jhāpitā mayhaṁ bhavā sabbe samūhatā
tisso vijjā anuppattā kataṁ buddhassa sāsanaṁ.
ito dvesaṭṭhikappamhi tayo āsiṁsu khattiyā
ekādassitanāmā 2- te cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ālambanadāyako thero imā gāthāyo
abhāsitthāti.
ālambanadāyakattherassa apadānaṁ samattaṁ.
dutiyaṁ ajinadāyakattherāpadānaṁ (222)

[224] ekattiṁse ito kappe gaṇasanthārako ahaṁ
addasaṁ virajaṁ buddhaṁ āhutīnaṁ paṭiggahaṁ.

footnote: 1 po. sāgarambuddhaṁ. yu. sāgarambaraṁ. 2 ma. yu. ekāpassitanāmā.

page number: 319

cammakhaṇḍaṁ mayā dinnaṁ sikhino lokabandhuno
tena kammena dipadinda lokajeṭṭha narāsabha.
sampattiṁ anubhotvāna kilese jhāpayiṁ ahaṁ
dhāremi antimaṁ dehaṁ sammāsambuddhasāsane.
ekattiṁse ito kappe ajinaṁ yaṁ adāsahaṁ
duggatiṁ nābhijānāmi ajinassa idaṁ phalaṁ.
ito paññāsake 1- kappe rājā āsiṁ sudāyako
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ajinadāyako thero imā gāthāyo
abhāsitthāti.
ajinadāyakattherassa apadānaṁ samattaṁ.
tatiyaṁ dverataniyattherāpadānaṁ (223)

[225] migaluddho 2- pure āsiṁ araññe kānane ahaṁ
addasaṁ virajaṁ buddhaṁ āhutīnaṁ paṭiggahaṁ.
maṁsapesi mayā dinnā vipassissa mahesino
sadevakasmi lokasmiṁ issaraṁ kārayāmahaṁ.

footnote: 1 ma. yu. pañcamake. 2 ma. yu. migaluddo. ito paraṁ īdisameva.

page number: 320

iminā maṁsadānena ratanaṁ nibbattate mama
duve me ratanā loke diṭṭhadhammassa pattiyā.
tehaṁ sabbe atibhomi maṁsadānassa pattiyā
gattañca mudukaṁ mayhaṁ paññā nipuṇavedinī.
ekanavute ito kappe yaṁ maṁsamadadiṁ tadā
duggatiṁ nābhijānāmi maṁsadānassidaṁ phalaṁ.
ito catutthake kappe eko āsiṁ janādhipo
mahārohitanāmo so cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā dverataniyo thero imā gāthāyo
abhāsitthāti.
dverataniyattherassa apadānaṁ samattaṁ.
dasamaṁ bhāṇavāraṁ.
catutthaṁ ārakkhadāyakattherāpadānaṁ (224)

[226] siddhatthassa bhagavato vedikā kāritā mayā 1-
ārakkho ca mayā dinno sugatassa mahesino.
tena kammavisesena na passe bhayabheravaṁ
kuhiñci upapannassa tāso mayhaṁ na vijjati.

footnote: 1 ma. yu. vedi kārāpitā mayā.

page number: 321

catunavute ito kappe yaṁ vediṁ kārayiṁ pure
duggatiṁ nābhijānāmi vedikāya idaṁ phalaṁ.
ito chaṭṭhamhi kappamhi apassenasanāmako
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ārakkhadāyako thero imā gāthāyo
abhāsitthāti.
ārakkhadāyakattherassa apadānaṁ samattaṁ.
pañcamaṁ abyādhikattherāpadānaṁ (225)

[227] vipassissa bhagavato aggisālaṁ adāsahaṁ
byādhikānañca āvāsaṁ uṇhodakapaṭiggahaṁ.
tena kammenayaṁ mayhaṁ attabhāvo sunimmito
byādhāhaṁ nābhijānāmi puññakammassidaṁ phalaṁ.
ekanavute ito kappe yaṁ sālamadadiṁ tadā
duggatiṁ nābhijānāmi aggisālāyidaṁ phalaṁ.
ito ca sattame kappe eko āsiṁ narādhipo 1-
sattaratanasampanno cakkavatti mahabbalo.

footnote: 1 ma. yu. ekosiṁ aparājito.

page number: 322

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā abyādhiko thero imā gāthāyo
abhāsitthāti.
abyādhikattherassa apadānaṁ samattaṁ.
chaṭṭhaṁ vakulapupphiyattherāpadānaṁ (226)

[228] nārado iti me nāmaṁ kassapo iti maṁ vidū
addasaṁ samaṇānaggaṁ vipassiṁ devasakkataṁ.
anubyañjanadharaṁ buddhaṁ āhutīnaṁ paṭiggahaṁ
vakulapupphaṁ 1- paggayha buddhassa abhiropayiṁ.
ekanavute ito kappe yaṁ pupphamabhiropayiṁ 2-
duggatiṁ nābhijānāmi buddhapūjāyidaṁ phalaṁ.
catusattatito kappe romaso nāma khattiyo
āmuttamālābharaṇo sayoggabalavāhano.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā vakulapupphiyo thero imā gāthāyo
abhāsitthāti.
vakulapupphiyattherassa apadānaṁ samattaṁ.

footnote: 1 ma. aṅkolapupphaṁ. yu. caṅkolapupphaṁ. 2 ma. yu. pupphamabhipūjayiṁ.
footnote: ito paraṁ evaṁ ñātabbaṁ.

page number: 323

sattamaṁ sovaṇṇavaṭaṁsakiyattherāpadānaṁ (227)

[229] uyyānabhūmiṁ niyyanto addasaṁ lokanāyakaṁ
vaṭaṁsakaṁ gahetvāna sovaṇṇaṁ sādhunimmitaṁ.
sīghaṁ gato 1- samāruyha hatthikkhandhagato ahaṁ
buddhassa abhiropesiṁ sikhino lokabandhuno.
ekattiṁse ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
sattavīse ito kappe eko āsiṁ janādhipo
mahāpatāpo nāmena cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sovaṇṇavaṭaṁsakiyo thero imā gāthāyo
abhāsitthāti.
sovaṇṇavaṭaṁsakiyattherassa apadānaṁ samattaṁ.
aṭṭhamaṁ miñjavaṭaṁsakiyattherāpadānaṁ (228)

[230] nibbute lokanāthamhi sikhimhi vadataṁ vare
vaṭaṁsakehi ākiṇṇaṁ bodhipūjaṁ akāsahaṁ.

footnote: 1 ma. tato. yu ... samārūḷho.

page number: 324

ekattiṁse ito kappe yaṁ pūjamakariṁ tadā
duggatiṁ nābhijānāmi bodhipūjāyidaṁ phalaṁ.
ito chabbīsatikappe ahu meghabbhanāmako
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā miñjavaṭaṁsakiyo thero imā gāthāyo
abhāsitthāti.
miñjavaṭaṁsakiyattherassa apadānaṁ samattaṁ.
navamaṁ sukatāveḷiyattherāpadānaṁ (229)

[231] (pts. ap, 217) asito nāma nāmena mālākāro ahaṁ tadā
āveḷaṁ paggahetvāna rañño dātuṁ vajāmahaṁ.
asampattomhi rājānaṁ addasaṁ sikhināyakaṁ
haṭṭho haṭṭhena cittena buddhassa abhiropayiṁ.
ekattiṁse ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
pañcavīse ito kappe rājā homi mahabbalo
vebhāro nāma nāmena cakkavatti mahabbalo.

page number: 325

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sukatāveḷiyo thero imā gāthāyo
abhāsitthāti.
sukatāveḷiyattherassa apadānaṁ samattaṁ.
dasamaṁ ekavandaniyattherāpadānaṁ (230)

[232] usabhaṁ pavaraṁ vīraṁ vessabhuṁ vijitāvinaṁ
pasannacitto sumano buddhaseṭṭhaṁ avandahaṁ.
ekattiṁse ito kappe yaṁ kammamakariṁ tadā
duggatiṁ nābhijānāmi vandanāya idaṁ phalaṁ.
catuvīsamhi kappamhi vigatānandanāmako 1-
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ekavandaniyo thero imā gāthāyo
abhāsitthāti.
ekavandaniyattherassa apadānaṁ samattaṁ.

footnote: 1 ma. vikatānandanāmako.

page number: 326

uddānaṁ
ālambanañca ajinaṁ maṁsadārakkhadāyako
abyādhivakulasoṇṇaṁ miñjaṁ āveḷa vandanaṁ
pañcapaññāsa gāthāyo gaṇitā atthadassihīti.
ālambanadāyakavaggo tevīsatimo.
----------
catubbīso udakāsanadāyivaggo
paṭhamaṁ udakāsanadāyakattherāpadānaṁ (231)

[233] (pts. ap, 218) ārāmadvārā nikkhamma phalakaṁ santhariṁ ahaṁ
udakañca upaṭṭhāsiṁ uttamatthassa pattiyā.
ekattiṁse ito kappe yaṁ kammamakariṁ tadā
duggatiṁ nābhijānāmi āsane codake phalaṁ.
ito paṇṇarase kappe abhisāmasamavhayo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā udakāsanadāyabho thero imā gāthāyo
abhāsitthāti.
udakāsanadāyakattherassa apadānaṁ samattaṁ.

page number: 327

dutiyaṁ bhājanadāyakattherāpadānaṁ (232)

[234] nagare bandhumatiyā kumbhakāro ahaṁ tadā
bhājanaṁ anupālesiṁ bhikkhusaṅghassa tāvade.
ekanavutito kappe bhājanaṁ anupālayiṁ
duggatiṁ nābhijānāmi bhājanassa idaṁ phalaṁ.
tepaññāse ito kappe anantajalināmako
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā bhājanadāyako 1- thero imā gāthāyo
abhāsitthāti.
bhājanadāyakattherassa apadānaṁ samattaṁ.
tatiyaṁ sālapupphiyattherāpadānaṁ (233)

[235] aruṇavatiyā nagare ahosiṁ puviko 2- tadā
mama dvārena gacchantaṁ sikhinaṁ addasaṁ jinaṁ.
buddhassa pattaṁ paggayha sālapupphaṁ adāsahaṁ
sammaggatassa buddhassa vippasannena cetasā.

footnote: 1 ma. bhājanapālako. 2 ma. pūpiko. yu. pūviko.

page number: 328

ekattiṁse ito kappe yaṁ pupphamabhidāsahaṁ
duggatiṁ nābhijānāmi sālapupphassidaṁ phalaṁ.
ito cuddasakappamhi ahosiṁ amitañjalo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sālapupphiyo thero imā gāthāyo
abhāsitthāti.
sālapupphiyattherassa apadānaṁ samattaṁ.
catutthaṁ kilañjadāyakattherāpadānaṁ (234)

[236] tivarāyaṁ pure ramme naḷakāro ahaṁ tadā
siddhatthe lokapajjote pasannā janatā tahiṁ.
pūjatthaṁ lokanāthassa kilañjaṁ pariyesati
buddhapūjaṁ karontānaṁ kilañjaṁ adadaṁ 1- ahaṁ.
catunavute ito kappe yaṁ kammamakariṁ tadā
duggatiṁ nābhijānāmi kilañjassa idaṁ phalaṁ.
sattasattatikappamhi rājā āsi jalandharo 2-
sattaratanasampanno cakkavatti mahabbalo.

footnote: 1 ma. adadiṁ. 2 yu. jutindharo.

page number: 329

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kilañjadāyako thero imā gāthāyo
abhāsitthāti.
kilañjadāyakattherassa apadānaṁ samattaṁ.
pañcamaṁ vedidāyakattherāpadānaṁ (235)

[237] vipassino bhagavato bodhiyā pādaputtame
pasannacitto sumano kāresiṁ vedikaṁ ahaṁ.
ekanavute ito kappe kāresiṁ vedikaṁ ahaṁ
duggatiṁ nābhijānāmi vedikāya idaṁ phalaṁ.
ito ekādase kappe ahosiṁ sūriyassamo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā vedidāyako thero imā gāthāyo
abhāsitthāti.
vedidāyakattherassa apadānaṁ samattaṁ.

page number: 330

chaṭṭhaṁ vaṇṇakārakattherāpadānaṁ (236)

[238] nagare aruṇavatiyā vaṇṇakāro ahaṁ tadā
cetiye dussabhaṇḍāni nānāvaṇṇaṁ rajemahaṁ 1-.
ekattiṁse ito kappe yaṁ vaṇṇaṁ rajayiṁ tadā
duggatiṁ nābhijānāmi vaṇṇadānassidaṁ phalaṁ.
ito tevīsatikappe candasamasanāmako 2-
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā vaṇṇakārako thero imā gāthāyo
abhāsitthāti.
vaṇṇakārakattherassa apadānaṁ samattaṁ.
sattamaṁ piyālapupphiyattherāpadānaṁ (237)

[239] migaluddho pure āsiṁ araññe kānane ahaṁ
piyālaṁ pupphitaṁ disvā gatamagge khipiṁ ahaṁ.
buddhassa pattaṁ paggayha piyālapupphamadāsahaṁ
magge gatassa buddhassa vippasannena cetasā.

footnote: 1 ma. yu. rajesahaṁ. 2 ma. vaṇṇasamasanāmako. yu. candūpamasanāmako.

page number: 331

ekanavute ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā piyālapupphiyo thero imā gāthāyo
abhāsitthāti.
piyālapupphiyattherassa apadānaṁ samattaṁ.
aṭṭhamaṁ ambayāgadāyakattherāpadānaṁ (238)

[240] (pts. ap, 221) sake sippe apatthaddho 1- agamaṁ kānanaṁ ahaṁ
sambuddhaṁ yantaṁ 2- disvāna ambayāgaṁ 3- adāsahaṁ.
ekanavute ito kappe yaṁ dānamadadiṁ tadā
duggatiṁ nābhijānāmi ambayāgassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ambayāgadāyako thero imā gāthāyo
abhāsitthāti.
ambayāgadāyakattherassa apadānaṁ samattaṁ.

footnote: 1 yu. avatthaddho. 2 yu. santaṁ. 3 po. ambayāguṁ.

page number: 332

navamaṁ jagatikārakattherāpadānaṁ (239)

[241] nibbute lokanāthamhi atthadassīnaruttame
jagatī kāritā mayhaṁ buddhassa thūpamuttame.
aṭṭhārase kappasate yaṁ kammamakariṁ tadā
duggatiṁ nābhijānāmi jagatiyā idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā jagatikārako thero imā gāthāyo
abhāsitthāti.
jagatikārakattherassa apadānaṁ samattaṁ.
dasamaṁ vāsidāyakattherāpadānaṁ (240)

[242] kammārohaṁ pure āsiṁ tivarāyaṁ puruttame
ekā vāsi mayā dinnā sayambhuṁ aparājitaṁ.
catunavute ito kappe yaṁ vāsimadadiṁ tadā
duggatiṁ nābhijānāmi vāsidānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

page number: 333

itthaṁ sudaṁ āyasmā vāsidāyako thero imā gāthāyo
abhāsitthāti.
vāsidāyakattherassa apadānaṁ samattaṁ.
uddānaṁ
udakāsani bhājaniyo sālapupphī kilañjado
vedikā vaṇṇakāro ca piyālāmbayāgado
jagatī vāsidāyī ca gāthā tiṁsa ca aṭṭha cāti.
udakāsanadāyivaggo catubbīso.
----------

page number: 334

pañcavīso tuvaradāyivaggo
paṭhamaṁ tuvaraṭṭhidāyakattherāpadānaṁ (241)

[243] migaluddho pure āsiṁ araññe kānane mahā 1-
taṁ disvā rudhiramādāya 2- saṅghassa adadiṁ ahaṁ.
ekanavute ito kappe yaṁ dānamadadiṁ tadā
duggatiṁ nābhijānāmi tuvaraṭṭhissidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā tuvaraṭṭhidāyako thero imā gāthāyo
abhāsitthāti.
tuvaraṭṭhidāyakattherassa apadānaṁ samattaṁ.
dutiyaṁ nāgakesariyattherāpadānaṁ (242)

[244] dhanuṁ avejjhaṁ 3- katvāna vanamajjhogahiṁ ahaṁ
kesaraṁ osaraṁ 4- disvā pabbamaggaṁ 5- samuṭṭhitaṁ.
ubhohatthehi paggayha sire katvāna añjaliṁ
buddhassa abhiropesiṁ tissassa lokabandhuno.
dvenavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.

footnote: 1 ma. yu. ahaṁ. 2 ma. pharitvā tūvaramādāya. yu. haritvā .... 3 ma. advejjhaṁ.
footnote: yu. adejjhaṁ. 4 ma. ogataṁ. 5 ma. patapattaṁ. yu. sabbamattaṁ supupphitaṁ.

page number: 335

sattasattatime kappe samokkharaṇanāmako 1-
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā nāgakesariyo thero imā gāthāyo
abhāsitthāti.
nāgakesariyattherassa apadānaṁ samattaṁ.
tatiyaṁ naḷinakesariyattherāpadānaṁ (243)

[245] (pts. ap, 223) jātassarassa vemajjhe vasāmi jalakukkuṭo
athaddasaṁ devadevaṁ gacchantaṁ anilañjase.
tuṇḍena kesaraṁ 2- gayha vippasannena cetasā
buddhassa abhiropesiṁ tissassa lokabandhuno.
dvenavute ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
tesattatimhi kappamhi sattapattasanāmako 3-
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. tesattatimhi kappamhi sattakesaranāmakā. yu. pamokkharaṇanāmako.
footnote: 2 ma. yu. kesariṁ. 3 ma. sattakesaranāmakā ... mahabbalā.

page number: 336

itthaṁ sudaṁ āyasmā naḷinakesariyo thero imā gāthāyo
abhāsitthāti.
naḷinakesariyattherassa apadānaṁ samattaṁ.
catutthaṁ viravipupphiyattherāpadānaṁ (244)

[246] khīṇāsavasahassehi niyyāti lokanāyako
viravipupphaṁ paggayha 1- buddhassa abhiropayiṁ.
ekanavute ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā viravipupphiyo thero imā gāthāyo
abhāsitthāti.
viravipupphiyattherassa apadānaṁ samattaṁ.
pañcamaṁ kuṭidhūpakattherāpadānaṁ (245)

[247] siddhatthassa bhagavato ahosiṁ kuṭigopako
kālena kālaṁ dhūpesiṁ pasanno sehi pāṇibhi.
catunavute ito kappe yaṁ kammamakariṁ tadā
duggatiṁ nābhijānāmi dhūpadānassidaṁ 2- phalaṁ.

footnote: 1 ma. viravapupphamādāya. po. yu. viravapupphaṁ paggayha. 2 yu. buddhapūjāyidaṁ.

page number: 337

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kuṭidhūpako thero imā gāthāyo
abhāsitthāti.
kuṭidhūpakattherassa apadānaṁ samattaṁ.
chaṭṭhaṁ pattadāyakattherāpadānaṁ (246)

[248] paramena damathena siddhatthassa mahesino
pattadānaṁ mayā dinnaṁ ujubhūtassa tādino.
catunavute ito kappe yaṁ dānamadadiṁ tadā
duggatiṁ nābhijānāmi pattadānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pattadāyako thero imā gāthāyo
abhāsitthāti.
pattadāyakattherassa apadānaṁ samattaṁ.
sattamaṁ dhātupūjakattherāpadānaṁ (247)

[249] nibbute lokanāthamhi siddhatthamhi naruttame
ekadhātu mayā laddhā dipadindassa tādino.

page number: 338

tāhaṁ dhātuṁ gahetvāna buddhassādiccabandhuno
pañcavasse paricariṁ tiṭṭhantaṁva naruttamaṁ.
catunavute ito kappe yaṁ dhātumabhipūjayiṁ
duggatiṁ nābhijānāmi dhātupaṭṭhahane phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā dhātupūjako thero imā gāthāyo
abhāsitthāti.
dhātupūjakattherassa apadānaṁ samattaṁ.
aṭṭhamaṁ sattasattalipupphapūjakattherāpadānaṁ (248)

[250] satta sattalipupphāni 1- sīse katvānahantadā
buddhassa abhiropesiṁ vessabhumhi naruttame.
ekattiṁse ito kappe yaṁ pupphamabhipūjayiṁ
duggatiṁ nābhijānāmi pupphapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sattasattalipupphapūjako thero imā gāthāyo
abhāsitthāti.
sattasattalipupphapūjakattherassa apadānaṁ samattaṁ.

footnote: 1 yu. pāṭalipupphāni.

page number: 339

navamaṁ bimbijālapupphiyattherāpadānaṁ (249)

[251] padumuttaro nāma jino sayambhū aggapuggalo
catusaccaṁ pakāseti deseti amataṁ padaṁ.
bimbijālakapupphāni 1- puthu katvānahaṁ tadā
buddhassa abhiropesiṁ dipadindassa tādino.
aṭṭhasaṭṭhimhito kappe caturo kiñjakesarā
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā bimbijālapupphiyo thero imā gāthāyo
abhāsitthāti.
bimbijālapupphiyattherassa apadānaṁ samattaṁ.
dasamaṁ uddāladāyakattherāpadānaṁ (250)

[252] kukkudho 2- nāma nāmena sayambhū aparājito
pavanā nikkhamitvāna anuppatto mahānadiṁ.
uddālakaṁ gahetvāna sayambhussa adāsahaṁ
saṁyatassujubhūtassa pasannamanaso tadā.

footnote: 1 po. bimbajālakapupphāni. yu. bimbijālikapupphāni. 2 ma. kakudho. yu. kakuddho.

page number: 340

ekattiṁse ito kappe yaṁ pupphamabhiropayiṁ
duggatiṁ nābhijānāmi pupphadānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā uddāladāyako thero imā gāthāyo
abhāsitthāti.
uddāladāyakattherassa apadānaṁ samattaṁ.
uddānaṁ
tuvaraṭṭhināgapuḷinā viravikuṭidhūpako
patto dhātusattaliyo bimbi uddālakena ca
sattatiṁsati gāthāyo gaṇitāyo vibhāvihīti.
tuvaradāyivaggo pañcavīso.

page number: 341

chabbīsatimo thomakavaggo
paṭhamaṁ thomakattherāpadānaṁ (251)

[253] devaloke ṭhito santo vipassissa mahesino
dhammaṁ sutvāna mudito imaṁ vācaṁ abhāsahaṁ.
namo te purisājañña namo te purisuttama
bahujjanaṁ tārayasi desento amataṁ padaṁ.
ekanavute ito kappe yaṁ vācaṁ abhaṇiṁ tadā
duggatiṁ nābhijānāmi thomanāya idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā thomako thero imā gāthāyo
abhāsitthāti.
thomakattherassa apadānaṁ samattaṁ.
dutiyaṁ ekāsanadāyakattherāpadānaṁ (252)

[254] vijahitvā devavaṇṇaṁ sabhariyo idhāgamiṁ
adhikāraṁ kattukāmo buddhaseṭṭhassa sāsane.
devalo nāma nāmena padumuttarasāvako
tassa bhikkhā mayā dinnā vippasannena cetasā.

page number: 342

satasahasse ito kappe yaṁ kammamakariṁ tadā
duggatiṁ nābhijānāmi piṇḍapātassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ekāsanadāyako thero imā gāthāyo
abhāsitthāti.
ekāsanadāyakattherassa apadānaṁ samattaṁ.
tatiyaṁ citakapūjakattherāpadānaṁ (253)

[255] (pts. ap, 227) ānando nāma sambuddho sayambhū aparājito
araññe parinibbāyi amanussamhi kānane.
devalokā idhāgantvā citaṁ katvānahaṁ tadā
sarīraṁ tattha jhāpesiṁ sakkārañca akāsahaṁ.
ekanavute ito kappe yaṁ kammamakariṁ tadā
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā citakapūjako thero imā gāthāyo
abhāsitthāti.
citakapūjakattherassa apadānaṁ samattaṁ.

page number: 343

catutthaṁ campakapupphiyattherāpadānaṁ (254)

[256] himavantāvidūre vikano 1- nāma pabbato
tassa vemajjhe vasati samaṇo bhāvitindriyo.
disvāna tassopasamaṁ vippasannena cetasā
tīṇi campakapupphāni gahetvāna samokiriṁ.
ekanavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā campakapupphiyo 2- thero imā gāthāyo
abhāsitthāti.
campakapupphiyattherassa apadānaṁ samattaṁ.
pañcamaṁ sattapāṭaliyattherāpadānaṁ (255)

[257] kaṇikāraṁva jotantaṁ nisinnaṁ pabbatantare
satta pāṭalipupphāni buddhassa abhiropayiṁ.
catunavute ito kappe yaṁ pupphamabhiropayiṁ
duggatiṁ nābhijānāmi buddhapūjāyidaṁ phalaṁ.

footnote: 1 ma. yu. vikato. 2 ma. yu. ticampakapupphiyo.

page number: 344

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sattapāṭaliyo thero imā gāthāyo
abhāsitthāti.
sattapāṭaliyattherassa apadānaṁ samattaṁ.
chaṭṭhaṁ upāhanadāyakattherāpadānaṁ (256)

[258] (pts. ap, 228) ahosiṁ candano nāma sambuddhassatrajo tadā
ekopāhano mayā dinno bodhi 1- sampajja me tuvaṁ.
ekanavute ito kappe yaṁ pāduṁ 2- adadiṁ tadā
duggatiṁ nābhijānāmi upāhanassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā upāhanadāyako thero imā gāthāyo
abhāsitthāti.
upāhanadāyakattherassa apadānaṁ samattaṁ.
sattamaṁ mañjaripūjakattherāpadānaṁ (257)

[259] mañjarikaṁ karitvāna rathiyaṁ paṭipajjahaṁ
addasaṁ samaṇānaggaṁ bhikkhusaṅghapurakkhataṁ.

footnote: 1 ma. bodhiṁ. 2 ma. pānadhiṁ. yu. pāhanaṁ.

page number: 345

pasannacitto sumano paramāya ca pītiyā
ubhohatthehi paggayha buddhassa abhiropayiṁ.
dvenavute ito kappe yaṁ pupphamabhipūjayiṁ
duggatiṁ nābhijānāmi pupphapūjāyidaṁ phalaṁ.
ito tesattatikappe eko āsiṁ mahīpati
jotiyo nāma nāmena cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā mañjaripūjako thero imā gāthāyo
abhāsitthāti.
mañjaripūjakattherassa apadānaṁ samattaṁ.
aṭṭhamaṁ paṇṇadāyakattherāpadānaṁ (258)

[260] pabbate himavantamhi vākacīradharo ahaṁ
aloṇapaṇṇabhakkhomhi niyamesu ca saṁvuto.
pātarāse anuppatte siddhattho upagañchi maṁ
tāhaṁ buddhassa pādāsiṁ pasanno sehi pāṇihi.
catunavute ito kappe yaṁ paṇṇamadadiṁ tadā
duggatiṁ nābhijānāmi paṇṇadānassidaṁ phalaṁ.

page number: 346

sattavīsamhi kappamhi rājā āsiṁ yadatthiyo 1-
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā paṇṇadāyako thero imā gāthāyo
abhāsitthāti.
paṇṇadāyakattherassa apadānaṁ samattaṁ.
navamaṁ kuṭidāyakattherāpadānaṁ (259)

[261] vipinaṁ cāri sambuddho rukkhamūle vasi tadā
paṇṇasālaṁ karitvāna adāsiṁ aparājite.
ekanavute ito kappe yaṁ paṇṇakuṭikaṁ dadā
duggatiṁ nābhijānāmi kuṭidānassidaṁ phalaṁ.
aṭṭhatiṁse 2- ito kappe soḷasāsiṁsu rājino
sabbattha abhivassīti vuccare cakkavattino.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kuṭidāyako thero imā gāthāyo
abhāsitthāti.
kuṭidāyakattherassa apadānaṁ samattaṁ.

footnote: 1 ma. sadatthiyo. 2 ma. aṭṭhavīse.

page number: 347

dasamaṁ aggapupphiyattherāpadānaṁ (260)

[262] suvaṇṇavaṇṇaṁ sambuddhaṁ nisinnaṁ pabbatantare
obhāsayantaṁ raṁsiyā 1- sikhinaṁ sikhinaṁ yathā.
aggajaṁ pupphamādāya upagañchiṁ naruttamaṁ
pasannacitto sumano buddhassa abhiropayiṁ.
ekattiṁse ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
pañcavīsatikappamhi ahosiṁ mittaghātako 2-
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā aggapupphiyo thero imā gāthāyo
abhāsitthāti.
aggapupphiyattherassa apadānaṁ samattaṁ.
uddānaṁ
thomako bhikkhacitakaṁ campako sattapāṭali

footnote: 1 ma. yu. raṁsena. 2 ma. ahosi amito gato. yu. ahosiṁ amitavhayo.

page number: 348

pādumañjari paṇṇañca kuṭido aggapupphiyo
gāthāyo gaṇitā cettha ekatāḷīsameva ca.
thomakavaggo chabbīsatimo.
---------
sattavīso padumukkhepavaggo
paṭhamaṁ ākāsukkhipiyattherāpadānaṁ (261)

[263] suvaṇṇavaṇṇaṁ siddhatthaṁ gacchantaṁ antarāpaṇe
jalajagge duve gayha upagañchiṁ narāsabhaṁ.
ekañca pupphaṁ pādesu buddhaseṭṭhassa nikkhipiṁ
ekañca pupphaṁ paggayha ākāse ukkhipiṁ ahaṁ.
catunavute ito kappe yaṁ pupphamabhipūjayiṁ
duggatiṁ nābhijānāmi pupphadānassidaṁ phalaṁ.
ito battiṁsakappamhi 1- eko āsiṁ mahippati
antalikkhakaro nāma cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ākāsukkhipiyo thero imā gāthāyo
abhāsitthāti.
ākāsukkhipiyattherassa apadānaṁ samattaṁ.

footnote: 1 ma. chattiṁsakappamhi.

page number: 349

dutiyaṁ telamakkhiyattherāpadānaṁ (262)

[264] siddhatthamhi bhagavati nibbutamhi narāsabhe
bodhiyā vedikāyāhaṁ telaṁ makkhesi tāvade.
catunavute ito kappe yaṁ telaṁ makkhayiṁ tadā
duggatiṁ nābhijānāmi makkhanāya idaṁ phalaṁ.
catuvīse 1- ito kappe succhavi nāma khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā telamakkhiyo thero imā gāthāyo
abhāsitthāti.
telamakkhiyattherassa apadānaṁ samattaṁ.
tatiyaṁ aḍḍhacandiyattherāpadānaṁ (263)

[265] tissassa kho bhagavato bodhiyā pādaputtame 2-
aḍḍhacandaṁ mayā dinnaṁ dharaṇīruhapādape.
dvenavute ito kappe yaṁ candamabhiropayiṁ
duggatiṁ nābhijānāmi bodhipūjāyidaṁ phalaṁ.

footnote: 1 po. catunavute. 2 yu. sabbattha pādamuttame.

page number: 350

pañcavīse ito kappe devalo nāma khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā aḍḍhacandiyo thero imā gāthāyo
abhāsitthāti.
aḍḍhacandiyattherassa apadānaṁ samattaṁ.
catutthaṁ dīpadāyakattherāpadānaṁ (264)

[266] devabhūto ahaṁ santo oruyha paṭhaviṁ tadā
padīpe pañca pādāsiṁ pasanno sehi pāṇihi.
catunavute ito kappe yaṁ dīpamadadiṁ tadā
duggatiṁ nābhijānāmi dīpadānassidaṁ phalaṁ.
pañcapaññāsake kappe eko āsiṁ mahīpati
samantacakkhu nāmena cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā dīpadāyako 1- thero imā gāthāyo
abhāsitthāti.
dīpadāyakattherassa apadānaṁ samattaṁ.

footnote: 1 ma. padīpadāyako. yu. araṇadīpiyo.

page number: 351

pañcamaṁ viḷālidāyakattherāpadānaṁ (265)

[267] (pts. ap, 232) himavantassa avidūre romaso nāma pabbato
tamhi pabbatapādamhi samaṇo bhāvitindriyo.
viḷāliyo gahetvāna samaṇassa adāsahaṁ
anumodi mahāvīro sayambhū aparājito.
viḷāli te mama 1- dinnā vippasannena cetasā
bhave nibbattamānamhi phalaṁ nibbattataṁ tava.
catunavute ito kappe yaṁ viḷālimadāsahaṁ
duggatiṁ nābhijānāmi viḷāliyā idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā viḷālidāyako thero imā gāthāyo
abhāsitthāti.
viḷālidāyakattherassa apadānaṁ samattaṁ.
chaṭṭhaṁ macchadāyakattherāpadānaṁ (266)

[268] candabhāgānadītīre ahosiṁ 2- ukkuso tadā
mahantaṁ macchaṁ paggayha siddhatthassa munino adaṁ.

footnote: 1 po. mayhaṁ dinnaṁ. yu. mamaṁ dinnā. 2 ma. yu. ukkuso āsahaṁ tadā.

page number: 352

catunavute ito kappe yaṁ macchamadadiṁ tadā
duggatiṁ nābhijānāmi macchadānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā macchadāyako thero imā gāthāyo
abhāsitthāti.
macchadāyakattherassa apadānaṁ samattaṁ.
sattamaṁ javahaṁsakattherāpadānaṁ (267)

[269] candabhāgānadītīre āsiṁ vanacaro tadā
siddhatthaṁ addasaṁ buddhaṁ gacchantaṁ anilañjase.
añjaliṁ paggahetvāna olokento 1- mahāmuniṁ
sakaṁ cittaṁ pasādetvā abhivandiṁ 2- lokanāyakaṁ.
catunavute ito kappe yaṁ avandiṁ narāsabhaṁ
duggatiṁ nābhijānāmi vandanāya idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā javahaṁsako thero imā gāthāyo
abhāsitthāti.
javahaṁsakattherassa apadānaṁ samattaṁ.

footnote: 1 ma. yu. ullokento. 2 ma. yu. avandiṁ nāyakaṁ ahaṁ.

page number: 353

aṭṭhamaṁ salaḷapupphiyattherāpadānaṁ (268)

[270] candabhāgānadītīre ahosiṁ kinnaro tadā
vipassiṁ addasaṁ buddhaṁ raṁsijālasamākulaṁ.
pasannacitto sumano paramāya ca pītiyā
paggayha salaḷaṁ pupphaṁ vipassissa 1- okiriṁ ahaṁ.
ekanavute ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā salaḷapupphiyo thero imā gāthāyo
abhāsitthāti.
salaḷapupphiyattherassa apadānaṁ samattaṁ.
navamaṁ upāgatahāsaniyattherāpadānaṁ (269)

[271] himavantassa vemajjhe saro āsi sunimmito
tatthāhaṁ rakkhaso āsiṁ heṭṭhasīso 2- bhayānako.
anukampako kāruṇiko vipassī lokanāyako
mamuddharitukāmo so āgañchi mama santike.

footnote: 1 ma. yu. vipassiṁ. 2 yu. poṭṭhasīso.

page number: 354

upāgataṁ mahāvīraṁ devadevaṁ narāsabhaṁ
āsayā abhinikkhamma avandiṁ satthuno ahaṁ.
ekanavute ito kappe yaṁ vandiṁ purisuttamaṁ
duggatiṁ nābhijānāmi vandanāya idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā upāgatahāsaniyo 1- thero imā gāthāyo
abhāsitthāti.
upāgatahāsaniyattherassa apadānaṁ samattaṁ.
dasamaṁ taraṇiyattherāpadānaṁ (270)

[272] (pts. ap, 234) suvaṇṇavaṇṇo sambuddho vipassī 2- nāma nāyako
nadītīre ṭhito satthā bhikkhusaṅghapurakkhato.
nāvā na vijjate tattha santāraṇī mahaṇṇave
nadiyā abhinikkhamma tāresiṁ lokanāyakaṁ.
ekanavute ito kappe yaṁ tāresiṁ naruttamaṁ
duggatiṁ nābhijānāmi tāraṇāya idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. upāgatāsayo. yu. upāgatabhāsaniyo. 2 ma. yu. vipassī dakkhiṇāraho.

page number: 355

itthaṁ sudaṁ āyasmā taraṇiyo thero imā gāthāyo
abhāsitthāti.
taraṇiyattherassa apadānaṁ samattaṁ.
uddānaṁ
ukkhepī telacandī ca dīpado ca viḷālido
maccho javo salaḷado rakkhaso taraṇo dasa
gāthāyo cettha saṅkhātā tāḷīsamekameva ca.
padumukkhepavaggo sattavīso.
---------

page number: 356

aṭṭhavīsatimo suvaṇṇabibbohanavaggo
paṭhamaṁ suvaṇṇabibbohaniyattherāpadānaṁ (271)

[273] ekāsanaṁ ahamadaṁ pasanno sehi pāṇihi
bibbohanañca pādāsiṁ uttamatthassa pattiyā.
ekanavute ito kappe bibbohanamadāsahaṁ
duggatiṁ nābhijānāmi bibbohanassidaṁ phalaṁ.
ito tesaṭṭhime kappe asamo nāma khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā suvaṇṇabibbohaniyo thero imā gāthāyo
abhāsitthāti.
suvaṇṇabibbohaniyattherassa apadānaṁ samattaṁ.
dutiyaṁ tilamuṭṭhiyattherāpadānaṁ (272)

[274] (pts. ap, 235) mama saṅkappamaññāya satthā lokagganāyako
manomayena kāyena iddhiyā upasaṅkami.
satthāraṁ upasaṅkantaṁ vanditvā purisuttamaṁ
pasannacitto sumano tilamuṭṭhimadāsahaṁ.

page number: 357

ekanavute ito kappe yaṁ dānamadadiṁ tadā
duggatiṁ nābhijānāmi tilamuṭṭhiyidaṁ 1- phalaṁ.
ito soḷasakappamhi gandhiyo 2- nāma khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā tilamuṭṭhiyo 3- thero imā gāthāyo
abhāsitthāti.
tilamuṭṭhiyattherassa apadānaṁ samattaṁ.
tatiyaṁ caṅkoṭakiyattherāpadānaṁ (273)

[275] mahāsamuddaṁ nissāya vasati pabbatantare
paccuggantvāna kāmahaṁ 4- caṅkoṭakamadāsahaṁ.
siddhatthassa mahesino sayambhussānukampino 5-
pupphacaṅkoṭakaṁ datvā kappaṁ saggamhi modahaṁ.
catunavute ito kappe caṅkoṭakamadaṁ tadā
duggatiṁ nābhijānāmi caṅkoṭakassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 yu. tilamuṭṭhe idaṁ phalaṁ. 2 ma. tantiso. yu. nandiyo. 3 ma. yu.
footnote: tilamuṭṭhidāyako. 4 ma. katvāna. 5 ma. sabbasattānukampino. yu.
footnote: sabbabhūtānukampino.

page number: 358

itthaṁ sudaṁ āyasmā caṅkoṭakiyo thero imā gāthāyo
abhāsitthāti.
caṅkoṭakiyattherassa apadānaṁ samattaṁ.
catutthaṁ abbhañjanadāyakattherāpadānaṁ (274)

[276] (pts. ap, 236) koṇḍaññassa bhagavato vītarāgassa tādino
akakkasassa 1- cittassa nipapañcassa jhāyino.
sabbamohātivattassa sabbalokahitesino
abbhañjanaṁ mayā dinnaṁ dipadindassa tādino.
aparimeyye ito kappe abbhañjanamadāsahaṁ 2-
duggatiṁ nābhijānāmi abbhañjanassidaṁ phalaṁ.
ito paṇṇarase kappe virappo 3- nāma khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā abbhañjanadāyako thero imā gāthāyo
abhāsitthāti.
abbhañjanadāyakattherassa apadānaṁ samattaṁ.

footnote: 1 ma. yu. ākāsasamacittassa. 2 ma. yu. abbhuñjanamadaṁ tadā. 3 ma. yu. cirappo.

page number: 359

pañcamaṁ ekañjaliyattherāpadānaṁ (275)

[277] udumbare vasantassa niyate paṇṇasanthare
vutthokāso mayā dinno samaṇassa mahesino.
tissassa dipadindassa lokanāthassa tādino
añjaliṁ paggahetvāna santhariṁ pupphasantharaṁ.
dvenavute ito kappe yaṁ kariṁ pupphasantharaṁ
duggatiṁ nābhijānāmi santharassa idaṁ phalaṁ.
ito cuddasakappamhi ahosiṁ manujādhipo
ekāñjaliko nāma cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ekañjaliyo 1- thero imā gāthāyo
abhāsitthāti.
ekañjaliyattherassa apadānaṁ samattaṁ.
chaṭṭhaṁ potthadāyakattherāpadānaṁ (276)

[278] (pts. ap, 237) satthāraṁ dhammamārabbha saṅghañcāpi mahesino 2-
potthadānaṁ mayā dinnaṁ dakkhiṇeyye anuttare.

footnote: 1 ma. ekañjaliko. 2 ma. mahesinaṁ.

page number: 360

ekanavute ito kappe yaṁ kammamakariṁ tadā
duggatiṁ nābhijānāmi potthadānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā potthadāyako thero imā gāthāyo
abhāsitthāti.
potthadāyakattherassa apadānaṁ samattaṁ.
sattamaṁ citakapūjakattherāpadānaṁ (277)

[279] candabhāgānadītīre anusotaṁ vajāmahaṁ
satta māluvapupphāni citakāropayiṁ 1- ahaṁ.
catunavute ito kappe citakaṁ yaṁ apūjayiṁ
duggatiṁ nābhijānāmi citapūjāyidaṁ phalaṁ.
sattasaṭṭhimhito kappe paṭijaggasanāmako 2-
sattaratanasampanno 3- cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā citakapūjako thero imā gāthāyo
abhāsitthāti.
citakapūjakattherassa apadānaṁ samattaṁ.

footnote: 1 ma. citamāropayiṁ ahaṁ. 2 ma. yu. paṭijaggasanāmakā. 3 ma. yu.
footnote: sattaratasampannā sattāsuṁ cakkavattino.

page number: 361

aṭṭhamaṁ āluvadāyakattherāpadānaṁ (278)

[280] pabbate himavantamhi mahāsindhu sudassano 1-
tatthaddasaṁ vītarāgaṁ sampabhāsaṁ sudassanaṁ.
paramopasame yuttaṁ disvā vimhitamānaso 2-
āluvaṁ tassa pādāsiṁ pasanno sehi pāṇihi.
ekattiṁse ito kappe yaṁ āluvamadāsahaṁ 3-
duggatiṁ nābhijānāmi āluvassa idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā āluvadāyako thero imā gāthāyo
abhāsitthāti.
āluvadāyakattherassa apadānaṁ samattaṁ.
navamaṁ puṇḍarīkattherāpadānaṁ (279)

[281] (pts. ap, 238) romaso nāma nāmena sayambhū sappabho 4- tadā
puṇḍarīkaṁ mayā dinnaṁ vippasannena cetasā.
catunavute ito kappe puṇḍarīkamadadiṁ tadā
duggatiṁ nābhijānāmi puṇḍarīkassidaṁ phalaṁ.

footnote: 1 ma. sudassanā. 2 yu. ... taṁ vimhitāsayo. 3 ma. yaṁ phalamadadiṁ tadā.
footnote: yu. ... āluvamadaṁ tadā. 4 ma. subbato.

page number: 362

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā puṇḍarīko 1- thero imā gāthāyo
abhāsitthāti.
puṇḍarīkattherassa apadānaṁ samattaṁ.
dasamaṁ taraṇiyattherāpadānaṁ (280)

[282] mahāpathamhi visame setu kārāpitaṁ 2- mayā
taraṇatthāya lokassa pasanno sehi pāṇibhi.
ekanavute ito kappe yaṁ setu 3- kāritaṁ mayā
duggatiṁ nābhijānāmi setudānassidaṁ phalaṁ.
pañcapaññāsito kappe eko āsiṁ samogato 4-
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā taraṇiyo thero imā gāthāyo
abhāsitthāti.
taraṇiyattherassa apadānaṁ samattaṁ.

footnote: 1 ma. yu. ekapuṇḍarīko. 2 ma. yu. kārāpito. 3 ma. yo setu kārito mayā.
footnote: 4 ma. yu. samogadho.

page number: 363

uddānaṁ
sovaṇṇaṁ tilamuṭṭhi ca caṅkoṭakabbhañjamañjali
potthako citamāluvo ekapuṇḍari setunā
dvecattāḷīsa gāthāyo gaṇitāyo vibhāvihi.
suvaṇṇabibbohanavaggo aṭṭhavīsatimo.
ekādasamaṁ bhāṇavāraṁ
-------
ekūnatiṁso paṇṇadāyakavaggo
paṭhamaṁ paṇṇadāyakattherāpadānaṁ (281)

[283] (pts. ap, 239) paṇṇasāle nisinnomhi paṇṇabhojanabhojano
upaviṭṭhañca maṁ santaṁ upagañchi mahāisi.
siddhattho lokapajjoto sabbalokatikicchako
tassa paṇṇaṁ mayā dinnaṁ nisinnassa 1- paṇṇasanthare.
catunavute ito kappe yaṁ paṇṇamadadiṁ tadā
duggatiṁ nābhijānāmi paṇṇadānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā paṇṇadāyako thero imā gāthāyo
abhāsitthāti.
paṇṇadāyakattherassa apadānaṁ samattaṁ.

footnote: 1 ma. nisinnaṁ.

page number: 364

dutiyaṁ phaladāyakattherāpadānaṁ (282)

[284] sinerusamasantoso dharaṇīdharasādiso 1-
vuṭṭhahitvā samādhimhā bhikkhāya mamupaṭṭhito.
harītakiṁ 2- āmalakaṁ ambaṁ 3- jambuṁ vibhedakaṁ
kolaṁ bhallātakaṁ bellaṁ 4- phārusakaphalāni ca.
siddhatthassa mahesissa sabbalokānukampino
tañca sabbaṁ mayā dinnaṁ vippasannena cetasā.
catunavute ito kappe yaṁ phalaṁ adadiṁ tadā
duggatiṁ nābhijānāmi phaladānassidaṁ phalaṁ.
sattapaññāsito kappe ekajjho nāma khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā phaladāyako thero imā gāthāyo
abhāsitthāti.
phaladāyakattherassa apadānaṁ samattaṁ.
tatiyaṁ paccuggamaniyattherāpadānaṁ (283)

[285] (pts. ap, 240) sīhaṁ yathā vanacaraṁ nisabhājāniyaṁ yathā
kakudhaṁ vilasantaṁva āgacchantaṁ narāsabhaṁ.

footnote: 1 ma. dharaṇīsamasādiso. yu. dharaṇīdhārisādiso. 2 po. ma. yu. harītakaṁ.
footnote: 3 ma. yu. ambajambuvibhītakaṁ. 4 ma. billaṁ.

page number: 365

siddhatthaṁ lokapajjotaṁ sabbalokatikicchakaṁ
akāsiṁ paccuggamanaṁ vippasannena cetasā.
catunavute ito kappe paccuggañchiṁ narāsabhaṁ
duggatiṁ nābhijānāmi paccuggamanidaṁ 1- phalaṁ.
sattavīse 2- ito kappe eko āsiṁ janādhipo
parivāroti 3- nāmena cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā paccuggamaniyo thero imā gāthāyo
abhāsitthāti.
paccuggamaniyattherassa apadānaṁ samattaṁ.
catutthaṁ ekapupphiyattherāpadānaṁ (284)

[286] dakkhiṇamhi duvāramhi pisāco āsahantadā
addasaṁ virajaṁ buddhaṁ pītaraṁsīva bhāṇumaṁ.
vipassissa naraggassa sabbalokahitesino
ekapupphaṁ mayā dinnaṁ dipadindassa tādino.
ekanavute ito kappe yaṁ pupphamadadiṁ tadā
duggatiṁ nābhijānāmi buddhapūjāyidaṁ phalaṁ.

footnote: 1 ma. paccuggamane idaṁ phalaṁ. 2 sattatiṁse. 3 ma. yu. saparivāroti.

page number: 366

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ekapupphiyo thero imā gāthāyo
abhāsitthāti.
ekapupphiyattherassa apadānaṁ samattaṁ.
pañcamaṁ maghavapupphiyattherāpadānaṁ (285)

[287] nammadānadiyā tīre sayambhū aparājito
samādhiṁ so samāpanno vippasanno anāvilo.
disvā pasanno sumano sambuddhaṁ aparājitaṁ
tāhaṁ maghavapupphena sayambhuṁ pūjayiṁ tadā.
ekanavute ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā maghavapupphiyo thero imā gāthāyo
abhāsitthāti.
maghavapupphiyattherassa apadānaṁ samattaṁ.

page number: 367

chaṭṭhaṁ upaṭṭhāyikattherāpadānaṁ (286)

[288] rathiyaṁ paṭipajjantaṁ āhutīnaṁ paṭiggahaṁ
dipadindaṁ mahānāgaṁ lokajeṭṭhaṁ narāsabhaṁ.
pakkosāpiyatassāhaṁ sabbalokahitesino
upaṭṭhāko mayā dinno siddhatthassa mahesino.
paṭiggahetvāna sambuddho niyyātesi 1- mahāmuni
uṭṭhāya āsanā tamhā pakkāmi pācināmukho.
catunavute ito kappe upaṭṭhākamadaṁ tadā
duggatiṁ nābhijānāmi upaṭṭhānassidaṁ phalaṁ.
sattapaññāsito kappe balasenasanāmako
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā upaṭṭhāyiko thero imā gāthāyo
abhāsitthāti.
upaṭṭhāyikattherassa apadānaṁ samattaṁ.
sattamaṁ apadāniyattherāpadānaṁ (287)

[289] apadānaṁ sugatānaṁ kittayiṁhaṁ 2- mahesinaṁ
pāde ca sirasā vandiṁ pasanno sehi pāṇihi.

footnote: 1 ma. niyyādesi. 2 po. yu. kittayissaṁ.

page number: 368

dvenavute ito kappe apadānaṁ pakittayiṁ
duggatiṁ nābhijānāmi kittanāya idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā apadāniyo thero imā gāthāyo
abhāsitthāti.
apadāniyattherassa apadānaṁ samattaṁ.
aṭṭhamaṁ sattāhapabbajitattherāpadānaṁ (288)

[290] (pts. ap, 242) vipassissa bhagavato saṅgho sakkatamānito
byasanaṁ me anuppattaṁ ñātibhedo pure ahu.
pabbajjaṁ upagantvāna byasanupasamāyahaṁ
sattāhābhirato tattha satthusāsanakamyatā.
ekanavute ito kappe yamahaṁ pabbajiṁ tadā
duggatiṁ nābhijānāmi pabbajjāya idaṁ phalaṁ.
sattasaṭṭhimhito kappe satta āsuṁ mahīpatī
sunekkhammāti ñāyanti cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

page number: 369

itthaṁ sudaṁ āyasmā sattāhapabbajito thero imā gāthāyo
abhāsitthāti.
sattāhapabbajitattherassa apadānaṁ samattaṁ.
navamaṁ buddhupaṭṭhāyikattherāpadānaṁ (289)

[291] vedhambhinīti 1- me nāmaṁ pitu santaṁ mamaṁ tadā
mama hatthaṁ gahetvāna upānayi mahāmuniṁ.
ime maṁ uddisiyanti buddhā lokagganāyakā
tehaṁ upaṭṭhi 2- sakkaccaṁ pasanno sehi pāṇihi.
ekattiṁse ito kappe buddhe paricariṁ 3- tadā
duggatiṁ nābhijānāmi upaṭṭhānassidaṁ phalaṁ.
tevīsamhi ito kappe caturo āsu khattiyā
samaṇupaṭṭhakā nāma cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā buddhupaṭṭhāyiko thero imā gāthāyo
abhāsitthāti.
buddhupaṭṭhāyikattherassa apadānaṁ samattaṁ.

footnote: 1 ma. veṭambhinīti ---. yu. veṭambarīti me nāma. 2 po. ma. upaṭṭhiṁ.
footnote: yu. upaṭṭhahiṁ. 3 ma. upaṭṭhahiṁ.

page number: 370

dasamaṁ pubbaṅgamaniyattherāpadānaṁ (290)

[292] (pts. ap, 243) cullāsītisahassāni pabbajimha akiñcanā
tesaṁ pubbaṅgamo āsiṁ uttamatthassa pattiyā.
sarāgā samohā 1- cete vippasannamanāvilaṁ 2-
upaṭṭhahiṁsu sakkaccaṁ pasannā sehi pāṇihi.
khīṇāsavā vantadosā katakiccā anāsavā
phariṁsu mettacittena sayambhū aparājitā.
tesaṁ upaṭṭhahitvāna sambuddhānaṁ paṭissato
maraṇañca anuppattā 3- devattañca agamhase.
catunavute ito kappe yaṁ sīlamanupālayiṁ
duggatiṁ nābhijānāmi saññamassa idaṁ phalaṁ.
paṭisambhidā catasso vimokkhāpica aṭṭhime.
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pubbaṅgamaniyo thero imā gāthāyo
abhāsitthāti.
pubbaṅgamaniyattherassa apadānaṁ samattaṁ.
uddānaṁ
paṇṇaṁ phalaṁ uggamiyo ekapupphī ca māghavo

footnote: 1 ma. -- sabhavā ---. yu. --- sabhavā loke. 2 ma. vippasannamanāvilā.
footnote: 3 ma. yu. anupatto.

page number: 371

upaṭṭhākopadānañca pabbajjā ca upaṭṭhitaṁ.
pubbaṅgamo ca gāthāyo aṭṭhatāḷīsa kittitā.
paṇṇadāyakavaggo ekūnatiṁso.
------
tiṁso citakapūjakavaggo
paṭhamaṁ citakapūjakattherāpadānaṁ (291)

[293] ajito nāma nāmena ahosiṁ brāhmaṇo tadā
āhutiṁ yiṭṭhukāmohaṁ nānāpupphaṁ samānayiṁ.
jalantaṁ citakaṁ disvā 1- sikhino lokabandhuno
tañca pupphaṁ samānetvā citake okiriṁ ahaṁ.
ekattiṁse 2- ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
sattavīse ito kappe sattāsuṁ manujādhipā
supajjalitanāmā te cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā citakapūjako thero imā gāthāyo
abhāsitthāti.
citakapūjakattherassa apadānaṁ samattaṁ.

footnote: 1 yu. katvā. 2 po. ekanavute.

page number: 372

dutiyaṁ pupphadhārakattherāpadānaṁ (292)

[294] vākacīradharo āsiṁ ajinuttaravāsano
abhiññā pañca nibbatto 1- candassa parimajjako.
vipassiṁ lokapajjotaṁ disvā abhigataṁ mamaṁ
pārichattakapupphāni dhāresiṁ satthuno ahaṁ.
ekanavute ito kappe yaṁ pupphamabhidhārayiṁ 2-
duggatiṁ nābhijānāmi dhāraṇāya idaṁ phalaṁ.
sattāsītimhito kappe eko āsiṁ mahīpati
samantadharaṇo nāma cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pupphadhārako thero imā gāthāyo
abhāsitthāti.
pupphadhārakattherassa apadānaṁ samattaṁ.
tatiyaṁ chattadāyakattherāpadānaṁ (293)

[295] putto mama pabbajito kāsāyavasano tadā
so ca buddhattasampatto nibbuto lokapūjito.

footnote: 1 ma. yu. nibbattā. 2 --- abhipūjayiṁ.

page number: 373

vicinanto sakaṁ puttaṁ ārāmaṁ 1- pacchato mamaṁ
nibbutassa mahantassa citakaṁ agamāsahaṁ.
paggayha añjaliṁ tattha vanditvā citakaṁ ahaṁ
setacchattañca paggayha āropesiṁ ahaṁ tadā.
catunavute ito kappe yaṁ chattamabhiropayiṁ
duggatiṁ nābhijānāmi chattadānassidaṁ phalaṁ.
pañcavīse ito kappe satta āsuṁ janādhipā
mahārahasanāmā te cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā chattadāyako thero imā gāthāyo
abhāsitthāti.
chattadāyakattherassa apadānaṁ samattaṁ.
catutthaṁ saddasaññakattherāpadānaṁ (294)

[296] anuggatamhi ādicce pasādo 2- vipulo ahu
buddhaseṭṭhassa lokamhi pātubhāvo mahesino.
saddamassosahaṁ 3- tattha na ca passāmi taṁ jinaṁ
maraṇañca anuppatto buddhasaññamanussariṁ.

footnote: 1 ma. yu. āgamaṁ. 2 ma. panādo. 3 ma. ghosamasosahaṁ ---. po. na ca
footnote: assosahaṁ saddaṁ.

page number: 374

catunavute ito kappe yaṁ saññamalabhiṁ tadā
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā saddasaññako thero imā gāthāyo
abhāsitthāti.
saddasaññakattherassa apadānaṁ samattaṁ.
pañcamaṁ gosīsanikkhepakattherāpadānaṁ (295)

[297] ārāmadvārā nikkhamma gosīsaṁ santhataṁ mayā
anubhomi sakaṁ kammaṁ pubbakammassidaṁ phalaṁ.
ājāniyā vātajavā sindhavā sīghabāhanā
anubhomi sabbametaṁ gosīsassa idaṁ phalaṁ.
aho kāraṁ paramakāraṁ sukhette sukataṁ mayā
saṅghe katassa kārassa na aññaṁ kalamagghati.
catunavute ito kappe yaṁ sīsaṁ santhariṁ ahaṁ
duggatiṁ nābhijānāmi santharassa idaṁ phalaṁ.
pañcasattatikappamhi supatiṭṭhitanāmako
eko āsiṁ mahātejo cakkavatti mahabbalo.

page number: 375

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā gosīsanikkhepako thero imā gāthāyo
abhāsitthāti.
gosīsanikkhepakattherassa apadānaṁ samattaṁ.
chaṭṭhaṁ padapūjakattherāpadānaṁ (296)

[298] (pts. ap, 246) pabbate himavantamhi ahosiṁ kinnaro tadā
addasaṁ virajaṁ buddhaṁ pitaraṁsīva bhāṇumaṁ.
upetopi 1- tadā buddhaṁ vipassiṁ lokanāyakaṁ
candanaṁ tagaraṁ vāpi pāde osiñcahaṁ tadā.
ekanavute ito kappe yaṁ padaṁ 2- abhipūjayiṁ
duggatiṁ nābhijānāmi padapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā padapūjako 3- thero imā gāthāyo
abhāsitthāti.
padapūjakattherassa apadānaṁ samattaṁ.

footnote: 1 ma. upetaṁ tamahaṁ buddhaṁ. yu. upetaṁ maṁ tadā buddhaṁ. 2 ma. yu. --- pādaṁ ---.
footnote: 3 ma. yu. pādapūjako.

page number: 376

sattamaṁ desakittikattherāpadānaṁ (297)

[299] upasālhakanāmohaṁ 1- ahosiṁ brāhmaṇo tadā
kānanaṁ vanamogayh2- lokanāthaṁ 3- narāsabhaṁ.
disvāna vandi 4- pādesu lokāhutipaṭiggahaṁ
pasannacittaṁ maṁ ñatvā buddho antaradhāyatha.
kānanā abhinikkhamma buddhaseṭṭhaṁ anussariṁ
tandesaṁ kittayitvāna kappaṁ saggamhi modahaṁ.
dvenavute ito kappe yaṁ desamabhikittayiṁ
duggatiṁ nābhijānāmi kittanāya idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā desakittiko thero imā gāthāyo
abhāsitthāti.
desakittikattherassa apadānaṁ samattaṁ.
aṭṭhamaṁ saraṇagamaniyattherāpadānaṁ (298)

[300] pabbate himavantamhi ahosiṁ luddako tadā
vipassiṁ addasaṁ buddhaṁ lokajeṭṭhaṁ narāsabhaṁ.

footnote: 1 ma. yu. upasālakanāmohaṁ. 2 ma. yu. vanamogāḷhaṁ. 3 ma. yu. lokajeṭṭhaṁ.
footnote: 4 po. ma. yu. vandiṁ.

page number: 377

upāsitvāna sambuddhaṁ veyyāvaccamakāsahaṁ
saraṇañca upāgañchiṁ dipadindassa tādino.
ekanavute ito kappe yaṁ saraṇaṁ agañchahaṁ
duggatiṁ nābhijānāmi saraṇāya 1- idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā saraṇagamaniyo thero imā gāthāyo
abhāsitthāti.
saraṇagamaniyattherassa apadānaṁ samattaṁ.
navamaṁ ambapiṇḍiyattherāpadānaṁ (299)

[301] romaso nāma nāmena dānavo iti vissuto
ambapiṇḍo 2- mayā dinno vipassissa mahesino.
ekanavute ito kappe yaṁ ambamadadiṁ tadā
duggatiṁ nābhijānāmi ambadānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ambapiṇḍiyo thero imā gāthāyo
abhāsitthāti.
ambapiṇḍiyattherassa apadānaṁ samattaṁ.

footnote: 1 ma. yu. saraṇāgamanapphalaṁ. 2 ma. yu. ambapiṇḍī mayā dinnā.

page number: 378

dasamaṁ anusaṁsāvakattherāpadānaṁ (300)

[302] piṇḍāya caramānāhaṁ vipassiṁ addasaṁ jinaṁ
uluṅkabhikkhaṁ adāsiṁ 1- dipadindassa tādino.
pasannacitto sumano abhivādesahaṁ tadā
anusaṁsāvayiṁ buddhaṁ uttamatthassa pattiyā.
ekanavute ito kappe anusaṁsāvayiṁ ahaṁ
duggatiṁ nābhijānāmi anusaṁsāvanāphalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā anusaṁsāvako thero imā gāthāyo
abhāsitthāti.
anusaṁsāvakattherassa apadānaṁ samattaṁ.
uddānaṁ
citakaṁ pārichattañca saddaṁ gosīsasantharaṁ
padaṁ padesaṁ saraṇaṁ ambo saṁsāvakopica
sattatāḷīsagāthāyo 2- gaṇitāyo vibhāvihi.
citakapūjakavaggo tiṁso.

footnote: 1 ma. yu. pādāsiṁ. 2 ma. aṭṭhatāḷīsagāthāyo.

page number: 379

atha vagguddānaṁ
kaṇikāro hatthidado ālambanudakāsanaṁ
tuvaraṁ thomako ceva ukkhepaṁ sīsupadhānaṁ.
paṇṇado citapūjī ca gāthāyo ceva sabbaso
cattāri ca satānīha ekapaññāsameva ca.
pañcavīsa satā sabbā dvāsattati taduttari
tiṁsa 1- satānaṁ padānaṁ gaṇitā atthadassibhi.
tatiyaṁ satakaṁ samattaṁ.
--------------
ekattiṁsatimo padumakesariyavaggo
paṭhamaṁ padumakesariyattherāpadānaṁ (301)

[303] isisaṅghe ahaṁ pubbe āsiṁ mātaṅgavāraṇo
mahesīnaṁ pasādena padumakesaramokiriṁ 2-.
paccekajinaseṭṭhesu dhutarāgesu tādisu
tesu cittaṁ pasādetvā kappaṁ saggamhi modahaṁ.
ekanavute ito kappe kesaraṁ okiriṁ tadā
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. tisataṁ apadānānaṁ. 2 ma. paddhakesaramokiriṁ.

page number: 380

itthaṁ sudaṁ āyasmā padumakesariyo thero imā gāthāyo
abhāsitthāti.
padumakesariyattherassa apadānaṁ samattaṁ.
dutiyaṁ sabbagandhiyattherāpadānaṁ (302)

[304] gandhamālaṁ mayā dinnaṁ vipassissa mahesino
adāsiṁ ujubhūtassa koseyyavatthamuttamaṁ.
ekanavute ito kappe yaṁ gandhamadadiṁ 1- tadā
duggatiṁ nābhijānāmi gandhadānassidaṁ phalaṁ.
ito paṇṇarase kappe suvelo 2- nāma khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sabbagandhiyo thero imā gāthāyo
abhāsitthāti.
sabbagandhiyattherassa apadānaṁ samattaṁ.
tatiyaṁ paramannadāyakattherāpadānaṁ (303)

[305] kaṇikāraṁva jotantaṁ udayantaṁva bhāṇumaṁ
vipassiṁ addasaṁ buddhaṁ lokajeṭṭhaṁ narāsabhaṁ.

page number: 381

añjaliṁ paggahetvāna abhinesiṁ 1- sakaṁ gharaṁ
abhinetvāna 2- sambuddhaṁ paramannamadāsahaṁ.
ekanavute ito kappe paramannamadiṁ tadā
duggatiṁ nābhijānāmi paramannassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā paramannadāyako thero imā gāthāyo
abhāsitthāti.
paramannadāyakattherassa apadānaṁ samattaṁ.
catutthaṁ dhammasaññakattherāpadānaṁ (304)

[306] vipassino bhagavato mahābodhimaho ahu
rukkhaṭṭhasseva sambuddho lokajeṭṭho narāsabho.
bhagavā tamhi samaye bhikkhusaṅghapurakkhato
catusaccaṁ pakāseti vācāsabhimudīrayaṁ.
saṅkhittena ca desento vitthārena ca desayi 3-
vivaṭacchado sambuddho nibbāpesi mahājanaṁ.
tassāhaṁ dhammaṁ sutvāna lokajeṭṭhassa tādino
vanditvā satthuno pāde pakkāmi 4- uttarāmukho.

footnote: 1 po. yu. atinesiṁ. 2 po. yu. atinetvā. 3 ma. yu. desayaṁ.
footnote: 4 ma. yu. pakkāmiṁ.

page number: 382

ekanavute ito kappe yaṁ dhammamasuṇiṁ tadā
duggatiṁ nābhijānāmi dhammassavanassidaṁ 1- phalaṁ.
tettiṁsamhi ito kappe eko āsi 2- mahīpati
sutavā nāma nāmena cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā dhammasaññako thero imā gāthāyo
abhāsitthāti.
dhammasaññakattherassa apadānaṁ samattaṁ.
pañcamaṁ phaladāyakattherāpadānaṁ (305)

[307] (pts. ap, 250) bhāgīrasīnadītīre ahosi assamo tadā
tamahaṁ assamāgañchiṁ 3- phalahattho asekkhavā 4-.
vipassiṁ tattha addakkhiṁ pītaraṁsīva bhāṇumaṁ
yaṁ me atthi phalaṁ sabbaṁ adāsiṁ satthuno ahaṁ.
ekanavute ito kappe yaṁ phalaṁ adadiṁ tadā
duggatiṁ nābhijānāmi phaladānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 po. yu. dhammadānassidaṁ ---. 2 ma. āsiṁ. 3 ma. yu. --- assamaṁ gacchiṁ.
footnote: 4 ma. yu. apekkhavā.

page number: 383

itthaṁ sudaṁ āyasmā phaladāyako thero imā gāthāyo
abhāsitthāti.
phaladāyakattherassa apadānaṁ samattaṁ.
chaṭṭhaṁ sampasādikattherāpadānaṁ (306)

[308] namo te buddhavīratthu vippamuttosi sabbadhi
byasanamhi anuppatto tassa me saraṇaṁ bhava.
siddhattho tassa byākāsi loke appaṭipuggalo
mahodadhisamo saṅgho appameyyo anuttaro.
tattha tvaṁ viraje khette anantaphaladāyake
saṅghe cittaṁ pasādehi 1- suvījaṁ vāpi ropaya.
idaṁ vatvāna sabbaññū lokajeṭṭho narāsabho
mamevaṁ 2- anusāsitvā vehāsatalamuggami 3-.
aciraṁ gatamattamhi 4- sabbaññumhi narāsabhe
maraṇaṁ samanuppatto tusitaṁ upapajjahaṁ.
tadāhaṁ viraje khette anantaphaladāyake
saṅghe cittaṁ pasādetvā kappaṁ saggamhi modahaṁ.
catunavute ito kappe pasādamalabhiṁ tadā
duggatiṁ nābhijānāmi pasādassa idaṁ phalaṁ.

footnote: 1 ma. --- pasādetvā subījaṁ vāpa ropaya.
footnote: yu. --- pasādetvā sukhī bījañca ---. 2 ma. mameva. 3 ma. yu. vehāsaṁ nabhamuggami. 4 yu. gatamaggamhi.

page number: 384

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sampasādiko 1- thero imā gāthāyo
abhāsitthāti.
sampasādikattherassa apadānaṁ samattaṁ.
sattamaṁ ārāmadāyakattherāpadānaṁ (307)

[309] (pts. ap, 251) siddhatthassa bhagavato ārāmo ropito mama 2-
sītacchāyesu 3- rukkhesu upāsantesu 4- pakkhisu.
addasaṁ virajaṁ buddhaṁ āhutīnaṁ paṭiggahaṁ
ārāmaṁ atināmesiṁ lokajeṭṭhaṁ narāsabhaṁ.
haṭṭho haṭṭhena cittena phalaṁ pupphañcadāsahaṁ 5-
tato jātappasādo ca 6- taṁ dānaṁ 7- pariṇāmayiṁ.
buddhassa yamidaṁ dāsiṁ vippasannena cetasā
bhave nibbattamānamhi nibbattati phalaṁ mama.
catunavute ito kappe yaṁ ārāmamadaṁ 8- tadā
duggatiṁ nābhijānāmi ārāmassa idaṁ phalaṁ.
sattatiṁse ito kappe sattāsuṁ mudusītalā
sattaratanasampannā cakkavattī mahabbalā.

footnote: 1 ma. sampasādako. 2 ma. mayā. 3 ma. sandacchāyesu ---.
footnote: 4 yu. upavattesu. 5 ma. pupphamadāsahaṁ. 6 ma. va. 7 ma. --- vanaṁ. 8 yu. --- dānamadadiṁ ---.

page number: 385

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ārāmadāyako thero imā gāthāyo
abhāsitthāti.
ārāmadāyakattherassa apadānaṁ samattaṁ.
aṭṭhamaṁ anulepadāyakattherāpadānaṁ (308)

[310] atthadassissa munino addasaṁ sāvakaṁ ahaṁ
navakammaṁ karontassa sīmāya upagañchahaṁ.
niṭṭhite navakamme ca anulepaṁ adāsahaṁ
pasannacitto sumano puññakkhette anuttare.
aṭṭhārase kappasate yaṁ kammamakariṁ tadā
duggatiṁ nābhijānāmi anulepassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā anulepadāyako thero imā gāthāyo
abhāsitthāti.
anulepadāyakattherassa apadānaṁ samattaṁ.

page number: 386

navamaṁ buddhasaññikattherāpadānaṁ (309)

[311] (pts. ap, 252) udentaṁ sataraṁsīva pītaraṁsīva bhāṇumaṁ
vanantaragataṁ santaṁ lokajeṭṭhaṁ narāsabhaṁ.
addasaṁ supinantena siddhatthaṁ lokanāyakaṁ
tattha cittaṁ pasādetvā sugatiṁ upapajjahaṁ.
catunavute ito kappe yaṁ saññamalabhiṁ tadā
duggatiṁ nābhijānāmi buddhasaññāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā buddhasaññiko thero imā gāthāyo
abhāsitthāti.
buddhasaññikattherassa apadānaṁ samattaṁ.
dasamaṁ pabbhāradāyakattherāpadānaṁ (310)

[312] piyadassino bhagavato pabbhāro sodhito mayā
ghaṭakañca upaṭṭhāsiṁ paribhogāya tādino.
taṁ me buddho viyākāsi piyadassī mahāmuni
sahassakaṇḍo satageṇḍu 1- dhajālu haritāmayo.

footnote: 1 ma. satabheṇḍu.

page number: 387

nibbattissati so yūpo ratanañca anappakaṁ
pabbhāradānaṁ datvāna kappaṁ saggamhi modahaṁ.
ito battiṁsakappamhi subuddho 1- nāma khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pabbhāradāyako thero imā gāthāyo
abhāsitthāti.
pabbhāradāyakattherassa apadānaṁ samattaṁ.
uddānaṁ
kesaraṁ gandhamannañca dhammasaññāphalena ca
pasādārāmadāyī ca lepako buddhasaññiko
pabbhārado ca gāthāyo ekapaññāsa kittitā.
padumakesariyavaggo ekattiṁsatimo.
--------------

footnote: 1 po. ma. yu. susuddho.

page number: 388

battiṁso ārakkhadāyakavaggo
paṭhamaṁ ārakkhadāyakattherāpadānaṁ (311)

[313] (pts. ap, 253) dhammadassissa munino vati kārāpitā mayā
ārakkho ca mayā dinno dipadindassa tādino.
aṭṭhārase kappasate yaṁ kammamakariṁ tadā
tena kammāvasesena 1- patto me āsavakkhayo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ārakkhadāyako thero imā gāthāyo
abhāsitthāti.
ārakkhadāyakattherassa apadānaṁ samattaṁ.
dutiyaṁ bhojanadāyakattherāpadānaṁ (312)

[314] sujāto sālalaṭṭhīva sobhañjanaṁ ivuggato
indalaṭṭhīrivākāse virocati sadā jino.
tassa devātidevassa vessabhussa mahesino
adāsiṁ bhojanamahaṁ vippasannena cetasā.
taṁ me buddho anumodi sayambhū aparājito
bhave nibbattamānamhi phalaṁ nibbattatu tava.

footnote: 1 ma ... kammavisesena.

page number: 389

ekattiṁse ito kappe yaṁ dānamadadiṁ tadā
duggatiṁ nābhijānāmi bhojanassa idaṁ phalaṁ.
pañcavīse ito kappe eko āsiṁ amittako
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā bhojanadāyako thero imā gāthāyo
abhāsitthāti.
bhojanadāyakattherassa apadānaṁ samattaṁ.
tatiyaṁ gatasaññakattherāpadānaṁ (313)

[315] ākāseva padaṁ natthi ambare anilañjase
siddhatthaṁ jinamaddakkhiṁ gacchantaṁ tidivaṅgaṇaṁ 1-.
anileneritaṁ disvā sammāsambuddhacīvaraṁ
vitti me 2- pāhunā tāva disvāna gamanaṁ mune 3-.
catunavute ito kappe yaṁ saññamalabhiṁ tadā
duggatiṁ nābhijānāmi buddhasaññāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. tidivaṅgaṇe. 2 ma. vitti mamāhu tāvade. yu. vitti me tāvade jātā.
footnote: 3 ma. muniṁ.

page number: 390

itthaṁ sudaṁ āyasmā gatasaññako thero imā gāthāyo
abhāsitthāti.
gatasaññakattherassa apadānaṁ samattaṁ.
catutthaṁ sattapadumiyattherāpadānaṁ (314)

[316] nadīkūle vasāmahaṁ nesādo nāma brāhmaṇo
sattapattehi pupphehi sammajjitvāna assamaṁ.
suvaṇṇavaṇṇaṁ sambuddhaṁ siddhatthaṁ lokanāyakaṁ
disvā vanena 1- gacchantaṁ hāso me upapajjatha.
paccuggantvāna sambuddhaṁ lokajeṭṭhaṁ narāsabhaṁ
assamaṁ atināmetvā jalajaggehi okiriṁ.
catunavute ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
ito te sattame kappe caturo pādapāvarā
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sattapadumiyo thero imā gāthāyo
abhāsitthāti.
sattapadumiyattherassa apadānaṁ samattaṁ.

footnote: 1 ma. nabhena.

page number: 391

pañcamaṁ pupphāsanadāyakattherāpadānaṁ (315)

[317] suvaṇṇavaṇṇaṁ sambuddhaṁ sataraṁsīva 1- bhāṇumaṁ
avidūrena gacchantaṁ siddhatthaṁ aparājitaṁ.
tassa paccuggamitvāna pavesetvāna assamaṁ
pupphāsanaṁ mayā dinnaṁ vippasannena cetasā.
añjaliṁ paggahetvāna vedajāto tadā ahaṁ
buddhe cittaṁ pasādetvā kammantaṁ pariṇāmayiṁ.
yaṁ me atthi kataṁ puññaṁ sayambhuṁ 2- aparājitaṁ
sabbena tena kusalena vimalo homi sāsane.
catunavute ito kappe pupphāsanamadaṁ tadā
duggatiṁ nābhijānāmi pupphāsanassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pupphāsanadāyako thero imā gāthāyo
abhāsitthāti.
pupphāsanadāyakattherassa apadānaṁ samattaṁ.
chaṭṭhaṁ āsanatthavikattherāpadānaṁ (316)

[318] cetiyaṁ uttamaṁ nāma sikhino lokabandhuno
araññe iriṇe vivane 3- anvāhiṇḍāmahaṁ 4- tadā.

footnote: 1 ma. pitaraṁsīva. 2 ma. yu. sayambhumhaparājite. 3 ma. vane.
footnote: 4 ma. yu. andhāhiṇḍāmahaṁ.

page number: 392

pavanā nikkhamantena diṭṭhaṁ sīhāsanaṁ mayā
ekaṁsaṁ añjaliṁ katvā santhaviṁ 1- lokanāyakaṁ.
divasabhāgaṁ thavitvāna buddhaṁ lokagganāyakaṁ
haṭṭho haṭṭhena cittena imaṁ vācamudīrayiṁ.
namo te purisājañña namo te purisuttama
sabbaññūsi mahāvīra lokajeṭṭha narāsabha.
abhitthavitvā sikhinaṁ nimittakaraṇenahaṁ
āsanaṁ abhivādetvā pakkāmiṁ uttarāmukho.
ekattiṁse ito kappe yaṁ thaviṁ vadataṁ varaṁ
duggatiṁ nābhijānāmi thomanāya idaṁ phalaṁ.
sattavīse ito kappe atulyā 2- satta āsu 3- te
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā āsanatthaviko 4- thero imā gāthāyo
abhāsitthāti.
āsanatthavikattherassa apadānaṁ samattaṁ.
sattamaṁ saddasaññakattherāpadānaṁ (317)

[319] (pts. ap, 256) sudassano mahāvīro deseti amataṁ padaṁ
parivuto sāvakehi vasati gharamuttame.

footnote: 1 po. yu. thavissaṁ. 2 ma. atulā. 3 po. yu. assu. 4 ma. āsanasanthaviko.

page number: 393

tāya vācāya madhurāya saṅgaṇhāti mahājanaṁ
ghoso ca vipulo āsi āsi 1- so devamānuse.
nigghosasaddaṁ sutvāna siddhatthassa mahesino
sadde cittaṁ pasādetvā avandiṁ lokanāyakaṁ.
catunavute ito kappe yaṁ saññamalabhiṁ tadā
duggatiṁ nābhijānāmi buddhasaññāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā saddasaññako thero imā gāthāyo
abhāsitthāti.
saddasaññakattherassa apadānaṁ samattaṁ.
aṭṭhamaṁ tiraṁsiyattherāpadānaṁ (318)

[320] kesariṁ abhijātaṁva aggikkhandhaṁva pabbate
obhāsentaṁ disāsinnaṁ 2- siddhatthaṁ pabbatantare.
suriyassa ca ālokaṁ candālokaṁ tatheva ca
buddhālokañca disvāna pīti 3- me upapajjatha.
tayo āloke disvāna disvāna 4- sāvakuttamaṁ
ekaṁsaṁ ajinaṁ katvā santhaviṁ lokanāyakaṁ.

footnote: 1 yu. sadevamānusena so. 2 ma. yu. disā sabbā. 3 ma. yu. vitti.
footnote: 4 ma. sambuddhaṁ sāvakuttamaṁ.

page number: 394

tayo hi ālokakarā loke lokatamonudā
cando ca suriyo cāpi buddho ca lokanāyako.
upamaṁ upadassetvā kittito me mahāmuni
buddhassa vaṇṇaṁ kittetvā kappaṁ saggamhi modahaṁ.
catunavute ito kappe yaṁ buddhamabhikittayiṁ
duggatiṁ nābhijānāmi kittanāya idaṁ phalaṁ.
ekasaṭṭhimhito kappe eko ñāṇavaro 1- ahu
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā tiraṁsiyo thero imā gāthāyo
abhāsitthāti.
tiraṁsiyattherassa apadānaṁ samattaṁ.
navamaṁ nālipupphiyattherāpadānaṁ (319)

[321] sindhuyā nadiyā tīre ahosiṁ kassako tadā
parakammāyane yutto parabhattaṁ apassito.
sindhuṁ anucarantohaṁ siddhatthaṁ jinamaddasaṁ
samādhinā nisinnaṁ ca 2- sattapattaṁva pupphitaṁ.

footnote: 1 ma. yu. ñāṇadharo. 2 ma. yu. va.

page number: 395

sattakaṁ nālipupphāni vaṇṭe chetvānahantadā
matthake abhiropesiṁ buddhassādiccabandhuno.
suvaṇṇavaṇṇaṁ sambuddhaṁ anukūle samāhitaṁ
tidhāppabhinnaṁ mātaṅgaṁ kuñjaraṁva durāsadaṁ.
tamahaṁ upagantvāna nipakaṁ bhāvitindriyaṁ
añjaliṁ paggahetvāna avandiṁ satthuno ahaṁ.
catunavute ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā nālipupphiyo thero imā gāthāyo
abhāsitthāti.
nālipupphiyattherassa apadānaṁ samattaṁ.
dasamaṁ kumudamāliyattherāpadānaṁ (320)

[322] usabhaṁ pavaraṁ vīraṁ mahesiṁ vijitāvinaṁ
vipassinaṁ mahāvīraṁ abhijātaṁva kesariṁ.
rathiyaṁ paṭipajjantaṁ āhutīnaṁ paṭiggahaṁ
gahetvā kumudaṁ mālaṁ buddhaseṭṭhaṁ samokiriṁ.

page number: 396

ekanavute ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kumudamāliyo thero imā gāthāyo
abhāsitthāti.
kumudamāliyattherassa apadānaṁ samattaṁ.
uddānaṁ
ārakkhado bhojanado gatasaññī padumiko
pupphāsani santhaviko saddasaññī tiraṁsiyo
nāliko kumudī ceva sattapaññāsa gāthakā.
ārakkhadāyakavaggo battiṁso.
-----------

page number: 397

tettiṁso ummāpupphiyavaggo
paṭhamaṁ ummāpupphiyattherāpadānaṁ (321)

[323] samāhitaṁ samāpannaṁ siddhatthamaparājitaṁ
samādhinā upaviṭṭhaṁ addasāsiṁ 1- naruttamaṁ.
ummāpupphaṁ gahetvāna buddhassa abhipūjayiṁ 2-
sabbe pupphā ekasīsā uddhaṁvaṇṭā adhomukhā.
sucittā viya tiṭṭhante ākāse pupphasantharā
tena cittappasādena tusitaṁ upapajjahaṁ.
catunavute ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
pañcapaññāsito kappe eko āsi mahīpati
samantachadano nāma cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ummāpupphiyo thero imā gāthāyo
abhāsitthāti.
ummāpupphiyattherassa apadānaṁ samattaṁ.

footnote: 1 ma. addasāhaṁ. 2 ma. yu. abhiropayiṁ.

page number: 398

dutiyaṁ puḷinapūjakattherāpadānaṁ (322)

[324] (pts. ap, 259) kakudhaṁ vilasantaṁva nisabhājāniyaṁ yathā
osadhīva virocantaṁ obhāsantaṁ narāsabhaṁ.
añjaliṁ paggahetvāna avandiṁ satthuno ahaṁ
satthāraṁ parivaṇṇesiṁ sakakammena tosayiṁ 1-.
susuddhaṁ puḷinaṁ gayhaṁ 2- gatamagge samokiriṁ
ucchaṅgena gahetvāna vipassissa mahesino.
tato upaḍḍhapuḷinaṁ vippasannena cetasā
divāvihāre osiñciṁ dipadindassa tādino.
ekanavute ito kappe puḷinaṁ yaṁ asiñcihaṁ
duggatiṁ nābhijānāmi puḷinassa idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā puḷinapūjako thero imā gāthāyo
abhāsitthāti.
puḷinapūjakattherassa apadānaṁ samattaṁ.
tatiyaṁ hāsajanakattherāpadānaṁ (323)

[325] dumagge paṁsukūlikaṁ 3- laggaṁ disvāna satthuno
añjaliṁ paggahetvāna bhiyyo uccāritaṁ mayā.

footnote: 1 yu. tosito. 2 ma. yu. gayha. 3 ma. paṁsukūlakaṁ.

page number: 399

dūrato paṭidisvāna 1- hāso me upapajjatha
añjaliṁ paggahetvāna bhiyyo cittaṁ pasādayiṁ.
ekanavute ito kappe yaṁ saññamalabhiṁ tadā
duggatiṁ nābhijānāmi buddhasaññāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā hāsajanako thero imā gāthāyo
abhāsitthāti.
hāsajanakattherassa apadānaṁ samattaṁ.
catutthaṁ yaññasāmikattherāpadānaṁ (324)

[326] (pts. ap, 260) jātiyā sattavassohaṁ ahosiṁ mantapāragū
kulavaṁsaṁ 2- adhāresiṁ yañño ussāpito 3- mayā.
cullāsītisahassāni pasū haññanti me tadā
sārasmiṁ 4- hi upanītāni yaññatthāya upaṭṭhitā.
ukkāmukho pahaṭṭhova 5- khadiraṅgārasannibho
udayantova suriyo puṇṇamāyeva candimā.
siddhattho sabbasiddhattho tilokamahitohito
upagantvāna sambuddho idaṁ vacanamabravi.

footnote: 1 ma. dūrato pana disvāna. 2 ma. kulavattaṁ. 3 ma. yu. ussāhito.
footnote: 4 ma. yu. sārathambhupanītāni. 5 yu. pahato va.

page number: 400

ahiṁsā sabbapāṇānaṁ 1- kumāra mama ruccati
theyyā ca aticārā ca majjapānā ca ārati.
rati ca samacariyāya bāhusaccaṁ kataññutā
diṭṭhe dhamme parattha ca dhammā ete pasaṁsiyā.
ete dhamme bhāvayitvā sabbasattahite rato
buddhe cittaṁ pasādetvā bhāvehi maggamuttamaṁ.
idaṁ vatvāna sabbaññū lokajeṭṭho narāsabho
mamevaṁ anusāsitvā vehāsaṁ uggato gato.
pubbe cittaṁ visodhetvā pacchā cittaṁ pasādayiṁ
tena cittappasādena tusitaṁ upapajjahaṁ.
catunavute ito kappe yadā cittaṁ pasādayiṁ
duggatiṁ nābhijānāmi buddhasaññāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā yaññasāmiko thero imā gāthāyo
abhāsitthāti.
yaññasāmikattherassa apadānaṁ samattaṁ.
pañcamaṁ nimittasaññakattherāpadānaṁ (325)

[327] (pts. ap, 261) candabhāgānadītīre vasāmi assame ahaṁ
suvaṇṇamigamaddakkhiṁ carantaṁ vivane 2- ahaṁ.

footnote: 1 ma. sabbapāṇīnaṁ. 2 ma. yu. vipine.

page number: 401

mige cittaṁ pasādetvā lokajeṭṭhaṁ anussariṁ
tena cittappasādena aññe buddhe anussariṁ.
abbhatītā ca ye buddhā vattamānā anāgatā 1-
evameva virocanti migarājāva te 2- tayo.
catunavute ito kappe yaṁ saññamalabhiṁ tadā
duggatiṁ nābhijānāmi buddhasaññāyidaṁ phalaṁ.
sattavīse ito kappe eko āsi mahīpati
araññasatto nāmena cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā nimittasaññako thero imā gāthāyo
abhāsitthāti.
nimittasaññakattherassa apadānaṁ samattaṁ.
chaṭṭhaṁ annasaṁsāvakattherāpadānaṁ (326)

[328] suvaṇṇavaṇṇaṁ sambuddhaṁ gacchantaṁ antarāpaṇe
kañcanagghiyasaṅkāsaṁ battiṁsavaralakkhaṇaṁ.
siddhatthaṁ sabbasiddhatthaṁ aneñjaṁ aparājitaṁ
sambuddhaṁ atināmetvā bhojayiṁ taṁ mahāmuniṁ.

footnote: 1 yu. tathāgatā. 2 yu. cetaso.

page number: 402

muni kāruṇiko loke obhāsayi mamaṁ tadā
buddhe cittaṁ pasādetvā kappaṁ saggamhi modahaṁ.
catunavute ito kappe yaṁ dānamadadiṁ tadā
duggatiṁ nābhijānāmi bhikkhadānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā annasaṁsāvako thero imā gāthāyo
abhāsitthāti.
annasaṁsāvakattherassa apadānaṁ samattaṁ.
sattamaṁ nigguṇḍipupphiyattherāpadānaṁ (327)

[329] (pts. ap, 262) yadā devo devakāyā cavati āyusaṅkhayā
tayo saddā niccharanti devānaṁ anumodataṁ.
ito bho sugatiṁ gaccha manussānaṁ sahabyataṁ
manussabhūto saddhamme labha saddhaṁ anuttaraṁ.
sā te saddhā niviṭṭhassa mūlajātā patiṭṭhitā
yāvajīvaṁ asaṁhirā saddhamme supavedite.
kāyena kusalaṁ katvā vācāya kusalaṁ bahuṁ
manasā kusalaṁ katvā abyāpajjhaṁ nirūpadhiṁ.

page number: 403

tato opadhikaṁ puññaṁ katvā dānena taṁ bahuṁ
aññe 1- pavare saddhamme brahmacariye nivesaya.
imāya anukampāya devadevaṁ yathā vidū
cavantaṁ anumodanti ehi deva punappunaṁ.
saṁviggohaṁ 2- tadā āsiṁ devasaṅghe samāgate
kaṁsu nāma ahaṁ yoniṁ gamissāmi ito cuto.
mama saṁvegamaññāya samaṇo bhāvitindriyo
mamuddharitukāmo so āgacchi mama santikaṁ.
sumano nāma nāmena padumuttarasāvako
atthadhammānusāsitvā saṁvejesi mamantadā.
dvādasamaṁ bhāṇavāraṁ.
tassāhaṁ vacanaṁ sutvā buddhe cittaṁ pasādayiṁ.
taṁ dhīraṁ 3- abhivādetvā tattha kālaṁ kato ahaṁ.
upapajjiṁ 4- sa tattheva sukkamūlena codito
vasanto mātukucchimhi puna dhāretu mātuyā.
tamhā kāyā cavitvāna tidase upapajjahaṁ
etthantare na passāmi domanassaṁ ahaṁ tadā.
tāvatiṁsā cavitvāna mātukucchiṁ samokkamiṁ
nikkhamitvāna kicchimhā kiñci 5- dukkhaṁ ajānihaṁ.

footnote: 1 ma. aññepi macce .... yu. aññe nicceva .... 2 ma. saṁvego me tadā āsi.
footnote: 3 yu. vīraṁ. 4 yu. upapajjissaṁ. 5 ma. yu. kaṇhasukkaṁ ajānahaṁ.

page number: 404

jātiyā sattavassena 1- ārāmaṁ pāvisiṁ ahaṁ
gotamassa bhagavato sakyaputtassa tādino.
vitthārike pāvacane bāhujaññamhi sāsane
addasaṁ sāsanaṁ kāre bhikkhavo tattha satthuno.
sāvatthi nāma nagaraṁ rājā tatthāsi kosalo
rathena nāgayuttena upesi bodhimuttamaṁ.
tassāhaṁ nāgaṁ disvāna pubbakammaṁ anussariṁ
añjaliṁ paggahetvāna samayaṁ agamāsahaṁ.
jātiyā sattavassova pabbajiṁ anagāriyaṁ
yo so buddhaṁ upaṭṭhāsi ānando nāma sāvako.
gatimā dhitimā ceva satimā ca bahussuto
rañño cittaṁ pasādento niyyādesi mahājuti.
tassāhaṁ dhammaṁ sutvāna pubbakammaṁ anussariṁ
tattheva ṭhitako santo arahattaṁ apāpuṇiṁ.
ekaṁsaṁ cīvaraṁ katvā sire katvāna añjaliṁ
sambuddhaṁ abhivādetvā imaṁ vācaṁ udīrayiṁ.
padumuttarabuddhassa dipadindassa tādino 2-
niguṇḍipupphaṁ paggayha sīhāsane ṭhapesahaṁ.
tena kammena dipadinda lokajeṭṭha narāsabha
pattomhi acalaṁ ṭhānaṁ hitvā jayaparājayaṁ.

footnote: 1 ma. sattavassova. 2 ma. yu. satthuno.

page number: 405

pañcavīsasahassamhi kappānaṁ manujādhipā
abbudanirabbudāni aṭṭhaṭṭhāsiṁsu khattiyā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā nigguṇḍipupphiyo thero imā gāthāyo
abhāsitthāti.
nigguṇḍipupphiyattherassa apadānaṁ samattaṁ.
aṭṭhamaṁ sumanāveḷiyattherāpadānaṁ (328)

[330] (pts. ap, 264) vessabhussa bhagavato lokajeṭṭhassa tādino
sabbe janā samāgamma mahāpūjaṁ karonti te.
sudhāya piṇḍaṁ katvāna āveḷaṁ sumanāyahaṁ
sīhāsanassa purato abhiropesahaṁ tadā.
sabbe janā samāgamma pekkhanti pupphamuttamaṁ
kenidaṁ pūjitaṁ pupphaṁ buddhaseṭṭhassa tādino.
tena cittappasādena nimmānaṁ upapajjahaṁ
anubhomi 1- sakaṁ kammaṁ pubbe sukatamattano.
yaṁ yaṁ yonūpapajjāmi devattaṁ atha mānusaṁ
sabbesānaṁ piyo homi pupphapūjāyidaṁ phalaṁ.

footnote: 1 ma. anubhosiṁ.

page number: 406

nābhijānāmi kāyena vācāya uda cetasā
saṁyatānaṁ tapassīnaṁ kataṁ upaṭṭhāhitaṁ mayā.
tena sucaritenāhaṁ cittassa paṇidhīhi ca
sabbesaṁ pūjito homi anakkosassidaṁ phalaṁ.
ekattiṁse ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
ito ekādase kappe sahassārosi khattiyo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sumanāveḷiyo thero imā gāthāyo
abhāsitthāti.
sumanāveḷiyattherassa apadānaṁ samattaṁ.
navamaṁ pupphachattiyattherāpadānaṁ (329)

[331] siddhatthassa bhagavato lokajeṭṭhassa tādino
saccaṁ pakāsayantassa nibbāpentassa pāṇino.
jalajaṁ āharitvāna sattapattaṁ manoramaṁ
pupphassa chattaṁ katvāna buddhassa abhiropayiṁ.

page number: 407

siddhattho ca lokavidū āhutīnaṁ paṭiggaho
bhikkhusaṅghe ṭhito satthā imaṁ 1- gāthaṁ abhāsatha.
yo me cittaṁ pasādetvā pupphachattaṁ adhārayi 2-
tena cittappasādena duggatiṁ so na gacchati.
idaṁ vatvāna sambuddho siddhattho lokanāyako
uyyojetvāna parisaṁ vehāsaṁ nabhamuggami.
uṭṭhite naradevamhi setacchattaṁpi vuṭṭhahi
purato buddhaseṭṭhassa gacchati chattamuttamaṁ.
catunavute ito kappe yaṁ chattaṁ abhiropayiṁ
duggatiṁ nābhijānāmi pupphachattassidaṁ phalaṁ.
catusattatikappamhi aṭṭha jalasikhā ahu
sattaratanasampannā cakkavattī mahabbalā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pupphachattiyo thero imā gāthāyo
abhāsitthāti.
pupphachattiyattherassa apadānaṁ samattaṁ.
dasamaṁ saparivārachattadāyakattherāpadānaṁ (330)

[332] padumuttaro lokavidū āhutīnaṁ paṭiggaho
ākāse jalavuṭṭhīva vassate dhammavuṭṭhiyā.

footnote: 1 po. yu. imā gāthā. 2 ma. adhārayiṁ. yu. akārayiṁ.

page number: 408

tamaddasāsiṁ sambuddhaṁ desentaṁ amataṁ padaṁ
sakaṁ cittaṁ pasādetvā agamāsiṁ sakaṁ gharaṁ.
chattaṁ alaṅkataṁ gayha upagañchiṁ naruttamaṁ
haṭṭho haṭṭhena cittena ākāse ukkhipiṁ ahaṁ.
susaṅgahitayānaṁva dantova sāvakuttamo
upagantvāna sambuddhaṁ matthake sampatiṭṭhahi.
anukampako kāruṇiko buddho lokagganāyako
bhikkhusaṅghe nisīditvā imā gāthā abhāsatha.
yena chattamidaṁ dinnaṁ alaṅkataṁ manoramaṁ
tena cittappasādena duggatiṁ so na gacchati.
sattakkhattuṁ ca devesu devarajjaṁ karissati
dvattiṁsakkhattuṁ 1- rājā ca cakkavatti bhavissati.
kappasatasahassamhi okkākakulasambhavo
gotamo nāma nāmena 2- satthā loke bhavissati.
tassa dhammesu dāyādo oraso dhammanimmito
sabbāsave pariññāya nibbāyissatināsavo.
buddhassa giramaññāya vācāsabhimudīritaṁ
pasannacitto sumano bhiyyo hāsaṁ janesahaṁ.
jahitvā mānusaṁ yoniṁ dibbayoniṁ 3- samajjhagaṁ
vimānamuttamaṁ mayhaṁ abbhuggataṁ manoramaṁ.

footnote: 1 yu. chattiṁsakkhattuṁ. 2 ma. gotutena. 3 yu. devayoniṁ.

page number: 409

vimānā nikkhamantassa setacchattaṁ dharīyati
tadā saññaṁ paṭilabhāmi pubbakammassidaṁ phalaṁ.
devalokā cavitvāna manussattañca āgamiṁ
chattiṁsakkhattuṁ cakkavatti sattakappasatamhito.
tamhā kāyā cavitvāna āgacchiṁ tidasaṁ puraṁ
saṁsaritvānupubbena mānusaṁ punarāgamiṁ.
okkantaṁ mātukucchiṁ maṁ setacchattaṁ adhārayuṁ
jātiyā sattavassohaṁ pabbajiṁ anagāriyaṁ.
sunando nāma nāmena brāhmaṇo mantapāragū
phalikaṁ 1- chattamādāya sāvakaggassa so adā 2-.
anumodi mahāvīro sārīputto mahākathī
sutvānumodanaṁ tassa pubbakammaṁ anussariṁ.
añjaliṁ paggahetvāna sakaṁ cittaṁ pasādayiṁ
saritvā purimaṁ kammaṁ arahattaṁ apāpuṇiṁ.
uṭṭhāya āsanā tamhā sire katvāna añjaliṁ
sambuddhaṁ abhivādetvā imaṁ vācamudīrayiṁ.
satasahasse ito kappe buddho loke anuttaro
padumuttaro lokavidū āhutīnaṁ paṭiggaho.
tassa chattaṁ mayā dinnaṁ vicittaṁ samalaṅkataṁ
ubhohatthehi paggaṇhi sayambhū aggapuggalo.

footnote: 1 ma. bhalitaṁ. 2 ma. tadā.

page number: 410

aho buddho 1- aho dhammo 2- aho no satthusampadā
ekachattassa dānena duggatiṁ nūpapajjahaṁ.
kilesā jhāpitā mayhaṁ bhavā sabbe samūhatā
sabbāsave pariññāya viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā saparivārachattadāyako thero imā gāthāyo
abhāsitthāti.
saparivārachattadāyakattherassa apadānaṁ samattaṁ.
uddānaṁ
ummāpupphañca puḷinaṁ hāso yañño nimittako
saṁsāvako nigguṇḍi ca sumanā pupphachattako
saparivārachatto ca gāthā sattasatuttarā.
ummāpupphiyavaggo tettiṁso.
-----------

footnote: 1 yu. buddhā. 2 yu. dhammā.

page number: 411

catuttiṁso gandhodakavaggo
paṭhamaṁ gandhadhūpiyattherāpadānaṁ (331)

[333] siddhatthassa bhagavato gandhadhūpaṁ adāsahaṁ
sumanehi paṭicchannaṁ buddhānucchavikañca taṁ.
kañcanagghiyasaṅkāsaṁ buddhaṁ lokagganāyakaṁ
indīvaraṁva jalitaṁ ādittaṁva hutāsanaṁ.
byagghusabhaṁva paramaṁ abhijātaṁva kesariṁ
nisinnaṁ samaṇānaggaṁ bhikkhusaṅghapurakkhataṁ.
disvā cittaṁ pasādetvā paggahetvāna añjaliṁ
vanditvā satthuno pāde pakkāmiṁ uttarāmukho.
catunavute ito kappe yaṁ gandhamadadiṁ tadā
duggatiṁ nābhijānāmi gandhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā gandhadhūpiyo thero imā gāthāyo
abhāsitthāti.
gandhadhūpiyattherassa apadānaṁ samattaṁ.

page number: 412

dutiyaṁ udakapūjakattherāpadānaṁ (332)

[334] suvaṇṇavaṇṇaṁ sambuddhaṁ gacchantaṁ anilañjase
ghatāsanaṁva jalitaṁ ādittaṁva hutāsanaṁ.
pāṇinā udakaṁ gayha ākāse ukkhipiṁ ahaṁ
sampaṭicchi mahāvīro buddho kāruṇiko isi.
antalikkhe ṭhito satthā padumuttaranāmako
mama saṅkappamaññāya imaṁ gāthaṁ abhāsatha.
iminā dakadānena pītiuppādanena ca
kappasatasahassaṁpi duggatiṁ nūpapajjasi.
tena kammena dipadinda lokajeṭṭha narāsabha
pattomhi acalaṁ ṭhānaṁ hitvā jayaparājayaṁ.
sahassarājanāmena tayo ca cakkavattino
pañcasaṭṭhikappasate cāturanto janādhipā.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā udakapūjako thero imā gāthāyo
abhāsitthāti.
udakapūjakattherassa apadānaṁ samattaṁ.

page number: 413

tatiyaṁ punnāgapupphiyattherāpadānaṁ (333)

[335] kānanaṁ vanamoggayha vasāmi luddako ahaṁ
punnāgaṁ pupphitaṁ disvā buddhaseṭṭhaṁ anussariṁ.
taṁ pupphaṁ ocinitvāna sugandhaṁ gandhitaṁ subhaṁ
thūpaṁ katvāna puḷine buddhassa abhiropayiṁ.
dvenavute ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
ekamhi navute kappe eko āsi tamonudo
sattaratanasampanno cakkavatti mahabbalo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā punnāgapupphiyo thero imā gāthāyo
abhāsitthāti.
punnāgapupphittherassa apadānaṁ samattaṁ.
catutthaṁ ekadussadāyakattherāpadānaṁ (334)

[336] nagare haṁsavatiyā ahosiṁ tiṇahārako
tiṇahārena jīvāmi tena posemi dārake.

page number: 414

padumuttaro nāma jino sabbadhammāna pāragū
tamandhakāraṁ nāsetvā uppajji lokanāyako.
sake ghare nisīditvā evaṁ cintesahaṁ tadā
buddho loke samuppanno deyyadhammo ca natthi me.
idaṁ me sāṭakaṁ ekaṁ natthi me koci dāyako
dukkho nirayasamphasso ropayissāmi dakkhiṇaṁ.
evāhaṁ cintayitvāna sakaṁ cittaṁ pasādayiṁ
ekaṁ dussaṁ gahetvāna buddhaseṭṭhassadāsahaṁ.
ekaṁ dussaṁ daditvāna ukkuṭṭhiṁ sampavattayiṁ
yadi buddho tuvaṁ vīra tārehi maṁ mahāmuni.
padumuttaro lokavidū āhutīnaṁ paṭiggaho
mama dānaṁ pakittento akā me anumodanaṁ.
iminā ekadussena cetanāpaṇidhīhi ca
kappasatasahassāni vinipātaṁ na gacchati.
chattiṁsakkhattu devindo devarajjaṁ karissati
tettiṁsakkhattu rājā ca cakkavatti bhavissati.
padesarajjaṁ vipulaṁ gaṇanāto asaṅkhayaṁ
devaloke manusse vā saṁsaranto tuvaṁ bhave.
rūpavā guṇasampanno anavakkantadehavā
akkhobhaṁ amitaṁ dussaṁ bhavissati 1- yathicchakaṁ.

footnote: 1 ma. labhissasi.

page number: 415

idaṁ vatvāna sambuddho jalajuttamanāmako
nabhaṁ abbhuggami dhīro haṁsarājāva ambare.
yaṁ yaṁ yonūpapajjāmi devattaṁ atha mānusaṁ
bhoge me ūnatā natthi ekadussassidaṁ phalaṁ.
paduddhāre paduddhāre dussaṁ nibbattate mamaṁ
heṭṭhā dussamhi tiṭṭhāmi upari chadanaṁ mama.
cakkavāḷamupādāya sakānanaṁ sapabbataṁ
icchamāno cahaṁ ajja dussehacchādayeyyahaṁ.
teneva ekadussena saṁsaranto bhavābhave
suvaṇṇavaṇṇo hutvāna saṁsarāmi bhavābhave.
vipākaṁ ekadussassa najjhagaṁ katthacikkhayaṁ
ayaṁ me antimā jāti vipaccati idhāpi me.
satasahassito kappe yaṁ dussamadadiṁ tadā
duggatiṁ nābhijānāmi ekadussassidaṁ phalaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ekadussadāyako thero imā gāthāyo
abhāsitthāti.
ekadussadāyakattherassa apadānaṁ samattaṁ.

page number: 416

pañcamaṁ phussitakammiyattherāpadānaṁ (335)

[337] (pts. ap, 268) vipassī nāma sambuddho lokajeṭṭho narāsabho
khīṇāsavehi sahito saṅghārāme vasī tadā.
ārāmadvārā nikkhamma vipassī lokanāyako
saha satasahassehi aṭṭhakhīṇāsavehi so.
ajinena nivatthohaṁ vākacīradharopi ca
kusumbhodakamādāya 1- sambuddhaṁ upasaṅkamiṁ.
sakaṁ cittaṁ pasādetvā vedajāto katañjalī
kusumbhodakamādāya 2- buddhamabbhukiriṁ 3- ahaṁ.
tena kammena sambuddho jalajuttamanāmako
mama kammaṁ pakittetvā agamā yena patthitaṁ.
phussitā pañcasahassā yehi pūjesahaṁ jinaṁ
aḍḍhateyyasahassehi devarajjamakārayiṁ.
aḍḍhateyyasahassehi cakkavatti ahosahaṁ
avasesena kammena arahattaṁ apāpuṇiṁ.
devarājā yadāhosiṁ 4- manujādhipati tadā 5-
taṁyeva nāmadheyyaṁ me phussito nāmahosahaṁ 6-.
devabhūtassa santassa athāpi mānusassa vā
samantā byāmato mayhaṁ phussitaṁpi 7- pavassati.

footnote: 1-2 ma. kusumodakamādāya. 3 ma. yu. buddhamabbhukkiriṁ. 4 ma. yu. yathā homi.
footnote: 5 ma. yadā. yu. yathā. 6 ma. yu. nāmahomahaṁ. 7 ma. yu. phussitaṁva.

page number: 417

bhavā ugghāṭitā mayhaṁ kilesā jhāpitā mama
sabbāsavaparikkhīṇo phussitassa idaṁ phalaṁ.
candanasseva me vasso 1- tathā gandho pavāyati
sārīrako 2- mama gandho aḍḍhakose pavāyati.
dibbagandhaṁ sampavantaṁ puññakammasamaṅginaṁ
gandhaṁ ghatvāna jānanti phussito āgato idha.
sākhā palāsakaṭṭhāni tiṇānipica sabbaso
mama saṅkappamaññāya gandho sampajjate khaṇe.
satasahasse ito kappe candanaṁ abhipūjayiṁ
duggatiṁ nābhijānāmi phussitadassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā phussitakammiyo thero imā gāthāyo
abhāsitthāti.
phussitakammiyattherassa apadānaṁ samattaṁ.
chaṭṭhaṁ pabhaṅkarattherāpadānaṁ (336)

[338] padumuttarabhagavato lokajeṭṭhassa tādino
pavane 3- cetiyaṁ āsi vāḷamigasamākule.

footnote: 1 ma. kāyā. 2 ma. sarīrato. yu. sārīriko. 3 ma. sabbattha vipine.

page number: 418

na koci visahi gantuṁ cetiyaṁ abhivandituṁ
tiṇakaṭṭhalatonaddhaṁ paluggaṁ āsi cetiyaṁ.
vanakammiko tadā āsiṁ pitāpetāmahenahaṁ 1-
addasaṁ pavane thūpaṁ luggaṁ tiṇalatākulaṁ.
disvānāhaṁ buddhathūpaṁ garucittaṁ upaṭṭhahiṁ
buddhaseṭṭhassa thūpoyaṁ paluggo acchati vane.
nacchannaṁ nappaṭirūpaṁ jānantassa guṇāguṇaṁ
buddhathūpaṁ asodhetvā aññaṁ kammaṁ payojaye.
tiṇakaṭṭhañca valliñca sodhayitvāna cetiye
vanditvā aṭṭha vārāni paṭikuṭiko agacchahaṁ.
tena kammena sukatena cetanāpaṇidhīhi ca
jahitvā mānusaṁ dehaṁ tāvatiṁsaṁ agañchahaṁ.
tattha me sukataṁ byamhaṁ sovaṇṇaṁ sappabhassaraṁ
saṭṭhiyojanamubbiddhaṁ tiṁsayojanavitthataṁ.
tisatāni ca vārāni devarajjamakārayiṁ
pañcavīsatikkhattuñca cakkavatti ahosahaṁ.
bhavābhave saṁsaranto mahābhogaṁ labhāmahaṁ
bhoge me ūnatā natthi sodhanāya idaṁ phalaṁ.
siviyā 2- hatthikhandhena pavane gacchato mama 3-
yaṁ yaṁ disāhaṁ gacchāmi saraṇaṁ sampajjate 4- vanaṁ.

footnote: 1 ma. pitumātumatenahaṁ. yu. pitupetāmahenahaṁ. 2 ma. sivikā. 3 yu. mamaṁ.
footnote: 4 ma. sampate.

page number: 419

khāṇuṁ vā kaṇṭakaṁ vāpi nāhaṁ passāmi cakkhunā
puññakammena saṁyutto sayamevāpanīyare.
kuṭṭhaṁ gaṇḍo kilāso ca apamāro vitacchikā
daddu kaṇḍu ca me natthi sodhanāya idaṁ phalaṁ.
aññaṁpi me acchariyaṁ buddhathūpamhi 1- sodhite
nābhijānāmi me kāye jātaṁ piḷakabindukaṁ.
aññaṁpi me acchariyaṁ buddhathūpamhi sodhite
duve bhave saṁsarāmi devatte atha mānuse.
aññaṁpi me acchariyaṁ buddhathūpamhi sodhite
suvaṇṇavaṇṇo sabbattha sappabhāso bhavāmahaṁ.
aññaṁpi me acchariyaṁ buddhathūpamhi sodhite
amanāpaṁ vivajjeti manāpaṁ upatiṭṭhati.
aññaṁpi me acchariyaṁ buddhathūpamhi sodhite
visuddhaṁ hoti me cittaṁ ekaggaṁ susamāhitaṁ.
aññaṁpi me acchariyaṁ buddhathūpamhi sodhite
ekāsane nisīditvā arahattaṁ apāpuṇiṁ.
satasahasse ito kappe yaṁ kammamakariṁ tadā
duggatiṁ nābhijānāmi sodhanāya idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. yu. buddhathūpassa sodhane.

page number: 420

itthaṁ sudaṁ āyasmā pabhaṅkaro thero imā gāthāyo
abhāsitthāti.
pabhaṅkarattherassa apadānaṁ samattaṁ.
sattamaṁ tiṇakuṭidāyakattherāpadānaṁ (337)

[339] nagare bandhumatiyā ahosiṁ parakammiko
parakammāyane yutto parabhattaṁ apassito.
rahogato nisīditvā evaṁ cintesahaṁ 1- tadā
buddho loke samuppanno adhikāro ca natthi me.
kālo gatiṁ me sodhetuṁ khaṇo me paṭipādito
dukkho nirayasamphasso apuññānaṁ hi pāṇinaṁ.
evāhaṁ cintayitvāna kammasāmiṁ upāgamiṁ
ekāhaṁ kammaṁ yācitvā pavanaṁ pāvisiṁ ahaṁ.
tiṇakaṭṭhañca valliñca āharitvānahantadā
tidaṇḍake ṭhapetvāna akaṁ tiṇakuṭiṁ ahaṁ.
saṅghassatthāya kuṭikaṁ niyyādetvāna taṁ ahaṁ
tadaheyeva āgantvā kammāsāmiṁ upāgamiṁ.
tena kammena sukatena tāvatiṁsaṁ agañchahaṁ
tattha me sukataṁ byamhaṁ tiṇakuṭikāya 2- nimmitaṁ.

footnote: 1 yu. --- cintesi tāvade. 2 ma. kuṭikāya sunimmitaṁ.

page number: 421

sahassakaṇḍo satageṇḍu dhajālu haritāmayo
satasahassaniyyūhā byamhe pātubhaviṁsu me.
yaṁ yaṁ yonūpapajjāmi devattaṁ atha mānusaṁ
mama saṅkappamaññāya pāsādo upatiṭṭhati.
bhayaṁ vā chambhitattaṁ vā lomahaṁso na vijjati
tāsaṁ mama na jānāmi tiṇakuṭikāyidaṁ phalaṁ
sīhā byagghā ca dīpi ca acchakokataracchayo 1-
sabbe maṁ parivajjanti tiṇakuṭikāyidaṁ phalaṁ.
siriṁsapā ca bhūtā ca ahikumbhaṇḍarakkhasā
tepi maṁ parivajjanti tiṇakuṭikāyidaṁ phalaṁ.
na pāpasupinassāhaṁ sarāmi dassanaṁ mama
upaṭṭhitā sati mayhaṁ tiṇakuṭikāyidaṁ phalaṁ.
tāyeva tiṇakuṭikāya anubhotvāna sampadā
gotamassa bhagavato dhammaṁ sacchikariṁ ahaṁ.
ekanavute ito kappe yaṁ kammamakariṁ tadā
duggatiṁ nābhijānāmi tiṇakuṭikāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. acchakokataracchakā.

page number: 422

itthaṁ sudaṁ āyasmā tiṇakuṭidāyako thero imā gāthāyo
abhāsitthāti.
tiṇakuṭidāyakattherassa apadānaṁ samattaṁ.
aṭṭhamaṁ uttareyyadāyakattherāpadānaṁ (338)

[340] (pts. ap, 272) nagare haṁsavatiyā ahosiṁ brāhmaṇo tadā
ajjhāyiko mantadharo tiṇṇaṁ vedāna pāragū.
purakkhato sasissehi jātimo 1- ca susikkhito
toyābhisecanatthāya nagarā nikkhamiṁ tadā.
padumuttaro 2- lokavidū sabbadhammāna pāragū
khīṇāsavasahassehi nagaraṁ pāvisī jino.
sucārurūpaṁ disvāna aneñjaṁ kāritaṁ viya
parivutaṁ arahantehi disvā cittaṁ pasādayiṁ.
sirasi añjaliṁ katvā namassitvāna subbataṁ
pasannacitto sumano uttariyamadāsahaṁ.
ubhohatthehi paggayha sāṭakaṁ ukkhipiṁ ahaṁ
yāvatā buddhaparisā tāva chādesi sāṭakaṁ.
piṇḍacāraṁ carantassa mahābhikkhugaṇādino 3-
chādaṁ karonto aṭṭhāsi hāsayanto mamaṁ tadā.

footnote: 1 ma. jātimā. 2 ma. yu. padumuttaro nāma jino. 3 yu. mahābhikkhugaṇādinaṁ.

page number: 423

gharato nikkhamantassa sayambhū aggapuggalo
vīthiyaṁ 1- ṭhitako satthā akāsi anumodanaṁ.
pasannacitto sumano yo me pādāsi 2- sāṭakaṁ
tamahaṁ kittayissāmi suṇātha mama bhāsato.
tiṁsakappasahassāni devaloke ramissati
paññāsakkhattuṁ devindo devarajjaṁ karissati.
devaloke vasantassa puññakammasamaṅgino
samantā yojanasataṁ dussacchannaṁ bhavissati.
chattiṁsakkhattuṁ rājā ca cakkavatti bhavissati
padesarajjaṁ vipulaṁ gaṇanāto asaṅkhayaṁ.
bhave saṁsaramānassa puññakammasamaṅgino
manasā patthitaṁ sabbaṁ nibbattissati tāvade.
koseyyakambalāni 3- ca khomakappāsikāni ca
mahagghāni ca dussāni paṭilacchatiyaṁ naro.
manasā patthitaṁ sabbaṁ paṭilacchatiyaṁ naro
ekadussassa vipākaṁ anubhossati sabbadā.
so pacchā pabbajitvāna sukkamūlena codito
gotamassa bhagavato dhammaṁ sacchikarissati.
aho me sukataṁ kammaṁ sambuddhassa 4- mahesino
ekāhaṁ sāṭakaṁ datvā pattomhi amataṁ padaṁ.

footnote: 1 ma. yu. vithiyaṁva ṭhito satthā akāme anumodanaṁ. 2 ma. adāsi.
footnote: 3 ma. koseyyakambaliyāni. 4 ma. yu. sabbaññussa.

page number: 424

maṇḍape rukkhamūle vā vasato suññake ghare
dhāreti dussachadanaṁ samantā byāmato mama.
aviññattaṁ 1- nivāsemi cīvaraṁ paccayañcahaṁ
lābhimhi 2- annapānassa uttareyyassidaṁ phalaṁ.
satasahasse ito kappe yaṁ kammamakariṁ tadā
duggatiṁ nābhijānāmi vatthadānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā uttareyyadāyako thero imā gāthāyo
abhāsitthāti.
uttareyyadāyakattherassa apadānaṁ samattaṁ.
navamaṁ dhammassavaniyattherāpadānaṁ (339)

[341] padumuttaro nāma jino sabbadhammāna pāragū
catusaccaṁ pakāsento santāreti 3- bahujjanaṁ.
ahaṁ tena samayena jaṭilo uggatāpano
dhunanto vākacīrāni gacchāmi ambare tadā.
buddhaseṭṭhassa upari gantuṁ na visahāmahaṁ
pakkhīva selamāpajja 4- gamanaṁ na labhintadā 5-.

footnote: 1 yu. aviññatti nisevāmi. 2 ma. lābhī. yu. lābhīhi. 3 ma. santāresi bahuṁ janaṁ.
footnote: 4 ma. yu. selamāsajja. 5 ma. na labhāmahaṁ. yu. na labhe tadā.

page number: 425

na me idaṁ bhūtapubbaṁ iriyassa vikopanaṁ
dake yathā ummilitvā evaṁ gacchāmi ambare.
uḷārabhūto manujo ca heṭṭhāsīno bhavissati
handa metaṁ gavesissaṁ api atthaṁ labheyyahaṁ.
orohanto antalikkhā saddamassosi satthuno
aniccataṁ kathentassa tamahaṁ uggahiṁ tadā.
aniccasaññamuggayha agamāsiṁ mamassamaṁ
yāvatāyuṁ vasitvāna tattha kālaṁ kato ahaṁ.
carime vattamānamhi taṁ dhammassavanaṁ sariṁ
tena kammena sukatena tāvatiṁsaṁ agacchahaṁ.
tiṁsakappasahassāni devaloke ramiṁ ahaṁ
ekapaññāsakkhattuñca devarajjamakārayiṁ.
ekasattatikkhattuñca cakkavatti ahosahaṁ
padesarajjaṁ vipulaṁ gaṇanāto asaṅkhayaṁ.
pitughare nisīditvā samaṇo bhāvitindriyo
gāthāya paridīpento aniccavatthudāhari 1-.
anussarāmi taṁ saññaṁ saṁsaranto bhavābhave
na koṭiṁ paṭivijjhāmi nibbānaṁ accutaṁ padaṁ.
aniccā vata saṅkhārā uppādavayadhammino
uppajjitvā nirujjhanti tesaṁ vūpasamo sukho.

footnote: 1 ma. aniccatamudāhari.

page number: 426

saha gāthaṁ suṇitvāna pubbakammaṁ anussariṁ
ekāsane nisīditvā arahattaṁ apāpuṇiṁ.
jātiyā sattavassohaṁ arahattaṁ apāpuṇiṁ
upasampādayi buddho guṇamaññāya cakkhumā.
dārakova ahaṁ santo karaṇīyaṁ samāpayiṁ
kiṁ me karaṇīyaṁ ajja sakyaputtassa sāsane.
satasahasse ito kappe yaṁ kammamakariṁ tadā
duggatiṁ nābhijānāmi saddhammassavane phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā dhammassavaniyo thero imā gāthāyo
abhāsitthāti.
dhammassavaniyattherassa apadānaṁ samattaṁ.
dasamaṁ ukkhittapadumiyattherāpadānaṁ (340)

[342] (pts. ap, 275) nagare haṁsavatiyā ahosiṁ māliko tadā
ogāhetvā padumasaraṁ sattapatte 1- ocināmahaṁ.
padumuttaro nāma jino sabbadhammāna pāragū
saha satasahassehi santacittehi tādibhi.

footnote: 1 ma. sabbattha satapattanti dissati.

page number: 427

khīṇāsavehi suddhehi chaḷabhiññehi jhāyibhi
mama vuḍḍhiṁ samanvesaṁ āgañchi purisuttamo 1-.
disvānahaṁ devadevaṁ sayambhuṁ lokanāyakaṁ
vaṇṭe chetvā sattapattaṁ ukkhipiṁ ambare tadā.
yadi buddho tuvaṁ dhīra lokajeṭṭho narāsabho
sayaṁ gantvā sattapatto matthake dhārayantu te.
adhiṭṭhahi mahāvīro lokajeṭṭho narāsabho
buddhassa ānubhāvena matthake dhārayiṁsu te.
tena kammena sukatena cetanāpaṇidhīhi ca
jahitvā mānusaṁ dehaṁ tāvatiṁsaṁ agacchahaṁ.
tattha me sukataṁ byamhaṁ sattapattanti vuccati
saṭṭhiyojanamubbiddhaṁ tiṁsayojanavitthataṁ.
sahassakkhattuṁ devindo devarajjamakārayiṁ
pañcasattatikkhattuñca cakkavatti ahosahaṁ.
padesarajjaṁ vipulaṁ gaṇanāto asaṅkhayaṁ
anubhomi sakaṁ kammaṁ pubbe sukatamattano.
tenevekapadumena anubhotvāna sampadā
gotamassa bhagavato dhammaṁ sacchikariṁ ahaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.

footnote: 1 ma. -- mama santikaṁ.

page number: 428

satasahasse ito kappe yaṁ pupphamabhipūjayiṁ
duggatiṁ nābhijānāmi ekapadumassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ukkhittapadumiyo thero imā gāthāyo
abhāsitthāti.
ukkhittapadumiyattherassa apadānaṁ samattaṁ.
uddānaṁ
gandhodakaṁ pūjanī ca punnāgaṁ ekadussikā
phussito ca pabhaṅkaro kuṭido uttarīyako.
savanaṁ ekapadumi gāthāyo sabbapiṇḍitā
ekagāthāsatañceva catutāḷīsameva ca.
gandhodakavaggo catuttiṁso.
---------

page number: 429

pañcattiṁso ekapadumavaggo
paṭhamaṁ ekapadumiyattherāpadānaṁ (341)

[343] padumuttaro nāma jino sabbadhammāna pāragū
bhavābhave vibhāvento tāreti 1- janataṁ bahuṁ.
haṁsarājā tadā homi dijānaṁ pavaro ahaṁ
jātassaraṁ samogayha kīḷāmi haṁsakīḷitaṁ.
padumuttaro lokavidū āhutīnaṁ paṭiggaho
jātassarassa upari āgacchi tāvade jino.
disvānahaṁ devadevaṁ sayambhuṁ lokanāyakaṁ
vaṇṭe chetvāna padumaṁ sattapattaṁ manoramaṁ.
mukhatuṇḍena paggayha vippasannena 2- cetasā
ukkhipitvāna gagane buddhaseṭṭhaṁ apūjayiṁ.
padumuttaro lokavidū āhutīnaṁ paṭiggaho
antalikkhe ṭhito satthā akāsi 3- anumodanaṁ.
iminā ekapadumena cetanāpaṇidhīhi ca
kappānaṁ satasahassaṁ vinipātaṁ na gacchasi.
idaṁ vatvāna sambuddho jalajuttamanāmako
mama kammaṁ pakittetvā agamā yena patthitaṁ.

footnote: 1 ma. tāresi. 2 ma. yu. pasanno lokanāyake. 3 ma. yu. akāme.

page number: 430

satasahasse ito kappe yaṁ kammamakariṁ tadā
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ekapadumiyo thero imā gāthāyo
abhāsitthāti.
ekapadumiyattherassa apadānaṁ samattaṁ.
dutiyaṁ tīṇuppalamāliyattherāpadānaṁ (342)

[344] candabhāgānadītīre ahosiṁ vānaro tadā
addasaṁ virajaṁ buddhaṁ nisinnaṁ pabbatantare.
obhāsentaṁ disā sabbā sālarājaṁva phullitaṁ
lakkhaṇabyañjanūpetaṁ disvā attamano ahu.
udaggacitto sumano pītiyā haṭṭhamānaso
tīṇi uppalapupphāni matthake abhiropayiṁ.
pupphāni abhiropetvā vipassissa mahesino
sagāravo bhavitvāna 1- pakkāmiṁ uttarāmukho.
gacchanto paṭikuṭiko vippasannena cetasā
selantare papatitvā 2- pāpuṇiṁ jīvitakkhayaṁ.

footnote: 1 yu. gamitvāna. 2 ma. yu. patitvāna.

page number: 431

tena kammena sukatena cetanāpaṇidhīhi ca
jahitvā mānusaṁ dehaṁ tāvatiṁsaṁ agacchahaṁ.
satānaṁ tīṇikkhattuñca devarajjamakārayiṁ
satānaṁ pañcakkhattuñca cakkavatti ahosahaṁ.
ekanavute ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā tīṇuppalamāliyo thero imā gāthāyo
abhāsitthāti.
tīṇuppalamāliyattherassa apadānaṁ samattaṁ.
tatiyaṁ dhajadāyakattherāpadānaṁ (343)

[345] tisso nāma ahu satthā lokajeṭṭho narāsabho
tayopadhikkhaye 1- disvā dhajaṁ āropitaṁ mayā.
tena kammena sukatena cetanāpaṇidhīhi ca
jahitvā mānusaṁ dehaṁ tāvatiṁsaṁ agacchahaṁ.
satānaṁ tīṇikkhattuñca devarajjamakārayiṁ
satānaṁ pañcakkhattuñca cakkavatti ahosahaṁ.

footnote: 1 yu. parikkhayo.

page number: 432

padesarajjaṁ vipulaṁ gaṇanāto asaṅkhayaṁ
anubhomi sakaṁ kammaṁ pubbe sukatamattano.
dvenavute ito kappe yaṁ kammamakariṁ tadā
duggatiṁ nābhijānāmi dhajadānassidaṁ phalaṁ.
icchamāno cahaṁ ajja sakānanaṁ sapabbataṁ
khomadussena chādeyyaṁ tadā mayhaṁ kate phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā dhajadāyako thero imā gāthāyo
abhāsitthāti.
dhajadāyakattherassa apadānaṁ samattaṁ.
catutthaṁ tīṇikiṅkaṇipūjakattherāpadānaṁ (344)

[346] himavantassavidūre 1- bhūtagaṇo nāma pabbato
tatthaddasaṁ paṁsukūlaṁ dumaggamhi vilaggitaṁ.
tīṇi kiṅkaṇipupphāni ocinitvānahaṁ tadā
haṭṭho haṭṭhena cittena paṁsukūlaṁ apūjayiṁ.
ekattiṁse ito kappe yaṁ kammamakariṁ tadā
duggatiṁ nābhijānāmi tiṇṇaṁ pupphānidaṁ phalaṁ.

footnote: 1 po. yu. --- avidūre. ito paraṁ īdisameva.

page number: 433

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā tīṇikiṅkaṇipūjako thero imā gāthāyo
abhāsitthāti.
tīṇikiṅkaṇipūjakattherassa apadānaṁ samattaṁ.
pañcamaṁ naḷāgārikattherāpadānaṁ (345)

[347] himavantassavidūre hāriko nāma pabbato
sayambhū 1- nāma nāmena rukkhamūle vasī tadā.
naḷāgāraṁ karitvāna tiṇena chādayiṁ ahaṁ
caṅkamaṁ sodhayitvāna sayambhussa adāsahaṁ.
catuddasesu kappesu devaloke ramiṁ ahaṁ
catusattatikkhattuñca devarajjamakārayiṁ.
sattasattatikkhattuñca cakkavatti ahosahaṁ
padesarajjaṁ vipulaṁ gaṇanāto asaṅkhayaṁ.
ubbiddhaṁ bhavanaṁ mayhaṁ indalaṭṭhīva uggataṁ
sahassathambhaṁ atulaṁ vimānaṁ sappabhassaraṁ.
dvesampattiṁ anubhotvāna sukkamūlena codito
gotamassa bhagavato sāsane pabbajiṁ ahaṁ.

footnote: 1 ma. yu. sayambhū nārado nāma.

page number: 434

padhānaṁ pahitattomhi upasanto nirūpadhi
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā naḷāgāriko thero imā gāthāyo
abhāsitthāti.
naḷāgārikattherassa apadānaṁ samattaṁ.
chaṭṭhaṁ campakapupphiyattherāpadānaṁ (346)

[348] himavantassavidūre chāpalo 1- nāma pabbato
buddho sudassano nāma vihāsi pabbatantare.
pupphaṁ hemavaṇṇaṁ 2- gayha gacchaṁ vehāyasenahaṁ 3-
addasaṁ virajaṁ buddhaṁ oghatiṇṇamanāsavaṁ.
sattacampakapupphāni sīse katvānahaṁ tadā
buddhassa abhiropesiṁ sayambhussa mahesino.
ekattiṁse ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. jāpalo nāma. yu. cāvalo nāma. 2 ma. hemavantaṁ. yu. hemavataṁ.
footnote: 3 yu. vehāsayenahaṁ.

page number: 435

itthaṁ sudaṁ āyasmā campakapupphiyo thero imā gāthāyo
abhāsitthāti.
campakapupphiyattherassa apadānaṁ samattaṁ.
sattamaṁ padumapūjakattherāpadānaṁ (347)

[349] himavantassavidūre romaso nāma pabbato
buddho ca 1- sobhito nāma abbhokāse vasī tadā.
bhavanā nikkhamitvāna padumaṁ dhārayiṁ ahaṁ
ekāhaṁ dhārayitvāna punabbhavaṁ upāgamiṁ.
ekanavute ito kappe yaṁ pupphaṁ abhipūjayiṁ
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā padumapūjako thero imā gāthāyo
abhāsitthāti.
padumapūjakattherassa apadānaṁ samattaṁ.
terasamaṁ bhāṇavāraṁ.
aṭṭhamaṁ tiṇamuṭṭhidāyakattherāpadānaṁ (348)

[350] himavantassavidūre lambako nāma pabbato
upatisso nāma sambuddho abbhokāsamhi caṅkami.

footnote: 1 ma. yu. buddhopi sambhavo nāma.

page number: 436

migaluddho pure āsiṁ araññe kānane ahaṁ
disvāna taṁ devadevaṁ sayambhuṁ aparājitaṁ.
vippasannena cittena tadā tassa mahesino
nisīdanatthaṁ buddhassa tiṇamuṭṭhimadāsahaṁ.
datvāna devadevassa bhiyyo cittaṁ pasādayiṁ
sambuddhaṁ abhivādetvā pakkāmi 1- uttarāmukho.
aciraṁ gatamattaṁ maṁ migarājā aheṭhayi 2-
sīhena pātito 3- santo tattha kālaṁ kato ahaṁ.
āsanne me kataṁ kammaṁ buddhaseṭṭhe anāsave
sumutto saravegova devalokaṁ agacchahaṁ.
yūpo tattha subho āsi puññakammābhinimmito
sahassakaṇḍo sattageṇḍu dhajālu haritāmayo.
pabhā niddhāvate tassa sataraṁsīva uggato
ākiṇṇo devakaññāhi āmodiṁ kāmakāmihaṁ.
devalokā cavitvāna sukkamūlena codito
āgantvāna manussattaṁ pattomhi āsavakkhayaṁ.
catunavute ito kappe nisīdanamadāsahaṁ
duggatiṁ nābhijānāmi tiṇamuṭṭhiyidaṁ 4- phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. yu. pakkāmiṁ. 2 ma. apoṭhayi. 3 ma. pothito. 4 yu. tiṇamuṭṭhe idaṁ phalaṁ.

page number: 437

itthaṁ sudaṁ āyasmā tiṇamuṭṭhidāyako thero imā gāthāyo
abhāsitthāti.
tiṇamuṭṭhidāyakattherassa apadānaṁ samattaṁ.
navamaṁ tindukaphaladāyakattherāpadānaṁ (349)

[351] (pts. ap, 281) kaṇikāraṁva jotantaṁ nisinnaṁ pabbatantare
addasaṁ virajaṁ buddhaṁ oghatiṇṇamanāsavaṁ.
tindukaṁ saphalaṁ disvā bhinditvāna sakoṭikaṁ 1-
pasannacitto sumano vessabhussa 2- adāsahaṁ.
ekanavute ito kappe yaṁ phalaṁ adadiṁ tadā
duggatiṁ nābhijānāmi phaladānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā tindukaphaladāyako thero imā gāthāyo
abhāsitthāti.
tindukaphaladāyakattherassa apadānaṁ samattaṁ.
dasamaṁ ekañjaliyattherāpadānaṁ (350)

[352] revato 3- nāma sambuddho nadīkūle vasī tadā
addasaṁ virajaṁ buddhaṁ pītaraṁsīva bhāṇumaṁ.

footnote: 1 ma. sakosakaṁ. po. yu. sakoṭakaṁ. 2 ma. sayambhussa madāsahaṁ.
footnote: 3 ma. yu. romaso nāma.

page number: 438

ukkāmukhaṁ pahaṭṭhaṁva khadiraṅgārasannibhaṁ
osadhī viya rocantaṁ ekañjalimakāsahaṁ.
catunavute ito kappe yaṁ añjalimakāsahaṁ
duggatiṁ nābhijānāmi añjaliyā idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ekañjaliyo thero imā gāthāyo
abhāsitthāti.
ekañjaliyattherassa apadānaṁ samattaṁ.
uddānaṁ
padumī uppalamālī dhajo kiṅkaṇikaṁ naḷaṁ
campako padumamuṭṭhi tindukekañjalī tathā
cha ca saṭṭhi ca gāthāyo gaṇitāyo vibhāvihi.
ekapadumavaggo pañcattiṁso.
--------

page number: 439

chattiṁso saddasaññikavaggo
paṭhamaṁ saddasaññikattherāpadānaṁ (351)

[353] (pts. ap, 282) migaluddho pure āsiṁ araññe kānane ahaṁ
tatthaddasāsiṁ sambuddhaṁ dvesaṅghapurakkhataṁ.
catusaccaṁ pakāsentaṁ uddharantaṁ mahājanaṁ
assosiṁ madhuraṁ vācaṁ karavikarudopamaṁ.
brahmasarassa munino sikhino lokabandhuno
ghose cittaṁ pasādetvā pattomhi āsavakkhayaṁ.
ekattiṁse ito kappe yaṁ kammamakariṁ tadā
duggatiṁ nābhijānāmi pasādassa idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā saddasaññiko thero imā gāthāyo
abhāsitthāti.
saddasaññikattherassa apadānaṁ samattaṁ.
dutiyaṁ yavakalāpiyattherāpadānaṁ (352)

[354] nagare aruṇavatiyā āsiṁ yavasiko tadā
panthe disvāna sambuddhaṁ yavakalāpaṁ apatthariṁ 1-.

footnote: 1 ma. asanthariṁ.

page number: 440

anukampako kāruṇiko sikhī lokagganāyako
mama saṅkappamaññāya nisīdi yavasanthare.
disvā nisinnaṁ vimalaṁ mahājhāyiṁ vināyakaṁ
pāmojjaṁ janayitvāna tattha kālaṁ kato ahaṁ.
ekattiṁse ito kappe yaṁ kammamakariṁ tadā
duggatiṁ nābhijānāmi yavatthare idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā yavakalāpiyo thero imā gāthāyo
abhāsitthāti.
yavakalāpiyattherassa apadānaṁ samattaṁ.
tatiyaṁ kiṁsukapūjakattherāpadānaṁ (353)

[355] (pts. ap, 283) kiṁsukaṁ pupphitaṁ disvā paggahetvāna añjaliṁ
buddhaṁ saritvā siddhatthaṁ ākāse abhipūjayiṁ.
catunavute ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

page number: 441

itthaṁ sudaṁ āyasmā kiṁsukapūjako thero imā gāthāyo
abhāsitthāti.
kiṁsukapūjakattherassa apadānaṁ samattaṁ.
catutthaṁ sakoṭakakoraṇḍadāyakattherāpadānaṁ (354)

[356] akkantañca padaṁ disvā sikhino lokabandhuno
ekaṁsaṁ ajinaṁ katvā padaṁ 1- seṭṭhaṁ avandahaṁ.
koraṇḍaṁ pupphitaṁ disvā pādapaṁ dharaṇīruhaṁ
sakoṭakaṁ 2- gahetvāna pade cakkaṁ apūjayiṁ.
ekattiṁse ito kappe yaṁ kammamakariṁ tadā
duggatiṁ nābhijānāmi buddhapūjāyidaṁ phalaṁ
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sakoṭakakoraṇḍadāyako thero imā
gāthāyo abhāsitthāti.
sakoṭakakoraṇḍadāyakattherassa apadānaṁ samattaṁ.
pañcamaṁ daṇḍadāyakattherāpadānaṁ (355)

[357] kānanaṁ vanamoggayha veḷuṁ chetvānahantadā
ālambanaṁ gahetvāna saṅghassa adadaṁ ahaṁ.

footnote: 1 yu. padaseyyaṁ. 2 ma. sakosakaṁ.

page number: 442

tena cittappasādena subbate 1- abhivādiya
ālambanampi datvāna pakkāmi uttarāmukho.
catunavute ito kappe yaṁ daṇḍamadadintadā
duggatiṁ nābhijānāmi daṇḍadānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā daṇḍadāyako thero imā gāthāyo
abhāsitthāti.
daṇḍadāyakattherassa apadānaṁ samattaṁ.
chaṭṭhaṁ ambayāgudāyakattherāpadānaṁ (356)

[358] (pts. ap, 284) sataraṁsī nāma sambuddho sayambhū aparājito
vuṭṭhahitvā samādhimhā bhikkhāya mamupāgami.
paccekabuddhaṁ disvāna ambayāguṁ adāpayiṁ 2-
vippasannamanantassa vippasannena cetasā.
catunavute ito kappe yaṁ kammamakariṁ tadā
duggatiṁ nābhijānāmi ambayāguyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 yu. sukhante. 2 ma. adāsahaṁ.

page number: 443

itthaṁ sudaṁ āyasmā ambayāgudāyako thero imā gāthāyo
abhāsitthāti.
ambayāgudāyakattherassa apadānaṁ samattaṁ.
sattamaṁ puṭakapūjakattherāpadānaṁ (357)

[359] divāvihārā nikkhanto vipassī lokanāyako
bhikkhāya vicaranto so mama santikamupāgami.
tato pītito 1- sumano buddhaseṭṭhassa tādino
loṇasupuṭakaṁ datvā kappaṁ saggamhi modahaṁ.
ekanavute ito kappe yaṁ puṭakamadāsahaṁ 2-
duggatiṁ nābhijānāmi puṭakassa 3- idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā puṭakapūjako 4- thero imā gāthāyo
abhāsitthāti.
puṭakapūjakattherassa apadānaṁ samattaṁ.
aṭṭhamaṁ vacchadāyakattherāpadānaṁ (358)

[360] vipassino bhagavato lokajeṭṭhassa tādino
ekavaccho 5- mayā dinno pasannena sapāṇinā.

footnote: 1 ma. yu. patito. 2 po. puthukatamadāsahaṁ. yu. supuṭakamadāsahaṁ.
footnote: 3 po. puthukatassa. yu. supuṭakassa. 4 ma. yu. supuṭakapūjako. 5 ma. ekaṁ mañcaṁ
footnote: mayā dinnaṁ. yu. ... sajjhaṁ ....

page number: 444

hatthiyānaṁ assayānaṁ dibbayānaṁ samajjhagaṁ
tena vacchakadānena 1- pattomhi āsavakkhayaṁ.
ekanavute ito kappe yaṁ vacchamadadiṁ 2- tadā
duggatiṁ nābhijānāmi vacchadānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā vacchadāyako 3- thero imā gāthāyo
abhāsitthāti.
vacchadāyakattherassa apadānaṁ samattaṁ.
navamaṁ saraṇāgamaniyattherāpadānaṁ (359)

[361] āruhimhā tadā nāvaṁ bhikkhu cājīvako cahaṁ
nāvāya bhijjamānāya bhikkhu me saraṇaṁ adā.
ekattiṁse ito kappe yañca me saraṇaṁ adā
duggatiṁ nābhijānāmi saraṇāgamane phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā saraṇāgamaniyo thero imā gāthāyo
abhāsitthāti.
saraṇāgamaniyattherassa apadānaṁ samattaṁ.

footnote: 1 ma. mañcakadānena. yu. sajjhakadānena. 2 ma. mañcamadadiṁ. yu. sajjhamadadiṁ.
footnote: 3 ma. mañcadāyako. yu. sajjhadāyako.

page number: 445

dasamaṁ piṇḍapātikattherāpadānaṁ (360)

[362] tisso nāmāsi sambuddho vihāsi pavane 1- tadā
tusitāhi idhāgantvā piṇḍapātaṁ adāsahaṁ.
sambuddhaṁ abhivādetvā tissaṁ nāma mahāyasaṁ
sakaṁ cittaṁ pasādetvā tusitaṁ agamāsahaṁ.
dvenavute ito kappe yaṁ dānamadadiṁ tadā
duggatiṁ nābhijānāmi piṇḍapātassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā piṇḍapātiko thero imā gāthāyo
abhāsitthāti.
piṇḍapātikattherassa apadānaṁ samattaṁ.
uddānaṁ
saddasaññī yavasiko kiṁsukoraṇḍapupphiyo
ālambanambayāgū ca puṭakavacchadāyako
saraṇaṁ piṇḍapāto ca gāthā tāḷīsameva ca.
saddasaññikavaggo chattiṁso.
---------

footnote: 1 ma. vipine.

page number: 446

sattattiṁso mandāravapupphiyavaggo
paṭhamaṁ mandāraviyattherāpadānaṁ (361)

[363] (pts. ap, 286) tāvatiṁsā idhāgantvā maṅgalo nāma māṇavo
mandāravaṁ gahetvāna vipassissa mahesino.
samādhinā nisinnassa matthake dhārayiṁ ahaṁ
sattāhaṁ dhārayitvāna devalokaṁ punāgamiṁ.
ekanavute ito kappe yaṁ buddhaṁ 1- abhipūjayiṁ
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā mandāraviyo thero imā gāthāyo
abhāsitthāti.
mandāraviyattherassa apadānaṁ samattaṁ.
dutiyaṁ kakkārupupphiyattherāpadānaṁ (362)

[364] yāmā devā idhāgantvā gotamaṁ sirivacchayaṁ 2-
kakkārupupphaṁ 3- paggayha buddhassa abhiropayiṁ.
dvenavute ito kappe yaṁ pupphaṁ 4- abhipūjayiṁ
duggatiṁ nābhijānāmi buddhapūjāyidaṁ phalaṁ.

footnote: 1 ma. ... pupphamabhipūjayiṁ. 2 ma. yu. sirivacchasaṁ. 3 ma. kakkārumālaṁ.
footnote: yu. kekkhārupupphaṁ. 4 ma. yu. buddhaṁ.

page number: 447

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kakkārupupphiyo thero imā gāthāyo
abhāsitthāti.
kakkārupupphiyattherassa apadānaṁ samattaṁ.
tatiyaṁ bhisamuḷāladāyakattherāpadānaṁ (363)

[365] phusso nāmāsi sambuddho sabbadhammāna pāragū
vivekakāmo sappañño 1- āgacchi mama santike.
tasmiṁ cittaṁ pasādetvā mahākāruṇike jine
bhisamuḷālaṁ paggayha buddhaseṭṭhassadāsahaṁ.
dvenavute ito kappe yaṁ bhisaṁ adadiṁ tadā
duggatiṁ nābhijānāmi bhisadānassidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā bhisamuḷāladāyako thero imā gāthāyo
abhāsitthāti.
bhisamuḷāladāyakattherassa apadānaṁ samattaṁ.

footnote: 1 ma. sabbaññū. yu. supañño.

page number: 448

catutthaṁ kesarapupphiyattherāpadānaṁ (364)

[366] vijjādharo tadā āsiṁ himavantamhi pabbate
addasaṁ virajaṁ buddhaṁ caṅkamantaṁ mahāyasaṁ.
tīṇi kesarapupphāni sīse katvānahaṁ tadā
upasaṅkamma sambuddhaṁ vessabhuṁ abhipūjayiṁ.
ekattiṁse ito kappe yaṁ kammamakariṁ tadā
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kesarapupphiyo thero imā gāthāyo
abhāsitthāti.
kesarapupphiyattherassa apadānaṁ samattaṁ.
pañcamaṁ aṅkolapupphiyattherāpadānaṁ (365)

[367] padumo nāma sambuddho cittakūṭe vasī tadā
disvāna tamahaṁ buddhaṁ sayambhuṁ upagañchahaṁ 1-.
aṅkolaṁ pupphitaṁ disvā ocinitvānahaṁ tadā
upagantvāna sambuddhaṁ pūjesiṁ padumaṁ jinaṁ.
ekattiṁse ito kappe yaṁ kammamakariṁ 2- tadā
duggatiṁ nābhijānāmi buddhapūjāyidaṁ phalaṁ.

footnote: 1 ma. aparājitaṁ. 2 ma. yu. ... pupphamabhipūjayiṁ.

page number: 449

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā aṅkolapupphiyo thero imā gāthāyo
abhāsitthāti.
aṅkolapupphiyattherassa apadānaṁ samattaṁ.
chaṭṭhaṁ kadambapupphiyattherāpadānaṁ (366)

[368] suvaṇṇavaṇṇaṁ sambuddhaṁ gacchantaṁ antarāpaṇe
kañcanagghiyasaṅkāsaṁ dvattiṁsavaralakkhaṇaṁ.
nisajja pāsādavare addasaṁ lokanāyakaṁ
kadambapupphaṁ paggayha vipassiṁ abhipūjayiṁ.
ekanavute ito kappe yaṁ pupphamabhipūjayiṁ 1-
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kadambapupphiyo thero imā gāthāyo
abhāsitthāti.
kadambapupphiyattherassa apadānaṁ samattaṁ.

footnote: 1 ma. ... buddhamabhipūjayiṁ.

page number: 450

sattamaṁ uddālakapupphiyattherāpadānaṁ (367)

[369] sujāto 1- nāma sambuddho gaṅgākūle vasī tadā
uddālakaṁ gahetvāna pūjayiṁ aparājitaṁ.
ekattiṁse ito kappe yaṁ pupphaṁ abhipūjayiṁ
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā uddālakapupphiyo thero imā gāthāyo
abhāsitthāti.
uddālakapupphiyattherassa apadānaṁ samattaṁ.
aṭṭhamaṁ ekacampakapupphiyattherāpadānaṁ (368)

[370] upasanto ca 2- sambuddho vasati pabbatantare
ekacampakamādāya upagañchiṁ naruttamaṁ.
pasannacitto sumano paccekamunimuttamaṁ
ubhohatthehi paggayha pūjayiṁ aparājitaṁ.
ekattiṁse 3- ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.

footnote: 1 ma. anomo nāma. yu. anātho. 2 yu. va. 3 ma. pañcasaṭṭhimhito kappe.

page number: 451

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ekacampakapupphiyo thero imā gāthāyo
abhāsitthāti.
ekacampakapupphiyattherassa apadānaṁ samattaṁ.
navamaṁ timirapupphiyattherāpadānaṁ (369)

[371] candabhāgānadītīre anusotaṁ vajāmahaṁ
addasaṁ virajaṁ buddhaṁ sālarājaṁva pupphitaṁ 1-.
pasannacitto sumano paccekamunimuttamaṁ
gahetvā timiraṁ pupphaṁ matthake okiriṁ ahaṁ.
ekanavute ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā timirapupphiyo thero imā gāthāyo
abhāsitthāti.
timirapupphiyattherassa apadānaṁ samattaṁ.

footnote: 1 ma. yu. phullitaṁ.

page number: 452

dasamaṁ salaḷapupphiyattherāpadānaṁ (370)

[372] candabhāgānadītīre ahosiṁ kinnaro tadā
athaddasaṁ 1- devadevaṁ caṅkamantaṁ narāsabhaṁ.
ocinitvāna salaḷaṁ buddhaseṭṭhassadāsahaṁ 2-
upasiṅghi mahāvīro salaḷaṁ devagandhikaṁ.
paṭiggahetvā sambuddho vipassī lokanāyako
upasiṅghi mahāvīro pekkhamānassa me tadā 3-.
pasannacitto sumano vanditvā dipaduttamaṁ
añjaliṁ paggahetvāna puna pabbatamāruhiṁ.
ekanavute ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā salaḷapupphiyo thero imā gāthāyo
abhāsitthāti.
salaḷapupphiyattherassa apadānaṁ samattaṁ.
uddānaṁ
mandāravañca kakkāru bhisakesarapupphiyo

footnote: 1 ma. tatthaddasaṁ. 2 ma. yu. pupphaṁ buddhassadāsahaṁ. 3 ma. sato.

page number: 453

aṅkolako kadambī ca uddālaṁ ekacampako
timiraṁ salaḷañceva gāthā tāḷīsameva ca.
mandāravapupphiyavaggo sattattiṁso.
-----------
aṭṭhattiṁso bodhivandanavaggo
paṭhamaṁ bodhivandakattherāpadānaṁ (371)

[373] (pts. ap, 290) pāṭaliṁ jalitaṁ 1- disvā pādapaṁ dharaṇīruhaṁ
ekaṁsaṁ añjaliṁ katvā avandiṁ pāṭaliṁ ahaṁ.
añjaliṁ paggahetvāna garuṁ katvāna mānasaṁ
antosuddhaṁ bahisuddhaṁ suvimuttaṁ anāsavaṁ.
vipassiṁ lokamahitaṁ karuṇāñāṇasāgaraṁ
sammukhā viya sambuddhaṁ avandiṁ pāṭaliṁ ahaṁ.
ekanavute ito kappe yaṁ bodhimabhivandihaṁ
duggatiṁ nābhijānāmi vandanāya idaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā bodhivandako thero imā gāthāyo
abhāsitthāti.
bodhivandakattherassa apadānaṁ samattaṁ.

footnote: 1 ma. yu. haritaṁ.

page number: 454

dutiyaṁ pāṭalipupphiyattherāpadānaṁ (372)

[374] vipassī nāma bhagavā sayambhū aggapuggalo
purakkhato sasissehi bandhumaṁ pāvisī jino.
tīṇi pāṭalipupphāni ucchaṅge ṭhapitāni me
sīsaṁ nhāyitukāmohaṁ 1- nadītīraṁ 2- agacchahaṁ.
nikkhamma bandhumatiyā addasaṁ lokanāyakaṁ
indīvaraṁva jalitaṁ ādittaṁva hutāsanaṁ.
byagghūsabhaṁva pavaraṁ abhijātaṁva kesariṁ
gacchantaṁ samaṇānaggaṁ bhikkhusaṅghapurakkhataṁ.
tasmiṁ pasanno sugate kilesamaladhovane
gahetvā tīṇi pupphāni buddhaseṭṭhaṁ apūjayiṁ.
ekanavute ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pāṭalipupphiyo thero imā gāthāyo
abhāsitthāti.
pāṭalipupphiyattherassa apadānaṁ samattaṁ.

footnote: 1 ma. ... nhāyitukāmo va. 2 ma. yu. nadītitthaṁ.

page number: 455

tatiyaṁ tīṇuppalamāliyattherāpadānaṁ (373)

[375] (pts. ap, 291) candabhāgānadītīre ahosiṁ vānaro tadā
addasaṁ virajaṁ buddhaṁ nisinnaṁ pabbatantare.
obhāsentaṁ disā sabbā sālarājaṁva phullitaṁ
lakkhaṇabyañjanūpetaṁ disvā attamano ahaṁ.
udaggacitto sumano pītiyā haṭṭhamānaso
tīṇi uppalapupphāni matthake abhiropayiṁ.
pūjayitvāna pupphāni phussassāpi 1- mahesino
sagāravo bhavitvāna pakkāmiṁ uttarāmukho.
gacchanto paṭikuṭiko vippasannena cetasā
selantare patitvāna pāpuṇiṁ jīvitakkhayaṁ.
tena kammena sukatena cetanāpaṇidhīhi ca
jahitvā purimaṁ jātiṁ tāvatiṁsaṁ agacchahaṁ.
satānaṁ tīṇikkhattuñca devarajjamakārayiṁ
satānaṁ pañcakkhattuṁ ca cakkavatti ahosahaṁ.
dvenavute ito kappe yaṁ pupphamabhipūjayiṁ
duggatiṁ nābhijānāmi buddhapūjāyidaṁ phalaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. phussassāhaṁ. yu. phussassātha.

page number: 456

itthaṁ sudaṁ āyasmā tīṇuppalamāliyo thero imā gāthāyo
abhāsitthāti.
tīṇuppalamāliyattherassa apadānaṁ samattaṁ.
catutthaṁ pattipupphiyattherāpadānaṁ (374)

[376] yadā nibbāyi sambuddho mahesī padumuttaro
samāgamma janā sabbe sarīraṁ nīharanti te.
nīharante sarīramhi vijjamānāsu bherisu
pasannacitto sumano pattipupphamabhipūjayiṁ.
satasahasse ito kappe yaṁ pupphamabhipūjayiṁ
duggatiṁ nābhijānāmi sarīre pūjite phalaṁ.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pattipupphiyo thero imā gāthāyo
abhāsitthāti.
pattipupphiyattherassa apadānaṁ samattaṁ.

page number: 457

pañcamaṁ sattapaṇṇiyattherāpadānaṁ (375)

[377] sumano nāma sambuddho uppajji lokanāyako
pasannacitto sumano sattapaṇṇimapūjayiṁ.
satasahasse ito kappe sattapaṇṇimapūjayiṁ
duggatiṁ nābhijānāmi sattapaṇṇipūjāyidaṁ phalaṁ.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sattapaṇṇiyo thero imā gāthāyo
abhāsitthāti.
sattapaṇṇiyattherassa apadānaṁ samattaṁ.
chaṭṭhaṁ gandhamuṭṭhiyattherāpadānaṁ (376)

[378] citake kayiramāne nānāgandhe samāgate 1-
pasannacitto sumano gandhamuṭṭhiṁ apūjayiṁ.

footnote: 1 ma. samāhate.

page number: 458

satasahasse ito kappe citakaṁ yaṁ apūjayiṁ
duggatiṁ nābhijānāmi citapūjāyidaṁ phalaṁ.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā gandhamuṭṭhiyo thero imā gāthāyo
abhāsitthāti.
gandhamuṭṭhiyattherassa apadānaṁ samattaṁ.
sattamaṁ citakapūjakattherāpadānaṁ (377)

[379] parinibbute bhagavati jalajuttamanāmake
āropitamhi citake sālapupphaṁ apūjayiṁ.
satasahasse ito kappe yaṁ pupphaṁ apūjayiṁ 1-
duggatiṁ nābhijānāmi citapūjāyidaṁ phalaṁ.
svāgataṁ vata me āsi mama buddhassa 2- santike
tisso vijjā anuppattā kataṁ buddhassa sāsanaṁ.

footnote: 1 abhipūjayinti yuttataraṁ. 2 yu. buddhaseṭṭhassa ....

page number: 459

kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā citakapūjako thero imā gāthāyo
abhāsitthāti.
citakapūjakattherassa apadānaṁ samattaṁ.
aṭṭhamaṁ sumanatālavaṇṭiyattherāpadānaṁ (378)

[380] siddhatthassa bhagavato tālavaṇṭaṁ adāsahaṁ
sumenahi paṭicchannaṁ dhārayāmi mahāyasaṁ 1-.
catunavute ito kappe tālavaṇṭaṁ adāsahaṁ
duggatiṁ nābhijānāmi tālavaṇṭassidaṁ phalaṁ.
svāgataṁ vata me āsi mama buddhassa santike
tisso vijjā anuppatā kataṁ buddhassa sāsanaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. mahārahaṁ.

page number: 460

itthaṁ sudaṁ āyasmā sumanatālavaṇṭiyo thero imā gāthāyo
abhāsitthāti.
sumanatālavaṇṭiyattherassa apadānaṁ samattaṁ.
navamaṁ sumanadāmiyattherāpadānaṁ (379)

[381] siddhatthassa bhagavato nhātakassa tapassino
katvāna sumanadāmaṁ dhārayiṁ purato ṭhito.
catunavute ito kappe yaṁ dāmaṁ abhipūjayiṁ 1-
duggatiṁ nābhijānāmi sumanadāmassidaṁ 2- phalaṁ.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sumanadāmiyo thero imā gāthāyo
abhāsitthāti.
sumanadāmiyattherassa apadānaṁ samattaṁ.

footnote: 1 ma. .. dhārayiṁ tadā. 2 ma. yu. sumanadhāraṇe phalaṁ.

page number: 461

dasamaṁ kāsumāriphaladāyakattherāpadānaṁ (380)

[382] (pts. ap, 294) kaṇikāraṁva jotantaṁ nisinnaṁ pabbatantare
addasaṁ virajaṁ buddhaṁ lokajeṭṭhaṁ narāsabhaṁ.
pasannacitto sumano sire katvāna añjaliṁ
kāsumāriphalaṁ gayha buddhaseṭṭhassadāsahaṁ.
ekattiṁse ito kappe yaṁ phalaṁ adadiṁ tadā 1-
duggatiṁ nābhijānāmi phaladānassidaṁ phalaṁ.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kāsumāriphaladāyako thero imā gāthāyo
abhāsitthāti.
kāsumāriphaladāyakattherassa apadānaṁ samattaṁ.
uddānaṁ
bodhipāṭaliuppali patti ca sattapaṇṇiyo

footnote: 1 ma. yu. ahaṁ.

page number: 462

gandhamuṭṭhī ca citako tālaṁ sumanadāmako
kāsumāriphalīpica gāthā ekūnasaṭṭhiyo.
bodhivandanavaggo aṭṭhattiṁso.
----------
ekūnacattāḷīso ambaṭaphalavaggo
paṭhamaṁ ambaṭaphaladāyakattherāpadānaṁ (381)

[383] sataraṁsī nāma bhagavā sayambhū aparājito
vivekakāmo sambuddho gocarāyābhinikkhami.
phalahattho ahaṁ disvā upagañchiṁ narāsabhaṁ
pasannacitto sumano ambaṭaṁ 1- adadaṁ phalaṁ.
catunavute ito kappe yaṁ phalaṁ adadaṁ ahaṁ
duggatiṁ nābhijānāmi phaladānassidaṁ phalaṁ.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. avaṭaṁ. yu. avaṇṭaṁ.

page number: 463

itthaṁ sudaṁ āyasmā ambaṭaphaladāyako thero imā gāthāyo
abhāsitthāti.
ambaṭaphaladāyakattherassa apadānaṁ samattaṁ.
dutiyaṁ labujadāyakattherāpadānaṁ (382)

[384] nagare bandhumatiyā āsiṁ ārāmiko tadā
addasaṁ virajaṁ buddhaṁ gacchantaṁ anilañjase.
labujassa phalaṁ gayha buddhaseṭṭhassadāsahaṁ
ākāse ṭhitako santo paṭiggaṇhi mahāyaso.
pītisañjananaṁ 1- mayhaṁ diṭṭhadhammasukhāvahaṁ
phalaṁ buddhassa datvāna vippasannena cetasā.
adhigañchiṁ tadā pītiṁ vipulañca sukhuttamaṁ
uppajjateva ratanaṁ nibbattassa yahiṁ 2- tahiṁ.
ekanavute ito kappe yaṁ phalaṁ adadiṁ tadā
duggatiṁ nābhijānāmi phaladānassidaṁ phalaṁ.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.

footnote: 1 ma. yu. vittisañjananaṁ .... 2 ma. tahiṁ.

page number: 464

paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā labujadāyako thero imā gāthāyo
abhāsitthāti.
labujadāyakattherassa apadānaṁ samattaṁ.
tatiyaṁ udumbaraphaladāyakattherāpadānaṁ (383)

[385] ninnagānadiyā 1- tīre vihāsi purisuttamo
addasaṁ virajaṁ buddhaṁ ekaggaṁ susamāhitaṁ.
tasmiṁ pasannamānaso kilesamaladhovane
udumbaraphalaṁ gayha buddhaseṭṭhassadāsahaṁ.
ekanavute ito kappe yaṁ phalaṁ adadiṁ tadā
duggatiṁ nābhijānāmi phaladānassidaṁ phalaṁ.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. yu. vinatānadiyā.

page number: 465

itthaṁ sudaṁ āyasmā udumbaraphaladāyako thero imā gāthāyo
abhāsitthāti.
udumbaraphaladāyakattherassa apadānaṁ samattaṁ.
catutthaṁ milakkhuphaladāyakattherāpadānaṁ (384)

[386] (pts. ap, 296) vanantare buddhaṁ disvā atthadassiṁ mahāyasaṁ
pasannacitto sumano milakkhussa 1- phalaṁ adaṁ.
aṭṭhārase kappasate yaṁ phalaṁ adadiṁ tadā
duggatiṁ nābhijānāmi phaladānassidaṁ phalaṁ.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā milakkhuphaladāyako thero imā gāthāyo
abhāsitthāti.
milakkhuphaladāyakattherassa apadānaṁ samattaṁ.

footnote: 1 ma. yu. pilakkhassādadiṁ phalaṁ.

page number: 466

pañcamaṁ phārusaphaladāyakattherāpadānaṁ (385)

[387] suvaṇṇavaṇṇaṁ sambuddhaṁ āhutīnaṁ paṭiggahaṁ
rathiyaṁ paṭipajjantaṁ phārusaphalaṁ adāsahaṁ.
ekanavute ito kappe yaṁ phalaṁ adadaṁ ahaṁ
duggatiṁ nābhijānāmi phaladānassidaṁ phalaṁ.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā phārusaphaladāyako thero imā gāthāyo
abhāsitthāti.
phārusaphaladāyakattherassa apadānaṁ samattaṁ.
chaṭṭhaṁ valliphaladāyakattherāpadānaṁ (386)

[388] sabbe janā samāgamma āgamiṁsu vanaṁ tadā
phalamanvesamānā te alabhiṁsu phalaṁ tadā.

page number: 467

tatthaddasāsiṁ sambuddhaṁ sayambhuṁ aparājitaṁ
pasannacitto sumano valliphalamadāsahaṁ.
ekattiṁse ito kappe yaṁ phalaṁ adadiṁ tadā
duggatiṁ nābhijānāmi phaladānassidaṁ phalaṁ.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā valliphaladāyako thero imā gāthāyo
abhāsitthāti.
valliphaladāyakattherassa apadānaṁ samattaṁ.
sattamaṁ kadaliphaladāyakattherāpadānaṁ (387)

[389] kaṇikāraṁva jalitaṁ puṇṇamāyeva candimaṁ
jalantaṁ dīparukkhaṁva addasaṁ lokanāyakaṁ.
kadaliyā 1- phalaṁ gayha adāsiṁ satthuno ahaṁ
pasannacitto sumano vanditvāna apakkamiṁ.

footnote: 1 ma. yu. kadaliphalaṁ paggayha.

page number: 468

ekattiṁse ito kappe yaṁ phalaṁ adadiṁ tadā
duggatiṁ nābhijānāmi phaladānassidaṁ phalaṁ.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā kadaliphaladāyako thero imā gāthāyo
abhāsitthāti.
kadaliphaladāyakattherassa apadānaṁ samattaṁ.
aṭṭhamaṁ panasaphaladāyakattherāpadānaṁ (388)

[390] ajjuno nāma sambuddho himavante vasī tadā
caraṇena ca sampanno samādhikusalo muni.
kumbhamattaṁ gahetvāna panasaṁ jīvajīvakaṁ
chattapaṇṇe ṭhapetvāna adāsiṁ satthuno ahaṁ.
ekanavute ito kappe yaṁ phalaṁ adadiṁ tadā
duggatiṁ nābhijānāmi phaladānassidaṁ phalaṁ.

page number: 469

svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā panasaphaladāyako thero imā gāthāyo
abhāsitthāti.
panasaphaladāyakattherassa apadānaṁ samattaṁ.
navamaṁ soṇakoṭivisattherāpadānaṁ (389)

[391] (pts. ap, 298) vipassino pāvacane ekaṁ leṇaṁ mayā kataṁ
cātuddisassa saṅghassa bandhumārājadhāniyā.
dussehi bhūmiṁ leṇassa santharitvā pariccajiṁ
udaggacitto sumano akāsiṁ paṇidhiṁ tadā.
ārādheyyaṁ sambuddhaṁ pabbajjañca labheyyahaṁ
anuttarañca nibbānaṁ phuseyyaṁ santimuttamaṁ.
teneva sukkamūlena kappe navuti saṁsariṁ
devabhūto manusso ca katapuñño virocahaṁ.

page number: 470

tato kammāvasesena idha pacchimake bhave
campāyaṁ aggaseṭṭhissa jātomhi ekaputtako.
jātamattassa me sutvā pituchando ayaṁ ahu
dadāmahaṁ kumārassa vīsakoṭī anūnakā.
caturaṅgulā ca me lomā jātā pādatale ubho
sukhumā mudusamphassā tulāpicusamā subhā.
atītā navuti kappā ayaṁ eko ca uttariṁ
nābhijānāmi nikkhitte pāde bhumme 1- asanthate.
ārādhito me sambuddho pabbajiṁ anagāriyaṁ
arahattañca me pattaṁ sītibhūtomhi nibbuto.
aggāraddhaviriyānaṁ niddiṭṭho sabbadassinā
khīṇāsavo 2- ca arahā chaḷabhiñño mahiddhiko.
ekanavute ito kappe yaṁ dānamadadiṁ tadā
duggatiṁ nābhijānāmi leṇadānassidaṁ phalaṁ.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsanaṁ.

footnote: 1 ma. bhumyā. 2 ma. khīṇāsavomhi arahā.

page number: 471

thero 1- koṭiviso soṇo bhikkhusaṅghassa aggato
pañhaṁ puṭṭho viyākāsi anotattamahāsareti.
itthaṁ sudaṁ āyasmā soṇo koṭiviso thero imā gāthāyo
abhāsitthāti.
soṇakoṭivisattherassa apadānaṁ samattaṁ.
dasamaṁ pubbakammapiloti nāma buddhāpadānaṁ (390)

[392] (pts. ap, 299) anotattasarāsanne ramaṇīye silātale
nānāratanapajjote nānāgandhavanantare.
mahatā bhikkhusaṅghena pareto lokanāyako
āsīno byākari tattha pubbakammāni attano.
suṇātha bhikkhave mayhaṁ yaṁ kammaṁ pakataṁ mayā
ekaṁ araññikaṁ bhikkhuṁ disvā dinnaṁ pilotikaṁ.
patthitaṁ paṭhamaṁ buddhaṁ buddhattāya mayā tadā
pilotiyassa kammassa buddhattepi vipaccati.
gopālako pure āsiṁ gāviṁ pājeti gocaraṁ
pivantiṁ udakaṁ āvilaṁ gāviṁ disvā nivārayiṁ.
tena kammavipākena idha pacchimake bhave
pipāsito yathicchakaṁ na hi pātuṁ labhāmahaṁ.

footnote: 1 yu. koṭivisoti so soṇo.

page number: 472

punāli nāmahaṁ dhutto pubbe aññāsu jātisu
paccekabuddhaṁ surabhiṁ abbhācikkhiṁ adūsakaṁ.
tena kammavipākena niraye saṁsariṁ ciraṁ
bahū vassasahassāni dukkhaṁ vedesi vedanaṁ.
tena kammāvasesena idha pacchimake bhave
abbhakkhānaṁ mayā laddhaṁ sundarikāya kāraṇā.
sabbābhibhussa buddhassa nando nāmāsi sāvako
taṁ abbhācikkhāya 1- niraye ciraṁ saṁsaritaṁ mayā.
dasavassasahassāni niraye saṁsariṁ ciraṁ
manussalābhaṁ 2- laddhāhaṁ abbhakkhānaṁ bahuṁ labhiṁ.
tena kammāvasesena ciñcamānavikā mamaṁ
abbhācikkhi abhūtena janakāyassa āgatā 3-.
brāhmaṇo sutavā āsiṁ ahaṁ sakkatapūjito
mahāvane pañcasate mante vācemi māṇave.
tatthāgato isībhimo 4- pañcābhiñño mahiddhiko
tañcāhaṁ āgataṁ disvā abbhācikkhiṁ adūsakaṁ.
tatohaṁ avacaṁ sisse kāmabhogī ayaṁ isi
mayhaṁpi bhāsamānassa anumodiṁsu māṇavā.
tato māṇavakā sabbe bhikkhamānā kule kule
mahājanassa āhaṁsu kāmabhogī ayaṁ isi.

footnote: 1 ma. yu ... abbhakkhāya .... 2 ma. yu. manussabhāvaṁ. 3 ma. yu. aggato.
footnote: 4 ma. isibhimo. yu. isigaṇo.

page number: 473

tena kammavipākena pañcabhikkhusatā ime
abbhakkhānaṁ labhuṁ sabbe sundarikāya kāraṇā.
vemātu 1- bhātaraṁ pubbe dhanahetu haniṁ ahaṁ
pakkhipiṁ gariduggesu silāya ca apiṁsayiṁ.
tena kammavipākena devadatto silaṁ khipi
aṅguṭṭhaṁ piṁsayi pāde mama pāsāṇasakkharā.
purehaṁ dārako hutvā kīḷamāno mahāpathe
paccekabuddhaṁ disvāna magge sakalikaṁ dahiṁ 2-.
tena kammavipākena idha pacchimake bhave
vadhatthaṁ maṁ devadatto atimāre payojayi.
hatthāroho pure āsiṁ paccekamunimuttamaṁ
piṇḍāya vicarantaṁpi 3- āsādesiṁ gajenahaṁ.
tena kammavipākena bhanto nāḷāgirī gajo
giribbaje puravare dāruṇo samupāgami.
rājāhaṁ pattiko 4- āsiṁ sattiyā purise 5- haniṁ
tena kammavipākena niraye paccisaṁ bhusaṁ.
kammuno tassa sesena so 6- dāni sakalaṁ mama
pāde chaviṁ pakappesi na hi kammaṁ vinassati.
ahaṁ kevaṭṭagāmasmiṁ ahu kevaṭṭadārako
macchopaghātake 7- disvā janayiṁ somanassakaṁ.

footnote: 1 yu. dve mātā bhātaro pubbe. 2 ma. khapiṁ. 3 ma. yu. vicarantaṁ taṁ.
footnote: 4 ma. yu. patthivo. 5 ma. yu. purisaṁ. 6 ma. idāni ... yu. cādiṇṇaṁ ....
footnote: 7 ma. yu. macchakoghātite disvā.

page number: 474

tena kammavipākena sīsadukkhaṁ ahu mama
sakkesu haññamānesu yadā hani viṭaṭubho 1-.
phussassāhaṁ pāvacane sāvake paribhāsayiṁ
yavaṁ khādatha bhuñjatha mā ca bhuñjatha sāliyo.
tena kammavipākena temāsaṁ khāditaṁ yavaṁ
nimantito brāhmaṇena verañjāyaṁ vasiṁ tadā.
nibbuddhe vattamānamhi mallaputtaṁ nisedhayiṁ 2-
tena kammavipākena piṭṭhidukkhaṁ ahu mama.
tikicchako ahaṁ āsiṁ seṭṭhiputtaṁ virecayiṁ
tena kammavipākena hoti pakkhandikaṁ mama.
avacāhaṁ jotipālo sugataṁ kassapaṁ tadā
kuto nu bodhimaṇḍassa bodhi paramadullabhā.
tena kammavipākena acariṁ dukkaraṁ bahuṁ
chabbassānuruvelāyaṁ tato bodhiṁ apāpuṇiṁ.
nāhaṁ etena maggena pāpuṇiṁ bodhimuttamaṁ
kumaggena gavesissaṁ pubbakammena codito 3-.
puññapāpaparikkhīṇo sabbasantāpavajjito
asoko anupāyāso nibbāyissaṁ anāsavo.
evaṁ jino viyākāsi bhikkhusaṅghassa atthato 4-
sabbābhiññābalappatto anotatte mahāsareti.

footnote: 1 po. ma. viṭṭubho. yu. viḍūḍabho. 2 ma. viheṭhayiṁ. 3 ma. vārito.
footnote: yu. kārito. 4 ma. yu. aggato.

page number: 475

itthaṁ sudaṁ bhagavā attano pubbacaritaṁ pubbakammapilotiṁ 1- nāma
buddhāpadānaṁ dhammapariyāyaṁ abhāsitthāti.
pubbakammapiloti nāma buddhāpadānaṁ samattaṁ.
uddānaṁ
ambaṭaṁ abujañceva udumbaramilakkhu ca
phāruvallī ca kadali panaso koṭivisako.
pubbakammapiloti ca apadānaṁ mahesino
gāthāyo ekanavuti gaṇitāyo vibhāvihi.
ambaṭaphalavaggo ekūnacattāḷīso.
cuddasamaṁ bhāṇavāraṁ.
----------

footnote: 1 ma. yu. kammapilotikaṁ nāma.

page number: 476

cattāḷīso pilindavaggo
paṭhamaṁ pilindavacchattherāpadānaṁ (391)

[393] (pts. ap, 302) nagare haṁsavatiyā āsiṁ dovāriko ahaṁ
akkhobbhaṁ 1- amitaṁ bhogaṁ ghare sannicitaṁ mama.
rahogato nisīditvā pahaṁsitvāna mānasaṁ
nisajja pāsādavare evaṁ cintesahaṁ tadā.
bahū meva 2- gatā bhogā phītaṁ antepuraṁ mama
rājāpi maṁ nimantesi 3- ānando paṭhavissaro.
ayañca buddho uppanno adhiccuppattiko muni
saṁvijjanti ca me bhogā dānaṁ dassāmi satthuno.
padumena 4- rājaputtena dinnaṁ dānavaraṁ jine
hatthināge ca pallaṅke apassenaṁ canappakaṁ.
ahaṁpi dānaṁ dassāmi saṅghe gaṇavaruttame 5-
adinnapubbaṁ dānavaraṁ 6- bhavissaṁ ādikammiko.
cintetvāhaṁ bahuvidhaṁ yāge yassa sukhaṁ phalaṁ
parikkhāradānamaddakkhiṁ mama saṅkappapūraṇaṁ.
parikkhārāni dassāmi saṅghe gaṇavaruttame 7-
adinnapubbamaññesaṁ bhavissaṁ ādikammiko.

footnote: 1 ma. yu. akkhobhaṁ. 2 ma. yu. bahūmedhigatā. 3 ma. yu. rājāpi sannimantesi.
footnote: 4 yu. padume. 5-7 po. yu. guṇavaruttame. 6 ma. yu. adinnapubbamaññesaṁ.

page number: 477

naḷakāre upāgamma chattaṁ kāresi tāvade
chattasatasahassāni ekato sannipātayiṁ.
dussasatahassāni ekato sannipātayiṁ
pattasatasahassāni ekato sannipātayiṁ.
vāsiyo satthake cāpi sūciyo nakhachedane
heṭṭhā chatte ṭhapāpesiṁ kāretvā tadanucchave.
vidhūpane tālapaṇṇe 1- morahatthe ca cāmare
parissāvane teladhāre kārayiṁ tadanucchave.
sūcighare aṁsavaddhe athopi kāyabandhane
ādhārake ca sukate kārayiṁ tadanucchave.
paribhogabhājane ca athopi lohathālake
bhesajje 2- pūrayitvāna heṭṭhāchatte ṭhapesahaṁ.
vacaṁ usīraṁ laṭṭhimadhuṁ pipphalimaricāni ca
harītakiṁ siṅgiveraṁ sabbe pūresi bhājane.
upāhanā pādukāyo atho udakapuñchane
kattaradaṇḍe sukate kārayiṁ tadanucchave.
osathaṁ añjanāpica 3- salākā dhammakuttarā
kuñcikā pañcavaṇṇehi sibbite kuñcikāghare.
āyoge dhūmanette ca athopi dīpadhārake
tumbake ca karaṇḍe ca kārayiṁ tadanucchave.

footnote: 1 ma. yu. tālavaṇṭe. 2 yu. bhesajjaṁ. 3 ma. yu. osadhañjananāḷī ca.

page number: 478

saṇḍāse pipphale ceva athopi malahārino 1-
bhesajjathavike ceva kārayiṁ tadanucchave.
āsandiyo pīṭhake ca pallaṅke caturomaye
tadanucchave kāretvā heṭṭhāchatte ṭhapesahaṁ.
uṇṇābhisiṁ 2- tulabhisiṁ athopi pīṭhakābhisiṁ
bibbohane ca sukate kārayiṁ tadanucchave.
kuruvinde madhusitthe telahatthapatāpakaṁ
siveṭiphalakaṁ 4- suciṁ mañcaṁ attharaṇena ca.
senāsane pādapuñche sayanāsanaḍaṇḍake
dantapoṇe ca kathaliṁ 5- sīsalepanagandhake 6-.
araṇiṁ 7- phalapīṭhe ca pattapidhānathālake
udakassa kaṭacchuñca 8- cuṇṇakaṁ rajanambaṇaṁ.
sammuñjanaṁ 9- udavatthaṁ tathā vassikasāṭakaṁ
nisīdanaṁ kaṇḍucchādiṁ atha antaravāsakaṁ.
uttarāsaṅgasaṅghāṭiṁ natthukaṁ mukhasodhanaṁ
bilaṅgaloṇabhūtañca 10- madhuṁ ca dadhipānakaṁ.
pupphasitthaṁ pilotiñca mukhapuñchanasuttakaṁ
dātabbaṁ nāma yaṁ atthi yañca kappati satthuno.
sabbametaṁ samānetvā ānandaṁ upasaṅkamiṁ
upasaṅkamma rājānaṁ janetāraṁ mahāyasaṁ 11-.

footnote: 1 ma. yu. malahārake. 2 ma. yu. ūṇṇābhisī ... piṭhakābhisī. 3 ma. yu. bimbohane.
footnote: 4 ma. yu. sipāṭiphalake sucī. 5 ma. āṭlī. 6 ma. yu. sīsālepanagandhake.
footnote: 7 ma. yu. araṇī. 8 ma. kaṭacchū ca. 9 ma. sammajjanaṁ. 10 ma. bilaṅgaloṇaṁ pahūtaṁ ca.

11 ma. mahesino.

page number: 479

sirasā abhivādetvā idaṁ vacanamabraviṁ
ekato jātisaṁvaḍḍhā ubhinnaṁ ekato yaso 1-.
sādhāraṇā sukhe dukkhe ubho ca anuvattakā
atthi cetasikaṁ dukkhaṁ tavādheyyaṁ 2- arindama.
yadi sakkosi taṁ dukkhaṁ vinodeyyāsi khattiya
tava dukkhaṁ mama dukkhaṁ abhinnaṁ ekato manaṁ 3-.
niṭṭhitanti vijānāsi 4- taṁ moceyya sace tuvaṁ
jānāhi kho mahārāja dukkhaṁ me dubbinodayaṁ.
bahuṁ samāno gajjassu etante duccajaṁ dhanaṁ 5-
yāvatā vijite 6- atthi yāvatā mama jīvitaṁ.
etehi yadi te attho dassāmi avikampito
gajjitaṁ kho tayā deva micchā taṁ bahugajjitaṁ.
jānissāmi tuvaṁ ajja sabbadhamme patiṭṭhitaṁ
atibāḷhaṁ nipīḷesi dadamānassa me sato.
kinte 7- sallapitenattho patthitaṁ te kathehi me
icchāmahaṁ mahārāja buddhaseṭṭhaṁ anuttaraṁ.
bhojayissāmi sambuddhaṁ vajjaṁ me māhu jīvitaṁ
aññaṁ tehaṁ varaṁ dammi ayācito 8- tathāgato.
adeyyo kassaci buddho maṇi jotiraso yathā
nanu te gajjitaṁ deva yāva 9- jīvitamatthikaṁ.

footnote: 1 ma. manaṁ. yu. yasaṁ. 2 po. vinodetuṁ. 3 ma. mano. 4 ma. yu. vijānāhi.
footnote: 5 ma. varaṁ. 6 yu. vijitaṁ. 7 ma. kiṁ te me piḷitenattho. 8 ma. māyācittho
footnote: 8 ma. māyācittho tathāgataṁ. 9 ma. yāva jīvitamattano.

page number: 480

jīvitaṁ dadamānena yuttaṁ dātuṁ tathāgataṁ
ṭhapanīyo mahāvīro adeyyo kassaci jino.
na me paṭissuto buddho varassu amitaṁ dhanaṁ
vinicchayaṁ pāpuṇāmi 1- pucchissāmi 2- vinicchaye.
yathā saṇhaṁ kathessanti paṭipucchāma taṁ tathā
rañño hatthe gahetvāna agamāsiṁ vinicchayaṁ.
purato akkhadassānaṁ idaṁ vacanamabraviṁ
suṇantu me akkhadassā rājā varaṁ adāsi me.
na kiñci ṭhapayitvāna jīvitaṁpi pavārayiṁ 3-
tassa me varadinnassa buddhaseṭṭhaṁ variṁ ahaṁ.
sudinno hoti me buddho chindatha 4- saṁsayaṁ mama
sussāma tava vacanaṁ bhūmipālassa rājino.
ubhinnaṁ vacanaṁ sutvā chindissāmettha saṁsayaṁ
sabbaṁ deva tayā dinnaṁ imassa sabbagāhitaṁ 5-.
na kiñci ṭhapayitvāna jīvitaṁpi pavārayiṁ
kicchappattova hutvāna yāvajīvamanuttaraṁ 6-.
imaṁ sudukkhitaṁ ñatvā adāsiṁ sabbagāhitaṁ 7-
parājayo tuvaṁ deva assa deyyo tathāgato.
ubhinnaṁ saṁsayo chinno yathā saṇṭhamhi tiṭṭhatha
rājā tattheva ṭhatvāna akkhadassetadabravi.

footnote: 1 ma. yu. pāpuṇāma. 2 ma. yu. pucchissāma. 3 po. ma. yu. pavārayi.
footnote: 4 yu. athavā. 5-7 ma. yu. sabbagāhikaṁ. 6 ma. yu. yācīvaramanuttaraṁ.

page number: 481

sammā mayhaṁpi deyyātha puna buddhaṁ labhāmahaṁ
pūretvā tava saṅkappaṁ bhojayitvā tathāgataṁ.
puna deyyāsi sambuddhaṁ ānandassa yasassino
akkhadassebhivādetvā ānandamapi 1- khattiyaṁ.
tuṭṭho pamudito hutvā sambuddhaṁ upasaṅkamiṁ
upasaṅkamma sambuddhaṁ oghatiṇṇaṁ anāsavaṁ.
sirasā abhivādetvā idaṁ vacanamabraviṁ
vasīsatasahassehi adhivāsehi cakkhumā.
hāsayanto mama cittaṁ nivesanamupehi me
padumuttaro lokavidū āhutīnaṁ paṭiggaho.
mama saṅkappamaññāya adhivāsesi cakkhumā
adhivāsanamaññāya abhivādiya satthuno.
haṭṭho udaggacittohaṁ nivesanamupāgamiṁ
mittāmacce samānetvā idaṁ vacanamabraviṁ.
sudullabho mayā laddho maṇi jotiraso yathā
kena taṁ pūjayissāmi 2- appameyyo anūpamo.
atulo asamo dhīro 3- jino appaṭipuggalo
tathāsamasamo ceva adutiyo narāsabho.
dukkaraṁ adhikāraṁ hi buddhānucchavikaṁ mayā 4-
nānāpupphe samānetvā karoma pupphamaṇḍapaṁ.

footnote: 1 ma. yu. ānandañcāpi. 2 ma. yu. pūjayissāma. 3 yu. vīro. 4 yu. tayā.

page number: 482

buddhānucchavikaṁ etaṁ sabbapūjā bhavissati
uppalaṁ padumaṁ vāpi vassikaṁ adhimuttakaṁ.
campakaṁ nāgapupphañca maṇḍapaṁ kārayiṁ ahaṁ
satāsanasahassāni chattachāyāya paññapiṁ.
pacchimaṁ āsanaṁ mayhaṁ adhikaṁ satamagghati
satāsanasahassāni chattachāyāya paññapiṁ.
paṭiyādetvā annapānaṁ kālaṁ ārocayiṁ ahaṁ
ārocitamhi kālamhi padumuttaro mahāmuni.
vasīsatasahassehi nivesanamupesi me
dhārentaṁ uparicchattaṁ suphullapupphamaṇḍape.
vasīsatasahassehi nisīdi purisuttamo
chattasatasahassāni satasahassamāsanaṁ.
kappiyaṁ anavajjañca paṭiggaṇhāhi cakkhumā
padumuttaro lokavidū āhutīnaṁ paṭiggaho.
mamaṁ tāretukāmo so sampaṭicchi mahāmuni
bhikkhuno ekamekassa paccekaṁ pattadāsahaṁ.
jahiṁsu sambhataṁ 1- pattaṁ lohapattaṁ adhārayuṁ
sattarattindivaṁ buddho nisīdi pupphamaṇḍape.
bodhayanto bahū satte dhammacakkaṁ pavattayi
dhammacakkaṁ pavattento heṭṭhato pupphamaṇḍape.

footnote: 1 ma. sumbhakaṁ. yu. pupphakaṁ.

page number: 483

cullāsītisahassānaṁ dhammābhisamayo ahu
sattame divase patte padumuttaro mahāmuni.
chattachāyāya nisinno imā gāthā abhāsatha
anūnakaṁ dānavaraṁ yo me pādāsi māṇavo.
tamahaṁ kittayissāmi suṇātha mama bhāsato
hatthī assā rathā pattī senā ca caturaṅginī.
parivāressanti taṁ 1- niccaṁ sabbadānassidaṁ phalaṁ
hatthiyānaṁ assayānaṁ sivikaṁ 2- sandamānikaṁ.
upaṭṭhissanti taṁ niccaṁ sabbadānassidaṁ phalaṁ
saṭṭhī rathasahassāni sabbālaṅkārabhūsitā.
parivāressanti taṁ niccaṁ sabbadānassidaṁ phalaṁ
saṭṭhī turiyasahassāni bheriyo samalaṅkatā.
vajjayissanti taṁ niccaṁ sabbadānassidaṁ phalaṁ
chaḷāsītisahassāni nāriyo samalaṅkatā.
vicittavatthābharaṇā āmuttamaṇikuṇḍalā
āḷāramukhā 3- hasulā susaññā tanumajjhimā.
parivāressanti taṁ niccaṁ sabbadānassidaṁ phalaṁ
tiṁsakappasahassāni devaloke ramissati.
sahassakkhattuṁ devindo devarajjaṁ karissati
sahassakkhattuṁ rājā ca cakkavatti bhavissati.

footnote: 1 ma. yu. sabbattha maṁ. 2 ma. sivikā sandamānikā. 3 ma. āḷārapamhā.

page number: 484

padesarajjaṁ vipulaṁ gaṇanāto asaṅkhayaṁ
devaloke vasantassa puññakammasamaṅgino.
devalokānupariyante 1- ratanachattaṁ dharissati
icchissati yadā vāyaṁ 2- chadanaṁ dussapupphajaṁ.
imassa cittamaññāya nivaddhaṁ chādayissati
devalokā cavitvāna sukkamūlena codito.
puññakammena saṁyutto brahmabandhu bhavissati
kappasatasahassamhi okkākakulasambhavo.
gotamo nāma nāmena satthā loke bhavissati
sabbametaṁ abhiññāya gotamo sakyapuṅgavo.
bhikkhusaṅghe nisīditvā etadagge ṭhapessati
pilindavaccho nāmena hessati satthusāvako.
devānaṁ asurānañca gandhabbānañca sakkato
bhikkhūnaṁ bhikkhunīnañca gihīnañca tatheva so.
piyo hutvāna sabbesaṁ viharissatināsavo
satasahasse kataṁ kammaṁ phalaṁ dassesi me idha.
sumutto saravegova kilese jhāpayiṁ 3- ahaṁ
aho me sukataṁ kammaṁ puññakkhette anuttare.
yattha kāraṁ karitvāna pattosmi acalaṁ padaṁ
anūnakaṁ dānavaraṁ adāsi yo hi māṇavo.

footnote: 1 ma. devalokapariyantaṁ. 2 ma. chāyaṁ. yu. cāyaṁ. 3 ma. jhāpayī mama. yu. jhāpayissati.

page number: 485

ādipubbaṅgamo āsi tassa dānassidaṁ phalaṁ
chatte 1- sugate datvāna saṅghe gaṇavaruttame 2-.
aṭṭhānisaṁse anubhomi kammānucchavike mama
sītaṁ uṇhaṁ na jānāmi rajojallaṁ na limpati.
anupaddavo anīti ca homi apacito sadā
sukhumacchaviko homi visadaṁ homi mānasaṁ.
chattasatasahassāni bhave saṁsarato mama
sabbālaṅkārayuttāni tassa kammassa vāhasā.
imaṁ 3- jātiṁ ṭhapetvāna matthake dhārayanti me
tasmā 4- imāya jātiyā natthi me chattadhāraṇā.
mama sabbaṁ kataṁ kammaṁ vimuttichattapattiyā
dussāni sugate datvā saṅghe gaṇavaruttame.
aṭṭhānisaṁse anubhomi kammānucchavike mama
suvaṇṇavaṇṇo virajo sappabhāso patāpavā.
siniddhaṁ hoti me gattaṁ bhave saṁsarato mama
dussasatasahassāni setā pītā ca lohitā.
dhārenti matthake mayhaṁ dussadānassidaṁ phalaṁ
koseyyakambaliyāni khomakappāsikāni ca.
sabbattha paṭilabhāmi tesaṁ nissandato ahaṁ
patte ca sugate datvā saṅghe gaṇavaruttame.

footnote: 1 ma. chatte ca sukate datvā. 2 po. ma. yu. guṇavaruttame. ito paraṁ īdisameva.
footnote: 3 yu. idaṁ. 4 ma. kasmā.

page number: 486

dasānisaṁse anubhomi kammānucchavike mama
suvaṇṇathāle maṇithāle rajatepica thālake.
lohitaṅkamaye thāle paribhuñjāmi sabbadā
anupaddavo anīti ca homi apacito sadā.
lābhī annassa pānassa vatthassa sayanassa ca
na vinassanti me bhogā ṭhitacitto bhavāmahaṁ.
dhammakāmo sadā homi appakleso anāsavo
devaloke manusse vā anubandhā ime guṇā.
chāyā yathāpi rūpassa 1- sabbattha na jahanti maṁ
cittabandhanasambaddhā sukatā vāsiyo bahū.
datvāna buddhaseṭṭhassa saṅghassa ca tathevahaṁ
aṭṭhānisaṁse anubhomi kammānucchavike mama.
sūro 2- homi 3- visārī ca vesārajjesu pāramī
dhitiviriyavā homi paggahitamano sadā.
kilesacchedanaṁ ñāṇaṁ sukhumaṁ atulaṁ suciṁ
sabbattha paṭilabhāmi tassa nissandato mama.
akakkase apharuse adhote satthake bahū
pasannacitto datvāna buddhe saṅghe tatheva ca.
pañcānisaṁse anubhomi kammānucchavike mama
kalyāṇamittaṁ viriyaṁ khantiñca mettisatthakaṁ.

footnote: 1 ma. yu. rukkhassa. 2 po. sīho. 3 ma. homa.

page number: 487

taṇhāsallassa chinnattā paññāsatthaṁ anuttaraṁ
vajirena samaṁ ñāṇaṁ tesaṁ nissandato labhe.
sūciyo sugate datvā saṅghe gaṇavaruttame
pañcānisaṁse anubhomi kammānucchavike mama.
namassiyo kaṅkhacchedo abhirūpo ca bhogavā
tikkhapañño sadā homi saṁsaranto bhavābhave.
gambhīraṁ nipuṇaṁ ṭhānaṁ atthaṁ ñāṇena passayiṁ
vajiraggasamaṁ ñāṇaṁ hoti me tamaghātanaṁ.
nakhacchedane sugate datvā saṅghe gaṇavaruttame
pañcānisaṁse anubhomi kammānucchavike mama.
dāsadāsī gavasse ca bhaṭake nāṭake 1- bahū
nhāpite bhattake sūde sabbattheva labhāmahaṁ.
vidhūpane sugate datvā tālapaṇṇe ca sobhane
aṭṭhānisaṁse anubhomi kammānucchavike mama.
sītaṁ uṇhaṁ na jānāmi pariḷāho na vijjati
darathaṁ nābhijānāmi cittasantāpanaṁ mama.
rāgaggi dosamohaggi mānaggi diṭṭhiaggi ca
sabbaggi nibbuto mayhaṁ tassa nissandato mama.
morahatthe cāmariyo datvā saṅghe gaṇuttame
upasantakilesohaṁ viharāmi anaṅgaṇo.

footnote: 1 yu. ārakkhe.

page number: 488

parissāvane sugate datvā sugate 1- dhammakuttare
pañcānisaṁse anubhomi kammānucchavike mama.
sabbesaṁ samatikkamma dibbaṁ āyuṁ labhāmahaṁ
appasayho sadā homi corapaccatthikehi vā.
satthena vā visena vā vihesaṁpi na kubbate
antarāmaraṇaṁ natthi tesaṁ nissandato mama.
teladhāre sugate datvā saṅghe gaṇavaruttame
pañcānisaṁse anubhomi kammānucchavike mama.
sucārurūpo subhaddo 2- susamuggatamānaso
avikkhepamano homi sabbārakkhehi rakkhito.
sūcighare sugate datvā saṅghe gaṇavaruttame
tīṇānisaṁse anubhomi kammānucchavike mama.
cetosukhaṁ kāyasukhaṁ iriyāpathajaṁ sukhaṁ
ime guṇe paṭilabhāmi 3- tassa nissandato ahaṁ.
aṁsavaddhe jine datvā saṅghe gaṇavaruttame
tīṇānisaṁse anubhomi kammānucchavike mama.
saddhamme gāḷhaṁ 4- vindāmi sarāmi dutiyaṁ bhavaṁ
sabbattha succhavi homi tassa nissandato ahaṁ.
kāyabandhe jine 5- datvā saṅghe gaṇavaruttame
chānisaṁse anubhomi kammānucchavike mama.

footnote: 1 yu. saṅghe gaṇuttame. ma. dhammakaruttame. 2 yu. sugato. 3 ma. paṭilabhe.
footnote: 4 po. bandhāmi. ma. yu. gādhaṁ. 5 yu. sugate.

page number: 489

samādhīsu na kampāmi vasī homi samādhisu
abhejjapariso homi ādeyyavacano sadā.
upaṭṭhitassati homi tāso mayhaṁ na vijjati
devaloke manusse vā anubandhā ime guṇā.
ādhārake jine datvā saṅghe gaṇavaruttame
pañcavaṇṇe 1- bhayābhāvo acalo homi kenaci.
yekeci me sutā dhammā satiñāṇappabodhanā
dhatā 2- me na vinassanti bhavanti suvinicchitā.
bhājane paribhoge ca datvā buddhe gaṇuttame
tīṇānisaṁse anubhomi kammānucchavike mama.
sovaṇṇamaye maṇimaye athopi phalikāmaye
lohitaṅkamaye ceva labhāmi bhājane ahaṁ.
bhariyā dāsadāsī ca hatthissarathapattike
itthī patibbatā ceva paribhogāni sabbadā.
vijjā mantapade ceva vividhe āgame bahū
sabbasippaṁ nisāmemi paribhogāni sabbadā.
thālake sugate datvā saṅghe guṇavaruttame
tīṇānisaṁse anubhomi kammānucchavike mama.
sovaṇṇamaye maṇimaye athopi phalikāmaye
lohitaṅkamaye ceva labhāmi thālake ahaṁ.

footnote: 1 ma. yu. pañcavaṇṇehi dāyādo. 2 yu. vatā.

page number: 490

assaṭṭhake phalamaye atho pokkharapattake
madhupānakasaṅkhe ca labhāmi thālake ahaṁ.
vatte guṇe paṭipattiṁ 1- ācārakiriyāsu ca
ime guṇe paṭilabhe tassa nissandato ahaṁ.
bhesajjaṁ sugate datvā saṅghe gaṇavaruttame
dasānisaṁse anubhomi kammānucchavike mama.
āyuvā balavā dhīro vaṇṇavā yasavā sukhī
anupaddavo anīti ca homi 2- apacito sadā
na me piyaviyogatthi tassa nissandato mama.
upāhane jine datvā saṅghe gaṇavaruttame
tīṇānisaṁse anubhomi kammānucchavike mama.
hatthiyānaṁ assayānaṁ sivikaṁ sandamānikaṁ
saṭṭhī rathasahassāni parivārenti maṁ sadā.
maṇimayā tambamayā 3- soṇṇarajatapādukā
nibbattanti paduddhāre bhave saṁsarato mama.
niyāmaṁ paṭidhāvanti 4- ācāraguṇasodhanaṁ 5-
ime guṇe paṭilabhe tassa nissandato ahaṁ.
pāduke sugate datvā saṅghe guṇavaruttame
iddhipādukamāruyha viharāmi yathicchakaṁ.

footnote: 1 ma. paṭipatti. yu. paṭilabhe. 2 yu. bhomi cāpacito sadā. 3 yu. maṇḍalakā.
footnote: 4 ma. sati dhāvanti. 5 ma. āguācārasodhanaṁ.

page number: 491

mukhapuñchanaṁ 1- sugate datvā saṅghe gaṇavaruttame
pañcānisaṁse anubhomi kammānucchavike mama.
suvaṇṇavaṇṇo virajo sappabhāso patāpavā
siniddhaṁ hoti me gattaṁ rajojallaṁ na limpati.
ime guṇe paṭilabhe tassa nissandato ahaṁ
kattaradaṇḍe sugate datvā saṅghe gaṇavaruttame 2-.
pañcānisaṁse 3- anubhomi kammānucchavike mama
puttā mayhaṁ bahū honti tāso mayhaṁ na vijjati.
appasayho sadā homi sabbārakkhehi rakkhito
khalitampi 4- na jānāmi abhantaṁ mānasaṁ mama.
osathaṁ añjanaṁ datvā saṅghe 5- gaṇavaruttame
aṭṭhānisaṁse anubhomi kammānucchavike mama.
visālanayano homi setapito ca lohito
anāvilapasannakkho sabbarogavivajjito.
labhāmi dibbanayanaṁ paññācakkhuṁ anuttaraṁ
ime guṇe paṭilabhe tassa nissandato ahaṁ.
kuñcike sugate datvā saṅghe gaṇavaruttame
dhammadvāravivaraṇaṁ labhāmi ñāṇakuñcikaṁ.
kuñcikānaṁ ghare datvā saṅghe 6- gaṇavaruttame
dvānisaṁse anubhomi kammānucchavike mama.

footnote: 1 ma. yu. mukhapuñchanacole datvā buddhe gaṇuttame. 2 ma. gaṇuttame.
footnote: 3 ma. yu. chānisaṁse. 4 yu. jalitaṁ maṁ na jānāmi. 5-6 ma. yu. buddhe saṅghe gaṇuttame.

page number: 492

appakodho anupāyāso saṁsaranto bhave ahaṁ
āyoge sugate datvā saṅghe gaṇavaruttame.
pañcānisaṁse anubhomi kammānucchavike mama
samādhīsu na kampāmi vasī homi samādhisu.
abhejjapariso homi ādeyyavacano sadā
jāyati 1- bhogasampatti bhave saṁsarato mama.
dhūmanette jine datvā saṅghe gaṇavaruttame
tīṇānisaṁse anubhomi kammānucchavike mama.
sati me ujukā hoti susambandhā ca nhāruyo 2-
labhāmi dibbasayanaṁ 3- tassa nissandato ahaṁ.
dīpadāne 4- jine datvā saṅghe gaṇavaruttame
tīṇānisaṁse anubhomi kammānucchavike mama.
jātimā aṅgasampanno paññavā buddhasammato
ime guṇe paṭilabhe tassa nissandato mama 5-.
tumbake ca karaṇḍe ca datvā buddhe gaṇuttame
dasānisaṁse anubhomi kammānucchavike mama.
tadā 6- gutto 7- sukhasamaṅgī mahāyasavā tathā gati
vibhattigatto 8- sukhumālo sabbītiparivajjito.
vipule ca guṇe lābhī sammānacalanā 9- mama
suvivajjitaubbego tumbake ca karaṇḍake.

footnote: 1 yu. jāticca. 2 ma. nahāravo. 3 ma. yu. dibbanayanaṁ. 4 ma. yu. dīpadhāre.
footnote: 5 ma. yu. ahaṁ. 6 yu. sadā. 7 ma. sugutto. 8 ma. vipattivigato. yu. bhattikato.
footnote: 9 ma. samāvacalanā.

page number: 493

labhāmi caturo vaṇṇe hatthissaratanāni ca
tāni me na vinassanti tumbakāre 1- idaṁ phalaṁ.
hatthalīlaṅgake 2- datvā buddhe saṅghe gaṇuttame
pañcānisaṁse anubhomi kammānucchavike mama.
sabbalakkhaṇasampanno āyupaññāsamāhito
sabbāyāsavinimutto kāyo me hoti sabbadā.
tanudhāre sunisite saṅghe datvāna pipphale
kilesakantanaṁ ñāṇaṁ labhāmi atulaṁ suciṁ.
saṇḍāse sugate datvā saṅghe gaṇavaruttame
kilesaluñcanaṁ 3- ñāṇaṁ labhāmi atulaṁ suciṁ.
natthuke sugate datvā saṅghe gaṇavaruttame
aṭṭhānisaṁse anubhomi kammānucchavike mama.
saddhā sīlaṁ hiriñcāpi atha ottappiyaṁ guṇaṁ
sutaṁ cāgañca khantī 4- ca paññā me aṭṭhamaṁ guṇaṁ.
pīṭhake sugate datvā saṅghe gaṇavaruttame
pañcānisaṁse anubhomi kammānucchavike mama.
ucce kule pajāyāmi mahābhogo bhavāmahaṁ
sabbe maṁ apacāyanti kitti abbhuggatā mama.
kappasatasahassāni pallaṅkā caturassakā
parivārenti maṁ niccaṁ saṁvibhāgarato ahaṁ.

footnote: 1 ma. yu. tumbadāne. 2 ma. malaharaṇiyo. 3 ma. kilesabhañjanaṁ. 4 ma. yu. khantiñca.

page number: 494

bhisiyo sugate datvā saṅghe gaṇavaruttame
chānisaṁse anubhomi kammānucchavike mama.
samasugattopacito 1- muduko cārudassano
labhāmi ñāṇapavaraṁ 2- bhisidānassidaṁ phalaṁ.
tūlikā vikatikāyo kaṭissā cittakā bahū
varapotthake kambale ca labhāmi vividhe ahaṁ.
pāvārake ca muduke mudukājinaveṇiyo
labhāmi vividhaṭṭhāne 3- bhisidānassidaṁ phalaṁ.
yato sarāmi attānaṁ yato pattosmi viññutaṁ
atuccho jhānamañcomhi bhisidānassidaṁ phalaṁ.
bibbohane jine datvā saṅghe gaṇavaruttame
chānisaṁse anubhomi kammānucchavike mama.
uṇṇike padumake ca atho lohitacandane
bibbohane upātemi 4- uttamaṅgaṁ sadā mama.
aṭṭhaṅgike maggavare sāmaññe caturo phale
tesu ñāṇaṁ uppādetvā 5- vihare niccakālikaṁ.
dāne dame saññame ca appamaññāsu rūpisu
tesu ñāṇaṁ uppādetvā vihare sabbakālikaṁ.
vatte guṇe ca 6- paṭime ācārakiriyāsu ca
tesu ñāṇaṁ uppādetvā vihare sabbadā ahaṁ.

footnote: 1 yu. samaṁ sambhattopacito. 2 ma. yu. ñāṇaparivāraṁ. 3 ma. yu. vividhatthāre.
footnote: 4 ma. upādhemi. yu. upādemi. 5 yu. sabbattha upānetvā.
footnote: 6 ma. paṭipatti. yu. pañcame.

page number: 495

caṅkame vā padhāne vā viriye bodhipakkhike 1-
tesu ñāṇaṁ uppādetvā viharāmi yathicchakaṁ.
sīlaṁ samādhi paññā ca vimutti ca anuttarā
tesu ñāṇaṁ uppādetvā viharāmi sukhaṁ ahaṁ.
phalapīṭhe jine datvā saṅghe gaṇavaruttame
dvānisaṁse 2- anubhomi kammānucchavike mama.
soṇṇamaye maṇimaye dantasāramaye bahū
pallaṅkaseṭṭhe vindāmi phalapīṭhassidaṁ phalaṁ.
pādapīṭhe jine datvā saṅghe gaṇavaruttame
dvānisaṁse anubhomi kammānucchavike mama.
labhāmi bahuke yāne pādapīṭhassidaṁ phalaṁ
dāsī dāsā ca bhariyā ye caññe anujīvino.
sammā paricaranteva 3- pādapīṭhassidaṁ phalaṁ
telābbhañjane datvā saṅghe gaṇavaruttame.
pañcānisaṁse anubhomi kammānucchavike mama
abyādhitā rūpavatā khippaṁ dhammanisandhitā 4-.
lābhitā annapānassa āyuṁ pañcamakaṁ mama
sappitelañca datvāna saṅghe gaṇavaruttame.
pañcānisaṁse anubhomi kammānucchavike mama
thāmavā rūpasampanno pahaṭṭhatanujo sadā.

footnote: 1 ma. bodhipakkhiye. 2 yu. caturānisaṁse. 3 ma. yu. paricarante maṁ.
footnote: 4 ma. yu. dhammanisantitā.

page number: 496

abyādhi 1- ca sadā homi sappitelassidaṁ phalaṁ
mukhadhovanaṁ datvāna saṅghe gaṇavaruttame.
pañcānisaṁse anubhomi kammānucchavike mama
visuddhakaṇṭho madhussaro kāsasāsavivajjito.
uppalagandho mukhato upavāyati me sadā
dadhiṁ datvāna sampannaṁ buddhe saṅghe gaṇuttame.
bhuñjāmi amataṁ bhattaṁ 2- varaṁ kāyagatāsatiṁ
vaṇṇagandharasopetaṁ madhuṁ datvā jine gaṇe.
anūpamaṁ anaññampi 3- labhāmi vimuttirasaṁ
yathābhūtaṁ rasaṁ datvā buddhe saṅghe gaṇuttame.
caturo phale anubhomi kammānucchavike mama
annapānañca datvāna buddhe saṅghe gaṇuttame.
dasānisaṁse anubhomi kammānucchavike mama
āyuvā balavā dhīro vaṇṇavā yasavā sukhī.
lābhī annassa pānassa sūro paññāṇavā tathā 4-
ime guṇe paṭilabhe saṁsaranto bhave ahaṁ.
dhūpaṁ datvāna sugate saṅghe gaṇavaruttame
dasānisaṁse anubhomi kammānucchavike mama.
sugandhadeho yasavā sīghapañño ca kittimā
tikkhapañño bhūripañño hāsagambhīrapaññavā.

footnote: 1 ma. abyādhi visado homi. yu. ... visajī .... 2 yu. cittaṁ.
footnote: 3 ma. yu. atuliyaṁ pive muttirasaṁ ahaṁ. 4 ma. sadā.

page number: 497

vepullajavanasappañño 1- saṁsaranto bhavābhave
tasseva vāhasā dāni patto santisukhaṁ sivaṁ.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā pilindavaccho thero imā gāthāyo
abhāsitthāti.
pilindavacchattherassa apadānaṁ samattaṁ.
dutiyaṁ selattherāpadānaṁ (392)

[394] nagare haṁsavatiyā vīthisāmi ahosahaṁ
mama ñātī samānetvā idaṁ vacanamabraviṁ.
buddho loke samuppanno puññakkhetto anuttaro
āsi 2- so sabbalokassa āhutīnaṁ paṭiggaho.
khattiyā negamā ceva mahāsālā ca brāhmaṇā
pasannacittā sumanā pūgadhammaṁ akaṁsu te.

footnote: 1 ma. yu. vepullajavanapañño. 2 yu. ādhāro sabbalokassa.

page number: 498

hatthārohā anīkatthā rathikā pattikārakā
pasannacittā sumanā pūgadhammaṁ akaṁsu te.
uggā ca rājaputtā ca vesiyānā ca brāhmaṇā
pasannacittā sumanā pūgadhammaṁ akaṁsu te.
āḷārikā ca sūdā 1- ca nhāpakā mālakārakā
pasannacittā sumanā pūgadhammaṁ akaṁsu te.
rajakā pesakārā ca tunnavāyā ca nhāpikā
pasannacittā sumanā pūgadhammaṁ akaṁsu te.
usukārā bhamakārā cammakārā ca tacchakā
pasannacittā sumanā pūgadhammaṁ akaṁsu te.
kammārā soṇṇakārā ca tipulohakarā tathā
pasannacittā sumanā pūgadhammaṁ akaṁsu te.
bhatakā celakā 2- ceva dāsakammakarā bahū
yathā sakena thāmena pūgadhammaṁ akaṁsu te.
udahārā kaṭṭhahārā kasikā 3- tiṇahārakā
yathā sakena thāmena pūgadhammaṁ akaṁsu te.
pupphikā mālikā ceva paṇṇikā phalahārakā
yathā sakena thāmena pūgadhammaṁ akaṁsu te.
gaṇikā kumbhadāsī ca pūvikā macchikāpica 4-
yathā sakena thāmena pūgadhammaṁ akaṁsu te.

footnote: 1 ma. yu. kappakā. 2 yu. gītakā. 3 ma. kassakā. 4 yu. macchakāyikā.

page number: 499

ete 1- sabbe samāgantvā gaṇabandhāva 2- ekato
adhikāraṁ karissāma puññakkhette anuttare.
te me sutvāna vacanaṁ gaṇaṁ bandhiṁsu tāvade
upaṭṭhānasālaṁ sukataṁ bhikkhusaṅghassa kārayuṁ.
niṭṭhāpetvāna taṁ sālaṁ udaggo tuṭṭhamānaso
pareto tehi sabbehi sambuddhaṁ upasaṅkamiṁ.
upasaṅkamma sambuddhaṁ lokanāthaṁ narāsabhaṁ
vanditvā satthuno pāde idaṁ vacanamabraviṁ.
ime tīṇisatā vīra purisā ekato gaṇā
upaṭṭhānasālaṁ sukataṁ niyyādenti tava 3- muni.
bhikkhusaṅghassa purato sampaṭicchatu cakkhumā
tiṇṇaṁ satānaṁ purato imā gāthā abhāsatha.
tisatāpi ca jeṭṭho ca anuvattiṁsu ekato
sampattī 4- hi karitvāna sabbe anubhavissatha.
pacchime bhavasampatte 5- sītibhāvamanuttaraṁ
ajaraṁ amaraṁ 6- khemaṁ nibbānaṁ passayissatha 7-.
evaṁ buddho viyākāsi sabbaññūtamanuttaro 8-
buddhassa vacanaṁ sutvā somanassampavedayiṁ.
tiṁsakappasahassāni devaloke ramiṁ ahaṁ
devādhipo pañcasataṁ devarajjamakārayiṁ.

footnote: 1 ma. etha. 2 ma. yu. gaṇaṁ bandhāma. 3 ma. yu. tavaṁ. 4 ma. yu. sampattiṁ.
footnote: 5 ma. yu. bhave sampatte. 6 ma. amataṁ santaṁ. yu. amaraṁ santiṁ.
footnote: 7 ma. phassayissatha. yu. phussayissatha. 8 ma. yu. sabbaññū samaṇuttaro.

page number: 500

sahassakkhattuṁ rājā ca cakkavatti ahosahaṁ
padesarajjaṁ 1- vipulaṁ gaṇanāto 2- asaṅkhayaṁ.
idha mānusake rajje 3- parisā honti bandhavā
pacchime bhavasampatte vāseṭṭho nāma brāhmaṇo.
asītikoṭiniccayo tassa putto ahosahaṁ
selo iti mama nāmaṁ chaḷaṅge pāramiṁ gato.
jaṅghāvihāraṁ vicaraṁ sasissehi purakkhato
jaṭābhārabharitaṁpi 4- keniyaṁ nāma tāpasaṁ.
paṭiyattāhutiṁ disvā idaṁ vacanamabraviṁ
āvāho vā vivāho vā rājā vā te nimantito.
āhutiṁ yiṭṭhukāmohaṁ brāhmaṇe devasammate
na nimantemi rājānaṁ āhuti me na vijjati.
na catthi mayhamāvāho vivāho me na vijjati
sakyānaṁ nandijanano seṭṭho loke sadevake.
sabbalokahitatthāsi 5- sabbasattasukhāvaho
so me nimantito ajja tassetaṁ paṭiyādanaṁ.
tambarusakavaṇṇābho appameyyo anūpamo
rūpenāsadiso buddho svātanāya nimantito.
ukkāmukhapahaṭṭho 6- ca 7- khadiraṅgārasannibho
vijjūpamo mahāvīro so me nātho 8- nimantito.

footnote: 1 ma. yu. devarajjaṁ karontassa. 2 ma. yu. mahādevā avandisuṁ. 3 ma. rajjaṁ.
footnote: 4 ma. jaṭābhārikabharitaṁ. yu. jaṭābhārabharitaṁ. 5 ma. yu. sabbalokahitatthāya.
footnote: 6 yu. ukkāmukhapahato va. 7 ma. va. 8 ma. yu. buddho.

page number: 501

pabbatagge yathā aggi puṇṇamāyeva candimā
naḷaggivaṇṇasaṅkāso so me buddho nimantito.
asambhīto bhayātīto bhavantakaraṇo muni
sīhūpamo mahāvīro so me buddho nimantito.
kusalo buddhadhammesu appasayho parehi so
nāgūpamo mahāvīro so me buddho nimantito.
saddhammapārakusalo buddhanāgo asādiso
usabhūpamo mahāvīro so me buddho nimantito.
anantavaṇṇo amitayaso vicittasabbalakkhaṇo
sakkūpamo mahāvīro so me buddho nimantito.
vasī gaṇī patāpī ca tejasī ca durāsado
brahmūpamo mahāvīro so me buddho nimantito.
mahaggadhammo 1- dasabalo balātibalapāragū 2-
dharaṇūpamo mahāvīro so me buddho nimantito.
sīladhītisamākiṇṇo dhammaviññāṇakhobhito
udadhūpamo mahāvīro so me buddho nimantito.
durāsado duppasaho acalo uggato brahmā 3-
nerūpamo mahāvīro so me buddho nimantito.
anantañāṇo asamo 4- atulo aggataṁ gato
gaganūpamo mahāvīro so me buddho nimantito.
pannarasamaṁ bhāṇavāraṁ.

footnote: 1 ma. pattadhammo. yu. mahantadhammo. 2 ma. yu. balātibalapārago.
footnote: 3 yu. brahā. 4 ma. yu. asamasamo.

page number: 502

patiṭṭhā bhayabhītānaṁ tāṇo saraṇagāminaṁ
assāsako mahāvīro so me buddho nimantito.
āsayo buddhimantānaṁ puññakkhettaṁ sukhesinaṁ
ratanākaro mahāvīro so me buddho nimantito.
assāsako devakaro sāmaññaphaladāyako
meghūpamo mahāvīro so me buddho nimantito.
loke 1- samussito vīro sabbatamavinodano
suriyūpamo mahāvīro so me buddho nimantito.
ārammaṇavimuttīsu sabhāvadassako muni
candūpamo mahāvīro so me buddho nimantito.
buddho samussito loke lakkhaṇehi alaṅkato
appameyyo mahāvīro so me buddho nimantito.
yassa ñāṇaṁ appameyyaṁ sīlaṁ yassa anūpamaṁ
vimutti asadisā yassa so me buddho nimantito.
yassa dhīti asadisā thāmo yassa acintiyo
yassa parakkamo seṭṭho so me buddho nimantito.
rāgo doso ca moho ca visā sabbe samūhatā
agadūpamo 2- mahāvīro so me buddho nimantito.
kilesabyādhi bahudukkhā osathīva 3- vinodako
vijjūpamo 4- mahāvīro so me buddho nimantito.

footnote: 1 ma. lokacakkhu mahātejo. 2 yu. agarūpamo. 3 ma. sabbatamavinodano.
footnote: yu. sabbantamavinodako. 4 ma. vejjūpamo.

page number: 503

buddhoti ghosaṁ 1- vadesi ghoso me so sudullabho
buddhoti 2- ghosanaṁ sutvā pīti me upapajjatha.
abbhantaraṁ agaṇhantaṁ pīti me bahi nicchare
sohaṁ pītimano santo idaṁ vacanamabraviṁ.
kahaṁ nu kho so bhagavā lokajeṭṭho narāsabho
tattha gantvā namassissaṁ sāmaññaphaladāyakaṁ.
paggayha dakkhiṇaṁ bāhuṁ vedajāto katañjalī
ācikkha 3- me dhammarājaṁ sokasallavinodanaṁ.
udentaṁva mahāmeghaṁ nīlaṁ añjanasannibhaṁ
sāgaraṁ viya dissantaṁ passasetaṁ mahāvanaṁ.
ettha so vasate buddho adantadamako muni
vinayanto ca veneyye bodhento bodhipakkhiye.
pipāsitova udakaṁ bhojanaṁva jigacchato 4-
gāvī yathā vacchagiddhā evāhaṁ viciniṁ jinaṁ.
ācāraupacāraññū dhammānucchavisaṁvaraṁ
sikkhāpesiṁ sake sisse gacchante 5- jinasantikaṁ.
durāsadā bhagavanto sīhāva ekacārino
pāde pādaṁ nikkhipantā āgaccheyyātha māṇavā.
āsiviso yathā ghoro migarājāva kesarī
mattova kuñjaro danto 6- evaṁ buddhā durāsadā.

footnote: 1 ma. yu. bho yaṁ. 2 ma. yu. buddho buddhoti sutvāna. 3 ma. ācikkhi.
footnote: 4 ma. yu. jigacchito. 5 yu. gacchanto. 6 ma. yu. dantī.

page number: 504

ukkāsitañca khipitaṁ ajjhupekkhāya māṇavā
pāde pādaṁ nikkhipantā upetha buddhasantikaṁ.
paṭisallānagarukā appasaddā durāsadā
durūpasaṅkamā buddhā garū honti sadevake.
yamahaṁ 1- pañhaṁ pucchāmi paṭisammodayāmi 2- vā
appasaddā tadā hotha munībhūtāva tiṭṭhatha.
yaṁ so desesi saddhammaṁ 3- khemaṁ nibbānapattiyā
tamevatthaṁ nisāmetha saddhammassavanaṁ subhaṁ.
upasaṅkamma sambuddhaṁ sammodiṁ muninā ahaṁ
taṁ kathaṁ vītisāretvā lakkhaṇe upadhārayiṁ.
lakkhaṇe dve na dakkhāmi 4- passāmi tiṁsalakkhaṇe
kosohitavatthuṁ 5- guyhaṁ iddhiyā dassayi muni.
jivhaṁ ninnāmayitvā ca 6- kaṇṇasote ca nāsike
paṭimassa 7- nalātantaṁ kevalaṁ chādayi jino.
tassāhaṁ lakkhaṇe disvā paripuṇṇe sabyañjane
buddhoti niṭṭhaṁ gantvāna saha sissehi pabbajiṁ.
satehi tīhi sahito pabbajiṁ anagāriyaṁ
aḍḍhamāse asampatte sabbe pattamha nibbutiṁ.
ekato kammaṁ katvāna puññakkhette anuttare
ekato saṁsaritvāna ekato vinivaṭṭayuṁ.

footnote: 1 ma. yadāhaṁ. yu. yāvāhaṁ. 2 yu. paṭisammodiyāmi vā. 3 ma. sambuddho.
footnote: 4 ma. ca kaṅkhāmi. yu. va kaṅkhāmi. 5 ma. yu. kosohitavatthaguyhaṁ.
footnote: 6 ma. ninnāmayitvāna. 7 ma. paṭimasi.

page number: 505

gopānasiyo datvāna pūgadhamme vasiṁ ahaṁ
tena kammena sukatena aṭṭha hetū labhāmahaṁ.
disāsu pūjito homi bhogā ca amitā mama
patiṭṭhā homi sabbesaṁ tāso mama na vijjati.
byādhayo 1- me na vijjanti dīghāyuṁ pālayāmi ca
sukhumacchaviko homi āvāse pattite vasse 2-.
aṭṭha gopānasī datvā pūgadhamme vasiṁ ahaṁ
paṭisambhidā arahattañca etaṁ me aparaṭṭhamaṁ.
sabbavositavosāno katakicco anāsavo
aṭṭhagopānasī nāma tava putto mahāmuni
pañca thambhāni datvāna pūgadhamme vasiṁ ahaṁ
tena kammena sukatena pañca hetū labhāmahaṁ.
acalo homi mettāya anūnabhogavāmahaṁ 3-
ādeyyavacano homi na dhaṁsemi yathā ahaṁ.
abhantaṁ hoti me cittaṁ akhilo 4- homi kassaci
tena kammena sukatena vimalo homi sāsane.
sagāravo sappatisso katakicco anāsavo
sāvako te mahāvīra bhikkhu taṁ vandate muni.
katvā sukatapallaṅkaṁ sālāyaṁ paññapesahaṁ
tena kammena sukatena pañca hetū labhāmahaṁ.

footnote: 1 yu. byādhiyo. 2 ma. yu. vase. 3 ma. anūnaṅgo bhavāmahaṁ. 4 yu. acalo.

page number: 506

ucce kule pajāyāmi 1- mahābhogo bhavāmahaṁ
sabbasampattiko homi maccheraṁ me na vijjati.
gamane patthite mayhaṁ pallaṅko upatiṭṭhati
saha pallaṅkaseṭṭhena gacchāmi mama patthitaṁ.
tena pallaṅkadānena tamaṁ sabbaṁ vinodayiṁ
sabbābhiññābalappatto thero vandati taṁ mune 2-.
parakiccattakiccāni sabbakiccāni sādhayiṁ
tena kammena sukatena pāvisiṁ abhayaṁ puraṁ.
pariniṭṭhitasālasmiṁ paribhogamadāsahaṁ
tena kammena sukatena seṭṭhattaṁ ajjhupāgato.
yekeci damakā loke hatthiasse damenti te 3-
kāretvā 4- kāraṇā nānā dāruṇena damenti te.
naheva 5- tvaṁ mahāvīra damesi naranāriyo
adaṇḍena asatthena damesi uttame dame.
dānassa vaṇṇe kittento desanākusalo muni
ekapañhaṁ kathento ca 6- bodhesi tisate muni.
dantā mayaṁ sārathinā suvimuttā anāsavā
sabbābhiññābalappattā nibbutā upadhikkhaye.
satasahasse ito kappe yaṁ dānamadadintadā
atikkantā bhayā sabbe sāladānassidaṁ phalaṁ.

footnote: 1 ma. pajāyitvā. 2 ma. yu. muni. 3 ma. ye. yu. me.
footnote: 4 ma. karitvā. yu. karetvā. 5 ma. nahevaṁ. 6 ma. yu. va.

page number: 507

svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā selo sapariso bhagavato santike imā
gāthāyo abhāsitthāti.
selattherassa apadānaṁ samattaṁ.
tatiyaṁ sabbakittikattherāpadānaṁ (393)

[395] (pts. ap, 323) kaṇikāraṁva jalitaṁ dīparukkhaṁva jotitaṁ 1-
osadhiṁva virocantaṁ vijjūva gagane yathā.
asambhītaṁ anutrāsiṁ migarājaṁva kesariṁ
ñāṇālokaṁ pakāsentaṁ maddantaṁ titthiye gaṇe.
uddharantaṁ imaṁ lokaṁ chindantaṁ sabbasaṁsayaṁ
asambhītaṁ 2- migarājaṁva addasaṁ lokanāyakaṁ.
jaṭājinadharo āsiṁ brahmā 3- uju patāpavā
vākacīraṁ gahetvāna pādamūle apatthariṁ.
kāḷānusāriyaṁ gayha anulimpiṁ tathāgataṁ
sambuddhaṁ upalimpitvā santhaviṁ lokanāyakaṁ.

footnote: 1 ma. ujjalaṁ. ma. vijjutaṁ ... yu. vijjuṁ abbhaghane. 2 ma. gajjantaṁ ...
footnote: yu. lasantaṁ ... 3 ma. yu. brahā.

page number: 508

samuddharasimaṁ lokaṁ oghatiṇṇo mahāmuni
ñāṇālokena jotesi pavaraṁ 1- ñāṇamuttamaṁ.
dhammacakkaṁ pavattesi maddase paratitthiye
usabho jitasaṅgāmo 2- sampakampesi medaniṁ.
mahāsamudde ummīva 3- velantamhi pabhijjati 4-
tatheva tava ñāṇasmiṁ sabbadiṭṭhi pabhijjati 5-.
sukhumacchikajālāni 6- saramhi sampatāni te
antojāligatā pāṇā pīḷitā honti tāvade.
tatheva titthiyā loke muḷhā 7- saccavinissitā
antoñāṇavare tuyhaṁ parivattanti mārisa.
patiṭṭhā va vuyhataṁ oghe tvañhi nātho abandhunaṁ
bhayaṭṭhitānaṁ saraṇo 8- muttatthīnaṁ parāyano 9-.
ekaccaro 10- asadiso mettākaruṇasaññuto
paññavā 11- yuttacāgo ca vasī tādī guṇālayo.
dhīro vigatasammoho aneñjo akathaṁkathī
tussito 12- vantadososi nimmalo saṁyato suci.
saṅgātīto 13- gatamado tevijjosi 14- bhavantago
sīmātigo dhammagaru tatattho hitavappako 15-.

footnote: 1 yu. vajira ... 2 yu. jitasaṅgāme. 3 ma. ūmiyo. 4-5 ma. yu. pabhijjare.
footnote: 6 ma. .. jālena. yu. jāleva. 7 ma. puthupasaṇḍanissitā. yu. phuṭā sacca ...
footnote: 8 ma. saraṇaṁ. 9 ma. parāyanaṁ. 10 ma. yu. ekavīro. 11 ma. .. sañcayo. yu.

mettākāruṇādisañcayo. 12 ma. asamo susamo santo vasī tādī jitañjayo. yu.
susīlo asamo santo vasitavijitañjayo. 13 yu. vusito. 14 yu. saṅgātigo hatamado.
15 ma. hitavabbhuto. yu. hitadhammato.

page number: 509

tārako tvaṁ yathā nāvā nidhivassāsakārako
asambhīto yathā sīho gajarājāva dammito.
thometvā dasagāthāhi padumuttaraṁ mahāmuniṁ 1-
vanditvā satthuno pāde tuṇhī aṭṭhāsahaṁ tadā.
padumuttaro lokavidū āhutīnaṁ paṭiggaho
bhikkhusaṅghe ṭhito satthā imā gāthā abhāsatha.
yo me sīlañca paññañca 2- dhammañcāpi 3- pakittayi
tamahaṁ kittayissāmi suṇātha mama bhāsato.
saṭṭhī kappasahassāni devaloke ramissati
aññe deve abhibhavitvā issaraṁ kārayissati.
so pacchā pabbajitvāna sukkamūlena codito
gotamassa bhagavato sāsane pabbajissati.
pabbajitvāna kāyena pāpakammaṁ vivajjiya
sabbāsave pariññāya nibbāyissatināsavo.
yathā ca 4- megho thanayaṁ tappeti medaniṁ imaṁ
tatheva tvaṁ mahāvīra dhammena tappayi mamaṁ.
sīlaṁ paññañca dhammañca thavitvā lokanāyakaṁ
pattomhi paramaṁ santaṁ nibbānaṁ padamaccutaṁ.
aho nūna sa bhagavā ciraṁ tiṭṭheyya cakkhumā
aññātañca vijāneyyaṁ passeyyaṁ amataṁ padaṁ.

footnote: 1 ma. yu. mahāyasaṁ. 2 ma. yu. ñāṇañca. 3 ma. saddhammañcāpi vaṇṇayi.
footnote: 4 ma. yu. yathāpi.

page number: 510

ayaṁ me pacchimā jāti bhavā sabbe samūhatā
sabbāsave pariññāya viharāmi anāsavo.
satasahasse ito kappe yaṁ buddhamabhithomayiṁ 1-
duggatiṁ nābhijānāmi kittanāya idaṁ phalaṁ.
kilesā jhāpitā mayhaṁ bhavā sabbe samūhatā
sabbāsavā parikkhīṇā natthi dāni punabbhavo.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sabbakittiko thero imā gāthāyo
abhāsitthāti.
sabbakittikattherassa apadānaṁ samattaṁ.
catutthaṁ madhudāyakattherāpadānaṁ (394)

[396] sindhuyā nadiyā tīre sukato assamo mama
tattha vācemahaṁ sisse itihāsaṁ salakkhaṇaṁ.
dhammakāmā vinītā te sotukāmā susāsanaṁ
chaḷaṅge pāramippattā sindhukūle vasanti te.

footnote: 1 yu. buddhamabhipūjayiṁ.

page number: 511

uppādāgamane ceva lakkhaṇesu ca kovidā
uttamatthaṁ gavesantā vasanti pavane tadā.
sumedho nāma sambuddho loke uppajji tāvade
amhākaṁ anukampanto upagañchi vināyako.
upāgataṁ mahāvīraṁ sumedhaṁ lokanāyakaṁ
tiṇasanthārakaṁ katvā lokajeṭṭhassadāsahaṁ.
pavanāto madhuṁ gayha buddhaseṭṭhassadāsahaṁ
sambuddho paribhuñjitvā idaṁ vacanamabravi.
yo 1- taṁ adāsi madhuṁ me pasanno sehi pāṇibhi
tamahaṁ kittayissāmi suṇātha mama bhāsato.
iminā madhudānena tiṇasanthārakena ca
tiṁsakappasahassāni devaloke ramissati.
tiṁsakappasahassamhi okkākakulasambhavo
gotamo nāma nāmena satthā loke bhavissati.
tassa dhammesu dāyādo oraso dhammanimmito
sabbāsave pariññāya nibbāyissatināsavo.
devalokā idhāgantvā mātukucchimhupāgato
madhuvasso pavassittha chādayaṁ madhunā mahiṁ.
mama nikkhantamattamhi kumbhiyā ca suduttarā
tatrāpi madhuvasso 2- me vassate niccakālikaṁ.

footnote: 1 yu. yaṁ. 2 madhuvassaṁ.

page number: 512

agārā abhinikkhamma pabbajiṁ anagāriyaṁ
lābhī annassa pānassa madhudānassidaṁ phalaṁ.
sabbakāmasamiddhohaṁ bhavitvā devamānuse
teneva madhudānena pattomhi āsavakkhayaṁ.
vuṭṭhamhi deve caturaṅgule tiṇe
supupphite dharaṇīruhe vappadese 1-
suññe ghare maṇḍaparukkhamūlake
vasāmi niccaṁ sukhito anāsavo.
majjhe 2- mayhaṁ bhavā assu ye bhave samatikkamiṁ
ajja me āsavā khīṇā natthi dāni punabbhavo.
tiṁsakappasahassamhi yaṁ dānamadadiṁ tadā
duggatiṁ nābhijānāmi madhudānassidaṁ phalaṁ.
kilesā jhāpitā mayhaṁ bhavā sabbe samūhatā
sabbāsavā parikkhīṇā natthi dāni punabbhavo.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā madhudāyako thero imā gāthāyo
abhāsitthāti.
madhudāyakattherassa apadānaṁ samattaṁ.

footnote: 1 ma. sañchanne. yu. ca chappade. 2 ma. majjhe mahante hīne ca bhave sabbe atikkamiṁ.

page number: 513

pañcamaṁ padumakūṭāgārikattherāpadānaṁ (395)

[397] piyadassī nāma bhagavā sayambhū lokanāyako
vivekakāmo sambuddho samādhikusalo muni.
vanasaṇḍaṁ samoggayha piyadassī mahāmuni
paṁsukūlaṁ pattharitvā nisīdi purisuttamo.
migaluddho pure āsiṁ irine 1- kānane ahaṁ
pasadaṁ migamesanto āhiṇḍāmi ahaṁ tadā.
tatthaddasāsiṁ sambuddhaṁ oghatiṇṇaṁ anāsavaṁ
pupphitaṁ sālarājaṁva sataraṁsīva uggataṁ.
disvānāhaṁ devadevaṁ piyadassiṁ mahāyasaṁ
jātassaraṁ samoggayha padumaṁ āhariṁ tadā.
āharitvāna padumaṁ satapattaṁ manoramaṁ
kūṭāgāraṁ karitvāna chādayiṁ padumenahaṁ.
anukampako kāruṇiko piyadassī mahāmuni
satta rattindive buddho kūṭāgāre vasī jino.
purāṇaṁ chaḍḍayitvāna navena chādayiṁ ahaṁ
añjaliṁ paggahetvāna aṭṭhāsiṁ tāvade ahaṁ.
vuṭṭhahitvā samādhimhā piyadassī mahāmuni
disā 2- anuvilokento nisīdi lokanāyako.

footnote: 1 ma. araññe. 2 ma. disaṁ.

page number: 514

tadā sudassano nāma upaṭṭhāko mahiddhiko
cittamaññāya buddhassa piyadassissa satthuno.
asītiyā sahassehi bhikkhūhi parivārito
vanante sukhamāsīnaṁ upesi lokanāyakaṁ.
yāvatā vanasaṇḍamhi adhivatthā ca devatā
buddhassa cittamaññāya sabbe sannipatuṁ tadā.
samāgatesu yakkhesu kumbhaṇḍe saharakkhase
bhikkhusaṅghe ca sampatte gāthā sabyāharī 1- jino.
yo maṁ sattāhaṁ pūjesi āvāsañca akāsi me
tamahaṁ kittayissāmi suṇātha mama bhāsato.
sududdasaṁ sunipuṇaṁ gambhīraṁ suppakāsitaṁ
ñāṇena kittayissāmi suṇātha mama bhāsato.
catuddasāni kappāni devarajjaṁ karissati
kūṭāgāraṁ brahantassa 2- padumapupphehi 3- chāditaṁ.
ākāse dhārayissanti pubbakammassidaṁ phalaṁ
catuddase 4- kappasate vokiṇṇaṁ saṁsarissati.
tattha pupphamayaṁ byamhaṁ ākāse dhārayissati
yathā padumapattamhi toyaṁ na upalimpati.
tathevimassa ñāṇamhi kilesā nopalimpare
manasā vinivaṭṭetvā pañcanīvaraṇe ayaṁ.

footnote: 1 ma. pabyāharī. yu. mabyāharī. 2 ma. mahantassa. 3 ma. padmapupphehi.
footnote: 4 ma. yu. catubbīse.

page number: 515

cittaṁ janetvā nikkhamme agārā pabbajissati
tato pupphamayaṁ 1- byamhaṁ dhārentaṁ nikkhamissati.
rukkhamūle vasantassa nipakassa satīmato
tattha pupphamayaṁ byamhaṁ matthake dhārayissati.
cīvaraṁ piṇḍapātañca paccayaṁ sayanāsanaṁ
daditvā bhikkhusaṅghassa nibbāyissatināsavo.
kūṭāgārena carite 2- pabbajjaṁ abhinikkhami 3-
rukkhamūle vasantaṁpi kūṭāgāraṁ dharīyati.
cīvare piṇḍapāte ca cetanā me na vijjati
puññakammena saṁyutto labhāmi pariniṭṭhitaṁ.
gaṇanāto asaṅjeyyā kappakoṭī bahū mama
rittakā te atikkantā sumuttā 4- lokanāyakā.
aṭṭhārase kappasate piyadassī vināyako
tamahaṁ payirupāsitvā imaṁ yoniṁ 5- upāgato.
tamaddasāmi 6- sambuddhaṁ anomaṁ nāma cakkhumaṁ
tamahaṁ upagantvāna pabbajiṁ anagāriyaṁ.
dukkhassantaṁ karo buddho saddhamme 7- desayī jino
tassa dhammaṁ suṇitvāna pattomhi acalaṁ padaṁ.
tosayitvāna sambuddhaṁ gotamaṁ sakyapuṅgavaṁ
sabbāsave pariññāya viharāmi anāsavo.

footnote: 1 ma. tato pupphamaye byamhe dhārente nikkhamissati. 2 ma. caratā. yu. caraṇā.
footnote: 3 ma. yu. abhinikkhamiṁ. 4 ma. pamuttā. yu. pavuttā lokanāyinā.
footnote: 5 po. jhānaṁ. 6 ma. idha passāmi. 7 ma. yu. maggaṁ ....

page number: 516

aṭṭhārase kappasate yaṁ buddhamabhipūjayiṁ
duggatiṁ nābhijānāmi buddhapūjāyidaṁ phalaṁ.
kilesā jhāpitā mayhaṁ bhavā sabbe samūhatā
sabbāsavā parikkhīṇā natthidāni punabbhavo.
svāgataṁ vata me āsi mama buddhassa santike
tisso vijjā anuppattā 1- kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā padumakūṭāgāriko thero imā gāthāyo
abhāsitthāti.
padumakūṭāgārikattherassa apadānaṁ samattaṁ.
chaṭṭhaṁ bakkulattherāpadānaṁ (396)

[398] himavantassavidūre sobhito nāma pabbato
assamo sukato mayhaṁ sakasissehi māpito.
maṇḍapā ca bahū tattha pupphitā sinduvāritā 2-
kapiṭṭhā 3- ca bahū tattha campakā 4- nāgaketakā.
niguṇḍiyo bahū tattha badarāmalakāpi 5- ca
phārusakā alābū ca puṇḍarīkā ca pupphitā.

footnote: 1 po. sacchikatā. 2 ma. yu. sinduvārakā. 3 yu. kapiṭṭhaṁ ca bahuṁ tattha.
footnote: 4 ma. yu. pupphitā jīvajīvakā. 5 ma. yu. badarāmalakāni ca.

page number: 517

aḷakkā beluvā tattha kadalī mātuluṅgakā
mahānāmā bahū tattha ajjunā ca piyaṅgukā.
kosumbhā 1- salaḷā nīpā nigrodhā ca kapiṭṭhanā
ediso assamo mayhaṁ sasissohaṁ tahiṁ 2- vasiṁ.
anomadassī bhagavā sayambhū lokanāyako
gavesaṁ paṭisallānaṁ mamassamaṁ upāgami.
upetañca 3- mahāvīraṁ anomadassiṁ mahāyasaṁ
khaṇena lokanāthassa vātābādho samuṭṭhahi.
vicaranto araññamhi addasaṁ lokanāyakaṁ
upagantvāna sambuddhaṁ cakkhumantaṁ mahāyasaṁ.
iriyāpathañca 4- disvāna upalakkhesahaṁ tadā
nissaṁsayaṁ 5- hi buddhassa byādhino upapajjatha.
khippaṁ assamamāgañchiṁ mama sissāna santike
bhesajjaṁ kattukāmohaṁ sissaṁ 6- āmantayiṁ tadā.
paṭisuṇitvāna me vākyaṁ sissā sabbe sagāravā
ekajjhaṁ sannipatiṁsu satthu gāravatā mama.
khippaṁ pabbatamāruyha sabbosathamakāsahaṁ 7-
pānīyayogaṁ katvāna buddhaseṭṭhassadāsahaṁ.
paribhutte 8- mahāvīre sabbaññulokanāyake
khippaṁ vāto vūpasami sugatassa mahesino.

footnote: 1 ma. kosambā salaḷā nimbā. 2 tadā. 3 ma. upetamhi mahāvīre anomadassimahāyase.
footnote: 4 ma. yu. iriyañcāpi disvāna. 5 ma. yu. asaṁsayaṁ. 6 ma. yu. sisse.
footnote: 7 ma. sabbosadhamahāsahaṁ. 8 yu. paribhutto mahāvīro sabbaññulokanāyako.

page number: 518

passaddhaṁ darathaṁ disvā anomadassī mahāyaso
sakāsane nisīditvā imā gāthā abhāsatha.
yo me adāsi 1- bhesajjaṁ byādhiñca samayī 2- mama
tamahaṁ kittayissāmi suṇātha mama bhāsato.
kappasatasahassāni devaloke ramissati
vādite tūriye tattha modissati sadā ayaṁ.
manussalokamāgantvā sukkamūlena codito
sahassakkhattuṁ rājāpi cakkavatti bhavissati.
pañcapaññāsakappamhi anomi 3- nāma khattiyo
cāturanto vijitāvī jambūdīpassa 4- issaro.
sattaratanasampanno cakkavatti mahabbalo
tāvatiṁsehi 5- khobhetvā issaraṁ kārayissati.
devabhūto manusso vā appābādho bhavissati
paridāhaṁ 6- vivajjetvā byādhiṁ loke tarissati.
aparimeyye ito kappe okkākakulasambhavo
gotamo nāma nāmena 7- satthā loke bhavissati.
tassa dhammesu dāyādo oraso dhammanimmito
sabbāsave pariññāya nibbāyissatināsavo.
kilese jhāpayitvāna taṇhāsotaṁ tarissati
bakkulo 8- nāma nāmena hessati satthusāvako.

footnote: 1 ma. yu. pādāsi. 2 yu. samayī mayī. 3 ma. anomo .... yu. anoma ....
footnote: 4 ma. jambumaṇḍassa. yu. jambusaṇḍassa. 5 ma. tāvatiṁsepi. yu. tāvatiṁseto.
footnote: 6 ma. yu. pariggahaṁ. 7 ma. gottena. 8 ma. bāluko. sabbattha īdisameva.

page number: 519

idaṁ sabbaṁ abhiññāya gotamo sakyapuṅgavo
bhikkhusaṅghe nisīditvā etadagge ṭhapessati.
anomadassī bhagavā sayambhū lokanāyako
vivekamanulokento mamassamaṁ upāgami.
upāgataṁ mahāvīraṁ sabbaññuṁ lokanāyakaṁ
sabbosathena tappesiṁ pasanno sehi pāṇibhi.
tassa me sukataṁ kammaṁ sukhette bījasampadā
khepetuṁ neva sakkomi tadā hi sukataṁ mama.
lābhā mama suladdhaṁ me yohaṁ addakkhi nāyakaṁ
tena kammāvasesena pattomhi acalaṁ padaṁ.
sabbametaṁ abhiññāya gotamo sakyapuṅgavo
bhikkhusaṅghe nisīditvā etadagge ṭhapesi maṁ.
aparimeyye ito kappe yaṁ kammamakariṁ tadā
duggatiṁ nābhijānāmi bhesajjassa idaṁ phalaṁ.
kilesā jhāpitā mayhaṁ bhavā sabbe samūhatā
sabbāsavaparikkhīṇo 1- natthidāni punabbhavo.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. ... parikkhīṇā.

page number: 520

itthaṁ sudaṁ āyasmā bakkulo thero imā gāthāyo
abhāsitthāti.
bakkulattherassa apadānaṁ samattaṁ.
sattamaṁ girimānandattherāpadānaṁ (397)

[399] bhariyā me kālaṁ katā putto sīvathikaṁ gato
mātā 1- pitā ca bhātā ca ekacitamhi 2- ḍayhare.
tena sokena santatto kiso paṇḍu ahosahaṁ
cittukkhepañca 3- me āsi tena sokena aḍḍito.
sokasallaparetopi 4- vanantaṁ upasaṅkamiṁ
pavattaphalaṁ bhuñjitvā rukkhamūle vasāmahaṁ.
sumedho nāma sambuddho dukkhassantaṁ karo jino
mamuddharitukāmo so āgañchi mama santike 5-.
padasaddaṁ suṇitvāna sumedhassa mahesino
paggahetvānahaṁ sīsaṁ olokesiṁ mahāmuniṁ.
upagañchi 6- mahāvīro pīti me upapajjatha
tadāsi mekaggamano disvā taṁ lokanāyakaṁ.
satiṁ paṭilabhitvāna paṇṇamuṭṭhiṁ adāsahaṁ
nisīdi bhagavā tattha anukampāya cakkhumā.

footnote: 1 ma. mātā pitā matā bhātā. 2 yu. ekacitakamhi .... 3 ma. cittakkhepo ca ....
footnote: 4 ma. yu. sokasallaparetohaṁ. 5 ma. santikaṁ. 6 ma. upāgate mahāvīre.

page number: 521

nisajja tattha bhagavā sumedho lokanāyako
dhammaṁ me kathayi buddho sokasallavinodanaṁ.
anavhatā 1- tato āgā 2- nānuññātā ito gatā
yathā gatā tathā gatā tattha kā paridevanā.
yathāpi pattikā 3- sattā vassamānāya vuṭṭhiyā
sabhatte 4- upagacchanti vassāya 5- patanāya te.
vasseva 6- te oramite sampayanti yadicchakaṁ
evaṁ mātā pitā tuyhaṁ tattha kā paridevanā.
āgantukā pāhunakā caliteditakampikā 7-
evaṁ mātā pitā tuyhaṁ tattha kā paridevanā.
yathāpi urago jiṇṇaṁ hitvā gacchati santanuṁ 8-
evaṁ mātā pitā tuyhaṁ santanuṁ idha hiyyare.
buddhassa giramaññāya sokasallaṁ vivajjayiṁ
pāmujjaṁ janayitvāna buddhaseṭṭhaṁ avandahaṁ.
vanditvāna mahānāgaṁ girimañjari 9- pūjayī
dibbagandhena sampannaṁ sumedhaṁ lokanāyakaṁ.
pūjayitvāna sambuddhaṁ sire katvāna añjaliṁ
anussaraṁ guṇaggāni santhaviṁ lokanāyakaṁ.
vitiṇṇosi 10- mahāvīra sabbaññū lokanāyako
sabbe satte uddharesi ñāṇena tvaṁ mahāmune.

footnote: 1 ma. anavhitā. 2 ma. yu. āguṁ. 3 ma. yu. pathikā. 4 ma. yu. sabhaṇḍā.
footnote: 5 ma. yu. vassassāpatanāya .... 6 yu. vasse ete. 7 ma. yu. caliteritakampitā.
footnote: 8 ma. saṁ tacaṁ .... 9 yu. girapañjaliṁ. 10 ma. yu. nittiṇṇosi.

page number: 522

vimatiṁ dveḷhakaṁ vāpi sañchindasi mahāmune
paṭipādesi me maggaṁ tava ñāṇena cakkhuma.
arahā siddhipattā 1- ca chaḷabhiññā mahiddhikā
antalikkhacarā dhīrā parivārenti tāvade.
paṭipannā ca sekhā ca phalaṭṭhā santi sāvakā.
sūrodayeva padumā pupphanti tava sāvakā.
mahāsamuddo vakkhobbho atulopi duruttaro
evaṁ ñāṇena sampanno appameyyosi cakkhuma.
vanditvāhaṁ lokajinaṁ cakkhumantaṁ mahāyasaṁ
catuddisā 2- namassanto paṭikuṭiko agañchahaṁ.
devalokā cavitvāna sampajāno paṭissato
okkamiṁ mātuyā kucchiṁ sandhāvanto bhavābhave.
agārā abhinikkhamma pabbajiṁ anagāriyaṁ
ātāpī nipako cāpi paṭisallānagocaro.
padhānaṁ padahitvāna tosayitvā mahāmuniṁ
candovabbhaghanā mutto vicarāmi ahaṁ sadā 3-.
vivekamanuyuttomhi upasanto nirūpadhi
sabbāsave pariññāya viharāmi anāsavo.
tiṁsakappasahassamhi yaṁ buddhamabhipūjayiṁ
duggatiṁ nābhijānāmi buddhapūjāyidaṁ phalaṁ.

footnote: 1 ma. ... vasipattā ca. 2 ma. yu. puthudisā. 3 yu. tadā.

page number: 523

kilesā jhāpitā mayhaṁ bhavā sabbe samūhatā
sabbāsavā parikkhīṇā natthidāni punabbhavo.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā girimānando thero imā gāthāyo
abhāsitthāti.
girimānandattherassa apadānaṁ samattaṁ.
aṭṭhamaṁ salaḷamaṇḍapiyattherāpadānaṁ (398)

[400] (pts. ap, 333) nibbute kakusandhamhi brāhmaṇamhi vusīmate
gahetvā salaḷaṁ mālaṁ maṇḍapaṁ kārayiṁ ahaṁ.
tāvatiṁsaṁ gato santo labhāmi byamhamuttamaṁ
aññe deve abhibhomi 1- puññakammassidaṁ phalaṁ.
divā vā yadivā rattiṁ caṅkamanto ṭhito cahaṁ
channo salaḷapupphehi puññakammassidaṁ phalaṁ.
imasmiṁyeva kappamhi yaṁ buddhamabhipūjayiṁ
duggatiṁ nābhijānāmi buddhapūjāyidaṁ phalaṁ.

footnote: 1 ma. yu. - tirocāmi.

page number: 524

kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā salaḷamaṇḍapiyo thero imā gāthāyo
abhāsitthāti.
salaḷamaṇḍapiyattherassa apadānaṁ samattaṁ.
navamaṁ sabbadāyakattherāpadānaṁ (399)

[401] mahāsamuddamoggayha bhavanaṁ me sunimmitaṁ
sunimmitā pokkharaṇī cakkavākupakujjitā 1-.
mandālakehi sañchannā padumuppalakehi ca
nadī ca sandate tattha supatitthā manoramā.
macchakacchapasañchannā nānāmigasamotthaṭā 2-
mayūrakoñcābhirudā kokilādīhi vagguhi.
pārevatā ravihaṁsā cakkavākā nadīcarā
dindibhā sālikā cettha cappakā 3- jīvajīvakā.

footnote: 1 ma. yu. cakkavākapakujjitā. 2 ma. nānādijasamotthaṭā. 3 ma. pammakā.
footnote: yu. pampakā.

page number: 525

haṁsā koñcābhinadikā 1- kosiyā 2- siṅgalā bahū
sattaratanasampannā maṇimuttikavālukā.
sabbasoṇṇamayā 3- rukkhā nānāgandhasameritā
ujjotenti divā rattiṁ bhavanaṁ sabbakālikaṁ.
saṭṭhī turiyasahassāni sāyaṁ pāto pavajjare
soḷasitthīsahassāni parivārenti maṁ sadā.
abhinikkhamma bhavanā sumedhaṁ lokanāyakaṁ
pasannacitto sumano vandiya 4- taṁ mahāyasaṁ.
sambuddhaṁ abhivādetvā sasissantaṁ nimantayiṁ
adhivāsesi so dhīro sumedho lokanāyako.
mama dhammakathaṁ katvā uyyojesi mahāmuni
sambuddhaṁ abhivādetvā bhavanaṁ me upāgamiṁ.
āmantayiṁ parijanaṁ sabbe sannipatātha vo
pubbaṇhasamayaṁ buddho bhavanaṁ āgamissati.
lābhā amhaṁ suladdhā no ye vasāma tavantike
mayaṁpi buddhaseṭṭhassa pūjaṁ kassāma satthuno.
annapānaṁ paṭṭhapetvā kālaṁ ārocayiṁ ahaṁ
vasīsatasahassehi upesi lokanāyako.
saṅgītehi 5- turiyehi paccuggamanakāsahaṁ
sabbasoṇṇamaye pīṭhe nisīdi purisuttamo.

footnote: 1 ma. ... koñcāpinaditā. yu. koñcābhināditā. 2 ma. kosiyā piṅgalā bahū.
footnote: yu. kosikā .... 3 po. yu. sabbe sovaṇṇayā rukkhā. 4 ma. vandayiṁ. yu.
footnote: vandissaṁ. 5 ma. pañcaṅgikehi .... yu. sataṅgikehi tūriyehi.

page number: 526

uparicchadanaṁ āsi 1- sabbasoṇṇamayaṁ tadā
vījaniyo pavāyanti bhikkhusaṅghassa antare.
pahūtenannapānena bhikkhusaṅghaṁ atappayiṁ
paccekadussayugale bhikkhusaṅghassadāsahaṁ.
yaṁ vadanti sumedhoti lokāhutipaṭiggaho 2-
bhikkhusaṅghe nisīditvā imā gāthā abhāsatha.
yo me annañca 3- pānañca sabbametena tappayi 4-
tamahaṁ kittayissāmi suṇātha mama bhāsato.
aṭṭhārase kappasate devaloke ramissati
sahassakkhattuṁ rājā ca cakkavatti bhavissati.
upapajjati yaṁ yoniṁ devattaṁ atha mānusaṁ
sabbadā sabbasovaṇṇaṁ chadanaṁ dhārayissati.
tiṁsakappasahassamhi okkākakulasambhavo
gotamo nāma nāmena satthā loke bhavissati.
tassa dhammesu dāyādo oraso dhammanimmito
sabbāsave pariññāya nibbāyissatināsavo.
bhikkhusaṅghe nisīditvā sīhanādaṁ nadissati
citake chattaṁ dhārenti heṭṭhāchattamhi ḍayhatha.
sāmaññaṁ me anuppattaṁ kilesā jhāpitā mayā
maṇḍape rukkhamūle vā santāpo me na vijjati.

footnote: 1 yu. kāsiṁ. 2 ma. yu. lokāhutapaṭiggahaṁ. 3 ma. annena pānena.
footnote: 4 ma. ... tappayiṁ. yu. saṅghaṁ etena tappayiṁ.

page number: 527

tiṁsakappasahassamhi yaṁ dānamadadintadā
duggatiṁ nābhijānāmi sabbadānassidaṁ phalaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā sabbadāyako thero imā gāthāyo
abhāsitthāti.
sabbadāyakattherassa apadānaṁ samattaṁ.
dasamaṁ ajitattherāpadānaṁ (400)

[402] padumuttaro nāma jino sabbadhammāna pāragū
ajjhogahetvā himavantaṁ nisīdi lokanāyako.
nāhaṁ addakkhi 1- sambuddhaṁ napi saddaṁ suṇomahaṁ
mama bhikkhaṁ 2- gavesanto āhiṇḍāmi vane ahaṁ.
tatthaddassāmi sambuddhaṁ dvattiṁsavaralakkhaṇaṁ
disvāna cittamāpajjiṁ 3- satto ko nāmayaṁ bhave.

footnote: 1 ma. yu. addakkhiṁ. 2 ma. bhakkhaṁ. 3 ma. vittimāpajjiṁ.

page number: 528

lakkhaṇāni viloketvā mama vijjaṁ anussariṁ
sutaṁ hi metaṁ buddhānaṁ paṇḍitānaṁ subhāsitaṁ.
tesaṁ yathā 1- taṁ vacanaṁ ayaṁ buddho bhavissati
yannūna 2- taṁ sakkareyyaṁ gatiṁ me sodhayissati.
khippaṁ assamamāgantvā madhutelaṁ 3- gahiṁ ahaṁ
kolambakaṁ gahetvāna upagañchiṁ vināyakaṁ.
tidaṇḍake gahetvāna abbhokāse ṭhapesahaṁ
padīpaṁ pajjalitvāna aṭṭhakkhattuṁ avandahaṁ.
sattarattindivaṁ buddho nisīdi purisuttamo
tato ratyā vivasane vuṭṭhāsi lokanāyako.
pasannacitto sumano sabbarattindivaṁ ahaṁ
dīpaṁ buddhassa pādāsiṁ pasanno sehi pāṇibhi.
sabbe gandhā 4- vanamayā pabbate gandhamādane
buddhassa ānubhāvena āgañchuṁ buddhasantike.
yekeci pupphagandhā se pupphitā dharaṇīruhā
buddhassa ānubhāvena sabbe sannipatuṁ tadā.
yāvatā himavantamhi nāgā ca garuḷā ubho
dhammañca sotukāmā te āgañchuṁ buddhasantike.
devalo nāma samaṇo buddhassa aggasāvako
vasīsatasahassehi buddhasantikupāgami.

footnote: 1 yu. tathā. 2 ma. yu. yannūnāhaṁ. 3 po. yu. dumatelaṁ. 4 ma. ... vanā gandhamayā.

page number: 529

padumuttaro lokavidū āhutīnaṁ paṭiggaho
bhikkhusaṅghe nisīditvā imā gāthā abhāsatha.
yo me dīpaṁ padīpesi pasanno sehi pāṇibhi
tamahaṁ kittayissāmi suṇātha mama bhāsato.
saṭṭhī kappasahassāni devaloke ramissati
sahassakkhattuṁ rājā ca cakkavatti bhavissati.
soḷasamaṁ bhāṇavāraṁ.
chattiṁsakkhattuṁ devindo devarajjaṁ karissati
paṭhaviyaṁ sattasataṁ vipulaṁ rajjaṁ karissati.
padesarajjaṁ vipulaṁ gaṇanāto asaṅkhayaṁ
iminā dīpadānena dibbacakkhu bhavissati.
samantato aḍḍhakosaṁ passissati ayaṁ sadā
devalokā cavantassa nibbattantassa jantuno.
divā vā yadivā rattiṁ padīpaṁ dhārayissati
jāyamānassa santassa puññakammasamaṅgino.
yāvatā nagaraṁ āsi tāvatā jotayissati
upapajjati yaṁ yoniṁ devattaṁ atha mānusaṁ.
asseva dīpadānassa aṭṭhadīpaphalena ca 1-
upaṭṭhissantimaṁ 2- jantuṁ dīpadānassidaṁ phalaṁ.

footnote: 1 ma. yu. hi. 2 ma. yu. na cajissantimaṁ jantuṁ.

page number: 530

kappasatasahassamhi okkākakulasambhavo
gotamo nāma nāmena satthā loke bhavissati.
tassa dhammesu dāyādo oraso dhammanimmito
sabbāsave pariññāya nibbāyissatināsavo.
tosayitvāna sambuddhaṁ gotamaṁ sakyapuṅgavaṁ
ajito nāma nāmena hessati satthusāvako.
saṭṭhikappasahassāni devaloke ramiṁ ahaṁ
tatrāpi me dīpasataṁ jotate 1- niccakālikaṁ.
devaloke manusse vā niddhāvanti pabhā mama
buddhaseṭṭhaṁ saritvāna bhiyyo hāsaṁ janesahaṁ.
tusitāhaṁ cavitvāna okkamiṁ mātukucchiyā
jāyamānassa santassa āloko vipulo ahu.
agārā abhinikkhamma pabbajiṁ anagāriyaṁ
bāvariṁ upasaṅkamma sissattaṁ ajjhupāgamiṁ.
himavante vasantohaṁ assosiṁ lokanāyakaṁ
uttamatthaṁ gavesanto upagañchiṁ vināyakaṁ.
danto buddho dametāpi 2- oghatiṇṇo nirūpadhi
nibbānaṁ kathayi buddho sabbadukkhā pamocanaṁ.
tamme āgamanaṁ siddhaṁ tositohaṁ mahāmuniṁ
tisso vijjā anuppattā kataṁ buddhassa sāsanaṁ.

footnote: 1 yu. jotare. 2 ma. dametāvī. yu ... ca medhāvī.

page number: 531

satasahasse ito kappe yaṁ dīpaṁ adadintadā
duggatiṁ nābhijānāmi dīpadānassidaṁ phalaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā ajito thero imā gāthāyo
abhāsitthāti.
ajitattherassa apadānaṁ samattaṁ.
uddānaṁ
pilindavaccho selo ca sabbakittamadhūdado
kūṭāgārī bakulo ca girisalaḷasavhayo.
sabbado ajito ceva gāthāyo gaṇitā visā
satāni pañca gāthānaṁ vīsati ca taduttari.
pilindavaggo cattāḷīso.

page number: 532

atha vagguddānaṁ
padumārakkhado ceva ummā gandhodakena ca
ekappadasaddasaññī mandāraṁ bodhivandako.
ambaṭañca pilindī ca gāthāyo gaṇitāpica
catusattati gāthāyo ekādasasatāni ca.
padumavaggadasakaṁ.
catutthaṁ satakaṁ samattaṁ.
---------

page number: 533

ekacattāḷīsamo metteyyavaggo
paṭhamaṁ tissametteyyattherāpadānaṁ (401)

[403] (pts. ap, 339) pabbhārakūṭaṁ nissāya sobhito nāma tāpaso
pavattaphalaṁ bhuñjitvā vasati pabbatantare.
aggidāruṁ āharitvā ujjalesiṁ ahaṁ tadā
uttamatthaṁ gavesanto brahmalokūpapattiyā.
padumuttaro lokavidū āhutīnaṁ paṭiggaho
mamuddharitukāmo so āgañchi mama santike.
kiṁ karosi mahāpuñña dehi me aggidārukaṁ
ahaṁ aggiṁ paricare tato me suddhi hohiti 1-.
subhaddako tvaṁ manuja devate tvaṁ pajānasi
tuvaṁ aggiṁ paricara handa te aggidārukaṁ.
tato kaṭṭhaṁ gahetvāna aggiṁ ujjālayī jino
na tattha kaṭṭhaṁ pajjhāyi pāṭiheraṁ mahesino.
na te aggi pajjalati āhuti te na vijjati
niratthakaṁ ca 2- taṁ tuyhaṁ aggiṁ paricarassu me.
kīdiso te 3- mahāvīra aggi tava pavuccati
mayhaṁpi kathayassetaṁ ubho paricarāmase.

footnote: 1 po. yu. hehiti. 2 ma. yu. va. 3 ma. yu. so.

page number: 534

hetudhammanirodhāya kilesajhāpanāya ca
issāmacchariyaṁ hitvā tayo ete mamāhutī.
kīdiso tvaṁ mahāvīra kathaṁgottosi mārisa
ācārapaṭipatti te bāḷhaṁ kho mama ruccati.
khattiyamhi kule jāto abhiññāpāramiṁ gato
sabbāsavaparikkhīṇo natthi dāni punabbhavo.
yadi buddhosi sabbaññū pabhaṅkara tamonuda
namassissāmi taṁ deva dukkhassantaṁ karo tuvaṁ.
pattharitvā jinacammaṁ nisīdanamadāsahaṁ
nisīda tattha 1- sabbaññū upaṭṭhissāmahaṁ tuvaṁ.
nisīdi bhagavā tattha ajinamhi suvitthate
nimantayitvā sambuddhaṁ pabbataṁ agamāsahaṁ.
khāribhārañca pūretvā tindukaphalamāhariṁ
madhunā yojayitvāna phalaṁ buddhassadāsahaṁ.
mama nijjhāyamānassa paribhuñji tadā jino
tattha cittaṁ pasādesi 2- pekkhanto lokanāyakaṁ.
padumuttaro lokavidū āhutīnaṁ paṭiggaho
mamassame nisīditvā imā gāthā abhāsatha.
yo me 3- phalena tappesi pasanno sehi pāṇibhi
tamahaṁ kittayissāmi suṇātha mama bhāsato.

footnote: 1 ma. ... nātha sabbaññu. 2 ma. yu. pasādesiṁ. 3 ma. maṁ.

page number: 535

pañcavīsatikkhattuṁ so devarajjaṁ karissati
sahassakkhattuṁ rājā ca cakkavatti bhavissati.
tassa saṅkappamaññāya pubbakammasamaṅgino
annapānañca vatthañca sayanañca mahārahaṁ.
puññakammena saṁyuttā nibbattissanti tāvade
sadā sammudito 1- cāyaṁ bhavissati anāmayo.
upapajjati yaṁ yoniṁ devattaṁ atha mānusaṁ
sabbattha sukhito hutvā manussattaṁ bhavissati.
ajjhāyako mantadharo tiṇṇaṁ vedāna pāragū
sambuddhaṁ upagantvāna arahā so bhavissati.
yato sarāmi attānaṁ yato pattosmi viññutaṁ
bhoge me ūnatā natthi phaladānassidaṁ phalaṁ.
varadhammamanuppatto rāgadose samūhaniṁ
sabbāsavaparikkhīṇo natthi dāni punabbhavo.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.

footnote: 1 ma. yu. pamudito.

page number: 536

itthaṁ sudaṁ āyasmā tissametteyyo thero imā gāthāyo
abhāsitthāti.
tissametteyyattherassa apadānaṁ samattaṁ.
dutiyaṁ puṇṇakattherāpadānaṁ (402)

[404] (pts. ap, 341) pabbhārakūṭaṁ nissāya sayambhū aparājito
ābādhiko ca 1- so buddho vasati pabbatantare.
mama assamasāmantā panādo āsi tāvade
buddhe nibbāyamānamhi āloko 2- āsi tāvade.
yāvatā vanasaṇḍasmiṁ acchakokataracchayo
bālā 3- ca kesarī sabbe abhikujjiṁsu 4- tāvade.
uppādaṁ 5- tamahaṁ disvā pabbhāraṁ agamāsahaṁ
tatthaddasāsiṁ sambuddhaṁ nibbutaṁ aparājitaṁ.
suphullaṁ sālarājaṁva sataraṁsīva uggataṁ
vītaccitaṁva aṅgāraṁ nibbutaṁ aparājitaṁ.
tiṇaṁ kaṭṭhañca pūretvā citakaṁ tatthakāsahaṁ
citakaṁ sukataṁ katvā sarīraṁ jhāpayiṁ ahaṁ.
sarīraṁ jhāpayitvāna gandhatoyaṁ samokiriṁ
antalikkhe ṭhito yakkho nāmaṁ aggahi tāvade.

footnote: 1 yu. ... va yo .... 2 ma. āloko udapajjatha. 3 ma. yu. vāḷā.
footnote: 4 ma. yu. abhigajjiṁsu. 5 ma. uppātaṁ.

page number: 537

taṁ 1- pūritaṁ tayā kiccaṁ sayambhussa mahesino
puṇṇako nāma nāmena yadā 2- hosi tuvaṁ mune.
tamhā kāyā cavitvāna devalokaṁ agañchahaṁ
tattha dibbamayo gandho antalikkhā 3- pavassati.
tatrāpi nāmadheyyaṁ me puṇṇakoti ahu tadā
devabhūto manusso vā saṅkappaṁ pūrayāmahaṁ.
idaṁ pacchimakaṁ mayhaṁ carimo vattatī 4- bhavo
idhāpi puṇṇako nāma nāmadheyyaṁ pakāsati 5-.
tosayitvāna sambuddhaṁ gotamaṁ sakyapuṅgavaṁ
sabbāsave pariññāya viharāmi anāsavo.
ekanavute ito kappe yaṁ kammamakariṁ tadā
duggatiṁ nābhijānāmi tanukiccassidaṁ phalaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā puṇṇako thero imā gāthāyo
abhāsitthāti.
puṇṇakattherassa apadānaṁ samattaṁ.

footnote: 1 ma. yaṁ.. 2 ma. yu. sadā hohi. 3 yu. antalikkhe. 4 ma. yu. vattate.
footnote: 5 yu. paññāyati.

page number: 538

tatiyaṁ mettaguttherāpadānaṁ (403)

[405] (pts. ap, 342) himavantassa avidūre asoko nāma pabbato
tatthāpi assamo mayhaṁ visukammena 1- māpito.
sumedho nāma sambuddho aggo kāruṇiko muni
nivāsayitvā pubbaṇhe piṇḍāya me upāgami.
upāgataṁ mahāvīraṁ sumedhaṁ lokanāyakaṁ
paggayha sugatapattaṁ 2- sappitelaṁ apūrayiṁ.
datvānāhaṁ buddhaseṭṭhe sumedhe lokanāyake
añjaliṁ paggahetvāna bhiyyo hāsaṁ janesahaṁ.
iminā sappidānena cetanāpaṇidhīhi ca
devabhūto manusso vā labhāmi vipulaṁ sukhaṁ.
vinipātaṁ vivajjetvā saṁsarāmi bhavābhave
tattha cittaṁ paṇidhitvā labhāmi acalaṁ padaṁ.
lābhā tuyhaṁ suladdhante yaṁ maṁ addakkhi brāhmaṇa 3-
mama dassanamāgamma arahattaṁ gamissati 4-.
vissaṭṭho hohi mā bhāyi adhigantvā mahāyasaṁ
mamaṁ hi sappiṁ datvāna parimokkhāsi jātiyā.
iminā sappidānena cetanāpaṇidhīhi ca
devabhūto manusso vā labhāmi vipulaṁ sukhaṁ.

footnote: 1 ma. visakammena. 2 yu. subhakaṁ pattaṁ. 3 yu. brāhmaṇo.
footnote: 4 ma. bhavissati. yu. bhavissasi.

page number: 539

iminā adhikārena 1- mettacittavatāya ca
aṭṭhārase kappasate devaloke ramissati 2-.
aṭṭhārasa ca tikkhattuṁ devarājā bhavissati 3-
padesarajjaṁ vipulaṁ gaṇanāto asaṅkhayaṁ.
ekapaññāsakkhattuñca cakkavatti bhavissati
cāturanto vijitāvī jambūmaṇḍassa issaro.
mahāsamuddo vakkhobbho buddharo paṭhavī yathā
evameva ca me bhogā appameyyā bhavissare
saṭṭhikoṭiṁ hiraññassa datvāna 4- pabbajiṁ ahaṁ.
kiṁ kusalaṁ gavesanto bāvariṁ upasaṅkamiṁ.
tattha mante adhiyāmi chaḷaṅgaṁ nāma lakkhaṇaṁ
tamandhakāraṁ vidhamaṁ uppajji tvaṁ mahāmuni.
tava dassanakāmohaṁ āgatomhi mahāmuni
tava dhammaṁ suṇitvāna pattomhi acalaṁ padaṁ.
tiṁsakappasahassamhi sappiṁ buddhassadāsahaṁ
etthantare nābhijāne sappi viññāpitaṁ mayā.
mama saṅkappamaññāya uppajjati yathicchakaṁ
cittamaññāya nibbattaṁ sabbe santappayāmahaṁ.
aho buddhā aho dhammā aho no satthusampadā
thokañhi sappiṁ datvāna appameyyaṁ labhāmahaṁ.

footnote: 1 ma. sappidānena. 2 ma. yu. ramissasi. 3 ma. yu. bhavissasi. ito paraṁ īdisameva.
footnote: 4 ma. cajitvā.

page number: 540

mahāsamudde udakaṁ yāvatā nerupassato
mama sappiṁ upādāya kalabhāgaṁ na hissati.
yāvatā cakkavāḷassa kārayantassa rāsito
mama nibbattavatthānaṁ okāso so na sammati.
pabbatarājā himavā pavaropi siluccayo
mamānulittagandhassa upanidhaṁ 1- na hissati.
vatthaṁ gandhañca sappiñca aññaṁ vā diṭṭhadhammikaṁ
asaṅkhatañca nibbānaṁ sappidānassidaṁ phalaṁ.
satipaṭṭhānasayano samādhijhānagocaro
bojjhaṅgajanano 2- ajja sappidānassidaṁ phalaṁ.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā mettagū thero imā gāthāyo
abhāsitthāti.
mettaguttherassa apadānaṁ samattaṁ.

footnote: 1 ma. upanidhiṁ. yu. upaniyaṁ. 2 ma. yu. bojjhaṅgabhojano.

page number: 541

catutthaṁ dhotakattherāpadānaṁ (404)

[406] gaṅgā bhāgīrasī 1- nāma himavantā pabhāvitā
haṁsavatiyā dvārena anusandati tāvade.
sobhito nāma ārāmo gaṅgākūle sumāpito
tattha padumuttaro buddho vasate lokanāyako.
tidasehi yathā indo manujehi purakkhato
nisīdi tattha bhagavā asambhītova kesarī.
nagare haṁsavatiyā ahosiṁ 2- brāhmaṇo ahaṁ
chaḷaṅgo nāma nāmena evaṁ nāmo mahāmuni.
aṭṭhārasa sissasatā parivārenti maṁ tadā
tehi sissehi samito gaṅgātīraṁ upāgamiṁ.
tatthaddasāsiṁ samaṇe nikkuhe dhotapāpake
bhāgīrasintarantohaṁ 3- evaṁ cintesi tāvade.
sāyaṁ pātaṁ tarantāme buddhaputtā mahāyasā
vihesayanti attānaṁ tesaṁ attā vihaññati.
sadevakassa lokassa buddho aggo pavuccati
natthi me dakkhiṇe kāraṁ gatimaggavisodhanaṁ.
yannūna buddhaseṭṭhassa setuṁ gaṅgāya kāraye
kārāpetvā imaṁ setuṁ 4- santarāmi imaṁ bhavaṁ.

footnote: 1 ma. bhāgīrathī. 2 ma. yu. vasāmi. 3 ma. bhāgīrathiṁ tarantehaṁ. 4 ma. yu. kammaṁ.

page number: 542

sataṁ sahassaṁ datvāna setuṁ kārāpayiṁ ahaṁ
saddahanto kataṁ kāraṁ vipulaṁ me bhavissati.
kārāpetvāna taṁ 1- setuṁ upesiṁ lokanāyakaṁ
sirasi añjaliṁ katvā imaṁ vacanamabraviṁ.
sataṁ sahassaṁ savayaṁ 2- datvā 3- kārāpito mayā
tavatthāya mahāsetuṁ paṭiggaṇha mahāmune.
padumuttaro lokavidū āhutīnaṁ paṭiggaho
bhikkhusaṅghe nisīditvā imā gāthā abhāsatha.
yo me setuṁ akāresi pasanno sehi pāṇibhi
tamahaṁ kittayissāmi suṇātha mama bhāsato.
darito pabbatato vā rukkhato patitopiyaṁ
cutopi lacchatiṭṭhānaṁ setudānassidaṁ phalaṁ.
virūḷhamūlasantānaṁ nigrodhamiva māluto
amittā nappasahanti 4- setudānassidaṁ phalaṁ.
nāssa corā pasahanti 5- nātimaññanti khattiyā
sabbe tarissatāmitte 6- setudānassidaṁ phalaṁ.
abbhokāsagataṁ santaṁ kaṭhinātapatāpitaṁ
puññakammena saṁyuttaṁ na bhavissati vedanā.
devaloke manusse vā hatthiyānaṁ sunimmitaṁ
tassa saṅkappamaññāya nibbattissati tāvade.

footnote: 1 yu. haṁ. 2 ma. yu. satasahassassa vayaṁ. 3 yu. katvā. 4 yu. na sahissanti.
footnote: 5 yu. sahissanti. 6 yu. atikkammāmitte.

page number: 543

sahassassā vātajavā sindhavā sīghabāhanā
sayaṁ pātaṁ upessanti setudānassidaṁ phalaṁ.
āgantvāna manussattaṁ sukhitoyaṁ bhavissati
ihāpi 1- manujasseva hatthiyānaṁ bhavissati.
kappasatasahassamhi okkākakulasambhavo
gotamo nāma nāmena satthā loke bhavissati.
tassa dhammesu dāyādo oraso dhammanimmito
sabbāsave pariññāya nibbāyissatināsavo.
aho me sukataṁ kammaṁ jalajuttamanāmake
tattha kāraṁ karitvāna pattohaṁ āsavakkhayaṁ.
padhānaṁ pahitattomhi upasanto nirūpadhi
nāgova bandhanaṁ chetvā viharāmi anāsavo.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā dhotako thero imā gāthāyo
abhāsitthāti.
dhotakattherassa apadānaṁ samattaṁ.

footnote: 1 ma. vehāsaṁ.

page number: 544

pañcamaṁ upasīvattherāpadānaṁ (405)

[407] himavantassa avidūre anomo nāma pabbato
assamo sukato mayhaṁ paṇṇasālā sumāpitā.
nadī ca sandati tattha supatitthā manoramā
anūpatitthe jāyanti padumuppalakā bahū.
pāṭhīnā pāvusā macchā balajā 1- muñjarohitā
macchakacchapasañchannā nadikā sandate tadā.
timirā pupphitā tattha asokā khuddamālakā
puṇṇā vā giripuṇṇā vā sampavanti mamassamaṁ.
kuṭajā pupphitā tattha tiṇasūlavanāni ca
sālā ca salaḷā tattha campakā pupphitā bahū.
ajjunā adhimuttā 2- ca mahānāmā ca pupphitā
asanā madhugandhī ca pupphitā te mamassame.
uddālakā pāṭalikā yūthikā ca piyaṅgukā
bimbijālakasañchannā samantā aḍḍhayojanaṁ.
mātakarā 3- sattaliyo pāṭalī sindhuvāritā
aṅkolakā bahū tattha tālakuṭā 4- ca pupphitā.
seleyyakā bahū tattha pupphitā mama assame
etesu pupphajātesu sobhanti pādapā bahū.

footnote: 1 yu. jalājā. 2 ma. yu. atimuttā. 3 ma. mātaggārā. yu. mātaṅgā vā
footnote: 4 ma. tālakuṭṭhi. yu. tālakuṭṭhā.

page number: 545

samantā tena gandhena vāyate mama assame
harītakā āmalakā ambajambū vibhedakā 1-.
kolā bhallātakā bellā phārusakaphalāni ca
tindukā ca piyālā ca madhukā kāsamāriyo 2-.
labujā panasā tattha kadalī candarīphalā 3-
ambāṭakā bahū tattha vallikāraphalāni ca.
cirasaṁrasapākā ca 4- phalitā mama assame
āḷakā isimuggā ca tato soraphalā 5- bahū.
avaṭā pakkabharitā milakkhudumbarāni ca
pipphalī maricā tattha nigrodhā ca kapiṭṭhanā.
udumbarakā bahavo kaṇḍapakkā ca pāriyo 6-
ete caññe ca bahavo phalitā assame mama.
puppharukkhāpi bahavo pupphitā mama assame
āluvā ca kadambā ca biḷālitakkalāni ca.
ālakā tālakā ceva vijjanti mama assame
assamassāvidūre me mahājātassaro ahu.
acchodako sītajalo supatittho manoramo
padumuppalā bahū tattha puṇḍarikasamāyutā.
mandālakehi sañchannā nānāgandhasamīritā
gabbhaṁ gaṇhanti padumā aññe pupphanti kesarī.

footnote: 1 ma. yu. vibhītakā. 2 ma. kāsumārayo. 3 ma. badarīphalā. 4 ma. bījapūrasapāriyo.
footnote: yu. viṭapā ca sapākā ca. 5 ma. modaphalā. yu. coraphalā. 6 ma. kaṇḍupaṇṇā
footnote: ca hariyo.

page number: 546

opupphapattā tiṭṭhanti padumā kaṇṇikā bahū
madhu bhisamhā savati khīrasappi muḷālibhi.
samantā tena gandhena nānāgandhasamohitā
kumudā ambagandhī ca nayitā dissare bahū.
jātassarassānukūlaṁ ketakā pupphitā bahū
suphullā bandhujīvā ca setavārī sugandhikā.
kumbhīlā suṁsumārā 1- ca gahakā tattha jāyare
uggāhakā ajagarā tattha jātassare bahū.
pāṭhīnā pāvusā macchā balajā muñjarohitā
macchakacchapasañchannā atho sapaṭakehi 2- ca.
pārevatā ravihaṁsā kukkutthakā 3- nadīcarā
dindibhā 4- cakkavākā ca cappakā jīvajīvakā.
kalandakā ukkusā ca senakā uddharā bahū
kotthakā sukapotā ca kuḷīrā 5- camarā bahū.
kāseniyā 6- ca tilakā upajīvanti taṁ saraṁ
sīhā byagghā ca dīpī ca acchakokataracchayo.
vānarā kinnarā ceva dissanti mama assame
tāni gandhāni ghāyanto bhakkhayanto phalānahaṁ.
gandhodakaṁ pivanto ca vasāmi mama assame
eṇimigā varāhā ca pasadā khuddarūpakā.

footnote: 1 ma. susumārā. 2 ma. yu. papaṭakāhi. 3 ma. kukkutthā ca. 4 yu. tiṭībhā.
footnote: 5 ma. tuliyā. 6 ma. kāreniyo. yu. kāreriyo.

page number: 547

aggikā jotikā ceva vasanti mama assame
haṁsā koñcā mayūrā ca sahitāpica 1- kokilā.
mañjarikā 2- bahū tattha kosikā potthasīsakā 3-
pisācā dānavā ceva kumbhaṇḍā rakkhasā bahū.
garuḷā pannagā ceva vasanti mama assame
mahānubhāvā isayo santacittā samāhitā.
kamaṇḍaludharā sabbe ajinuttaravāsino
jaṭābhārabharitā ca 4- vasanti mama assame.
yugamattañca pekkhantā nipakā santavuttino
lābhālābhena santuṭṭhā vasanti mama assame.
vākacīraṁ dhunantā te poṭhentā 5- jinacammakaṁ
sabalehi upatthaddhā gacchanti ambare tadā.
navodakaṁ āharanti kaṭṭhaṁ vā aggidārukaṁ
sayañca upasampannā sappāṭihirassidaṁ phalaṁ.
lohadoṇiṁ gahetvāna vanamajjhe vasanti te
kuñjarāva mahānāgā achambhitāva 6- kesarī.
aññe gacchanti goyānaṁ aññe pubbavidehanaṁ 7-
aññe ca uttarakuruṁ sakambalamapassitā 8-.
tato piṇḍaṁ āharitvā paribhuñjanti ekato
sabbesaṁ pakkamantānaṁ uggatejāna tādinaṁ.

footnote: 1 ma. sālikāpica. 2 ma. yu. majjārikā. 3 yu. potthasīsikā. 4 ma. va.
footnote: yu. te jaṭābhārabharitā. 5 ma. phoṭentā. 6 ma. yu. asambhītāva. 7 ma.
footnote: pubbavidehakaṁ. 8 ma. sakaṁ balamavassitā.

page number: 548

ajinacammasaddena vanaṁ saddāyate tadā.
edisā te mahāvīra sissā uggatapā mama
parivuto ahaṁ tehi vasāmi mama assame.
tositā sakakammena vinītāpi samāgatā
ārādhayiṁsu maṁ ete sakakammābhilāsino 1-.
sīlavanto ca nipakā appamaññāsu kovidā
padumuttaro lokavidū āhutīnaṁ paṭiggaho.
samayaṁ saṁviditvāna upagañchi vināyako
upagantvāna sambuddho ātāpī nipako muni.
pattaṁ paggayha sambuddho bhikkhāya samupāgami 2-
upāgataṁ mahāvīraṁ jalajuttamanāmakaṁ 3-.
tiṇattharaṁ 4- paññāpetvā sālapupphehi okiriṁ
nisīditvāna 5- sambuddhaṁ haṭṭho saṁviggamānaso.
khippaṁ pabbatamāruyha agaḷuṁ aggahiṁ ahaṁ
kumbhamattaṁ gahetvāna panasaṁ devagandhikaṁ.
khandhe āropayitvāna upagañchiṁ vināyakaṁ
phalaṁ buddhassa datvāna agaḷuṁ anulimpahaṁ.
pasannacitto sumano buddhaseṭṭhaṁ avandihaṁ
padumuttaro lokavidū āhutīnaṁ paṭiggaho.

footnote: 1 yu. sakakammābhilābhino. 2 ma. yu. mamupāgami. 3 ma. yu. jalajuttamanāyakaṁ.
footnote: 4 ma. tiṇasantharaṁ. 5 ma. nisādetvāna.

page number: 549

isimajjhe nisīditvā imā gāthā abhāsatha
yo ca me phalamagaḷuṁ 1- āsanañca adāsi me.
tamahaṁ kittayissāmi suṇātha mama bhāsato
gāme vā yadivāraññe pabbhāresu guhāsu vā.
imassa cittamaññāya nibbattissati bhojanaṁ
devaloke manusse vā upapanno ayaṁ naro.
bhojanehi ca vatthehi parisantappayissati
upapajjati yaṁ yoniṁ devattaṁ atha mānusaṁ.
akkhobbhabhogo hutvāna saṁsarissatiyaṁ naro
tiṁsakappasahassāni devaloke ramissati.
sahassakkhattuṁ rājā ca cakkavatti bhavissati
ekasattatikkhattuñca devarajjaṁ karissati.
padesarajjaṁ vipulaṁ gaṇanāto asaṅkhayaṁ
kappasatasahassamhi okkākakulasambhavo.
gotamo nāma nāmena satthā loke bhavissati
tassa dhammesu dāyādo oraso dhammanimmito.
upasīvo nāma nāmena hessati satthusāvako
sabbāsave pariññāya viharissatināsavo.
suladdhalābho laddho me yohaṁ addakkhi nāyakaṁ
tisso vijjā anuppattā kataṁ buddhassa sāsanaṁ.

footnote: 1 ma. yo me phalañca agaruṁ. yu. yo me phalañcāgaruñca.

page number: 550

gāme vā yadivāraññe pabbhāresu guhāsu vā
mama saṅkappamaññāya bhojanaṁ hoti me sadā.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā upasīvo thero imā gāthāyo
abhāsitthāti.
upasīvattherassa apadānaṁ samattaṁ.
chaṭṭhaṁ nandakattherāpadānaṁ (406)

[408] (pts. ap, 350) migaluddho pure āsiṁ araññe kānane ahaṁ
pasadaṁ migamesanto sayambhuṁ addasaṁ ahaṁ.
anuruddho nāma sambuddho sayambhū aparājito
vivekakāmo so dhīro vanaṁ ajjhogahi tadā.
catudaṇḍe gahetvāna catuṭṭhāne ṭhapesahaṁ
maṇḍapaṁ sukataṁ katvā padumapupphehi chādayi 1-.

footnote: 1 ma. yu. chādayiṁ.

page number: 551

maṇḍapaṁ chādayitvāna sayambhuṁ abhivādayiṁ
dhanuṁ tattheva nikkhippa pabbajiṁ anagāriyaṁ.
na ciraṁ pabbajitassa byādhi me upapajjatha
pubbakammaṁ saritvāna tattha kālaṁ kato ahaṁ.
pubbakammena saṁyutto tusitaṁ agamāsahaṁ
tattha soṇṇamayaṁ byamhaṁ nibbattati yathicchakaṁ.
sahassayuttaṁ hayavāhiṁ dibbayānamadhiṭṭhito
ārohitvāna taṁ yānaṁ gacchāmahaṁ yathicchakaṁ.
tato me nīyamānassa devabhūtassa me sato
samantā yojanasataṁ maṇḍapo me dharīyati.
sayane so 1- tuvaṭṭāmi acchanne pupphasanthate
antalikkhā ca padumā vassante niccakālikaṁ.
marīcike phandamāne tappamāne ca ātape
na maṁ tapati 2- ātappo maṇḍapassa idaṁ phalaṁ.
duggatiṁ samatikkanto apāyā pihitā mama
maṇḍape rukkhamūle vā santāpo me na vijjati.
mahisaññaṁ adhiṭṭhāya loṇatoyaṁ tarāmahaṁ
tassa me sukataṁ kammaṁ buddhapūjāyidaṁ phalaṁ.
abbhamhi 3- pathaṁ katvāna gacchāmi anilañjase
aho me sukataṁ kammaṁ buddhapūjāyidaṁ phalaṁ.

footnote: 1 ma. haṁ. 2 ma. tāpeti. 3 ma. yu. apathampi.

page number: 552

pubbenivāsaṁ jānāmi dibbacakkhuṁ visodhitaṁ
āsavā me parikkhīṇā buddhapūjāyidaṁ phalaṁ.
jahitā purimā jāti buddhassa oraso ahaṁ
dāyādomhi ca saddhamme buddhapūjāyidaṁ phalaṁ.
ārādhitomhi sugataṁ gotamaṁ sakyapuṅgavaṁ
dhammadharo 1- dhammadāyādo buddhapūjāyidaṁ phalaṁ.
upaṭṭhitvāna sambuddhaṁ gotamaṁ sakyapuṅgavaṁ
pāraṁ gamaniyaṁ maggaṁ apucchiṁ lokanāyakaṁ.
ajjhiṭṭho kathayi buddho gambhīraṁ nipuṇaṁ padaṁ
tassāhaṁ dhammaṁ sutvāna pattomhi āsavakkhayaṁ.
aho me sukataṁ kammaṁ parimuttomhi jātiyā
sabbāsavaparikkhīṇo natthi dāni punabbhavo.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā nandako thero imā gāthāyo
abhāsitthāti.
nandakattherassa apadānaṁ samattaṁ.

footnote: 1 ma. yu. dhammaddhajo.

page number: 553

sattamaṁ hemakattherāpadānaṁ (407)

[409] pabbhārakūṭaṁ nissāya anomo nāma tāpaso
assamaṁ sukataṁ katvā paṇṇasāle vasiṁ tadā.
siddhaṁ tassa tapokammaṁ siddhipatto sake bale
sakaṁsāmaññavikkanto ātāpī nipako muni.
visārado sasamaye paravāde ca kovido
paṭṭho bhūmantalikkhasmiṁ uppādamhi ca kovido.
vītasoko nirārambho appāhāro alolupo
lābhālābhena santuṭṭho jhāyī jhānarato muni.
piyadassī nāma sambuddho aggo kāruṇiko muni
satte tāretukāmo so karuṇāya phari tadā.
bodhaneyyaṁ janaṁ disvā piyadassī mahāmuni
cakkavāḷasahassamhi gantvā ovādako 1- muni.
mamuddharitukāmo so mamassamamupāgami
na diṭṭho me jino pubbe na sutopi ca kassaci.
uppādā 2- supinā mayhaṁ lakkhaṇā suppakāsitā
paṭṭho bhūmantalikkhasmiṁ nakkhattapadakovido.
sohaṁ buddhassa sutvāna tattha cittaṁ pasādayiṁ
tiṭṭhanto 3- vā nisinno vā sarāmi niccakālikaṁ.

footnote: 1 ma. yu. ovadate. 2 ma. uppātā. 3 yu. bhuñjanto.

page number: 554

mama evaṁ sarantassa 1- bhagavāpi anussari
buddhaṁ anussarantassa pīti me hoti tāvade.
kālañca punarāgamma maṁ upesi mahāmuni
sampattepi 2- na jānāmi ayaṁ buddho mahāmuni.
anukampako kāruṇiko piyadassī mahāmuni
sañjānāpesi attānaṁ ahaṁ buddho sadevake.
sañjānitvāna sambuddhaṁ piyadassiṁ mahāmuniṁ
sakaṁ cittaṁ pasādetvā idaṁ vacanamabraviṁ.
sabbe 3- pīṭhe ca pallaṅke āsandīsu nisīdare
tuvaṁpi sabbadayāvī 4- nisīda rucirāsane 5-.
sabbaratanamayaṁ pīṭhaṁ nimminitvāna tāvade
piyadassissa munino āsanaṁ iddhinimmitaṁ.
rataneva 6- nisinnassa pīṭhake iddhinimmite
kumbhamattaṁ jambuphalaṁ adāsiṁ tāvade ahaṁ.
mama hāsaṁ janetvāna paribhuñji mahāmuni
tadā cittaṁ pasādetvā satthāraṁ abhivādayiṁ.
piyadassī tu bhagavā lokajeṭṭho narāsabho
ratanāsanamāsinno imā gāthā abhāsatha.
yo me ratanamayaṁ pīṭhaṁ amatañca phalaṁ adā
tamahaṁ kittayissāmi suṇātha mama bhāsato.

footnote: 1 ma. yu. sarantamhi. 2 yu. sampattopi. 3 ma. yu. aññe. 4 ma. tuvampi
footnote: sabbadassāvī. yu. tuvaṁsi .... 5 ma. yu. ratanāsane. 6 ma. yu. ratane ca.

page number: 555

sattasattati kappāni devaloke ramissati
pañcasattatikkhattuñca cakkavatti bhavissati.
dvattiṁsakkhattuṁ devindo devarajjaṁ karissati
padesarajjaṁ vipulaṁ gaṇanāto asaṅkhayaṁ.
sovaṇṇamayaṁ rucimayaṁ 1- pallaṅkaṁ sukataṁ bahuṁ
lohitaṅkamayañceva lacchati ratanāmayaṁ.
caṅkamantaṁpi manuññaṁ 2- puññakammasamaṅginaṁ
pallaṅkāni anekāni parivārissare sadā.
kūṭāgārā ca pāsādā sayanañca mahārahaṁ
imassa cittamaññāya nibbattissanti tāvade.
saṭṭhī nāgasahassāni sabbālaṅkārabhūsitā
suvaṇṇakacchā mātaṅgā hemakappanivāsasā 3-
āruḷhā gāmaṇīyebhi tomaraṁkusapāṇibhi
tepimaṁ paricarissanti ratanapīṭhassidaṁ phalaṁ.
saṭṭhī assasahassāni sabbālaṅkārabhūsitā
ājāniyā ca jātiyā sindhavā sīghabāhanā.
āruḷhā gāmaṇīyebhi cāpahatthehi cammibhi 4-
tepimaṁ paricarissanti ratanapīṭhassidaṁ phalaṁ.
saṭṭhī rathasahassāni sabbālaṅkārabhūsitā
dīpā athopi veyyagghā sannaddhā ussitaddhajā.

footnote: 1 ma. yu. rūpimayaṁ. 2 ma. yu. manujaṁ. 3 ma. yu. hemakappanavāsasā. 4 ma. illiyā
footnote: cāpadhāribhi. yu. cāpahatthehi vammibhi.

page number: 556

āruḷhā gāmaṇīyebhi cāpahatthehi cammibhi 1-
parivāressantimaṁ niccaṁ ratanapīṭhassidaṁ phalaṁ.
saṭṭhī dhenusahassāni gāvī supuṅgavūsabhā 2-
vacchake janayissanti ratanapīṭhassidaṁ phalaṁ.
soḷasitthīsahassāni sabbālaṅkārabhūsitā
vicittavatthābharaṇā āmuttamaṇikuṇḍalā.
āḷāramukhā 3- hasulā susaññā tanumajjhimā
parivāressantimaṁ niccaṁ ratanapīṭhassidaṁ phalaṁ.
aṭṭhārase kappasate gotamo nāma cakkhumā
tamandhakāraṁ vidhaṁsetvā 4- buddho loke bhavissati.
tassa dassanamāgamma pabbajissatikiñcano
tosayitvāna satthāraṁ sāsanebhiramissati.
tassa dhammaṁ suṇitvāna kilese jhāpayissati 5-
sabbāsave pariññāya nibbāyissatināsavo.
viriyaṁ me dhuradhorayhaṁ yogakkhemādhivāhanaṁ
uttamatthaṁ paṭṭhayāno sāsane viharāmahaṁ.
idaṁ pacchimakaṁ mayhaṁ carimo vattate bhavo
sabbāsavaparikkhīṇo 6- natthi dāni punabbhavo.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.

footnote: 1 ma. yu. vammibhi. 2 ma. dohaññā puṅgavūsabhe. yu. rohaññā puṅgavūsabhā.
footnote: 3 ma. yu. āḷārapamhā. 4 ma. yu. vidhametvā. 5 ma. ghātayissati.
footnote: 6 ma. sabbāsavā parikkhīṇā.

page number: 557

svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā hemako thero imā gāthāyo
abhāsitthāti.
hemakattherassa apadānaṁ samattaṁ.
aṭṭhārasamaṁ bhāṇavāraṁ.
aṭṭhamaṁ todeyyattherāpadānaṁ (408)

[410] rājā vijitajayo 1- nāma ketumatipuruttame
sūro vikkamasampanno puramajjhāvasī tadā.
tassa rañño pamattassa raṭṭhavisā 2- samuṭṭhahuṁ
uttarā 3- tuṇḍikā ceva raṭṭhaṁ viddhaṁsayuṁ tadā.
paccante kuppite khippaṁ sannipātesirindamo
bhaṭe ceva balatthe ca ariṁ niggāhayi tadā.
hatthārohā anīkatthā sūrā ca vammayodhino 4-
dhanuggahā ca rathikā 5- sabbe sannipatuṁ tadā.
āḷārakā kappakā ca nhāpakā mālakārakā
sūrā vijitasaṅgāmā sabbe sannipatuṁ tadā.

footnote: 1 ma. ajitañjayo. yu. jitañjayo. 2 ma. yu. aṭaviyo. 3 ma. otārā. yu. ocarā.
footnote: 4 ma. yu. cammayodhino. 5 ma. yu. uggā ca.

page number: 558

khaggahatthā ca purisā cāpahatthā ca cammino 1-
luddhā vijitasaṅgāmā sabbe sannipatuṁ tadā.
tidhappabhinnā mātaṅgā kuñjarā saṭṭhihāyanā
suvaṇṇakacchālaṅkārā sabbe sannipatuṁ tadā.
khamā sītassa uṇhassa ukkāruharaṇassa ca
yodhājīvā katakammā sabbe sannipatuṁ tadā.
saṅkhasaddaṁ bherisaddaṁ atho uddaṭasaddakaṁ 2-
etehi te hāsayantā sabbe sannipatuṁ tadā.
tisūlakontimantehi dhanūhi tomarehi ca 3-
koṭṭayantā 4- nivattentā sabbe sannipatuṁ tadā.
kavacāni nivāsetvā 5- sarājā ajitañjino
saṭṭhipāṇasahassāni sūle uttāsayiṁ tadā.
saddaṁ mānusakākaṁsu aho rājā adhammiko
niraye paccamānassa kadā anto bhavissati.
sayanehaṁ tuvaṭṭento passāmi 6- niraye tadā
na supāmi divārattiṁ sūlena tajjayanti maṁ.
kiṁ pamādena rajjena bāhanena balena ca
na te pahonti dhāretuṁ tāsayanti 7- mamaṁ sadā.
kiṁ me puttehi dārehi rajjena sakalena ca
yannūna pabbajeyyāhaṁ gatimaggaṁ visodhaye.

footnote: 1 ma. yu. vammino. 2 ma. utujasaddakaṁ. yu. uddhavasaddakaṁ. 3 ma. yu.
footnote: kavacatomarehi ca. 4 ma. yu. koṭṭantānaṁ nipātentā. yu .. nivattantā.
footnote: 5 ma. kimevāti nisāmetvā sarājā ajitañjayo. 6 yu. vasāmi. 7 ma. tāpayanti.

page number: 559

saṭṭhināgasahassāni sabbālaṅkārabhūsite
suvaṇṇakacche mātaṅge hemakappanivāsase.
āruḷhe gāmaṇīyebhi tomaraṅkusapāṇibhi
saṅgāmāvacare ṭhāne 1- anapekkho vihāyahaṁ.
sakakammena santatto nikkhamiṁ anagāriyaṁ
saṭṭhiassasahassāni sabbālaṅkārabhūsite.
ājāniye ca 2- jātiyā sindhavā 3- sīghabāhane
āruḷhe gāmaṇīyebhi cāpahatthehi cammibhi.
chaḍḍayitvāna sabbete 4- nikkhamiṁ anagāriyaṁ
saṭṭhirathasahassāni sabbālaṅkārabhūsite.
dīpe athopi veyyagghe sannaddhe ussitaddhaje
sabbete parivajjetvā 5- pabbajiṁ anagāriyaṁ.
saṭṭhidhenusahassāni sabbā kaṁsupadhāraṇā
gāviyo 6- chaḍḍayitvāna pabbajiṁ anagāriyaṁ.
saṭṭhiitthīsahassāni sabbālaṅkārabhūsitā
vicittavatthābharaṇā āmuttamaṇikuṇḍalā.
āḷāramukhā hasulā susaññā tanumajjhimā
tā hitvā kandamānāyo pabbajiṁ anagāriyaṁ.
saṭṭhigāmasahassāni paripuṇṇāni sabbaso
chaḍḍayitvāna taṁ rajjaṁ pabbajiṁ anagāriyaṁ.

footnote: 1 yu. saṅgāmāvacareheva. 2 ma. yu. va. 3 ma. yu. sindhave sīghavāhane.
footnote: 4 ma. pahāretvāna te sabbe. yu. pahāyitvāna .... 5 ma. parihāretvā.
footnote: yu. parihāyitvā. 6 ma. yu. tāyopi.

page number: 560

nagarā nikkhamitvāna himavantaṁ upāgamiṁ
bhāgīrasīnadītīre assamaṁ māpayiṁ ahaṁ.
paṇṇasālaṁ karitvāna agyāgāraṁ akāsahaṁ.
āraddhaviriyo pahitatto vasāmi assame ahaṁ
maṇḍape rukkhamūle vā suññāgāre va jhāyato
na tu 1- vijjati tāso me na passe bhayabheravaṁ.
sumedho nāma sambuddho aggo kāruṇiko muni
ñāṇālokena jotento loke uppajji tāvade.
mama assamasāmantā yakkho āsi mahiddhiko
buddhaseṭṭhamhi uppanne ārocesi mamaṁ tadā.
buddho loke samuppanno sumedho nāma cakkhumā
tāresi janataṁ sabbaṁ tampi so tārayissati.
yakkhassa vacanaṁ sutvā saṁviggo āsi tāvade
buddho buddhoti cintento assamaṁ paṭisāmayiṁ.
aggidāruñca chaḍḍetvā saṁsāmetvāna santhataṁ
assamaṁ abhivanditvā nikkhamiṁ pavanā 2- ahaṁ.
tato candanamādāya gāmā gāmaṁ purā puraṁ
devadevaṁ gavesanto upagañchiṁ vināyakaṁ.
bhagavā tamhi samaye sumedho lokanāyako
catusaccaṁ pakāsento bodheti janataṁ bahuṁ 3-.

footnote: 1 yu. na upapajjatha. 2 ma. vipinā. 3 yu. tadā.

page number: 561

añjaliṁ paggahetvāna sīse katvāna vandanaṁ 1-
sambuddhaṁ abhivādetvā imā gāthā abhāsatha 2-.
vassike pupphamānasmiṁ santike upavāyati
tvaṁ vīra guṇagandhena disā sabbā pavāyasi.
campake nāgamalike 3- adhimuttakaketake
sālesu pupphamānesu anuvātaṁ pavāyati.
tava gandhaṁ ghāyitvāna 4- himavantā idhāgamiṁ
pūjemi taṁ mahāvīra lokajeṭṭha mahāyasa.
varacandanenānulimpiṁ sumedhaṁ lokanāyakaṁ
sakaṁ cittaṁ pasādetvā tuṇhī aṭṭhāsi tāvade.
sumedho nāma bhagavā lokajeṭṭho narāsabho
bhikkhusaṅghe nisīditvā imā gāthā abhāsatha.
yo me guṇaṁ 5- pakittesi candanañca apūjayi
tamahaṁ kittayissāmi suṇātha mama bhāsato.
ādeyyavākyavacano brahmā uju patāpavā
pañcavīsatikappāni sappabhāso bhavissati.
chabbīsatikappasate devaloke ramissati
sahassakkhattuṁ rājā ca cakkavatti bhavissati.
tettiṁsakkhattuṁ devindo devarajjaṁ karissati
padesarajjaṁ vipulaṁ gaṇanāto asaṅkhayaṁ.

footnote: 1 ma. yu. candanaṁ. 2 ma. abhāsahaṁ. 3 ma. yu. nāgavanike.
footnote: 4 ma. yu. suṇitvāna. 5 ma. yu. guṇe.

page number: 562

tato cutoyaṁ manujo manussattaṁ gamissati
puññakammena saṁyutto brahmabandhu bhavissati.
ajjhāyako mantadharo tiṇṇaṁ vedāna pāragū
tīṇilakkhaṇasampanno bāvarī nāma brāhmaṇo.
tassa sisso bhavitvāna hessati mantapāragū
upagantvāna sambuddhaṁ gotamaṁ sakyapuṅgavaṁ.
pucchitvā nipuṇe pañhe hāsayitvāna 1- mānasaṁ
sabbāsave pariññāya viharāmi 2- anāsavo.
tividhaggi nibbutā mayhaṁ bhavā sabbe samūhatā
sabbāsave pariññāya viharāmi anāsavo.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā todeyyo thero imā gāthāyo
abhāsitthāti.
todeyyattherassa apadānaṁ samattaṁ.

footnote: 1 ma. yu. bhāvayitvāna añjasaṁ. 2 ma. viharissatināsavo.

page number: 563

navamaṁ jatukaṇṇikattherāpadānaṁ (409)

[411] nagare haṁsavatiyā seṭṭhiputto ahosahaṁ
samappito kāmaguṇehi 1- parivāremahaṁ tadā.
tato pāsādamāruyha mahābhoge valañjako
tattha naccehi gītehi parivāremahaṁ tadā.
turiyā āhatā mayhaṁ sammatālasamāhitā
rañjantī 2- itthiyo sabbā harantiyeva me mano.
celāvakā vāmanikā 3- kuñjavā sīhimajjhitā 4-
laṅghikā sokajjhāyī ca parivārenti maṁ sadā.
vetāḷino kumbhathūni naṭā ca naccakā bahū
naṭakā nāṭakā ceva parivārenti maṁ sadā.
kappakā nhāpakā sūdā mālākārā supāsakā 5-
jallā mallā ca te sabbe parivārenti maṁ sadā.
etesu kīḷamānesu sikkhite katupāsane
rattindivaṁ na jānāmi indova tidase pure 6-.
addhikā kapaṇā 7- sabbe yācakā carakā bahū
upagacchanti te niccaṁ bhikkhayantā mamaṁ gharaṁ.
samaṇā brāhmaṇā ceva puññakkhettā anuttarā
vaḍḍhayantā mamaṁ puññaṁ āgacchanti mamaṁ gharaṁ.
paṭakā 8- laṭukā sabbe niganthā pupphasāṭakā

footnote: 1 ma. yu. kāmaguṇe. 2 ma. yu. naccantā. 3 ma. celāpikā lāmaṇikā. yu.
footnote: velāmikā vāmanikā. 4 ma. kuñjavāsī timajjhikā. 5 yu. sumāsakā.
footnote: 6 ma. yu. tidasaṅgaṇe. 7 ma. yu. pathikā. 8 ma. paṭagā. yu. padakā.

page number: 564

tedaṇḍikā ekasikhā āgacchanti mamaṁ gharaṁ.
ājīvikā viluttāvī gotamā 1- devadhammikā
rajojalladharā ete āgacchanti mamaṁ gharaṁ.
parivattakā siddhipattā 2- kodhapugganikā 3- bahū
tapasī vanacārī ca āgacchanti mamaṁ gharaṁ.
andhakā 4- damilā ceva sākuḷā malayāḷakā 5-
savarā yonakā ceva āgacchanti mamaṁ gharaṁ.
gandhakā 6- (pts. ap, 359) muṇḍakā sabbe kuṭṭhalā sānuvindakā 7-
ārāva cīnaraṭṭhā ca āgacchanti mamaṁ gharaṁ.
alasandakā pallavakā pabbatānaggamāruhā 8-
bāhikā 9- cetaputtā ca āgacchanti mamaṁ gharaṁ.
madhurakā kosalakā kāsikā 10- hatthiporikā
isindā makkalā 11- ceva āgacchanti mamaṁ gharaṁ.
celāvakā ārambā ca 12- obhāsā meghalā bahū
khuddakā suddakā ceva āgacchanti mamaṁ gharaṁ.
rohakā 13- sindhavā ceva cittakā 14- ekakaṇṇikā
suraṭṭhā aparantā ca āgacchanti mamaṁ gharaṁ.
suppārakā kumārā 15- ca malayā 16- soṇṇabhūmikā
vajjihārā 17- ca te sabbe āgacchanti mamaṁ gharaṁ.

footnote: 1 ma. godhammā. 2 ma. parittakā santipattā. 3 yu. koṇḍapuggalikā bahū.
footnote: 4 ma. yu. oḍḍakā. 5 ma. malavāḷakā. 6 ma. yu. andhakā. 7 ma. koṭalā
footnote: hanuvindakā. yu. kolakā .... 8 ma. dhammarāniggamānusā. yu. pabbarābhaggakārusā.

9 ma. gehitā. 10 ma. kaliṅgā. 11 yu. matthalā. 12 ma. ārabbhā ca oghuṭaṭhā. yu.
velāvakā arammā okkalā mekalā. 13 ma. yu. rohanā. 14 yu. cittāva.
15 yu. suppārikā kikumārā ca. 16 ma. mallasovaṇṇabhūmikā. 17 ma. vajjītaṅgā.

page number: 565

naḷakārā pesakārā cammakārā ca tacchakā
kammakārā 1- kumbhakārā āgacchanti mamaṁ gharaṁ.
maṇikārā lohakārā soṇṇakārā ca dussikā
tipukārā ca te sabbe āgacchanti mamaṁ gharaṁ.
usukārā 2- bhamakārā pesakārā ca gandhikā
rajakā tunnavāyā ca āgacchanti mamaṁ gharaṁ.
telikā kaṭṭhahārā ca udahārā ca pesikā
supikā saradakkhā ca 3- āgacchanti mamaṁ gharaṁ.
dovārikā anīkatthā ganthikā 4- pupphachaḍḍakā
hatthārohā hatthipālā āgacchanti mamaṁ gharaṁ.
ānandassa nāma rañño samaggassa 5- adāsahaṁ
sattavaṇṇena ratanena ūnattaṁ pūrayāmahaṁ.
ye mayā kittitā sabbe nānāvaṇṇā bahū janā
tesāhaṁ cittamaññāya tappayiṁ ratanenapi 6-.
vaggūsu bhāsamānesu vajjamānāsu bherisu
saṅkhesu dhamayantesu sakagehe ramāmahaṁ.
bhagavā tamhi samaye padumuttaranāmako 7-
saha 8- satasahassehi parikkhīṇāsavehi so.
bhikkhūhi sahito vīthiṁ paṭipajjittha cakkhumā
obhāsento disā sabbā dīparukkhova jotati.

footnote: 1 ma. yu. kammārā. 2 yu. cāpakārā. 3 ma. sūpikā sūparakkhā ca. yu. ...
footnote: rūdasakkā ca. 4 ma. bandhikā. yu. santhikā. 5 ma. mamattassa .... yu.
footnote: pamattassa. 6 ma. yu. ratanenahaṁ. 7 ma. yu. ... nāyako. 8 ma. vasī.

page number: 566

vajjanti bheriyo sabbā gacchante lokanāyake
pabhā niddhāvate tassa sataraṁsīva uggato.
kavāṭantarikāyāpi paviṭṭhena ca rasminā
antogharesu vipulo āloko āsi tāvade.
pabhaṁ disvāna buddhassa pārisajje avocahaṁ
nissaṁsayaṁ buddhaseṭṭho imaṁ vīthimupāgato.
khippaṁ oruyha pāsādā agamiṁ antarāpathaṁ 1-
sambuddhaṁ abhivādento 2- idaṁ vacanamabraviṁ.
anukampatu me buddho jalajuttamanāmako 3-
vasīsatasahassehi adhivāsesi so muni.
nimantayitvāna sambuddhaṁ abhinesiṁ sakaṁ gharaṁ
tattha annena pānena santappesiṁ mahāmuniṁ.
bhuttāvīkālamaññāya buddhaseṭṭhassa tādino
saṅgītena 4- turiyena buddhaseṭṭhaṁ upaṭṭhahiṁ.
padumuttaro lokavidū āhutīnaṁ paṭiggaho
antoghare nisīditvā imā gāthā abhāsatha.
yo maṁ turiyenupaṭṭhāsi annapānañcadāsi me
tamahaṁ kittayissāmi suṇātha mama bhāsato.
pahūtabhakkho hutvāna sahirañño sabhojano
catuddīpe ekarajjaṁ kārayissatiyaṁ naro.

footnote: 1 ma. yu. antarāpaṇaṁ. 2 ma. abhivādetvā. 3 ma. yu. ... nāyako.
footnote: 4 ma. yu. sataṅgikena.

page number: 567

pañcasīle samādāya dasakammapathe rato 1-
samādāya pavattanto parisaṁ sikkhapessati.
turiyasatasahassāni nāriyo 2- samalaṅkatā
vajjayissantimaṁ niccaṁ upaṭṭhānassidaṁ phalaṁ.
tiṁsakappasahassāni devaloke ramissati
catusaṭṭhikhattuṁ devindo devarajjaṁ karissati.
catusattatikkhattuṁ 3- ca cakkavatti bhavissati
padesarajjaṁ vipulaṁ gaṇanāto asaṅkhayaṁ.
kappasatasahassamhi okkākakulasambhavo
gotamo nāma nāmena satthā loke bhavissati.
upapajjati yaṁ yoniṁ devattaṁ atha mānusaṁ
anūnabhogo hutvāna manussattaṁ gamissati.
ajjhāyako bhavitvāna tiṇṇaṁ vedāna pāragū
uttamatthaṁ gavesanto carissati mahiṁ tadā 4-.
so ca pacchā pabbajitvā sukkamūlena codito
gotamassa bhagavato sāsanebhiramissati.
ārādhayitvāna sambuddhaṁ gotamaṁ sakyapuṅgavaṁ
kilese jhāpayitvāna arahāyaṁ bhavissati.
pavane byaggharājāva migarājāva kesarī
abhīto viharāmajja sakyaputtassa sāsane.

footnote: 1 ma. yu. tato. 2 ma. bheriyo. 3 ma. catusaṭṭhikkhattuṁ. 4 ma. yu. imaṁ.

page number: 568

devaloke manusse vā dalidde duggatimhi vā
nibbattiṁ me na passāmi upaṭṭhānassidaṁ phalaṁ.
vivekamanuyuttomhi upasanto nirūpadhi
nāgova bandhanaṁ chetvā viharāmi anāsavo.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā jatukaṇṇiko thero imā gāthāyo
abhāsitthāti.
jatukaṇṇikattherassa apadānaṁ samattaṁ.
dasamaṁ udenattherāpadānaṁ (410)

[412] (pts. ap, 362) himavantassa avidūre padumo nāma pabbato
assamo sukato mayhaṁ paṇṇasālā sumāpitā.
nadiyo sandare 1- tattha supatitthā manoramā
acchodakā sītajalā sandare 2- nadiyo sadā.

footnote: 1-2 yu. sundarī.

page number: 569

pāṭhīnā pāvusā macchā valajā 1- muñjarohitā
sobhanti nadiyo ete vasanti nadiyā tadā.
ambajambūhi sañchannā kareritilakā tathā
uddālakā pāṭaliyo sobhanti mama assamaṁ.
aṅkolakā 2- bimbijālā māyāharā 3- ca pupphitā
gandhena upavāyantā 4- sobhanti mama assamaṁ.
adhimuttā sattalikā nāgā sālā ca pupphitā
dibbā gandhā 5- sampavantā sobhanti mama assamaṁ.
kosumbhā salaḷā nīpā hatthapātā 6- ca pupphitā
dibbā gandhā sampavantā sobhanti mama assamaṁ.
harītakā āmalakā ambā jambū vibhedakā
kolā bhallātakā bellā phalāni bahu assame.
kalambā kadalī tattha pupphanti mama assame
dibbā gandhā sampavantā sobhanti mama assamaṁ.
asokapiṇḍī ca varī 7- nimbarukkhā 8- ca pupphitā
dibbā gandhā sampavantā sobhanti mama assamaṁ.
puṇṇāvā giripuṇṇāvā 9- timirā tattha pupphitā
dibbā gandhā sampavantā sobhanti mama assamaṁ.
nigguṇḍī sirinigguṇḍī camparukkhettha pupphitā
dibbā gandhā sampavantā sobhanti mama assamaṁ.

footnote: 1 yu. jalajā. 2 yu. ākolakā. 3 ma. māyākārī. yu. māyācārā.
footnote: 4-5 yu. dibbagandhasamāpannā. ito paraṁ īdisameva. 6 ma. aṭṭhaṅgāpi. yu. kaṭṭhaṅgā ca supupphitā. 7 ma. asokāpiṇḍivārī ca. 8 yu. nīparukkhā.
9 ma. yu. punnāgā giripunnāgā.

page number: 570

avidūre pokkharaṇī cakkavākupakujjitā
mandālakehi sañchannā padumuppalakehi ca.
acchodakā sītajalā supatitthā manoramā
acchā phalikasamānā sobhanti mama assamaṁ.
padumā pupphare tattha puṇḍarīkā ca uppalā
mandālakehi sañchannā sobhanti mama assamaṁ.
pāṭhīnā pāvusā macchā balajā muñjarohitā
vicarantāva te tattha sobhanti mama assamaṁ.
kumbhīlā suṁsumārā ca kacchapā ca gahā bahū
ogahā 1- ajagarā ca sobhanti mama assamaṁ.
pārevatā ravihaṁsā cakkavākā nadīcarā
dindibhā 2- sālikā ceva sobhanti mama assamaṁ.
nayitā ambagandhī ca ketakā tattha pupphitā
dibbā gandhā sampavantā sobhanti mama assamaṁ.
sīhā byagghā ca dīpī ca acchakokataracchayo
anusañcarantā pavane sobhanti mama assamaṁ.
jaṭābhārena bharitā ajinuttaravāsino
anusañcarantā pavane sobhanti mama assamaṁ.
ajināni dharā eke 3- nipakā santavuttino
appāhārā ca te sabbe sobhanti mama assamaṁ.

footnote: 1 yu. oguhā. 2 ma. candibhā. 3 ma. yu. ete.

page number: 571

khārikājaṁ 1- gahetvāna ajjhogayha vanaṁ tadā
mūlaphalāni bhuñjantā vasanti assame tadā.
na te dāruṁ āharanti udakaṁ pādadhovanaṁ
sabbesaṁ ānubhāvena sayamevāharīyati.
cullāsītisahassāni isayo tattha samāgatā
sabbeva jhāyino ete uttamatthaṁ gavesino.
tapassino brahmacārī codento appanāva te
ambarāvacarā sabbe vasanti assame tadā.
pañcāhaṁ sannipatanti ekaggā santavuttino
aññamaññaṁ 2- abhivādetvā pakkamanti disāmukhā.
padumuttaro nāma jino sabbadhammāna pāragū
tamandhakāraṁ vidhamaṁ uppajji tāvade jino.
mama assamasāmantā yakkho āsi mahiddhiko
so me saṁsittha sambuddhaṁ jalajuttamanāmakaṁ 3-.
esa buddho samuppanno padumuttaro mahāmuni
khippaṁ gantvāna sambuddhaṁ payirupāsassu 4- mārisa 5-.
yakkhassa vacanaṁ sutvā vippasannena cetasā
assamaṁ saṁsāmetvāna nikkhamiṁ pavanā tadā.
celeva ḍayhamānamhi nikkhamitvāna assamā
ekarattiṁ nivāsitvā upagañchiṁ vināyakaṁ.

footnote: 1 ma. yu. khāribhāraṁ. 2 ma. yu. aññoññaṁ. 3 ma. yu. ... nāyakaṁ.
footnote: 4 ma. payirupāsa. 5 yu. payirupāsassu taṁ muni.

page number: 572

padumuttaro lokavidū āhutīnaṁ paṭiggaho
catusaccaṁ pakāsento desesi amataṁ padaṁ.
suphullaṁ padumaṁ gayha upagantvā mahesino
pasannacitto sumano buddhassa abhivādayiṁ 1-.
pūjayitvāna sambuddhaṁ jalajuttamanāyakaṁ
ekaṁsaṁ ajinaṁ katvā santhaviṁ lokanāyakaṁ.
yena ñāṇena sambuddho vasatīha anāsavo
taṁ ñāṇaṁ kittayissāmi suṇātha mama bhāsato.
saṁsārasotaṁ chinditvā tāresi sabbapāṇinaṁ
tava dhammaṁ suṇitvāna taṇhāsotaṁ taranti te.
tuvaṁ satthā ca ketuva 2- dhajo yūpova 3- pāṇinaṁ
parāyano patiṭṭhāsi dīpo ca dipaduttamo 4-.
yāvatā gaṇino loke satthavāhā pavuccare
tuvaṁ aggosi sappañño tava antogadhāva te.
tava ñāṇena sappañño 5- tāresi janataṁ bahuṁ
tava dassanamāgamma dukkhassantaṁ karissare.
yekecime gandhajātā loke vāyanti cakkhuma
tava gandhasamo natthi puññakkhette mahāmuni.
tiracchānayoniṁ nirayaṁ parimocehi 6- cakkhumā
asaṅkhataṁ padaṁ santaṁ desesi tvaṁ mahāmuni.

footnote: 1 ma. yu. abhiropayiṁ. 2-3 ma. yu. ca. 4 ma. yu. dipaduttama.
footnote: 5 ma. tuvaṁ aggosi sabbaññū. yu. tuvaṁ aggosi sappañño. 6 ma. yu. parimocesi.

page number: 573

padumuttaro lokavidū āhutīnaṁ paṭiggaho
bhikkhusaṅghe nisīditvā imā gāthā abhāsatha.
yo me ñāṇaṁ apūjesi pasanno sehi pāṇihi
tamahaṁ kittayissāmi suṇātha mama bhāsato.
tiṁsa kappasahassāni devaloke ramissati
sahassakkhattuṁ rājā ca cakkavatti bhavissati.
suladdhalābho 1- laddhomhi tosayitvāna subbataṁ
sabbāsave pariññāya viharāmi anāsavo.
kilesā jhāpitā mayhaṁ bhavā sabbe samūhatā
nāgova bandhanaṁ chetvā viharāmi anāsavo.
svāgataṁ vata me āsi mama buddhassa santike
tisso vijjā anuppattā kataṁ buddhassa sāsanaṁ.
paṭisambhidā catasso vimokkhāpica aṭṭhime
chaḷabhiññā sacchikatā kataṁ buddhassa sāsananti.
itthaṁ sudaṁ āyasmā udeno thero imā gāthāyo
abhāsitthāti.
udenattherassa apadānaṁ samattaṁ.
uddānaṁ
metteyyo puṇṇako thero mettagū dhotakopica

footnote: 1 ma. yu. suladdhalābhaṁ.

page number: 574

upasīvo ca nando ca hemako sattamo tahiṁ.
todeyyo jatukaṇṇī ca udeno ca mahāyaso
tīṇi gāthāsatānettha asīti tīṇi cuttariṁ.
metteyyavaggo ekacattāḷīsamo.

