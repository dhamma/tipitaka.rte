
page number: 001

suttantapiṭake saṁyuttanikāyassa
tatiyo bhāgo
-------
khandhavāravaggo
namo tassa bhagavato arahato sammāsambuddhassa.
khandhasaṁyuttaṁ
-------
mūlapaṇṇāsake nakulapitavaggo paṭhamo

[1] evamme sutaṁ ekaṁ samayaṁ bhagavā bhaggesu viharati
suṁsumāragire 1- bhesakaḷāvane migadāye .pe. atha kho nakulapitā
gahapati yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi. ekamantaṁ nisinno kho nakulapitā
gahapati bhagavantaṁ etadavoca ahamasmi bhante jiṇṇo vuḍḍho
mahallako addhagato vayoanuppatto āturakāyo abhikkhaṇātaṅko
aniccadassāvī kho panāhaṁ bhante bhagavato manobhāvanīyānañca bhikkhūnaṁ
ovadatu maṁ bhante bhagavā anusāsatu maṁ bhante bhagavā yaṁ mama
assa dīgharattaṁ hitāya sukhāyāti. evametaṁ gahapati evametaṁ
gahapati āturo hāyaṁ 2- gahapati kāyo aṇḍabhūto pariyonaddho

footnote: 1 po. ma. susumāragire. 2 yu. te.

page number: 002

yo hi gahapati imaṁ kāyaṁ pariharanto muhuttaṁpi ārogyaṁ paṭijāneyya
kimaññatra bālyā tasmā tiha te gahapati evaṁ sikkhitabbaṁ
āturakāyassa me sato cittaṁ anāturaṁ bhavissatīti evaṁ hi te
gahapati sikkhitabbanti.

[2] atha kho nakulapitā gahapati bhagavato bhāsitaṁ (pts. s iii, 2) abhinanditvā
anumoditvā uṭṭhāyāsanā bhagavantaṁ abhivādetvā padakkhiṇaṁ katvā
yenāyasmā sārīputto tenupasaṅkami upasaṅkamitvā āyasmantaṁ
sārīputtaṁ abhivādetvā ekamantaṁ nisīdi. ekamantaṁ nisinnaṁ kho
nakulapitaraṁ gahapatiṁ āyasmā sārīputto etadavoca vippasannāni 1-
kho te gahapati indriyāni parisuddho mukhavaṇṇo pariyodāto
alattha no ajja bhagavato sammukhā dhammiṁ kathaṁ savanāyāti. kiñhi 2-
no siyā bhante idānāhaṁ bhante bhagavatā dhammiyā kathāya amatena
abhisittoti. yathākathaṁ pana tvaṁ gahapati bhagavatā dhammiyā kathāya
amatena abhisittoti. idhāhaṁ bhante yena bhagavā tenupasaṅkamiṁ
upasaṅkamitvā bhagavantaṁ abhivādetvā ekamantaṁ nisīdiṁ. ekamantaṁ
nisinno khohaṁ bhante bhagavantaṁ etadavocaṁ ahamasmi bhante
jiṇṇo vuḍḍho mahallako addhagato vayoanuppatto āturakāyo
abhikkhaṇātaṅko aniccadassāvī kho panāhaṁ bhante bhagavato
manobhāvanīyānañca bhikkhūnaṁ ovadatu maṁ bhante bhagavā anusāsatu maṁ
bhante bhagavā yaṁ mama assa dīgharattaṁ hitāya sukhāyāti. evaṁ

footnote: 1 po. abhippasannāni. 2 ma. kathaṁ.

page number: 003

vutte maṁ bhante bhagavā etadavoca evametaṁ gahapati evametaṁ
gahapati āturo hāyaṁ 1- gahapati kāyo aṇḍabhūto pariyonaddho
yo hi gahapati imaṁ kāyaṁ pariharanto muhuttaṁpi ārogyaṁ paṭijāneyya
kimaññatra bālyā tasmā tiha te gahapati evaṁ sikkhitabbaṁ
āturakāyassa me sato cittaṁ anāturaṁ bhavissatīti evaṁ hi te
gahapati sikkhitabbanti. evaṁ khvāhaṁ bhante bhagavā dhammiyā kathāya
amatena abhisittoti.

[3] na hi pana tvaṁ 2- gahapati paṭibhāsi bhagavantaṁ uttariṁ paṭipucchituṁ
kittāvatā nu kho bhante āturakāyo ceva hoti āturacitto ca
kittāvatā ca pana āturakāyopi kho hoti no ca āturacittoti.
dūratopi kho mayaṁ bhante āgaccheyyāma āyasmato sārīputtassa
santike etassa bhāsitassa atthamaññātuṁ sādhu vatāyasmantaṁ
yeva sārīputtaṁ paṭibhātu etassa bhāsitassa atthoti. tenahi
gahapati suṇāhi sādhukaṁ manasikarohi bhāsissāmīti. evaṁ bhanteti
kho nakulapitā gahapati āyasmato sārīputtassa paccassosi.
āyasmā sārīputto etadavoca

[4] kathañca gahapati āturakāyo ceva hoti āturacitto ca.
idha gahapati assutavā puthujjano ariyānaṁ adassāvī ariyadhammassa
akovido ariyadhamme avinīto sappurisānaṁ adassāvī sappurisadhammassa
akovido sappurisadhamme avinīto rūpaṁ attato samanupassati

footnote: 1 yu. āturoyaṁ. 2 ma. yu. taṁ.

page number: 004

rūpavantaṁ vā attānaṁ attani vā rūpaṁ rūpasmiṁ vā attānaṁ
ahaṁ rūpaṁ mama rūpanti pariyuṭṭhaṭṭhāyī hoti. tassa ahaṁ
rūpaṁ mama rūpanti pariyuṭṭhaṭṭhāyino taṁ rūpaṁ vipariṇamati aññathā
hoti tassa rūpavipariṇāmaññathābhāvā 1- uppajjanti sokaparideva-
dukkhadomanassupāyāsā. vedanaṁ attato samanupassati vedanāvantaṁ
vā attānaṁ attani vā vedanaṁ vedanāya vā attānaṁ ahaṁ
vedanā mama vedanāti pariyuṭṭhaṭṭhāyī hoti. tassa ahaṁ vedanā
mama vedanāti pariyuṭṭhaṭṭhāyino sā vedanā vipariṇamati aññathā
hoti tassa vedanā vipariṇāmaññathābhāvā uppajjanti sokaparideva-
dukkhadomanassupāyāsā. saññaṁ attato samanupassati saññāvantaṁ
vā attānaṁ attani vā saññaṁ saññāya vā attānaṁ
ahaṁ saññā mama saññāti pariyuṭṭhaṭṭhāyī hoti. tassa ahaṁ
saññā mama saññāti pariyuṭṭhaṭṭhāyino sā saññā vipariṇamati
aññathā hoti tassa saññāvipariṇāmaññathābhāvā uppajjanti
sokaparidevadukkhadomanassupāyāsā. saṅkhāre attato samanupassati
saṅkhāravantaṁ vā attānaṁ attani vā saṅkhāre saṅkhāresu vā
attānaṁ ahaṁ saṅkhārā mama saṅkhārāti pariyuṭṭhaṭṭhāyī hoti.
tassa ahaṁ saṅkhārā mama saṅkhārāti pariyuṭṭhaṭṭhāyino te saṅkhārā

footnote: 1 tassa rūpassa vipariṇāmaññathābhāvāti pāṭhena bhavitabbaṁ. catūsupi vedanādīsu eseva
footnote: pāṭho.

page number: 005

vipariṇamanti aññathā hoti tassa saṅkhārānaṁ vipariṇāmaññathābhāvā
uppajjanti sokaparidevadukkhadomanassupāyāsā. viññāṇaṁ
attato samanupassati viññāṇavantaṁ vā attānaṁ attani vā
viññāṇaṁ viññāṇasmiṁ vā attānaṁ ahaṁ viññāṇaṁ mama
viññāṇanti pariyuṭṭhaṭṭhāyī hoti. tassa ahaṁ viññāṇaṁ mama
viññāṇanti pariyuṭṭhaṭṭhāyino taṁ viññāṇaṁ vipariṇamati aññathā
hoti tassa viññāṇavipariṇāmaññathābhāvā uppajjanti sokaparideva-
dukkhadomanassupāyāsā. evaṁ kho gahapati āturakāyo ceva
hoti āturacitto ca.

[5] kathañca gahapati āturakāyopi kho hoti no ca āturacitto.
idha gahapati sutavā ariyasāvako ariyānaṁ dassāvī ariyadhammassa kovido
ariyadhamme suvinīto sappurisānaṁ dassāvī sappurisadhammassa kovido
sappurisadhamme suvinīto na rūpaṁ attato samanupassati na rūpavantaṁ
vā attānaṁ na attani vā rūpaṁ na rūpasmiṁ vā attānaṁ ahaṁ
rūpaṁ mama rūpanti na pariyuṭṭhaṭṭhāyī hoti. tassa ahaṁ rūpaṁ
mama rūpanti apariyuṭṭhaṭṭhāyino taṁ rūpaṁ vipariṇamati aññathā
hoti tassa rūpavipariṇāmaññathābhāvā 1- nuppajjanti sokaparideva-
dukkhadomanassupāyāsā. na vedanaṁ attato samanupassati na
vedanāvantaṁ vā attānaṁ na attani vā vedanaṁ na vedanāya vā

footnote: 1 yathāvuttena veditabbaṁ. catūsupi vedanādīsu tathā.

page number: 006

attānaṁ ahaṁ vedanā mama vedanāti na pariyuṭṭhaṭṭhāyī hoti.
tassa ahaṁ vedanā mama vedanāti apariyuṭṭhaṭṭhāyino sā vedanā
vipariṇamati aññathā hoti tassa vedanāvipariṇāmaññathābhāvā
nuppajjanti sokaparidevadukkhadomanassupāyāsā. na saññaṁ attato
samanupassati na saññāvantaṁ vā attānaṁ na attani vā saññaṁ
na saññāya vā attānaṁ ahaṁ saññā mama saññāti na
pariyuṭṭhaṭṭhāyī hoti. tassa ahaṁ saññā mama saññāti
apariyuṭṭhaṭṭhāyino sā saññā vipariṇamati aññathā hoti tassa
saññāvipariṇāmaññathābhāvā nuppajjanti sokaparidevadukkhadomanassupāyāsā.
na saṅkhāre attato samanupassati na saṅkhāravantaṁ vā
attānaṁ na attani vā saṅkhāre na saṅkhāresu vā attānaṁ
ahaṁ saṅkhārā mama saṅkhārāti na pariyuṭṭhaṭṭhāyī hoti. tassa
ahaṁ saṅkhārā mama saṅkhārāti apariyuṭṭhaṭṭhāyino te saṅkhārā
vipariṇamanti aññathā honti tassa saṅkhārānaṁ vipariṇāmaññathābhāvā 1-
nuppajjanti sokaparidevadukkhadomanassupāyāsā. na viññāṇaṁ
attato samanupassati na viññāṇavantaṁ vā attānaṁ na attani
vā viññāṇaṁ na viññāṇasmiṁ vā attānaṁ ahaṁ viññāṇaṁ mama
viññāṇanti na pariyuṭṭhaṭṭhāyī hoti. tassa ahaṁ viññāṇaṁ mama
viññāṇanti apariyuṭṭhaṭṭhāyino taṁ viññāṇaṁ vipariṇamati aññathā

footnote: 1 sī. ma. tassa saṅkhāravipariṇāmaññathābhāvā.

page number: 007

hoti tassa viññāṇavipariṇāmaññathābhāvā nuppajjanti sokaparideva-
dukkhadomanassupāyāsā. evaṁ kho gahapati āturakāyopi
kho hoti no ca āturacittoti.
idamavoca āyasmā sārīputto attamano nakulapitā gahapati
āyasmato sārīputtassa bhāsitaṁ abhinandīti.

[6] evamme sutaṁ ekaṁ samayaṁ bhagavā sakkesu viharati
devadahaṁ nāma sakyānaṁ nigamo.
atha kho sambahulā pacchābhūmagāmikā bhikkhū yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu.
ekamantaṁ nisinnā kho te bhikkhū bhagavantaṁ etadavocuṁ icchāma
mayaṁ bhante pacchābhūmaṁ janapadaṁ gantuṁ pacchābhūme janapade nivāsaṁ
kappetunti. apalokito pana vo bhikkhave sārīputtoti. na kho
no bhante apalokito āyasmā sārīputtoti apaloketha bhikkhave
sārīputtaṁ. sārīputto bhikkhave paṇḍito bhikkhūnaṁ anuggāhako
sabrahmacārīnanti. (pts. s iii, 6) evaṁ bhanteti kho te bhikkhū bhagavato paccassosuṁ.

[7] tena kho pana samayena āyasmā sārīputto bhagavato
avidūre aññatarasmiṁ elagalāgumbe nisinno hoti. atha kho te
bhikkhū bhagavato bhāsitaṁ abhinanditvā anumoditvā uṭṭhāyāsanā bhagavantaṁ
abhivādetvā padakkhiṇaṁ katvā yenāyasmā sārīputto tenupasaṅkamiṁsu
upasaṅkamitvā āyasmatā sārīputtena saddhiṁ sammodiṁsu sammodanīyaṁ

page number: 008

kathaṁ sārāṇīyaṁ vītisāretvā ekamantaṁ nisīdiṁsu. ekamantaṁ nisinnā
kho te bhikkhū āyasmantaṁ sārīputtaṁ etadavocuṁ icchāma mayaṁ
āvuso sārīputta pacchābhūmaṁ janapadaṁ gantuṁ pacchābhūme janapade
nivāsaṁ kappetunti 1-. apalokito no satthāti. santi hāvuso
nānāverajjagataṁ bhikkhuṁ pañhaṁ pucchitāro khattiyapaṇḍitāpi
brāhmaṇapaṇḍitāpi gahapatipaṇḍitāpi samaṇapaṇḍitāpi paṇḍitā hāvuso
manussā vīmaṁsakā kiṁvādāyasmantānaṁ 2- satthā kimakkhāyīti. kacci
vo āyasmantānaṁ dhammā sussutā suggahitā sumanasikatā sūpadhāritā
suppaṭividdhā paññāya yathā byākaramānā āyasmanto vuttavādino
ceva bhagavato assatha na ca bhagavantaṁ abhūtena abbhācikkheyyātha
dhammassa cānudhammaṁ byākareyyātha na ca koci sahadhammiko
vādānupāto 3- gārayhaṁ ṭhānaṁ āgaccheyyāti. dūratopi kho mayaṁ
āvuso āgaccheyyāma āyasmato sārīputtassa santike etassa
bhāsitassa atthamaññātuṁ sādhu vatāyasmantaṁ yeva sārīputtaṁ
paṭibhātu etassa bhāsitassa atthoti.

[8] tenahāvuso suṇātha sādhukaṁ manasikarotha bhāsissāmīti.
evamāvusoti kho te bhikkhū āyasmato sārīputtassa paccassosuṁ.
āyasmā sārīputto etadavoca (pts. s iii, 7) santi hāvuso nānāverajjagataṁ
bhikkhuṁ pañhaṁ pucchitāro khattiyapaṇḍitāpi brāhmaṇapaṇḍitāpi
gahapatipaṇḍitāpi samaṇapaṇḍitāpi paṇḍitā hāvuso manussā

footnote: 1 po. ma. yu. itisaddo natthi. 2 ma. kiṁvādi panāyasmantānaṁ. 3 po. ma. yu.
footnote: vādānuvādo.

page number: 009

vīmaṁsakā kiṁvādāyasmantānaṁ satthā kimakkhāyīti. evaṁ puṭṭhā
tumhe āvuso evaṁ byākareyyātha chandarāgavinayakkhāyī kho no
āvuso satthāti. evaṁ byākatepi kho āvuso assu yeva uttariṁ
pañhaṁ pucchitāro khattiyapaṇḍitāpi brāhmaṇapaṇḍitāpi gahapatipaṇḍitāpi
samaṇapaṇḍitāpi paṇḍitā hāvuso manussā vīmaṁsakā
kismiṁ panāyasmantānaṁ chandarāgavinayakkhāyī satthāti. evaṁ puṭṭhā
tumhe āvuso evaṁ byākareyyātha rūpe kho āvuso
chandarāgavinayakkhāyī satthā. vedanāya. saññāya. saṅkhāresu.
viññāṇe chandarāgavinayakkhāyī satthāti. evaṁ byākatepi kho
āvuso assu yeva uttariṁ pañhaṁ pucchitāro khattiyapaṇḍitāpi
brāhmaṇapaṇḍitāpi gahapatipaṇḍitāpi samaṇapaṇḍitāpi paṇḍitā
hāvuso manussā vīmaṁsakā kiṁ panāyasmantānaṁ ādīnavaṁ disvā rūpe
chandarāgavinayakkhāyī satthā. vedanāya. saññāya. saṅkhāresu.
viññāṇe chandarāgavinayakkhāyī satthāti. evaṁ puṭṭhā tumhe
āvuso evaṁ byākareyyātha rūpe kho āvuso avītarāgassa 1-
avītachandassa avītapemassa avītapipāsassa avītapariḷāhassa avītataṇhassa
tassa rūpassa vipariṇāmaññathābhāvā uppajjanti sokaparidevadukkha-
domanassupāyāsā. vedanāya. saññāya. saṅkhāresu
avītarāgassa .pe. avītataṇhassa tesaṁ saṅkhārānaṁ vipariṇāmaññathābhāvā

footnote: 1 po. ma. yu. avigatarāgassātyādi pāṭho dissati. sabbattha īdisameva.

page number: 010

uppajjanti sokaparidevadukkhadomanassupāyāsā. viññāṇe
avītarāgassa avītachandassa avītapemassa avītapipāpassa avītapariḷāhassa
avītataṇhassa tassa viññāṇassa vipariṇāmaññathābhāvā
uppajjanti sokaparidevadukkhadomanassupāyāsā. idaṁ kho
no āvuso ādīnavaṁ disvā rūpe chandarāgavinayakkhāyī satthā 1-.
vedanāya. saññāya. saṅkhāresu. viññāṇe chandarāgavinayakkhāyī
satthāti. (pts. s iii, 8) evaṁ byākatepi kho āvuso assu yeva
uttariṁ pañhaṁ pucchitāro khattiyapaṇḍitāpi brāhmaṇapaṇḍitāpi
gahapatipaṇḍitāpi samaṇapaṇḍitāpi paṇḍitā hāvuso manussā
vīmaṁsakā kiṁ panāyasmantānaṁ ānisaṁsaṁ disvā rūpe chandarāgavinayakkhāyī
satthā. vedanāya. saññāya. saṅkhāresu. viññāṇe
chandarāgavinayakkhāyī satthāti. evaṁ puṭṭhā tumhe āvuso evaṁ
byākareyyātha rūpe kho āvuso vītarāgassa vītachandassa vītapemassa
vītapipāsassa vītapariḷāhassa vītataṇhassa tassa rūpassa vipariṇāmaññathābhāvā
nuppajjanti sokaparidevadukkhadomanassupāyāsā.
vedanāya. saññāya. saṅkhāresu vītarāgassa vītachandassa
vītapemassa vītapipāsassa vītapariḷāhassa vītataṇhassa tesaṁ saṅkhārānaṁ
vipariṇāmaññathābhāvā nuppajjanti sokaparidevadukkhadomanassupāyāsā.
viññāṇe vītarāgassa vītachandassa vītapemassa vītapipāsassa
vītapariḷāhassa vītataṇhassa tassa viññāṇassa vipariṇāmaññathābhāvā

footnote: 1 po. yu. satthāti.

page number: 011

nuppajjanti sokaparidevadukkhadomanassupāyāsā. idaṁ kho no āvuso
ānisaṁsaṁ disvā rūpe chandarāgavinayakkhāyī satthā. vedanāyaṁ.
saññāya. saṅkhāresu. viññāṇe chandarāgavinayakkhāyī satthāti.

[9] akusale cāvuso dhamme upasampajja viharato diṭṭhe 1- ceva
dhamme sukho vihāro abhavissa avighāto anupāyāso apariḷāho
kāyassa ca bhedā paraṁ maraṇā sugati pāṭikaṅkhā na yidaṁ bhagavā
akusalānaṁ dhammānaṁ pahānaṁ vaṇṇeyya. yasmā ca kho āvuso
akusale dhamme upasampajja viharato diṭṭhe ceva dhamme dukkho
vihāro savighāto saupāyāso sapariḷāho kāyassa ca bhedā
paraṁ maraṇā duggati pāṭikaṅkhā tasmā bhagavā akusalānaṁ dhammānaṁ
pahānaṁ vaṇṇeti.

[10] kusale cāvuso dhamme upasampajja viharato diṭṭhe ceva
dhamme dukkho vihāro abhavissa savighāto saupāyāso (pts. s iii, 9) sapariḷāho
kāyassa ca bhedā paraṁ maraṇā duggati pāṭikaṅkhā na yidaṁ bhagavā
kusalānaṁ dhammānaṁ upasampadaṁ vaṇṇeyya. yasmā ca kho āvuso kusale
dhamme upasampajja viharato diṭṭhe ceva dhamme sukho vihāro avighāto
anupāyāso apariḷāho kāyassa ca bhedā paraṁ maraṇā sugati
pāṭikaṅkhā tasmā bhagavā kusalānaṁ dhammānaṁ upasampadaṁ vaṇṇetīti.
idamavoca āyasmā sārīputto. attamanā te bhikkhū āyasmato
sārīputtassa bhāsitaṁ abhinandunti.

footnote: 1 po. yu. diṭṭheva.

page number: 012

[11] evamme sutaṁ ekaṁ samayaṁ āyasmā mahākaccāno 1-
avantīsu viharati kuraraghare 2- papāte 3- pabbate. atha kho haliddikāni 4-
gahapati yenāyasmā mahākaccāno tenupasaṅkami upasaṅkamitvā
āyasmantaṁ mahākaccānaṁ abhivādetvā ekamantaṁ nisīdi. ekamantaṁ
nisinno kho haliddikāni gahapati āyasmantaṁ mahākaccānaṁ etadavoca
vuttamidaṁ bhante bhagavā aṭṭhakavaggiye māgaṇḍiyapañhe
okaṁ pahāya aniketasārī
gāme akubbaṁ muni santhavāni
kāmehi ritto apurakkharāno
kathaṁ na viggayha janena kayirāti.
imassa nu kho bhante bhagavā saṅkhittena bhāsitassa kathaṁ
vitthārena attho daṭṭhabboti.

[12] rūpadhātu kho gahapati viññāṇassa oko
rūpadhāturāgavinibandhañca pana viññāṇaṁ okasārīti vuccati. vedanādhātu
kho gahapati viññāṇassa oko vedanādhāturāgavinibandhañca
pana viññāṇaṁ okasārīti vuccati. (pts. s iii, 10) saññādhātu kho gahapati
viññāṇassa oko saññādhāturāgavinibandhañca pana viññāṇaṁ
okasārīti vuccati. saṅkhāradhātu kho gahapati viññāṇassa oko
saṅkhāradhāturāgavinibandhañca pana viññāṇaṁ okasārīti vuccati.

footnote: 1 po. mahākaccāyano. 2 po. kuppaghare. 3 po. ma. pavatte. 4 sī. ma.
footnote: hāliddikāni.

page number: 013

evaṁ kho gahapati okasārī hoti.

[13] kathañca gahapati anokasārī hoti. rūpadhātuyā kho gahapati
yo chando yo rāgo yā nandi yā taṇhā ye upāyupādānā
cetaso adhiṭṭhānābhinivesānusayā te tathāgatassa pahīnā ucchinnamūlā
tālāvatthukatā 1- anabhāvaṅkatā 2- āyatiṁ anuppādadhammā tasmā
tathāgato anokasārīti vuccati. vedanādhātuyā kho gahapati.
saññādhātuyā kho gahapati. saṅkhāradhātuyā kho gahapati. viññāṇadhātuyā
kho gahapati yo chando yo rāgo yā nandi yā taṇhā
ye upāyupādānā cetaso adhiṭṭhānābhinivesānusayā te tathāgatassa
pahīnā ucchinnamūlā tālāvatthukatā anabhāvaṅkatā āyatiṁ anuppādadhammā
tasmā tathāgato anokasārīti vuccati. evaṁ kho gahapati
anokasārī hoti.

[14] kathañca gahapati niketasārī hoti. rūpanimittaniketavisāravinibandhā
kho gahapati niketasārīti vuccati. saddanimitta .pe.
gandhanimitta ... rasanimitta ... phoṭṭhabbanimitta ...
dhammanimittaniketavisāravinibandhā kho gahapati niketasārīti vuccati. evaṁ kho
gahapati niketasārī hoti.

[15] kathañca gahapati aniketasārī hoti. rūpanimittaniketavisāravinibandhā
kho gahapati tathāgatassa pahīnā ucchinnamūlā tālāvatthukatā
anabhāvaṅkatā āyatiṁ anuppādadhammā tasmā tathāgato aniketasārīti

footnote: 1 po. vatthugatā. 2 yu. anabhāvakatā.

page number: 014

vuccati. saddanimitta .pe. gandhanimitta ... rasanimitta ...
phoṭṭhabbanimitta ... dhammanimittaniketavisāravinibandhā kho gahapati
tathāgatassa pahīnā ucchinnamūlā tālāvatthukatā anabhāvaṅkatā (pts. s iii, 11) āyatiṁ
anuppādadhammā tasmā tathāgato aniketasārīti vuccati. evaṁ
kho gahapati aniketasārī hoti.

[16] kathañca gahapati gāme santhavajāto hoti. idha gahapati
ekacco gihīhi saṁsaṭṭho viharati sahanandī sahasokī sukhitesu sukhito
dukkhitesu dukkhito uppannesu kiccakaraṇīyesu attanā tesu yogaṁ
āpajjati. evaṁ kho gahapati gāme santhavajāto hoti.

[17] kathañca gahapati gāme na santhavajāto hoti. idha gahapati
bhikkhu gihīhi asaṁsaṭṭho viharati na sahanandī na sahasokī na sukhitesu
sukhito na dukkhitesu dukkhito uppannesu kiccakaraṇīyesu na attanā
tesu yogaṁ āpajjati. evaṁ kho gahapati gāme na santhavajāto hoti.

[18] kathañca gahapati kāmehi na ritto hoti. idha gahapati
ekacco kāmesu avītarāgo 1- hoti avītachando avītapemo
avītapipāso avītapariḷāho avītataṇho. evaṁ kho gahapati
kāmehi na ritto hoti.

[19] kathañca gahapati kāmehi ritto hoti. idha gahapati ekacco
kāmesu vītarāgo hoti vītachando vītapemo vītapipāso vītapariḷāho

footnote: 1 katthaci avigatarāgotyādipi pāṭho dissati.

page number: 015

vītataṇho. evaṁ kho gahapati kāmehi ritto hoti.

[20] kathañca gahapati purakkharāno 1- hoti. idha gahapati ekaccassa
evaṁ hoti evaṁrūpo siyaṁ anāgatamaddhānaṁ evaṁvedano siyaṁ
anāgatamaddhānaṁ evaṁsañño siyaṁ anāgatamaddhānaṁ evaṁsaṅkhāro
siyaṁ anāgatamaddhānaṁ evaṁviññāṇo siyaṁ anāgatamaddhānanti.
evaṁ kho gahapati purakkharāno hoti.

[21] kathañca gahapati apurakkharāno hoti. idha gahapati ekaccassa
na evaṁ hoti evaṁrūpo siyaṁ anāgatamaddhānaṁ evaṁvedano siyaṁ
anāgatamaddhānaṁ evaṁsañño siyaṁ anāgatamaddhānaṁ evaṁsaṅkhāro
siyaṁ anāgatamaddhānaṁ evaṁviññāṇo (pts. s iii, 12) siyaṁ anāgatamaddhānanti.
evaṁ kho gahapati apurakkharāno hoti.

[22] kathañca gahapati kathaṁ viggayha janena kattā hoti. idha
gahapati ekacco evarūpiṁ kathaṁ kattā hoti na tvaṁ imaṁ dhammavinayaṁ
ājānāsi ahaṁ imaṁ dhammavinayaṁ ājānāmi kiṁ tvaṁ imaṁ dhammavinayaṁ
ājānissasi micchāpaṭipanno tvamasi ahamasmi sammāpaṭipanno
pure vacanīyaṁ pacchā avaca pacchā vacanīyaṁ pure avaca sahitamme
asahitante adhiciṇṇante viparāvattaṁ āropito te vādo cara 2-
vādappamokkhāya niggahitosi nibbedhehi 3- vā sace pahosīti.
evaṁ kho gahapati kathaṁ viggayha janena kattā hoti.

footnote: 1 po. purekkharāno. 2 po. paravādappamokkhāya. 3 nibbeṭhehīti vā pāṭho.

page number: 016

[23] kathañca gahapati kathaṁ na viggayha janena kattā hoti.
idha gahapati bhikkhu na evarūpiṁ kathaṁ kattā hoti na tvaṁ imaṁ
dhammavinayaṁ ājānāsi ahaṁ imaṁ dhammavinayaṁ ājānāmi kiṁ tvaṁ imaṁ
dhammavinayaṁ ājānissasi micchāpaṭipanno tvamasi ahamasmi sammāpaṭipanno
pure vacanīyaṁ pacchā avaca pacchā vacanīyaṁ pure avaca
sahitamme asahitante adhiciṇṇante viparāvattaṁ āropito te
vādo cara vādappamokkhāya niggahitosi nibbedhehi vā sace
pahosīti. evaṁ kho gahapati kathaṁ na viggayha janena kattā hoti.

[24] iti kho gahapati yantaṁ vuttaṁ bhagavatā aṭṭhakavaggiye
māgaṇḍiyapañhe
okaṁ pahāya aniketasārī
gāme akubbaṁ muni santhavāni
kāmehi ritto apurakkharāno
kathaṁ na viggayha janena kayirāti.
imassa kho gahapati bhagavatā saṅkhittena bhāsitassa evaṁ vitthārena
attho daṭṭhabboti.

[25] evamme sutaṁ ekaṁ samayaṁ āyasmā mahākaccāno avantīsu
viharati kuraraghare papāte pabbate. (pts. s iii, 13) atha kho haliddikāni gahapati
yenāyasmā mahākaccāno tenupasaṅkami upasaṅkamitvā āyasmantaṁ
mahākaccānaṁ abhivādetvā ekamantaṁ nisīdi. ekamantaṁ nisinno kho

page number: 017

haliddikāni gahapati āyasmantaṁ mahākaccānaṁ etadavoca vuttamidaṁ
bhante bhagavatā sakkapañhe ye te samaṇabrāhmaṇā taṇhāsaṅkhayavimuttā
te accantaniṭṭhā accantayogakkhemino accantabrahmacārino
accantapariyosānā seṭṭhā devamanussānanti. imassa
nu kho bhante bhagavatā saṅkhittena bhāsitassa kathaṁ vitthārena attho
daṭṭhabboti.

[26] rūpadhātuyā kho gahapati yo chando yo rāgo yā nandi
yā taṇhā ye upāyupādānā cetaso adhiṭṭhānābhinivesānusayā
tesaṁ khayā virāgā nirodhā cāgā paṭinissaggā cittaṁ suvimuttanti
vuccati. vedanādhātuyā kho gahapati .pe. saññādhātuyā kho
gahapati. saṅkhāradhātuyā kho gahapati. viññāṇadhātuyā kho gahapati
yo chando yo rāgo yā nandi yā taṇhā ye upāyupādānā
cetaso adhiṭṭhānābhinivesānusayā tesaṁ khayā virāgā nirodhā cāgā
paṭinissaggā cittaṁ suvimuttanti vuccati. iti kho gahapati yantaṁ
vuttaṁ bhagavatā sakkapañhe ye te samaṇabrāhmaṇā taṇhāsaṅkhayavimuttā
te accantaniṭṭhā accantayogakkhemino accantabrahmacārino
accantapariyosānā seṭṭhā devamanussānanti. imassa
kho gahapati bhagavatā saṅkhittena bhāsitassa evaṁ vitthārena attho
daṭṭhabboti.

[27] evamme sutaṁ ekaṁ samayaṁ bhagavā sāvatthiyaṁ viharati

page number: 018

jetavane anāthapiṇḍikassa ārāme. tatra kho bhagavā bhikkhū
āmantesi bhikkhavoti. bhadanteti te bhikkhū bhagavato paccassosuṁ.
bhagavā etadavoca samādhiṁ bhikkhave bhāvetha. samāhito bhikkhave
bhikkhu yathābhūtaṁ pajānāti. kiñca 1- yathābhūtaṁ pajānāti. rūpassa
samudayañca atthaṅgamañca vedanāya samudayañca atthaṅgamañca
saññāya samudayañca atthaṅgamañca saṅkhārānaṁ samudayañca atthaṅgamañca
viññāṇassa samudayañca atthaṅgamañca.

[28] ko ca bhikkhave rūpassa samudayo ko 

[2]- vedanāya samudayo
ko saññāya samudayo ko saṅkhārānaṁ samudayo ko viññāṇassa
samudayo. idha bhikkhave abhinandati abhivadati ajjhosāya tiṭṭhati.
kiñca abhinandati abhivadati ajjhosāya tiṭṭhati. rūpaṁ abhinandati
abhivadati ajjhosāya tiṭṭhati tassa rūpaṁ abhinandato abhivadato
ajjhosāya tiṭṭhato uppajjati nandi yā rūpe nandi tadupādānaṁ
tassupādānapaccayā bhavo bhavapaccayā jāti jātipaccayā jarāmaraṇaṁ
sokaparidevadukkhadomanassupāyāsā sambhavanti. evametassa
kevalassa dukkhakkhandhassa samudayo hoti. vedanaṁ abhinandati .pe.
saññaṁ abhinandati .pe. saṅkhāre abhinandati .pe. viññāṇaṁ
abhinandati abhivadati ajjhosāya tiṭṭhati tassa viññāṇaṁ abhinandato
abhivadato ajjhosāya tiṭṭhato uppajjati nandi yā viññāṇe
nandi tadupādānaṁ tassupādānapaccayā bhavo bhavapaccayā jāti

footnote: 1 po. sabbattha kiñcīti dissati. 2 po. etthantare casaddo dissati. ito
footnote: paraṁ īdisameva.

page number: 019

.pe. evametassa kevalassa dukkhakkhandhassa samudayo hoti. ayaṁ
bhikkhave rūpassa samudayo ayaṁ vedanāya samudayo ayaṁ saññāya
samudayo ayaṁ saṅkhārānaṁ samudayo ayaṁ viññāṇassa samudayo.

[29] ko ca bhikkhave rūpassa atthaṅgamo ko vedanāya.
ko saññāya. ko saṅkhārānaṁ. ko viññāṇassa atthaṅgamo.
idha bhikkhave nābhinandati nābhivadati nājjhosāya tiṭṭhati. kiñca
nābhinandati nābhivadati nājjhosāya tiṭṭhati. rūpaṁ nābhinandati nābhivadati
nājjhosāya tiṭṭhati tassa rūpaṁ anabhinandato anabhivadato anajjhosāya
tiṭṭhato yā rūpe nandi sā nirujjhati tassa nandinirodhā upādānanirodho
upādānanirodhā bhavanirodho .pe. evametassa kevalassa
dukkhakkhandhassa nirodho hoti. vedanaṁ nābhinandati nābhivadati nājjhosāya
tiṭṭhati tassa vedanaṁ anabhinandato anabhivadato anajjhosāya
tiṭṭhato yā vedanāya nandi sā nirujjhati tassa nandinirodhā
upādānanirodho upādānanirodhā bhavanirodho bhavanirodhā jātinirodho
.pe. evametassa kevalassa dukkhakkhandhassa nirodho hoti.
saññaṁ nābhinandati .pe. saṅkhāre nābhinandati nābhivadati nājjhosāya
tiṭṭhati tassa saṅkhāre anabhinandato anabhivadato anajjhosāya
tiṭṭhato yā saṅkhāresu nandi sā nirujjhati tassa nandinirodhā
upādānanirodho upādānanirodhā bhavanirodho .pe. evametassa
kevalassa dukkhakkhandhassa nirodho hoti. viññāṇaṁ nābhinandati

page number: 020

nābhivadati nājjhosāya tiṭṭhati tassa viññāṇaṁ anabhinandato
anabhivadato anajjhosāya tiṭṭhato yā viññāṇe nandi sā nirujjhati
tassa nandinirodhā upādānanirodho .pe. evametassa kevalassa
dukkhakkhandhassa nirodho hoti. ayaṁ bhikkhave rūpassa atthaṅgamo
ayaṁ vedanāya atthaṅgamo ayaṁ saññāya atthaṅgamo ayaṁ saṅkhārānaṁ
atthaṅgamo ayaṁ viññāṇassa atthaṅgamoti.

[30] sāvatthiyaṁ 1-. tatra kho .pe. paṭisallāne 2- bhikkhave
yogamāpajjatha. paṭisallīno bhikkhave bhikkhu yathābhūtaṁ pajānāti. kiñca
yathābhūtaṁ pajānāti. rūpassa samudayañca atthaṅgamañca vedanāya
samudayañca atthaṅgamañca saññāya samudayañca atthaṅgamañca
saṅkhārānaṁ samudayañca atthaṅgamañca viññāṇassa samudayañca
atthaṅgamañca. (yathā paṭhamasutte vitthāro tathā vitthāretabbaṁ 3-).

[31] sāvatthiyaṁ. tatra kho .pe. upādānaparitassanañca 4- vo
bhikkhave desissāmi anupādānāparitassanañca 5- taṁ suṇātha sādhukaṁ
manasikarotha bhāsissāmīti. (pts. s iii, 16) evaṁ bhanteti kho te bhikkhū bhagavato
paccassosuṁ. bhagavā etadavoca

[32] kathañca bhikkhave upādānaparitassanā hoti. idha bhikkhave
assutavā puthujjano ariyānaṁ adassāvī ariyadhammassa akovido
ariyadhamme avinīto sappurisānaṁ adassāvī sappurisadhammassa akovido

footnote: 1 ma. sāvatthinidānaṁ. yu. sāvatthi. 2 po. paṭisallāno. 3 ma. yu.
footnote: vitthāretabbo. 4 ma. yu. upādāparitassanañca. 5 ma. yu. anupādāaparitassanañca.

page number: 021

sappurisadhamme avinīto rūpaṁ attato samanupassati rūpavantaṁ vā
attānaṁ attani vā rūpaṁ rūpasmiṁ vā attānaṁ tassa taṁ rūpaṁ
vipariṇamati aññathā hoti tassa rūpavipariṇāmaññathābhāvā
rūpavipariṇāmānuparivattiviññāṇaṁ hoti tassa rūpavipariṇāmānuparivattijā
paritassanādhammasamuppādā cittaṁ pariyādāya tiṭṭhanti cetaso pariyādānā
uttāsavā ca hoti vighātavā ca apekkhavā ca upādāya
ca paritassati. vedanaṁ attato samanupassati vedanāvantaṁ vā
attānaṁ attani vā vedanaṁ vedanāya vā attānaṁ tassa sā
vedanā vipariṇamati aññathā hoti tassa vedanāvipariṇāmaññathābhāvā
vedanāvipariṇāmānuparivattiviññāṇaṁ hoti tassa
vedanāvipariṇāmānuparivattijā paritassanādhammasamuppādā cittaṁ pariyādāya
tiṭṭhanti cetaso pariyādānā uttāsavā ca hoti vighātavā ca
apekkhavā ca upādāya ca paritassati. saññaṁ attato samanupassati
.pe. saṅkhāre attato samanupassati saṅkhāravantaṁ vā
attānaṁ attani vā saṅkhāre saṅkhāresu vā attānaṁ tassa
te saṅkhārā vipariṇamanti aññathā honti tassa saṅkhārānaṁ
vipariṇāmaññathābhāvā saṅkhāravipariṇāmānuparivattiviññāṇaṁ hoti
tassa saṅkhāravipariṇāmānuparivattijā paritassanādhammasamuppādā cittaṁ
pariyādāya tiṭṭhanti cetaso pariyādānā uttāsavā ca hoti
vighātavā ca apekkhavā ca upādāya ca paritassati. viññāṇaṁ

page number: 022

attato samanupassati viññāṇavantaṁ vā attānaṁ attani vā
viññāṇaṁ viññāṇasmiṁ vā attānaṁ tassa taṁ viññāṇaṁ
vipariṇamati aññathā hoti tassa (pts. s iii, 17) viññāṇavipariṇāmaññathābhāvā
viññāṇavipariṇāmānuparivattiviññāṇaṁ hoti tassa viññāṇavipariṇāmānuparivattijā
paritassanādhammasamuppādā cittaṁ pariyādāya
tiṭṭhanti cetaso pariyādānā uttāsavā ca hoti vighātavā ca
apekkhavā ca upādāya ca paritassati. evaṁ kho bhikkhave
upādānaparitassanā hoti.

[33] kathañca bhikkhave anupādānāparitassanā hoti. idha
bhikkhave sutavā ariyasāvako ariyānaṁ dassāvī ariyadhammassa kovido
ariyadhamme suvinīto sappurisānaṁ dassāvī sappurisadhammassa kovido
sappurisadhamme suvinīto na rūpaṁ attato samanupassati na rūpavantaṁ
vā attānaṁ na attani vā rūpaṁ na rūpasmiṁ vā attānaṁ tassa
taṁ rūpaṁ vipariṇamati aññathā hoti tassa rūpavipariṇāmaññathābhāvā
na rūpavipariṇāmānuparivattiviññāṇaṁ hoti tassa na rūpavipariṇāmānuparivattijā
paritassanādhammasamuppādā cittaṁ pariyādāya tiṭṭhanti
cetaso apariyādānā na ceva uttāsavā hoti na vighātavā na
apekkhavā anupādāya ca na paritassati. na vedanaṁ attato
samanupassati na vedanāvantaṁ vā attānaṁ na attani vā vedanaṁ
na vedanāya vā attānaṁ tassa sā vedanā vipariṇamati aññathā

page number: 023

hoti tassa vedanāvipariṇāmaññathābhāvā na vedanāvipariṇāmānuparivattiviññāṇaṁ
hoti tassa na vedanāvipariṇāmānuparivattijā
paritassanādhammasamuppādā cittaṁ pariyādāya tiṭṭhanti cetaso
apariyādānā na ceva uttāsavā hoti na vighātavā na apekkhavā
anupādāya ca na paritassati. na saññaṁ .pe. na saṅkhāre
attato samanupassati na saṅkhāravantaṁ vā attānaṁ na attani
vā saṅkhāre na saṅkhāresu vā attānaṁ tassa te saṅkhārā
vipariṇamanti aññathā honti tassa saṅkhāravipariṇāmaññathābhāvā
na saṅkhāravipariṇāmānuparivattiviññāṇaṁ hoti tassa na saṅkhāra-
vipariṇāmānuparivattijā (pts. s iii, 18) paritassanādhammasamuppādā cittaṁ pariyādāya
tiṭṭhanti cetaso apariyādānā na ceva uttāsavā hoti na
vighātavā na apekkhavā anupādāya ca na paritassati. na viññāṇaṁ
attato samanupassati na viññāṇavantaṁ vā attānaṁ na attani
vā viññāṇaṁ na viññāṇasmiṁ vā attānaṁ tassa taṁ viññāṇaṁ
vipariṇamati aññathā hoti tassa viññāṇavipariṇāmaññathābhāvā
na viññāṇavipariṇāmānuparivattiviññāṇaṁ hoti tassa na viññāṇa-
vipariṇāmānuparivattijā paritassanādhammasamuppādā cittaṁ pariyādāya
tiṭṭhanti cetaso apariyādānā na ceva uttāsavā hoti na
vighātavā na apekkhavā anupādāya ca na paritassati. evaṁ
kho bhikkhave anupādānāparitassanā hotīti.

page number: 024

[34] sāvatthiyaṁ. tatra kho .pe. upādānaparitassanañca
vo bhikkhave desissāmi anupādānāparitassanañca taṁ suṇātha
.pe. kathañca bhikkhave upādānaparitassanā hoti. idha bhikkhave
assutavā puthujjano rūpaṁ etaṁ mama esohamasmi eso me
attāti samanupassati tassa taṁ rūpaṁ vipariṇamati aññathā hoti
tassa rūpavipariṇāmaññathābhāvā uppajjanti sokaparidevadukkhadomanassupāyāsā.
vedanaṁ etaṁ mama .pe. saññaṁ etaṁ mama .pe.
saṅkhāre etaṁ mama .pe. viññāṇaṁ etaṁ mama esohamasmi
eso me attāti samanupassati tassa taṁ viññāṇaṁ vipariṇamati
aññathā hoti tassa viññāṇavipariṇāmaññathābhāvā uppajjanti
sokaparidevadukkhadomanassupāyāsā. evaṁ kho bhikkhave upādānaparitassanā
hoti.

[35] kathañca bhikkhave anupādānāparitassanā hoti. (pts. s iii, 19) idha
bhikkhave sutavā ariyasāvako rūpaṁ netaṁ mama nesohamasmi na
meso attāti samanupassati tassa taṁ rūpaṁ vipariṇamati aññathā
hoti tassa rūpavipariṇāmaññathābhāvā nuppajjanti sokaparideva-
dukkhadomanassupāyāsā. vedanaṁ netaṁ mama. saññaṁ netaṁ mama.
saṅkhāre netaṁ mama. viññāṇaṁ netaṁ mama nesohamasmi na
meso attāti samanupassati tassa taṁ viññāṇaṁ vipariṇamati
aññathā hoti tassa viññāṇavipariṇā maññathābhāvā nuppajjanti

page number: 025

sokaparidevadukkhadomanassupāyāsā. evaṁ kho bhikkhave
anupādānāparitassanā hotīti.

[36] sāvatthiyaṁ. tatra kho .pe. rūpaṁ bhikkhave aniccaṁ
atītānāgataṁ ko pana vādo paccuppannassa. evaṁ passaṁ
bhikkhave sutavā ariyasāvako atītasmiṁ rūpasmiṁ anapekkho hoti
anāgataṁ rūpaṁ nābhinandati paccuppannassa rūpassa nibbidāya virāgāya
nirodhāya paṭipanno hoti. vedanā aniccā .pe. saññā
aniccā .pe. saṅkhārā aniccā atītānāgatā ko pana vādo
paccuppannānaṁ. evaṁ passaṁ bhikkhave sutavā ariyasāvako atītesu
saṅkhāresu anapekkho hoti anāgate saṅkhāre nābhinandati paccuppannānaṁ
saṅkhārānaṁ nibbidāya virāgāya nirodhāya paṭipanno hoti.
viññāṇaṁ aniccaṁ atītānāgataṁ ko pana vādo paccuppannassa.
evaṁ passaṁ bhikkhave sutavā ariyasāvako atītasmiṁ viññāṇasmiṁ
anapekkho hoti anāgataṁ viññāṇaṁ nābhinandati paccuppannassa
viññāṇassa nibbidāya virāgāya nirodhāya paṭipanno hotīti.

[37] sāvatthiyaṁ. tatra kho .pe. rūpaṁ bhikkhave dukkhaṁ atītānāgataṁ
ko pana (pts. s iii, 20) vādo paccuppannassa. evaṁ passaṁ bhikkhave
sutavā ariyasāvako atītasmiṁ rūpasmiṁ anapekkho hoti anāgataṁ rūpaṁ
nābhinandati paccuppannassa rūpassa nibbidāya virāgāya nirodhāya paṭipanno
hoti. vedanā dukkhā. saññā dukkhā. saṅkhārā dukkhā.

page number: 026

viññāṇaṁ dukkhaṁ atītānāgataṁ ko pana vādo paccuppannassa.
evaṁ passaṁ bhikkhave sutavā ariyasāvako atītasmiṁ viññāṇasmiṁ
anapekkho hoti anāgataṁ viññāṇaṁ nābhinandati paccuppannassa
viññāṇassa nibbidāya virāgāya nirodhāya paṭipanno hotīti.

[38] sāvatthiyaṁ. tatra kho .pe. rūpaṁ bhikkhave anattā
atītānāgataṁ ko pana vādo paccuppannassa. evaṁ passaṁ bhikkhave
sutavā ariyasāvako atītasmiṁ rūpasmiṁ anapekkho hoti anāgataṁ rūpaṁ
nābhinandati paccuppannassa rūpassa nibbidāya virāgāya nirodhāya
paṭipanno hoti. vedanā anattā. saññā anattā.
saṅkhārā anattā. viññāṇaṁ anattā atītānāgataṁ ko pana
vādo paccuppannassa. evaṁ passaṁ bhikkhave sutavā ariyasāvako
atītasmiṁ viññāṇasmiṁ anapekkho hoti anāgataṁ viññāṇaṁ
nābhinandati paccuppannassa viññāṇassa nibbidāya virāgāya
nirodhāya paṭipanno hotīti.
nakulapitavaggo paṭhamo.
tassuddānaṁ
nakulapitā devadahā dvepi haliddikāni ca
samādhi paṭisallānaṁ 1- (pts. s iii, 21) upādānaparitassanā 2- duve
atītānāgatapaccuppannā vaggo tena pavuccati.
---------

footnote: 1 ma. yu. paṭisallānā. 2 po. ma. upādāparitassanā.

page number: 027

khandhasaṁyuttassa mūlapaṇṇāsake aniccavaggo dutiyo

[39] evamme sutaṁ sāvatthiyaṁ. tatra kho. rūpaṁ bhikkhave
aniccaṁ vedanā aniccā saññā aniccā saṅkhārā aniccā
viññāṇaṁ aniccaṁ. evaṁ passaṁ bhikkhave sutavā ariyasāvako
rūpasmiṁpi nibbindati vedanāyapi nibbindati saññāyapi nibbindati
saṅkhāresupi nibbindati viññāṇasmiṁpi nibbindati nibbindaṁ virajjati
virāgā vimuccati. vimuttasmiṁ vimuttamiti 1- ñāṇaṁ hoti. khīṇā
jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānātīti.

[40] sāvatthiyaṁ. tatra kho. rūpaṁ bhikkhave dukkhaṁ vedanā
dukkhā saññā dukkhā saṅkhārā dukkhā viññāṇaṁ dukkhaṁ.
evaṁ passaṁ .pe. nāparaṁ itthattāyāti pajānātīti.

[41] sāvatthiyaṁ. tatra kho. rūpaṁ bhikkhave anattā vedanā
anattā saññā anattā saṅkhārā anattā viññāṇaṁ
anattā. evaṁ passaṁ bhikkhave sutavā ariyasāvako rūpasmiṁpi
nibbindati vedanāyapi nibbindati saññāyapi nibbindati
saṅkhāresupi nibbindati viññāṇasmiṁpi nibbindati nibbindaṁ virajjati
virāgā vimuccati. vimuttasmiṁ vimuttamiti ñāṇaṁ hoti. khīṇā

footnote: 1 vimuttamhītītī vā pāṭho.

page number: 028

jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānātīti.

[42] (pts. s iii, 22) sāvatthiyaṁ. tatra kho. rūpaṁ bhikkhave aniccaṁ yadaniccaṁ
taṁ dukkhaṁ yaṁ dukkhaṁ tadanattā yadanattā taṁ netaṁ mama nesohamasmi
na meso attāti evametaṁ yathābhūtaṁ sammappaññāya daṭṭhabbaṁ.
vedanā aniccā yadaniccaṁ taṁ dukkhaṁ yaṁ dukkhaṁ tadanattā yadanattā
taṁ netaṁ mama nesohamasmi na meso attāti evametaṁ yathābhūtaṁ
sammappaññāya daṭṭhabbaṁ. saññā aniccā .pe. saṅkhārā
aniccā .pe. viññāṇaṁ aniccaṁ yadaniccaṁ taṁ dukkhaṁ yaṁ dukkhaṁ
tadanattā yadanattā taṁ netaṁ mama nesohamasmi na meso attāti
evametaṁ yathābhūtaṁ sammappaññāya daṭṭhabbaṁ. evaṁ passaṁ .pe.
nāparaṁ itthattāyāti pajānātīti.

[43] sāvatthiyaṁ. tatra kho. rūpaṁ bhikkhave dukkhaṁ yaṁ dukkhaṁ
tadanattā yadanattā taṁ netaṁ mama nesohamasmi na meso attāti
evametaṁ yathābhūtaṁ sammappaññāya daṭṭhabbaṁ. vedanā dukkhā.
saññā dukkhā. saṅkhārā dukkhā. viññāṇaṁ dukkhaṁ yaṁ dukkhaṁ
tadanattā yadanattā taṁ netaṁ mama nesohamasmi na meso
attāti evametaṁ yathābhūtaṁ sammappaññāya daṭṭhabbaṁ. evaṁ passaṁ
.pe. nāparaṁ itthattāyāti pajānātīti.

[44] sāvatthiyaṁ. tatra kho. rūpaṁ bhikkhave anattā taṁ netaṁ

page number: 029

mama nesohamasmi na meso attāti evametaṁ yathābhūtaṁ sammappaññāya
daṭṭhabbaṁ .pe. evaṁ passaṁ bhikkhave .pe. nāparaṁ
itthattāyāti pajānātīti.

[45] sāvatthiyaṁ. tatra kho. rūpaṁ bhikkhave aniccaṁ yopi
hetu yopi paccayo rūpassa uppādāya sopi anicco. aniccasambhūtaṁ
bhikkhave rūpaṁ kuto niccaṁ bhavissati. vedanā aniccā
yopi hetu yopi paccayo vedanāya uppādāya sopi anicco.
aniccasambhūtā bhikkhave vedanā kuto niccā bhavissati. saññā
aniccā. saṅkhārā aniccā yopi hetu yopi paccayo saṅkhārānaṁ
uppādāya sopi anicco. aniccasambhūtā bhikkhave saṅkhārā
kuto niccā bhavissanti. viññāṇaṁ aniccaṁ yopi hetu yopi
paccayo viññāṇassa uppādāya sopi anicco. aniccasambhūtaṁ
bhikkhave viññāṇaṁ kuto niccaṁ bhavissati. evaṁ passaṁ .pe.
nāparaṁ itthattāyāti pajānātīti.

[46] sāvatthiyaṁ. tatra kho. rūpaṁ bhikkhave dukkhaṁ yopi
hetu yopi paccayo rūpassa uppādāya sopi dukkho. dukkhasambhūtaṁ
bhikkhave rūpaṁ kuto sukhaṁ bhavissati. vedanā dukkhā.
saññā dukkhā. saṅkhārā dukkhā. (pts. s iii, 24) viññāṇaṁ dukkhaṁ yopi
hetu yopi paccayo viññāṇassa uppādāya sopi dukkho.
dukkhasambhūtaṁ bhikkhave viññāṇaṁ kuto sukhaṁ bhavissati. evaṁ passaṁ

page number: 030

.pe. nāparaṁ itthattāyāti pajānātīti.

[47] sāvatthiyaṁ. tatra kho. rūpaṁ bhikkhave anattā yopi hetu
yopi paccayo rūpassa uppādāya sopi anattā. anattasambhūtaṁ
bhikkhave rūpaṁ kuto attā bhavissati. vedanā anattā. saññā
anattā. saṅkhārā anattā. viññāṇaṁ anattā yopi hetu
yopi paccayo viññāṇassa uppādāya sopi anattā anattasambhūtaṁ
bhikkhave viññāṇaṁ kuto attā bhavissati. evaṁ passaṁ
.pe. nāparaṁ itthattāyāti pajānātīti.

[48] sāvatthiyaṁ. ārāme. atha kho āyasmā ānando
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinno kho āyasmā ānando
bhagavantaṁ etadavoca nirodho nirodhoti bhante vuccati katamesānaṁ
kho bhante dhammānaṁ nirodho 1- nirodhoti vuccatīti. rūpaṁ kho ānanda
aniccaṁ saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ nirodhadhammaṁ
tassa nirodho nirodhoti vuccati. vedanā aniccā saṅkhatā
paṭiccasamuppannā khayadhammā vayadhammā virāgadhammā nirodhadhammā
tassā nirodho nirodhoti vuccati. saññā aniccā. saṅkhārā
aniccā saṅkhatā paṭiccasamuppannā (pts. s iii, 25) khayadhammā vayadhammā virāgadhammā
nirodhadhammā tesaṁ nirodho nirodhoti vuccati. viññāṇaṁ aniccaṁ
saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ nirodhadhammaṁ

footnote: 1 yu. sabbattha nirodhāti dissati.

page number: 031

tassa nirodho nirodhoti vuccati. imesaṁ kho ānanda dhammānaṁ
nirodho nirodhoti vuccatīti.
aniccavaggo dutiyo.
tassuddānaṁ
aniccaṁ dukkhaṁ anattā yadaniccāpare tayo
hetunāpi tayo vuttā ānandena ca te dasāti.
----------

page number: 032

khandhasaṁyuttassa mūlapaṇṇāsake bhāravaggo tatiyo

[49] sāvatthiyaṁ. tatra kho. bhārañca vo bhikkhave desissāmi
bhārahārañca 

[1]- bhāranikkhepanañca taṁ suṇātha .pe. etadavoca
katamo ca bhikkhave bhāro. pañcupādānakkhandhātissa vacanīyaṁ.
bhārādānañca ayaṁ katame pañca. rūpūpādānakkhandho vedanūpādānakkhandho
saññūpādānakkhandho saṅkhārūpādānakkhandho viññāṇūpādānakkhandho.
ayaṁ vuccati bhikkhave bhāro.

[50] katamo ca bhikkhave bhārahāro. puggalotissa vacanīyaṁ.
svāyaṁ āyasmā evaṁnāmo evaṁgotto. ayaṁ vuccati bhikkhave
bhārahāro.

[51] (pts. s iii, 26) katamañca bhikkhave bhārādānaṁ. yāyaṁ taṇhā ponobbhavikā
nandirāgasahagatā tatratatrābhinandinī. seyyathīdaṁ. kāmataṇhā
bhavataṇhā vibhavataṇhā. idaṁ vuccati bhikkhave bhārādānaṁ.

[52] katamañca bhikkhave bhāranikkhepanaṁ. yo tassā yeva taṇhāya
asesavirāganirodho cāgo paṭinissaggo mutti anālayo. idaṁ vuccati
bhikkhave bhāranikkhepananti. idamavoca bhagavā idaṁ vatvāna sugato
athāparaṁ etadavoca satthā

[53] bhārā have pañcakkhandhā bhārahāro ca puggalo
bhārādānaṁ dukkhaṁ loke bhāranikkhepanaṁ sukhaṁ

footnote: 1 po. ma. yu. etthantare bhārādānañcāti dissati.

page number: 033

nikkhipitvā garuṁ bhāraṁ aññaṁ bhāraṁ anādiya
samūlaṁ taṇhaṁ abbuyha nicchāto parinibbutoti.

[54] sāvatthiyaṁ. tatra kho. pariññeyye ca bhikkhave
dhamme desessāmi pariññañca taṁ suṇātha. katame ca bhikkhave
pariññeyyā dhammā. rūpaṁ bhikkhave pariññeyyo 1- dhammo vedanā
pariññeyyo dhammo saññā pariññeyyo dhammo saṅkhārā
pariññeyyo dhammo viññāṇaṁ pariññeyyo dhammo. ime
vuccanti bhikkhave pariññeyyā dhammā.

[55] katamā ca bhikkhave pariññā. yo bhikkhave rāgakkhayo
dosakkhayo mohakkhayo. ayaṁ vuccati bhikkhave pariññāti.

[56] sāvatthiyaṁ. tatra kho. (pts. s iii, 27) rūpaṁ bhikkhave anabhijānaṁ
aparijānaṁ avirājayaṁ appajahaṁ abhabbo dukkhakkhayāya vedanaṁ anabhijānaṁ
aparijānaṁ avirājayaṁ appajahaṁ abhabbo dukkhakkhayāya saññaṁ anabhijānaṁ
.pe. saṅkhāre anabhijānaṁ aparijānaṁ avirājayaṁ appajahaṁ abhabbo
dukkhakkhayāya viññāṇaṁ anabhijānaṁ aparijānaṁ avirājayaṁ appajahaṁ
abhabbo dukkhakkhayāya.

[57] rūpañca kho bhikkhave abhijānaṁ parijānaṁ virājayaṁ pajahaṁ
bhabbo dukkhakkhayāya vedanaṁ abhijānaṁ. saññaṁ. saṅkhāre.
viññāṇaṁ abhijānaṁ parijānaṁ virājayaṁ pajahaṁ bhabbo dukkhakkhayāyāti.

[58] sāvatthiyaṁ. tatra kho. yo bhikkhave rūpasmiṁ chandarāgo

footnote: 1 po. sabbattha pariññeyyā dhammāti dissati.

page number: 034

taṁ pajahatha evaṁ taṁ rūpaṁ pahīnaṁ bhavissati ucchinnamūlaṁ tālāvatthukataṁ
anabhāvaṅkataṁ āyatiṁ anuppādadhammaṁ. yo vedanāya chandarāgo taṁ
pajahatha evaṁ sā vedanā pahīnā bhavissati ucchinnamūlā tālāvatthukatā
anabhāvaṅkatā āyatiṁ anuppādadhammā. yo saññāya
chandarāgo taṁ pajahatha evaṁ sā saññā pahīnā bhavissati ucchinnamūlā
tālāvatthukatā anabhāvaṅkatā āyatiṁ anuppādadhammā. yo
saṅkhāresu chandarāgo taṁ pajahatha evaṁ te saṅkhārā pahīnā bhavissanti
ucchinnamūlā tālāvatthukatā anabhāvaṅkatā āyatiṁ anuppādadhammā.
yo viññāṇasmiṁ chandarāgo taṁ pajahatha evaṁ taṁ viññāṇaṁ pahīnaṁ
bhavissati ucchinnamūlaṁ tālāvatthukataṁ anabhāvaṅkataṁ āyatiṁ
anuppādadhammanti.

[59] sāvatthiyaṁ. tatra kho. pubbeva me bhikkhave sambodhā
anabhisambuddhassa bodhisattasseva sato etadahosi ko nu kho
rūpassa assādo ko ādīnavo kiṁ nissaraṇaṁ. ko vedanāya
assādo ko ādīnavo kiṁ nissaraṇaṁ. ko saññāya assādo
ko ādīnavo kiṁ nissaraṇaṁ. ko saṅkhārānaṁ assādo ko ādīnavo
kiṁ nissaraṇaṁ. ko viññāṇassa assādo ko ādīnavo kiṁ
nissaraṇanti. (pts. s iii, 28) tassa mayhaṁ bhikkhave etadahosi yaṁ kho rūpaṁ paṭicca
uppajjati sukhaṁ somanassaṁ ayaṁ rūpassa assādo yaṁ rūpaṁ aniccaṁ
dukkhaṁ vipariṇāmadhammaṁ ayaṁ rūpassa ādīnavo yo rūpasmiṁ chandarāgavinayo

page number: 035

chandarāgappahānaṁ idaṁ rūpassa nissaraṇaṁ. yaṁ vedanaṁ
paṭicca uppajjati sukhaṁ somanassaṁ ayaṁ vedanāya assādo yā 1-
vedanā aniccā dukkhā vipariṇāmadhammā ayaṁ vedanāya ādīnavo yo
vedanāya chandarāgavinayo chandarāgappahānaṁ idaṁ vedanāya nissaraṇaṁ.
yaṁ saññaṁ paṭicca uppajjati. yaṁ saṅkhāre paṭicca uppajjati sukhaṁ
somanassaṁ ayaṁ saṅkhārānaṁ assādo ye saṅkhārā aniccā dukkhā
vipariṇāmadhammā ayaṁ saṅkhārānaṁ ādīnavo yo saṅkhāresu
chandarāgavinayo chandarāgappahānaṁ idaṁ saṅkhārānaṁ nissaraṇaṁ. yaṁ
viññāṇaṁ paṭicca uppajjati sukhaṁ somanassaṁ ayaṁ viññāṇassa
assādo yaṁ viññāṇaṁ aniccaṁ dukkhaṁ vipariṇāmadhammaṁ ayaṁ
viññāṇassa ādīnavo yo viññāṇasmiṁ chandarāgavinayo
chandarāgappahānaṁ idaṁ viññāṇassa nissaraṇaṁ.

[60] yāvakīvañcāhaṁ bhikkhave imesaṁ pañcannaṁ upādānakkhandhānaṁ
evaṁ assādañca assādato ādīnavañca ādīnavato nissaraṇañca
nissaraṇato yathābhūtaṁ na abbhaññāsiṁ neva tāvāhaṁ bhikkhave sadevake
loke samārake sabrahmake sassamaṇabrāhmaṇiyā pajāya sadevamanussāya
anuttaraṁ sammāsambodhiṁ abhisambuddho 2- paccaññāsiṁ.
yato ca khohaṁ bhikkhave imesaṁ pañcannaṁ upādānakkhandhānaṁ evaṁ
assādañca assādato ādīnavañca ādīnavato nissaraṇañca
nissaraṇato yathābhūtaṁ abbhaññāsiṁ athāhaṁ bhikkhave sadevake loke

footnote: 1 po ma. yaṁ. 2 ma. yu. abhisambuddhoti.

page number: 036

samārake sabrahmake sassamaṇabrāhmaṇiyā pajāya sadevamanussāya
anuttaraṁ sammāsambodhiṁ abhisambuddho paccaññāsiṁ. Ñāṇañca pana
me dassanaṁ udapādi akuppā me vimutti ayamantimā jāti
natthidāni punabbhavoti.

[61] (pts. s iii, 29) sāvatthiyaṁ. tatra kho. rūpassāhaṁ bhikkhave assādapariyesanaṁ
acariṁ yo rūpassa assādo tadajjhagamaṁ yāvatā rūpassa
assādo paññāya me so sudiṭṭho. rūpassāhaṁ bhikkhave ādīnavapariyesanaṁ
acariṁ yo rūpassa ādīnavo tadajjhagamaṁ yāvatā rūpassa
ādīnavo paññāya me so sudiṭṭho. rūpassāhaṁ bhikkhave nissaraṇapariyesanaṁ
acariṁ yaṁ rūpassa nissaraṇaṁ tadajjhagamaṁ yāvatā rūpassa
nissaraṇaṁ paññāya me taṁ sudiṭṭhaṁ. vedanāyāhaṁ bhikkhave.
saññāyāhaṁ bhikkhave. saṅkhārānāhaṁ bhikkhave. viññāṇassāhaṁ
bhikkhave assādapariyesanaṁ acariṁ yo viññāṇassa assādo tadajjhagamaṁ
yāvatā viññāṇassa assādo paññāya me so sudiṭṭho.
viññāṇassāhaṁ bhikkhave ādīnavapariyesanaṁ acariṁ yo viññāṇassa
ādīnavo tadajjhagamaṁ yāvatā viññāṇassa ādīnavo paññāya
me so sudiṭṭho. viññāṇassāhaṁ bhikkhave nissaraṇapariyesanaṁ
acariṁ yaṁ viññāṇassa nissaraṇaṁ tadajjhagamaṁ yāvatā viññāṇassa
nissaraṇaṁ paññāya me taṁ sudiṭṭhaṁ.
yāvakīvañcāhaṁ bhikkhave imesaṁ pañcannaṁ upādānakkhandhānaṁ

page number: 037

assādañca assādato ādīnavañca ādīnavato nissaraṇañca nissaraṇato
yathābhūtaṁ na abbhaññāsiṁ .pe. paccaññāsiṁ 1-. Ñāṇañca pana
me dassanaṁ udapādi akuppā me vimutti ayamantimā jāti
natthidāni punabbhavoti.

[62] sāvatthiyaṁ. tatra kho. no cedaṁ bhikkhave rūpassa
assādo abhavissa na (pts. s iii, 30) yidaṁ sattā rūpasmiṁ sārajjeyyuṁ. yasmā
ca kho bhikkhave atthi rūpassa assādo tasmā sattā rūpasmiṁ
sārajjanti. no cedaṁ bhikkhave rūpassa ādīnavo abhavissa na
yidaṁ sattā rūpasmiṁ nibbindeyyuṁ. yasmā ca kho bhikkhave atthi
rūpassa ādīnavo tasmā sattā rūpasmiṁ nibbindanti. no
cedaṁ bhikkhave rūpassa nissaraṇaṁ abhavissa na yidaṁ sattā rūpasmā
nissareyyuṁ. yasmā ca kho bhikkhave atthi rūpassa nissaraṇaṁ
tasmā sattā rūpasmā nissaranti. no cedaṁ bhikkhave vedanāya
assādo abhavissa .pe. no cedaṁ bhikkhave saññāya. no
cedaṁ bhikkhave saṅkhārānaṁ assādo abhavissa na yidaṁ sattā saṅkhāresu
sārajjeyyuṁ. yasmā ca kho bhikkhave atthi saṅkhārānaṁ assādo
tasmā sattā saṅkhāresu sārajjanti. no cedaṁ bhikkhave saṅkhārānaṁ
ādīnavo abhavissa na yidaṁ sattā saṅkhāresu nibbindeyyuṁ.
yasmā ca kho bhikkhave atthi saṅkhārānaṁ ādīnavo tasmā sattā
saṅkhāresu nibbindanti. no cedaṁ bhikkhave saṅkhārānaṁ nissaraṇaṁ

footnote: 1 po. yu. abbhaññāsiṁ.

page number: 038

abhavissa na yidaṁ sattā saṅkhārehi nissareyyuṁ. yasmā ca kho
bhikkhave atthi saṅkhārānaṁ nissaraṇaṁ tasmā sattā saṅkhārehi
nissaranti. no cedaṁ bhikkhave viññāṇassa assādo abhavissa
na yidaṁ sattā viññāṇasmiṁ sārajjeyyuṁ. yasmā ca kho
bhikkhave atthi viññāṇassa assādo tasmā sattā viññāṇasmiṁ
sārajjanti. no cedaṁ bhikkhave viññāṇassa ādīnavo abhavissa na
yidaṁ sattā viññāṇasmiṁ nibbindeyyuṁ. yasmā ca kho bhikkhave atthi
viññāṇassa ādīnavo tasmā sattā viññāṇasmiṁ nibbindanti.
no cedaṁ bhikkhave viññāṇassa nissaraṇaṁ abhavissa na yidaṁ sattā
viññāṇasmā nissareyyuṁ. yasmā ca kho bhikkhave atthi viññāṇassa
nissaraṇaṁ tasmā sattā viññāṇasmā nissaranti.

[63] yāvakīvañca bhikkhave sattā imesaṁ pañcannaṁ upādānakkhandhānaṁ
assādañca assādato ādīnavañca ādīnavato nissaraṇañca
nissaraṇato yathābhūtaṁ na abbhaññiṁsu 1- neva tāva bhikkhave sattā
sadevake 2- loke samārake (pts. s iii, 31) sabrahmake sassamaṇabrāhmaṇiyā pajāya
sadevamanussāya nissaṭā visaññuttā vippamuttā vimariyādikatena
cetasā vihariṁsu 3-. yato ca kho bhikkhave sattā imesaṁ pañcannaṁ
upādānakkhandhānaṁ assādañca assādato ādīnavañca ādīnavato
nissaraṇañca nissaraṇato yathābhūtaṁ abbhaññiṁsu atha bhikkhave sattā
sadevake 4- loke samārake sabrahmake sassamaṇabrāhmaṇiyā pajāya

footnote: 1 ma. yu. abbhaññaṁsu. 2-4 ma. yu. sadevakā lokā samārakā sabrahmakā ....
footnote: 3 po. vicariṁsu.

page number: 039

sadevamanussāya nissaṭā visaññuttā vippamuttā vimariyādikatena
cetasā viharantīti.

[64] sāvatthiyaṁ. tatra kho. yo bhikkhave rūpaṁ abhinandati
dukkhaṁ so abhinandati yo dukkhaṁ abhinandati aparimutto so
dukkhasmāti vadāmi. yo vedanaṁ abhinandati. yo saññaṁ
abhinandati. yo saṅkhāre abhinandati. yo viññāṇaṁ abhinandati
dukkhaṁ so abhinandati yo dukkhaṁ abhinandati aparimutto so
dukkhasmāti vadāmi.

[65] yo ca kho bhikkhave rūpaṁ nābhinandati dukkhaṁ so nābhinandati
yo dukkhaṁ nābhinandati parimutto so dukkhasmāti vadāmi. yo
vedanaṁ nābhinandati. yo saññaṁ nābhinandati. yo saṅkhāre
nābhinandati. yo viññāṇaṁ nābhinandati dukkhaṁ so nābhinandati
yo dukkhaṁ nābhinandati parimutto so dukkhasmāti vadāmīti.

[66] sāvatthiyaṁ. tatra kho. yo bhikkhave rūpassa uppādo
ṭhiti abhinibbatti pātubhāvo (pts. s iii, 32) dukkhasseso uppādo rogānaṁ ṭhiti
jarāmaraṇassa pātubhāvo. yo vedanāya. yo saññāya. yo
saṅkhārānaṁ. yo viññāṇassa uppādo ṭhiti abhinibbatti pātubhāvo
dukkhasseso uppādo rogānaṁ ṭhiti jarāmaraṇassa pātubhāvo.

[67] yo ca bhikkhave rūpassa nirodho vūpasamo atthaṅgamo
dukkhasseso nirodho rogānaṁ vūpasamo jarāmaraṇassa atthaṅgamo. yo

page number: 040

vedanāya. yo saññāya. yo saṅkhārānaṁ. yo viññāṇassa
nirodho vūpasamo atthaṅgamo dukkhasseso nirodho rogānaṁ vūpasamo
jarāmaraṇassa atthaṅgamoti.

[68] sāvatthiyaṁ. tatra kho. aghañca vo bhikkhave desessāmi
aghamūlañca taṁ suṇātha. katamañca bhikkhave aghaṁ. rūpaṁ bhikkhave
aghaṁ vedanā aghaṁ saññā aghaṁ saṅkhārā aghaṁ viññāṇaṁ
aghaṁ. idaṁ vuccati bhikkhave aghaṁ.

[69] katamañca bhikkhave aghamūlaṁ. yāyaṁ taṇhā ponobbhavikā
nandirāgasahagatā tatratatrābhinandinī. seyyathīdaṁ. kāmataṇhā
bhavataṇhā vibhavataṇhā. idaṁ vuccati bhikkhave aghamūlanti.

[70] sāvatthiyaṁ. tatra kho. pabhaṅguñca bhikkhave desissāmi
appabhaṅguñca taṁ suṇātha. kiñca bhikkhave pabhaṅgu kiṁ 1- appabhaṅgu.
rūpaṁ bhikkhave pabhaṅgu yo tassa nirodho vūpasamo atthaṅgamo
idaṁ appabhaṅgu. vedanā pabhaṅgu yo tassā nirodho vūpasamo
atthaṅgamo idaṁ appabhaṅgu. saññā pabhaṅgu. saṅkhārā
pabhaṅgu yo tesaṁ nirodho vūpasamo atthaṅgamo idaṁ appabhaṅgu.
viññāṇaṁ pabhaṅgu yo tassa nirodho vūpasamo atthaṅgamo idaṁ
appabhaṅgūti.
bhāravaggo tatiyo.

footnote: 1 yu. kiñca.

page number: 041

tassuddānaṁ
bhāraṁ pariññaṁ parijānaṁ chandarāgaṁ catutthakaṁ
assādā ca tayo vuttā abhinandanamaṭṭhamaṁ
uppādaṁ aghamūlaṁ ca ekādasamo pabhaṅgūti.
-------------

page number: 042

khandhasaṁyuttassa mūlapaṇṇāsake natumhākavaggo catuttho

[71] sāvatthiyaṁ. tatra kho. yaṁ bhikkhave na tumhākaṁ taṁ
pajahatha taṁ vo pahīnaṁ hitāya sukhāya bhavissati. kiñca bhikkhave
na tumhākaṁ. rūpaṁ bhikkhave na tumhākaṁ taṁ pajahatha taṁ vo pahīnaṁ
hitāya sukhāya bhavissati. vedanā na tumhākaṁ taṁ pajahatha sā
vo pahīnā hitāya sukhāya bhavissati. saññā na tumhākaṁ.
saṅkhārā na tumhākaṁ te pajahatha te vo pahīnā hitāya sukhāya
bhavissanti. viññāṇaṁ na tumhākaṁ taṁ pajahatha taṁ vo pahīnaṁ
hitāya sukhāya bhavissati.

[72] seyyathāpi bhikkhave yaṁ imasmiṁ jetavane tiṇakaṭṭhasākhāpalāsaṁ
taṁ jano hareyya vā ḍaheyya vā yathāpaccayaṁ vā kareyya api
nu tumhākaṁ evamassa amhe jano harati vā ḍahati vā yathāpaccayaṁ
vā karotīti. no hetaṁ bhante. taṁ kissa hetu. na
hi no etaṁ bhante attā vā attaniyaṁ vāti. evameva kho
bhikkhave rūpaṁ na tumhākaṁ taṁ pajahatha taṁ vo pahīnaṁ hitāya sukhāya
bhavissati. vedanā na tumhākaṁ taṁ pajahatha sā vo pahīnā hitāya
sukhāya bhavissati. saññā na tumhākaṁ. saṅkhārā na tumhākaṁ.
viññāṇaṁ na tumhākaṁ taṁ pajahatha taṁ vo pahīnaṁ hitāya sukhāya
bhavissatīti.

page number: 043

[73] sāvatthiyaṁ. tatra kho. yaṁ bhikkhave na tumhākaṁ taṁ
pajahatha taṁ vo pahīnaṁ hitāya sukhāya bhavissati. kiñca bhikkhave
na tumhākaṁ. rūpaṁ bhikkhave na tumhākaṁ taṁ pajahatha taṁ vo
pahīnaṁ hitāya sukhāya bhavissati. vedanā na tumhākaṁ. saññā
na tumhākaṁ. saṅkhārā na tumhākaṁ. viññāṇaṁ na tumhākaṁ
taṁ pajahatha taṁ vo pahīnaṁ hitāya sukhāya bhavissati. yaṁ bhikkhave
na tumhākaṁ taṁ pajahatha taṁ vo pahīnaṁ hitāya sukhāya bhavissatīti.

[74] sāvatthiyaṁ 1-. (pts. s iii, 35) atha kho aññataro bhikkhu yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho so bhikkhu bhagavantaṁ etadavoca sādhu me
bhante bhagavā saṅkhittena dhammaṁ desetu yamahaṁ bhagavato dhammaṁ
sutvā eko vūpakaṭṭho appamatto ātāpī pahitatto vihareyyanti.
yaṁ kho bhikkhu 2- anuseti tena saṅkhaṁ gacchati yaṁ nānuseti na tena
saṅkhaṁ gacchatīti. aññātaṁ bhagavā aññātaṁ sugatāti. yathākathaṁ
pana tvaṁ bhikkhu mayā saṅkhittena bhāsitassa vitthārena atthaṁ ājānāsīti.
rūpañce bhante anuseti tena saṅkhaṁ gacchati. vedanañce
anuseti. saññañce anuseti. saṅkhāre ce anuseti.
viññāṇañce anuseti tena saṅkhaṁ gacchati. rūpañce bhante
nānuseti na tena saṅkhaṁ gacchati. vedanañce nānuseti na tena
saṅkhaṁ gacchati. saññañce. saṅkhāre ce. viññāṇañce

footnote: 1 po. sāvatthiyaṁ ārāme. yu. sāvatthiārāme. 2 po. bhikkhave.

page number: 044

nānuseti na tena saṅkhaṁ gacchati. imassa khvāhaṁ bhante bhagavatā
saṅkhittena bhāsitassa evaṁ vitthārena atthaṁ ājānāmīti.

[75] sādhu sādhu bhikkhu sādhu kho tvaṁ bhikkhu mayā saṅkhittena
bhāsitassa vitthārena atthaṁ ājānāsi. rūpañce bhikkhu anuseti
tena saṅkhaṁ gacchati. vedanañce. saññañce. saṅkhāre ce.
viññāṇañce anuseti tena saṅkhaṁ gacchati. rūpañce bhikkhu
nānuseti na tena saṅkhaṁ gacchati. vedanañce. saññañce.
saṅkhāre ce. viññāṇañce nānuseti na tena saṅkhaṁ gacchati.
imassa kho bhikkhu mayā saṅkhittena bhāsitassa evaṁ vitthārena
attho daṭṭhabboti.

[76] atha kho so bhikkhu bhagavato bhāsitaṁ abhinanditvā (pts. s iii, 36) anumoditvā
uṭṭhāyāsanā bhagavantaṁ abhivādetvā padakkhiṇaṁ katvā
pakkāmi. atha kho so bhikkhu eko vūpakaṭṭho appamatto ātāpī
pahitatto viharanto nacirasseva yassatthāya kulaputtā sammadeva
agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja vihāsi
khīṇā jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
abbhaññāsi. aññataro ca pana so bhikkhu arahataṁ ahosīti.

[77] sāvatthiyaṁ. atha kho aññataro bhikkhu yena bhagavā .pe.
ekamantaṁ nisinno kho so bhikkhu bhagavantaṁ etadavoca sādhu me

page number: 045

bhante bhagavā saṅkhittena dhammaṁ desetu yamahaṁ bhagavato dhammaṁ
sutvā eko vūpakaṭṭho appamatto ātāpī pahitatto vihareyyanti.
yaṁ kho bhikkhu anuseti taṁ anumiyyati 1- yaṁ anumiyyati tena saṅkhaṁ
gacchati yaṁ nānuseti na taṁ anumiyyati yaṁ nānumiyyati na tena
saṅkhaṁ gacchatīti. aññātaṁ bhagavā aññātaṁ sugatāti. yathākathaṁ
pana tvaṁ bhikkhu mayā saṅkhittena bhāsitassa vitthārena atthaṁ
ājānāsīti. rūpañce bhante anuseti taṁ anumiyyati yaṁ anumiyyati
tena saṅkhaṁ gacchati. vedanañce anuseti. saññañce anuseti.
saṅkhāre ce anuseti. viññāṇañce anuseti taṁ anumiyyati yaṁ
anumiyyati tena saṅkhaṁ gacchati. rūpañce bhante nānuseti na taṁ
anumiyyati yaṁ (pts. s iii, 37) nānumiyyati na tena saṅkhaṁ gacchati. vedanañce
nānuseti. saññañce nānuseti. saṅkhāre ce nānuseti.
viññāṇañce nānuseti na taṁ anumiyyati yaṁ nānumiyyati na tena
saṅkhaṁ gacchati. imassa khvāhaṁ bhante bhagavatā saṅkhittena bhāsitassa
evaṁ vitthārena atthaṁ ājānāmīti.

[78] sādhu sādhu bhikkhu sādhu kho tvaṁ bhikkhu mayā saṅkhittena
bhāsitassa vitthārena atthaṁ ājānāsi. rūpañce bhikkhu anuseti
taṁ anumiyyati yaṁ anumiyyati tena saṅkhaṁ gacchati. vedanañce.
saññañce. saṅkhāre ce. viññāṇañce anuseti taṁ anumiyyati
yaṁ anumiyyati tena saṅkhaṁ gacchati. rūpañce bhikkhu nānuseti na

footnote: 1 ma. yu. anumīyati. sabbattha īdisameva.

page number: 046

taṁ anumiyyati yaṁ nānumiyyati na tena saṅkhaṁ gacchati. vedanañce
nānuseti. saññañce nānuseti. saṅkhāre ce nānuseti.
viññāṇañce nānuseti na taṁ anumiyyati yaṁ nānumiyyati na tena
saṅkhaṁ gacchati. imassa kho bhikkhu mayā saṅkhittena bhāsitassa
evaṁ vitthārena attho daṭṭhabboti .pe. aññataro ca pana so
bhikkhu arahataṁ ahosīti.

[79] sāvatthiyaṁ. atha kho āyasmā ānando sāyaṇhasamayaṁ
paṭisallānā vuṭṭhito yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi. ekamantaṁ nisinnaṁ kho
āyasmantaṁ ānandaṁ bhagavā etadavoca sace taṁ ānanda evaṁ
puccheyyuṁ katamesaṁ āvuso ānanda dhammānaṁ uppādo paññāyati
vayo paññāyati ṭhitānaṁ aññathattaṁ paññāyatīti. evaṁ puṭṭho
tvaṁ ānanda kinti byākareyyāsīti. (pts. s iii, 38) sace maṁ bhante evaṁ
puccheyyuṁ katamesaṁ āvuso ānanda dhammānaṁ uppādo paññāyati
vayo paññāyati ṭhitānaṁ aññathattaṁ paññāyatīti. evaṁ puṭṭho
ahaṁ bhante evaṁ byākareyyaṁ rūpassa kho āvuso uppādo
paññāyati vayo paññāyati ṭhitassa aññathattaṁ paññāyati.
vedanāya. saññāya. saṅkhārānaṁ. viññāṇassa uppādo
paññāyati vayo paññāyati ṭhitassa aññathattaṁ paññāyati.
imesaṁ kho āvuso dhammānaṁ uppādo paññāyati vayo paññāyati

page number: 047

ßēhitānaṁ aññathattaṁ paññāyatīti. evaṁ puṭṭho ahaṁ bhante evaṁ
byākareyyanti.

[80] sādhu sādhu ānanda rūpassa kho ānanda uppādo
paññāyati vayo paññāyati ṭhitassa aññathattaṁ paññāyati.
vedanāya. saññāya. saṅkhārānaṁ. viññāṇassa uppādo
imesaṁ kho ānanda dhammānaṁ uppādo paññāyati vayo paññāyati
ṭhitānaṁ aññathattaṁ paññāyatīti. evaṁ puṭṭho tvaṁ ānanda evaṁ
byākareyyāsīti.

[81] sāvatthiyaṁ. ekamantaṁ nisinnaṁ kho āyasmantaṁ ānandaṁ
bhagavā etadavoca sace taṁ ānanda evaṁ puccheyyuṁ katamesaṁ
āvuso ānanda dhammānaṁ uppādo paññāyittha vayo paññāyittha
ṭhitānaṁ 1- aññathattaṁ paññāyittha. katamesaṁ dhammānaṁ uppādo
paññāyissati vayo paññāyissati ṭhitānaṁ aññathattaṁ paññāyissati.
katamesaṁ dhammānaṁ uppādo paññāyati vayo paññāyati
ṭhitānaṁ aññathattaṁ paññāyatīti. evaṁ puṭṭho tvaṁ ānanda
kinti byākareyyāsīti. sace maṁ bhante evaṁ paccheyyuṁ katamesaṁ
āvuso ānanda dhammānaṁ uppādo paññāyittha vayo paññāyittha
ṭhitānaṁ aññathattaṁ paññāyittha. katamesaṁ dhammānaṁ uppādo
paññāyissati vayo paññāyissati ṭhitānaṁ (pts. s iii, 39) aññathattaṁ paññāyissati.

footnote: 1 ma. ṭhitassa. sabbattha īdisameva.

page number: 048

katamesaṁ dhammānaṁ uppādo paññāyati vayo paññāyati
ṭhitānaṁ aññathattaṁ paññāyatīti. evaṁ puṭṭho ahaṁ bhante evaṁ
byākareyyaṁ yaṁ kho āvuso rūpaṁ atītaṁ niruddhaṁ vipariṇataṁ tassa
uppādo paññāyittha vayo paññāyittha ṭhitassa aññathattaṁ
paññāyittha. yā vedanā atītā niruddhā vipariṇatā tassā
uppādo paññāyittha vayo paññāyittha ṭhitāya aññathattaṁ
paññāyittha. yā saññā. ye saṅkhārā atītā niruddhā vipariṇatā
tesaṁ uppādo paññāyittha vayo paññāyittha ṭhitānaṁ aññathattaṁ
paññāyittha. yaṁ viññāṇaṁ atītaṁ niruddhaṁ vipariṇataṁ tassa
uppādo paññāyittha vayo paññāyittha ṭhitassa aññathattaṁ
paññāyittha. imesaṁ kho āvuso dhammānaṁ uppādo paññāyittha
vayo paññāyittha ṭhitānaṁ aññathattaṁ paññāyittha. yaṁ kho
āvuso rūpaṁ ajātaṁ apātubhūtaṁ tassa uppādo paññāyissati
vayo paññāyissati ṭhitassa aññathattaṁ paññāyissati. yā
vedanā ajātā apātubhūtā tassā uppādo paññāyissati vayo
paññāyissati ṭhitāya aññathattaṁ paññāyissati. yā saññā.
ye saṅkhārā ajātā apātubhūtā tesaṁ uppādo paññāyissati
vayo paññāyissati ṭhitānaṁ aññathattaṁ paññāyissati. yaṁ
viññāṇaṁ ajātaṁ apātubhūtaṁ tassa uppādo paññāyissati vayo
paññāyissati ṭhitassa aññathattaṁ paññāyissati. imesaṁ kho

page number: 049

āvuso dhammānaṁ uppādo paññāyissati vayo paññāyissati
ṭhitānaṁ aññathattaṁ paññāyissati. yaṁ kho āvuso rūpaṁ jātaṁ
pātubhūtaṁ tassa uppādo paññāyati vayo paññāyati ṭhitassa
aññathattaṁ paññāyati. yā vedanā jātā pātubhūtā .pe.
yā saññā. ye saṅkhārā jātā pātubhūtā tesaṁ uppādo
paññāyati vayo paññāyati ṭhitānaṁ aññathattaṁ paññāyati.
yaṁ viññāṇaṁ jātaṁ pātubhūtaṁ tassa uppādo paññāyati vayo
paññāyati ṭhitassa aññathattaṁ paññāyati. imesaṁ kho āvuso
dhammānaṁ uppādo paññāyati vayo paññāyati ṭhitānaṁ aññathattaṁ
paññāyatīti. evaṁ puṭṭho ahaṁ bhante evaṁ byākareyyanti.

[82] sādhu sādhu ānanda yaṁ kho ānanda rūpaṁ atītaṁ niruddhaṁ
vipariṇataṁ tassa uppādo paññāyittha vayo paññāyittha ṭhitassa
aññathattaṁ paññāyittha. yā (pts. s iii, 40) vedanā. yā saññā. ye
saṅkhārā. yaṁ viññāṇaṁ atītaṁ niruddhaṁ vipariṇataṁ tassa uppādo
paññāyittha vayo paññāyittha ṭhitassa aññathattaṁ paññāyittha
imesaṁ kho ānanda dhammānaṁ uppādo paññāyittha vayo
paññāyittha ṭhitānaṁ aññathattaṁ paññāyittha. yaṁ kho ānanda rūpaṁ
ajātaṁ apātubhūtaṁ tassa uppādo paññāyissati vayo paññāyissati
ṭhitassa aññathattaṁ paññāyissati. yā vedanā. yā saññā.
ye saṅkhārā. yaṁ viññāṇaṁ ajātaṁ apātubhūtaṁ tassa uppādo

page number: 050

paññāyissati vayo paññāyissati ṭhitassa aññathattaṁ
paññāyissati. imesaṁ kho ānanda dhammānaṁ uppādo paññāyissati
vayo paññāyissati ṭhitānaṁ aññathattaṁ paññāyissati. yaṁ kho
ānanda rūpaṁ jātaṁ pātubhūtaṁ tassa uppādo paññāyati vayo
paññāyati ṭhitassa aññathattaṁ paññāyati. yā vedanā jātā
pātubhūtā .pe. yā saññā. ye saṅkhārā. yaṁ viññāṇaṁ
jātaṁ pātubhūtaṁ tassa uppādo paññāyati vayo paññāyati
ṭhitassa aññathattaṁ paññāyati. imesaṁ kho ānanda dhammānaṁ
uppādo paññāyati vayo paññāyati ṭhitānaṁ aññathattaṁ
paññāyatīti. evaṁ puṭṭho tvaṁ ānanda evaṁ byākareyyāsīti.

[83] sāvatthiyaṁ. tatra kho. dhammānudhammapaṭipannassa bhikkhave
bhikkhuno ayamanudhammo hoti yaṁ rūpe nibbidābahulo 1- vihareyya
vedanāya nibbidābahulo vihareyya saññāya nibbidābahulo vihareyya
saṅkhāresu nibbidābahulo vihareyya viññāṇe nibbidābahulo
vihareyya. so rūpe nibbidābahulo viharanto. vedanāya.
saññāya. saṅkhāresu. viññāṇe nibbidābahulo viharanto rūpaṁ
parijānāti. vedanaṁ. saññaṁ. saṅkhāre. viññāṇaṁ parijānāti.
so rūpaṁ parijānaṁ. vedanaṁ. saññaṁ. saṅkhāre. viññāṇaṁ
parijānaṁ parimuccati rūpamhā parimuccati vedanāya parimuccati
saññāya parimuccati saṅkhārehi parimuccati viññāṇamhā

footnote: 1 yu. sabbattha nibbidābahulanti dissati.

page number: 051

parimuccati jātiyā jarāya maraṇena sokehi paridevehi dukkhehi
domanassehi upāyāsehi parimuccati dukkhasmāti vadāmīti.

[84] sāvatthiyaṁ. tatra kho. dhammānudhammapaṭipannassa bhikkhave
bhikkhuno ayamanudhammo hoti yaṁ rūpe aniccānupassī vihareyya.
vedanāya. saññāya. saṅkhāresu. viññāṇe aniccānupassī
vihareyya. so rūpe aniccānupassī viharanto. vedanāya.
saññāya. saṅkhāresu. viññāṇe aniccānupassī viharanto
rūpaṁ parijānāti. vedanaṁ. saññaṁ. saṅkhāre. viññāṇaṁ
parijānāti. so rūpaṁ parijānaṁ. vedanaṁ. saññaṁ. saṅkhāre.
viññāṇaṁ parijānaṁ parimuccati rūpamhā parimuccati vedanāya
parimuccati saññāya parimuccati saṅkhārehi parimuccati viññāṇamhā
parimuccati jātiyā jarāya maraṇena sokehi paridevehi dukkhehi
domanassehi upāyāsehi parimuccati dukkhasmāti vadāmīti.

[85] sāvatthiyaṁ. tatra kho. dhammānudhammapaṭipannassa bhikkhave
bhikkhuno ayamanudhammo hoti yaṁ rūpe dukkhānupassī vihareyya.
vedanāya. saññāya. saṅkhāresu. viññāṇe dukkhānupassī
vihareyya. so rūpe dukkhānupassī viharanto. vedanāya.
saññāya. saṅkhāresu. viññāṇe dukkhānupassī viharanto
rūpaṁ parijānāti. vedanaṁ. saññaṁ. saṅkhāre. viññāṇaṁ
parijānāti. so rūpaṁ parijānaṁ. vedanaṁ. saññaṁ. saṅkhāre.

page number: 052

viññāṇaṁ parijānaṁ parimuccati rūpamhā parimuccati vedanāya
parimuccati saññāya parimuccati saṅkhārehi parimuccati viññāṇamhā
parimuccati jātiyā jarāya maraṇena sokehi paridevehi dukkhehi
domanassehi upāyāsehi parimuccati dukkhasmāti vadāmīti.

[86] sāvatthiyaṁ. tatra kho. dhammānudhammapaṭipannassa bhikkhave
bhikkhuno ayamanudhammo hoti yaṁ rūpe anattānupassī vihareyya.
vedanāya. saññāya. saṅkhāresu. viññāṇe anattānupassī
vihareyya. so 1- rūpe anattānupassī viharanto. vedanāya.
saññāya. saṅkhāresu. viññāṇe anattānupassī viharanto
rūpaṁ parijānāti. vedanaṁ. saññaṁ. saṅkhāre. viññāṇaṁ
parijānāti. so rūpaṁ parijānaṁ. vedanaṁ. saññaṁ. saṅkhāre.
viññāṇaṁ parijānaṁ parimuccati rūpamhā parimuccati vedanāya
parimuccati saññāya parimuccati saṅkhārehi parimuccati viññāṇamhā
parimuccati jātiyā jarāya maraṇena sokehi paridevehi dukkhehi
domanassehi upāyāsehi parimuccati dukkhasmāti vadāmīti.
natumhākavaggo catuttho.
tassuddānaṁ
natumhākena dve vuttā bhikkhūhi apare duve
ānandena ca dve vuttā anudhammehi dve dukāti.
------------

footnote: 1 ma. yo.

page number: 053

khandhasaṁyuttassa mūlapaṇṇāsake attadīpavaggo pañcamo

[87] sāvatthiyaṁ. tatra kho. attadīpā bhikkhave viharatha
attasaraṇā anaññasaraṇā dhammadīpā dhammasaraṇā anaññasaraṇā.
attadīpānaṁ bhikkhave viharataṁ attasaraṇānaṁ anaññasaraṇānaṁ dhammadīpānaṁ
dhammasaraṇānaṁ anaññasaraṇānaṁ yonisova 1- upaparikkhitabbo kiṁjātikā
sokaparidevadukkhadomanassupāyāsā kiṁpahotikāti. kiṁjātikā ca bhikkhave
sokaparidevadukkhadomanassupāyāsā kiṁpahotikā. idha bhikkhave assutavā
puthujjano ariyānaṁ adassāvī ariyadhammassa akovido ariyadhamme
avinīto sappurisānaṁ adassāvī sappurisadhammassa akovido sappurisadhamme
avinīto rūpaṁ attato samanupassati rūpavantaṁ vā attānaṁ
attani vā rūpaṁ rūpasmiṁ vā attānaṁ tassa taṁ rūpaṁ vipariṇamati
aññathā hoti tassa rūpavipariṇāmaññathābhāvā uppajjanti
sokaparidevadukkhadomanassupāyāsā. vedanaṁ attato samanupassati
vedanāvantaṁ vā attānaṁ attani vā vedanaṁ vedanāya vā attānaṁ
tassa sā vedanā vipariṇamati aññathā hoti tassa vedanāvipariṇāmaññathābhāvā
uppajjanti sokaparidevadukkhadomanassupāyāsā.
saññaṁ. saṅkhāre attato samanupassati .pe. viññāṇaṁ attato
samanupassati viññāṇavantaṁ vā attānaṁ attani vā viññāṇaṁ
viññāṇasmiṁ vā attānaṁ (pts. s iii, 43) tassa taṁ viññāṇaṁ vipariṇamati aññathā

footnote: 1 yu. yoniyeva. ma. yoni upaparikkhitabbā.

page number: 054

hoti tassa viññāṇavipariṇāmaññathābhāvā uppajjanti
sokaparidevadukkhadomanassupāyāsā.

[88] rūpassa tveva bhikkhave aniccataṁ viditvā vipariṇāmaṁ virāgaṁ
nirodhaṁ pubbe ceva rūpaṁ etarahi ca sabbaṁ rūpaṁ aniccaṁ dukkhaṁ vipariṇāmadhammanti
evametaṁ yathābhūtaṁ sammappaññāya passato ye
sokaparidevadukkhadomanassupāyāsā te pahiyyanti tesaṁ pahānā na paritassati
aparitassaṁ sukhaṁ viharati sukhavihārī bhikkhu tadaṅganibbutoti vuccati.
vedanāya tveva bhikkhave aniccataṁ viditvā vipariṇāmaṁ virāgaṁ nirodhaṁ
pubbe ceva vedanā etarahi ca sabbā vedanā aniccā dukkhā
vipariṇāmadhammāti evametaṁ yathābhūtaṁ sammappaññāya passato ye
sokaparidevadukkhadomanassupāyāsā te pahiyyanti tesaṁ pahānā na
paritassati aparitassaṁ sukhaṁ viharati sukhavihārī bhikkhu tadaṅganibbutoti
vuccati. saññāya. saṅkhārānaṁ tveva bhikkhave aniccataṁ viditvā
vipariṇāmaṁ virāgaṁ nirodhaṁ pubbe ceva saṅkhārā etarahi ca sabbe
saṅkhārā aniccā dukkhā vipariṇāmadhammāti evametaṁ yathābhūtaṁ sammappaññāya
passato ye sokaparidevadukkhadomanassupāyāsā te pahiyyanti
tesaṁ pahānā na paritassati aparitassaṁ sukhaṁ viharati sukhavihārī bhikkhu
tadaṅganibbutoti vuccati. viññāṇassa tveva bhikkhave aniccataṁ
viditvā vipariṇāmaṁ virāgaṁ nirodhaṁ pubbe ceva viññāṇaṁ etarahi ca
sabbaṁ viññāṇaṁ aniccaṁ dukkhaṁ vipariṇāmadhammanti evametaṁ yathābhūtaṁ

page number: 055

sammappaññāya passato ye sokaparidevadukkhadomanassupāyāsā te
pahiyyanti tesaṁ pahānā na paritassati aparitassaṁ sukhaṁ viharati
sukhavihārī bhikkhu tadaṅganibbutoti vuccatīti.

[89] sāvatthiyaṁ. tatra kho. (pts. s iii, 44) sakkāyasamudayagāminiñca vo
bhikkhave paṭipadaṁ desessāmi sakkāyanirodhagāminiñca paṭipadaṁ taṁ
suṇātha. katamā ca bhikkhave sakkāyasamudayagāminī paṭipadā. idha
bhikkhave assutavā puthujjano ariyānaṁ adassāvī ariyadhammassa akovido
ariyadhamme avinīto sappurisānaṁ adassāvī sappurisadhammassa akovido
sappurisadhamme avinīto rūpaṁ attato samanupassati rūpavantaṁ vā
attānaṁ attani vā rūpaṁ rūpasmiṁ vā attānaṁ vedanaṁ attato
.pe. saññaṁ. saṅkhāre. viññāṇaṁ attato samanupassati
viññāṇavantaṁ vā attānaṁ attani vā viññāṇaṁ viññāṇasmiṁ
vā attānaṁ. ayaṁ vuccati bhikkhave 

[1]- sakkāyasamudayagāminī paṭipadāti.
iti hidaṁ bhikkhave vuccati dukkhasamudayagāminī samanupassanāti
ayamevettha attho.

[90] katamā ca bhikkhave sakkāyanirodhagāminī paṭipadā. idha
bhikkhave sutavā ariyasāvako ariyānaṁ dassāvī ariyadhammassa kovido
ariyadhamme suvinīto sappurisānaṁ dassāvī sappurisadhammassa kovido
sappurisadhamme suvinīto na rūpaṁ attato samanupassati na rūpavantaṁ
vā attānaṁ na attani vā rūpaṁ na rūpasmiṁ vā attānaṁ na

footnote: 1 ma. yu. sakkāyasamudayagāminī paṭipadā.

page number: 056

vedanaṁ attato. na saññaṁ. na saṅkhāre. na viññāṇaṁ attato
samanupassati na viññāṇavantaṁ vā attānaṁ na attani vā
viññāṇaṁ na viññāṇasmiṁ vā attānaṁ. ayaṁ vuccati bhikkhave
sakkāyanirodhagāminī paṭipadāti. iti hidaṁ bhikkhave vuccati
dukkhanirodhagāminī samanupassanāti ayamevettha atthoti.

[91] sāvatthiyaṁ. tatra kho. rūpaṁ bhikkhave aniccaṁ yadaniccaṁ
taṁ dukkhaṁ (pts. s iii, 45) yaṁ dukkhaṁ tadanattā yadanattā taṁ netaṁ mama nesohamasmi
na meso attāti evametaṁ yathābhūtaṁ sammappaññāya daṭṭhabbaṁ.
evametaṁ yathābhūtaṁ sammappaññāya passato cittaṁ virajjati vimuccati
anupādāya āsavehi. vedanā aniccā. saññā. saṅkhārā.
viññāṇaṁ aniccaṁ yadaniccaṁ taṁ dukkhaṁ yaṁ dukkhaṁ tadanattā yadanattā
taṁ netaṁ mama nesohamasmi na meso attāti evametaṁ yathābhūtaṁ
sammappaññāya daṭṭhabbaṁ. evametaṁ yathābhūtaṁ sammappaññāya
passato cittaṁ virajjati vimuccati anupādāya āsavehi.

[92] rūpadhātuyā ce bhikkhave bhikkhuno cittaṁ virattaṁ vimuttaṁ
hoti anupādāya āsavehi. vedanādhātuyā ce. saññādhātuyā
ce. saṅkhāradhātuyā ce. viññāṇadhātuyā ce bhikkhave bhikkhuno
cittaṁ virattaṁ vimuttaṁ hoti anupādāya āsavehi. vimuttattā
ṭhitaṁ ṭhitattā santusitaṁ santusitattā na paritassati aparitassaṁ
paccattaññeva parinibbāyati. khīṇā jāti vusitaṁ brahmacariyaṁ

page number: 057

kataṁ karaṇīyaṁ nāparaṁ itthattāyāti pajānātīti.

[93] sāvatthiyaṁ. tatra kho. rūpaṁ bhikkhave aniccaṁ yadaniccaṁ
taṁ dukkhaṁ yaṁ dukkhaṁ tadanattā yadanattā taṁ netaṁ mama nesohamasmi
na meso attāti evametaṁ yathābhūtaṁ sammappaññāya daṭṭhabbaṁ.
vedanā aniccā. saññā aniccā. saṅkhārā aniccā. viññāṇaṁ
aniccaṁ yadaniccaṁ taṁ dukkhaṁ yaṁ dukkhaṁ tadanattā yadanattā taṁ
netaṁ mama nesohamasmi na meso attāti evametaṁ yathābhūtaṁ
sammappaññāya daṭṭhabbaṁ. evametaṁ yathābhūtaṁ sammappaññāya
passato pubbantānudiṭṭhiyo na honti pubbantānudiṭṭhīnaṁ asati
aparantānudiṭṭhiyo na honti aparantānudiṭṭhīnaṁ asati thāmasā
parāmāso na hoti. thāmasā parāmāse asati rūpasmiṁ vedanāya
saññāya saṅkhāresu viññāṇasmiṁ cittaṁ virajjati vimuccati anupādāya
āsavehi. vimuttattā ṭhitaṁ ṭhitattā santusitaṁ santusitattā na
paritassati aparitassaṁ paccattaññeva parinibbāyati. khīṇā jāti
vusitaṁ brahmacariyaṁ kataṁ karaṇīyaṁ nāparaṁ itthattāyāti pajānātīti.

[94] sāvatthiyaṁ. tatra kho. ye hi keci bhikkhave samaṇā
vā brāhmaṇā vā anekavihitaṁ attānaṁ samanupassamānā samanupassanti
sabbe te pañcupādānakkhandhe samanupassanti etesaṁ vā
aññataraṁ. katame pañca. idha bhikkhave assutavā puthujjano ariyānaṁ
adassāvī .pe. sappurisadhamme avinīto rūpaṁ attato samanupassati

page number: 058

rūpavantaṁ vā attānaṁ attani vā rūpaṁ rūpasmiṁ vā attānaṁ.
vedanaṁ. saññaṁ. saṅkhāre. viññāṇaṁ attato samanupassati
viññāṇavantaṁ vā attānaṁ attani vā viññāṇaṁ viññāṇasmiṁ
vā attānaṁ. iti ayañceva samanupassanā 1- asmīti cassa adhigataṁ
hoti. asmīti kho pana bhikkhave adhigate atha pañcannaṁ indriyānaṁ
avakkanti hoti cakkhundriyassa sotindriyassa ghānindriyassa
jivhindriyassa kāyindriyassa. atthi bhikkhave mano atthi dhammā atthi
avijjādhātu. avijjāsamphassajena bhikkhave vedayitena phuṭṭhassa
assutavato puthujjanassa asmītipissa hoti ayamahamasmītipissa hoti
bhavissantipissa hoti na bhavissantipissa hoti rūpī bhavissantipissa
hoti arūpī bhavissantipissa hoti saññī bhavissantipissa hoti
asaññī bhavissantipissa hoti nevasaññināsaññī bhavissantipissa
hoti. (pts. s iii, 47) tiṭṭhanti kho pana bhikkhave tattheva pañcindriyāni athettha
sutavato ariyasāvakassa avijjā pahīyati vijjā uppajjati tassa
avijjāvirāgā vijjuppādā asmītipissa na hoti ayamahamasmītipissa
na hoti bhavissantipissa na hoti na bhavissantipissa na
hoti rūpī bhavissantipissa na hoti arūpī bhavissantipissa na hoti
saññī bhavissantipissa na hoti asaññī bhavissantipissa na hoti
nevasaññināsaññī bhavissantipissa na hotīti.

[95] sāvatthiyaṁ. tatra kho. pañca ca bhikkhave khandhe

footnote: 1 po. samanupassanāti. ma. samanupassati.

page number: 059

desessāmi pañcupādānakkhandhe ca taṁ suṇātha. katame ca
bhikkhave pañcakkhandhā. yaṅkiñci bhikkhave rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ
vā yaṁ dūre santike vā. ayaṁ vuccati rūpakkhandho. yā kāci
vedanā. yā kāci saññā. ye keci saṅkhārā atītānāgatapaccuppannā
paccuppannā ajjhattā vā bahiddhā vā oḷārikā vā sukhumā
vā hīnā vā paṇītā vā ye dūre santike vā. ayaṁ vuccati
saṅkhārakkhandho. yaṅkiñci viññāṇaṁ atītānāgatapaccuppannaṁ ajjhattaṁ
vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ
dūre santike vā. ayaṁ vuccati viññāṇakkhandho. ime vuccanti
bhikkhave pañcakkhandhā.

[96] katame ca bhikkhave pañcupādānakkhandhā. yaṅkiñci bhikkhave
rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ
vā sukhumaṁ vā hīnaṁ vā paṇītaṁ vā yaṁ dūre santike vā sāsavaṁ
upādāniyaṁ. ayaṁ vuccati rūpūpādānakkhandho. yā kāci vedanā
.pe. yā dūre santike vā sāsavā upādāniyā. ayaṁ vuccati
vedanūpādānakkhandho. yā kāci saññā .pe. yā dūre santike
vā sāsavā upādāniyā. ayaṁ vuccati saññūpādānakkhandho. ye
keci saṅkhārā .pe. sāsavā upādāniyā. ayaṁ vuccati
saṅkhārūpādānakkhandho. (pts. s iii, 48) yaṅkiñci viññāṇaṁ atītānāgatapaccuppannaṁ

page number: 060

.pe. yaṁ dūre santike vā sāsavaṁ upādāniyaṁ. ayaṁ vuccati
viññāṇūpādānakkhandho. ime vuccanti bhikkhave pañcupādānakkhandhāti.

[97] evamme sutaṁ ekaṁ samayaṁ bhagavā rājagahe viharati
veḷuvane kalandakanivāpe. atha kho soṇo gahapatiputto yena
bhagavā tenupasaṅkami upasaṅkamitvā .pe. ekamantaṁ nisinnaṁ kho
soṇaṁ gahapatiputtaṁ bhagavā etadavoca ye hi keci soṇa samaṇā
vā brāhmaṇā vā aniccena rūpena dukkhena vipariṇāmadhammena
seyyohamasmīti vā samanupassanti sadisohamasmīti vā samanupassanti
hīnohamasmīti vā samanupassanti kimaññatra 1- yathābhūtassa adassanā.
aniccāya vedanāya dukkhāya vipariṇāmadhammāya seyyohamasmīti vā
samanupassanti sadisohamasmīti vā samanupassanti hīnohamasmīti
vā samanupassanti kimaññatra yathābhūtassa adassanā. aniccāya
saññāya. aniccehi saṅkhārehi dukkhehi vipariṇāmadhammehi
seyyohamasmīti vā samanupassanti sadisohamasmīti vā samanupassanti
hīnohamasmīti vā samanupassanti kimaññatra yathābhūtassa adassanā.
aniccena viññāṇena dukkhena vipariṇāmadhammena seyyohamasmīti vā
samanupassanti sadisohamasmīti vā samanupassanti hīnohamasmīti vā
samanupassanti kimaññatra yathābhūtassa adassanā.

[98] ye ca kho keci soṇa samaṇā vā brāhmaṇā vā
aniccena rūpena dukkhena vipariṇāmadhammena seyyohamasmītipi na

footnote: 1 yu. kimaññattha. sabbattha idīsameva.

page number: 061

samanupassanti sadisohamasmītipi na samanupassanti (pts. s iii, 49) hīnohamasmītipi
na samanupassanti kimaññatra yathābhūtassa dassanā. aniccāya
vedanāya. aniccāya saññāya. aniccehi saṅkhārehi. aniccena
viññāṇena dukkhena vipariṇāmadhammena seyyohamasmītipi na
samanupassanti sadisohamasmītipi na samanupassanti hīnohamasmītipi na
samanupassanti kimaññatra yathābhūtassa dassanā.

[99] taṁ kiṁ maññasi soṇa rūpaṁ niccaṁ vā aniccaṁ vāti.
aniccaṁ bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ
bhante. yaṁ panāniccaṁ dukkhaṁ vipariṇāmadhammaṁ kallaṁ nu taṁ
samanupassituṁ etaṁ mama esohamasmi eso me attāti. no hetaṁ
bhante. vedanā niccā vā aniccā vāti. aniccā bhante.
saññā. saṅkhārā. viññāṇaṁ niccaṁ vā aniccaṁ vāti. aniccaṁ
bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ bhante.
yaṁ panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ
etaṁ mama esohamasmi eso me attāti. no hetaṁ bhante.

[100] tasmā tiha soṇa yaṅkiñci rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ
vā yaṁ dūre santike vā sabbaṁ rūpaṁ netaṁ mama nesohamasmi
na meso attāti evametaṁ yathābhūtaṁ sammappaññāya daṭṭhabbaṁ.
yā kāci vedanā. yā kāci saññā. ye keci saṅkhārā.

page number: 062

yaṅkiñci viññāṇaṁ atītānāgatapaccuppannaṁ (pts. s iii, 50) ajjhattaṁ vā bahiddhā
vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike
vā sabbaṁ viññāṇaṁ netaṁ mama nesohamasmi na meso attāti
evametaṁ yathābhūtaṁ sammappaññāya daṭṭhabbaṁ.
evaṁ passaṁ soṇa sutavā ariyasāvako rūpasmiṁpi nibbindati
vedanāyapi nibbindati saññāyapi nibbindati saṅkhāresupi
nibbindati viññāṇasmiṁpi nibbindati nibbindaṁ virajjati virāgā
vimuccati vimuttasmiṁ vimuttamiti ñāṇaṁ hoti. khīṇā jāti
vusitaṁ brahmacariyaṁ kataṁ karaṇīyaṁ nāparaṁ itthattāyāti pajānātīti.

[101] evamme sutaṁ ekaṁ samayaṁ bhagavā rājagahe viharati veḷuvane
kalandakanivāpe. atha kho soṇo gahapatiputto yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinnaṁ kho soṇaṁ gahapatiputtaṁ bhagavā etadavoca ye hi
keci soṇa samaṇā vā brāhmaṇā vā rūpaṁ nappajānanti
rūpasamudayaṁ nappajānanti rūpanirodhaṁ nappajānanti rūpanirodhagāminīpaṭipadaṁ
nappajānanti. vedanaṁ nappajānanti vedanāsamudayaṁ nappajānanti
vedanānirodhaṁ nappajānanti vedanānirodhagāminīpaṭipadaṁ nappajānanti.
saññaṁ nappajānanti .pe. saṅkhāre nappajānanti saṅkhārasamudayaṁ
nappajānanti saṅkhāranirodhaṁ nappajānanti saṅkhāranirodhagāminīpaṭipadaṁ
nappajānanti. viññāṇaṁ nappajānanti viññāṇasamudayaṁ nappajānanti

page number: 063

viññāṇanirodhaṁ nappajānanti viññāṇanirodhagāminīpaṭipadaṁ nappajānanti.
namete soṇa samaṇā vā brāhmaṇā vā samaṇesu vā
samaṇasammatā brāhmaṇesu vā brāhmaṇasammatā na ca pana
te āyasmanto sāmaññatthaṁ vā brāhmaññatthaṁ vā diṭṭheva
dhamme sayaṁ abhiññā sacchikatvā upasampajja viharanti.

[102] ye ca kho keci soṇa samaṇā vā brāhmaṇā vā
rūpaṁ (pts. s iii, 51) pajānanti rūpasamudayaṁ pajānanti rūpanirodhaṁ pajānanti
rūpanirodhagāminīpaṭipadaṁ pajānanti. vedanaṁ pajānanti .pe. saññaṁ
pajānanti. saṅkhāre pajānanti. viññāṇaṁ pajānanti viññāṇasamudayaṁ
pajānanti viññāṇanirodhaṁ pajānanti viññāṇanirodhagāminīpaṭipadaṁ
pajānanti. te khome soṇa samaṇā vā brāhmaṇā
vā samaṇesu ceva samaṇasammatā brāhmaṇesu ca brāhmaṇasammatā
te ca panāyasmanto sāmaññatthañca brāhmaññatthañca diṭṭheva
dhamme sayaṁ abhiññā sacchikatvā upasampajja viharantīti.

[103] sāvatthiyaṁ. tatra kho .pe. etadavoca aniccaññeva
bhikkhave bhikkhu rūpaṁ aniccanti passati sāssa hoti sammādiṭṭhi
sammā passaṁ nibbindati. nandikkhayā rāgakkhayo rāgakkhayā
nandikkhayo nandirāgakkhayā cittaṁ vimuttaṁ suvimuttanti vuccati.
aniccaññeva bhikkhave bhikkhu vedanaṁ aniccāti passati sāssa
hoti sammādiṭṭhi sammā passaṁ nibbindati. nandikkhayā rāgakkhayo

page number: 064

rāgakkhayā nandikkhayo nandirāgakkhayā cittaṁ vimuttaṁ suvimuttanti
vuccati. aniccaññeva bhikkhave bhikkhu saññaṁ aniccāti passati
.pe. anicce yeva bhikkhave bhikkhu saṅkhāre aniccāti passati
sāssa hoti sammādiṭṭhi sammā passaṁ nibbindati. nandikkhayā
rāgakkhayo rāgakkhayā nandikkhayo nandirāgakkhayā cittaṁ vimuttaṁ
suvimuttanti vuccati. aniccaññeva bhikkhave bhikkhu viññāṇaṁ
aniccanti passati sāssa hoti sammādiṭṭhi sammā passaṁ
nibbindati nandikkhayā rāgakkhayo rāgakkhayā nandikkhayo
nandirāgakkhayā cittaṁ vimuttaṁ suvimuttanti vuccatīti.

[104] sāvatthiyaṁ. tatra kho .pe. etadavoca (pts. s iii, 52) rūpaṁ bhikkhave
yoniso manasikarotha rūpāniccatañca yathābhūtaṁ samanupassatha. rūpaṁ
bhikkhave bhikkhu yoniso manasikaronto rūpāniccatañca yathābhūtaṁ
samanupassanto rūpasmiṁ nibbindati nandikkhayā rāgakkhayo rāgakkhayā
nandikkhayo nandirāgakkhayā cittaṁ vimuttaṁ suvimuttanti vuccati.
vedanaṁ bhikkhave yoniso manasikarotha vedanāniccatañca yathābhūtaṁ
samanupassatha. vedanaṁ bhikkhave bhikkhu yoniso manasikaronto vedanāniccatañca
yathābhūtaṁ samanupassanto vedanāya nibbindati nandikkhayā
rāgakkhayo rāgakkhayā nandikkhayo nandirāgakkhayā cittaṁ vimuttaṁ
suvimuttanti vuccati. saññaṁ bhikkhave. saṅkhāre bhikkhave yoniso
manasikarotha saṅkhārāniccatañca yathābhūtaṁ samanupassatha. saṅkhāre

page number: 065

bhikkhave bhikkhu yoniso manasikaronto saṅkhārāniccatañca yathābhūtaṁ
samanupassanto saṅkhāresu nibbindati. nandikkhayā rāgakkhayo
rāgakkhayā nandikkhayo nandirāgakkhayā cittaṁ vimuttaṁ suvimuttanti
vuccati. viññāṇaṁ bhikkhave yoniso manasikarotha viññāṇāniccatañca
yathābhūtaṁ samanupassatha. viññāṇaṁ bhikkhave bhikkhu
yoniso manasikaronto viññāṇāniccatañca yathābhūtaṁ samanupassanto
viññāṇasmiṁ nibbindati. nandikkhayā rāgakkhayo rāgakkhayā
nandikkhayo nandirāgakkhayā cittaṁ vimuttaṁ suvimuttanti vuccatīti.
attadīpavaggo pañcamo.
tassuddānaṁ
attadīpā paṭipadā dve ca honti aniccatā
samanupassanā khandhā dve soṇā dve nandikkhayena cāti.
mūlapaṇṇāsakaṁ samattaṁ.
tassa mūlapaṇṇāsakavaggassuddānaṁ
nakulapitā anicco ca bhārena natumhākena ca
attadīpena paṇṇāso paṭhamo tena vuccatīti.
-------------

page number: 066

khandhasaṁyuttassa majjhimapaṇṇāsake upāyavaggo paṭhamo

[105] sāvatthiyaṁ. tatra kho .pe. etadavoca upāyo
bhikkhave avimutto anupāyo vimutto. rūpūpāyaṁ vā bhikkhave
viññāṇaṁ tiṭṭhamānaṁ tiṭṭheyya rūpārammaṇaṁ rūpappatiṭṭhaṁ nandūpasevanaṁ
vuḍḍhiṁ virūḷhiṁ vepullaṁ āpajjeyya .pe. saṅkhārūpāyaṁ vā
bhikkhave viññāṇaṁ tiṭṭhamānaṁ tiṭṭheyya saṅkhārārammaṇaṁ saṅkhārappatiṭṭhaṁ
nandūpasevanaṁ vuḍḍhiṁ virūḷhiṁ vepullaṁ āpajjeyya. yo
bhikkhave evaṁ vadeyya ahaṁ aññatra rūpā aññatra vedanāya
aññatra saññāya aññatra saṅkhārehi viññāṇassa āgatiṁ vā
gatiṁ vā cutiṁ vā upapattiṁ vā vuḍḍhiṁ vā virūḷhiṁ vā vepullaṁ
vā paññapessāmīti netaṁ ṭhānaṁ vijjati. rūpadhātuyā ce bhikkhave
bhikkhuno. vedanādhātuyā ce bhikkhave bhikkhuno. saññādhātuyā
ce bhikkhave bhikkhuno. saṅkhāradhātuyā ce bhikkhave bhikkhuno.
viññāṇadhātuyā ce bhikkhave bhikkhuno rāgo pahīno hoti rāgassa
pahānā vocchijjatārammaṇaṁ patiṭṭhā viññāṇassa na hoti
tadappatiṭṭhitaṁ viññāṇaṁ avirūḷhaṁ anabhisaṅkhacca (pts. s iii, 54) vimuttaṁ vimuttattā
ṭhitaṁ ṭhitattā santusitaṁ santusitattā na paritassati aparitassaṁ
paccattaññeva parinibbāyati. khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānātīti.

page number: 067

[106] sāvatthiyaṁ. tatra kho. pañcimāni bhikkhave bījajātāni.
katamāni pañca. mūlabījaṁ khandhabījaṁ phalabījaṁ aggabījaṁ bījabījaññeva
pañcamaṁ. imāni cassu bhikkhave pañca bījajātāni akkhaṇḍāni
apūtikāni avātātapappahatāni 1- sārādāni sukhasayitāni paṭhavī ca
nāssa āpo ca nāssa. api numāni bhikkhave pañca bījajātāni
vuḍḍhiṁ virūḷhiṁ vepullaṁ āpajjeyyunti. no hetaṁ bhante. imāni
cassu bhikkhave pañca bījajātāni akkhaṇḍāni 2- .pe. sukhasayitāni
paṭhavī ca assa āpo ca assa. api numāni bhikkhave pañca
bījajātāni vuḍḍhiṁ virūḷhiṁ vepullaṁ āpajjeyyunti. evaṁ bhante.

[107] seyyathāpi bhikkhave paṭhavīdhātu evaṁ catasso viññāṇaṭṭhitiyo
daṭṭhabbā. seyyathāpi bhikkhave āpodhātu evaṁ nandirāgo
daṭṭhabbo. seyyathāpi bhikkhave pañca bījajātāni evaṁ
viññāṇaṁ sāhāraṁ daṭṭhabbaṁ. rūpūpāyaṁ 3- vā 4- bhikkhave viññāṇaṁ
tiṭṭhamānaṁ (pts. s iii, 55) tiṭṭheyya rūpārammaṇaṁ rūpappatiṭṭhaṁ nandūpasevanaṁ vuḍḍhiṁ
virūḷhiṁ vepullaṁ āpajjeyya. vedanūpāyaṁ vā bhikkhave viññāṇaṁ
tiṭṭhamānaṁ tiṭṭheyya .pe. nandūpasevanaṁ vuḍḍhiṁ virūḷhiṁ vepullaṁ
āpajjeyya. saññūpāyaṁ vā .pe. saṅkhārūpāyaṁ vā bhikkhave
viññāṇaṁ tiṭṭhamānaṁ tiṭṭheyya saṅkhārārammaṇaṁ saṅkhārappatiṭṭhaṁ
nandūpasevanaṁ vuḍḍhiṁ virūḷhiṁ vepullaṁ āpajjeyya. yo bhikkhave
evaṁ vadeyya ahaṁ aññatra rūpā aññatra vedanāya aññatra

footnote: 1 yu. avātātapahatāni. 2 yu. khaṇḍāni. 3 ma. rupupayaṁ. 4 ma. vāsaddo
footnote: natthi.

page number: 068

saññāya aññatra saṅkhārehi viññāṇassa āgatiṁ vā gatiṁ vā
cutiṁ vā upapattiṁ vā vuḍḍhiṁ vā virūḷhiṁ vā vepullaṁ vā
paññapessāmīti netaṁ ṭhānaṁ vijjati. rūpadhātuyā ce bhikkhave bhikkhuno
rāgo pahīno hoti rāgassa pahānā vocchijjatārammaṇaṁ patiṭṭhā
viññāṇassa na hoti. vedanādhātuyā ce. saññādhātuyā
ce. saṅkhāradhātuyā ce. viññāṇadhātuyā ce bhikkhave bhikkhuno
rāgo pahīno hoti rāgassa pahānā vocchijjatārammaṇaṁ patiṭṭhā
viññāṇassa na hoti. tadappatiṭṭhitaṁ viññāṇaṁ avirūḷhaṁ anabhisaṅkhacca 1-
vimuttaṁ vimuttattā ṭhitaṁ ṭhitattā santusitaṁ santusitattā
na paritassati aparitassaṁ paccattaññeva parinibbāyati. khīṇā
jāti .pe. nāparaṁ itthattāyāti pajānātīti.

[108] sāvatthī. tatra kho. bhagavā udānaṁ udānesi no
cassaṁ 2- no ca me siyā na bhavissati 3- na me bhavissatīti evaṁ
vimuccamāno 4- bhikkhu chindeyya orambhāgiyāni saññojanānīti.

[109] evaṁ vutte aññataro bhikkhu bhagavantaṁ etadavoca
yathākathaṁ pana bhante no cassaṁ no ca me siyā na bhavissati
na me bhavissatīti evaṁ vimuccamāno 5- bhikkhu chindeyya orambhāgiyāni
saññojanānīti. idha bhikkhu assutavā puthujjano ariyānaṁ adassāvī
.pe. sappurisadhamme avinīto rūpaṁ attato samanupassati rūpavantaṁ

footnote: 1 yu. anabhisaṅkhārañca. 2 yu. cassa. 3 ma. nābhavissa. 4 ma. adhimuccamāno.
footnote: 5 yu. adhimuccamāno.

page number: 069

vā attānaṁ attani vā rūpaṁ rūpasmiṁ vā attānaṁ. vedanaṁ.
saññaṁ. saṅkhāre. viññāṇaṁ attato samanupassati viññāṇavantaṁ
vā attānaṁ attani vā viññāṇaṁ viññāṇasmiṁ vā attānaṁ.
so aniccaṁ rūpaṁ aniccaṁ rūpanti yathābhūtaṁ nappajānāti aniccaṁ
vedanaṁ aniccā vedanāti yathābhūtaṁ nappajānāti aniccaṁ saññaṁ
aniccā saññāti yathābhūtaṁ nappajānāti anicce saṅkhāre aniccā
saṅkhārāti yathābhūtaṁ nappajānāti aniccaṁ viññāṇaṁ aniccaṁ
viññāṇanti yathābhūtaṁ nappajānāti. dukkhaṁ rūpaṁ dukkhaṁ rūpanti
yathābhūtaṁ nappajānāti dukkhaṁ vedanaṁ. dukkhaṁ saññaṁ. dukkhe
saṅkhāre. dukkhaṁ viññāṇaṁ dukkhaṁ viññāṇanti yathābhūtaṁ nappajānāti.
anattaṁ rūpaṁ anattaṁ rūpanti yathābhūtaṁ nappajānāti anattaṁ
vedanaṁ. anattaṁ saññaṁ. anatte saṅkhāre. anattaṁ viññāṇaṁ
anattaṁ viññāṇanti yathābhūtaṁ nappajānāti. saṅkhataṁ rūpaṁ saṅkhataṁ
rūpanti yathābhūtaṁ nappajānāti saṅkhataṁ vedanaṁ. saṅkhataṁ saññaṁ.
saṅkhate saṅkhāre. saṅkhataṁ viññāṇaṁ saṅkhataṁ viññāṇanti yathābhūtaṁ
nappajānāti. rūpaṁpi 1- bhavissatīti yathābhūtaṁ nappajānāti vedanāpi
bhavissati. saññāpi bhavissati. saṅkhārāpi bhavissanti.
viññāṇampi bhavissatīti yathābhūtaṁ nappajānāti.

[110] (pts. s iii, 57) sutavā ca kho bhikkhu 2- ariyasāvako ariyānaṁ dassāvī
ariyadhammassa kovido ariyadhamme suvinīto sappurisānaṁ dassāvī

footnote: 1 ma. yu. rūpaṁ vibhavissatīti. 2 yu. bhikkhave.

page number: 070

sappurisadhammassa kovido sappurisadhamme suvinīto na rūpaṁ attato
samanupassati .pe. na vedanaṁ. na saññaṁ. na saṅkhāre. na
viññāṇaṁ attato samanupassati. so aniccaṁ rūpaṁ aniccaṁ
rūpanti yathābhūtaṁ pajānāti aniccaṁ vedanaṁ. aniccaṁ saññaṁ.
anicce saṅkhāre. aniccaṁ viññāṇaṁ aniccaṁ viññāṇanti
yathābhūtaṁ pajānāti. dukkhaṁ rūpaṁ .pe. dukkhaṁ viññāṇaṁ. anattaṁ
rūpaṁ .pe. anattaṁ viññāṇaṁ. saṅkhataṁ rūpaṁ .pe. saṅkhataṁ
viññāṇaṁ saṅkhataṁ viññāṇanti yathābhūtaṁ pajānāti. rūpaṁpi
bhavissatīti yathābhūtaṁ pajānāti vedanā. saññā. saṅkhārā.
viññāṇampi bhavissatīti yathābhūtaṁ pajānāti. so rūpassa vibhavā
vedanāya vibhavā saññāya vibhavā saṅkhārānaṁ vibhavā viññāṇassa
vibhavā. evaṁ kho bhikkhu no cassaṁ no ca me siyā na
bhavissati na me bhavissatīti evaṁ vimuccamāno bhikkhu chindeyya
orambhāgiyāni saññojanānīti.

[111] evaṁ vimuccamāno bhante bhikkhu chindeyya orambhāgiyāni
saññojanāni. kathaṁ pana bhante jānato kathaṁ passato anantarā
āsavānaṁ khayo hotīti. idha bhikkhu assutavā puthujjano .pe. 1-
atasitāye ṭhāne tāsaṁ āpajjati. tāso heso bhikkhu assutavato
puthujjanassa no cassaṁ no ca me siyā na bhavissati na me
bhavissatīti. sutavā ca kho bhikkhu ariyasāvako .pe. atasitāye

footnote: 1 po. ma. yu. peyyālo natthi.

page number: 071

ßēhāne na tāsaṁ āpajjati. na heso bhikkhu tāso sutavato ariyasāvakassa
no cassaṁ no ca me siyā na bhavissati na me bhavissatīti.
rūpūpāyaṁ vā bhikkhu viññāṇaṁ tiṭṭhamānaṁ tiṭṭheyya rūpārammaṇaṁ
rūpappatiṭṭhaṁ nandūpasevanaṁ vuḍḍhiṁ virūḷhiṁ vepullaṁ āpajjeyya.
vedanūpāyaṁ vā bhikkhu. saññūpāyaṁ vā bhikkhu. saṅkhārūpāyaṁ vā bhikkhu
viññāṇaṁ tiṭṭhamānaṁ tiṭṭheyya saṅkhārārammaṇaṁ saṅkhārappatiṭṭhaṁ nandūpasevanaṁ
vuḍḍhiṁ virūḷhiṁ vepullaṁ āpajjeyya. so 1- bhikkhu evaṁ vadeyya
ahamaññatra rūpā aññatra vedanāya aññatra saññāya aññatra
saṅkhārehi viññāṇassa āgatiṁ vā gatiṁ vā cutiṁ vā upapattiṁ vā
vuḍḍhiṁ vā virūḷhiṁ vā vepullaṁ vā paññapessāmīti netaṁ ṭhānaṁ
vijjati. rūpadhātuyā ce bhikkhu bhikkhuno rāgo pahīno hoti rāgassa
pahānā vocchijjatārammaṇaṁ patiṭṭhā viññāṇassa na hoti. vedanādhātuyā
ce bhikkhu bhikkhuno. saññādhātuyā ce bhikkhu bhikkhuno.
saṅkhāradhātuyā ce bhikkhu bhikkhuno. viññāṇadhātuyā ce bhikkhu
bhikkhuno rāgo pahīno hoti rāgassa pahānā vocchijjatārammaṇaṁ
patiṭṭhā viññāṇassa na hoti. tadappatiṭṭhitaṁ viññāṇaṁ avirūḷhaṁ
anabhisaṅkhacca vimuttaṁ vimuttattā ṭhitaṁ ṭhitattā santusitaṁ santusitattā
na paritassati aparitassaṁ paccattaññeva parinibbāyati. khīṇā jāti
.pe. nāparaṁ itthattāyāti pajānāti. evaṁ kho bhikkhu jānato
evaṁ passato anantarā āsavānaṁ khayo hotīti.

footnote: 1 po. ma. yo.

page number: 072

[112] sāvatthī. tatra kho. pañcime bhikkhave upādānakkhandhā.
katame pañca. seyyathīdaṁ. rūpūpādānakkhandho (pts. s iii, 59) vedanūpādānakkhandho
saññūpādānakkhandho saṅkhārūpādānakkhandho viññāṇūpādānakkhandho.
yāvakīvañcāhaṁ bhikkhave ime pañcupādānakkhandhe
catuparivaṭṭaṁ yathābhūtaṁ na abbhaññāsiṁ neva tāvāhaṁ bhikkhave
sadevake loke samārake sabrahmake sassamaṇabrāhmaṇiyā pajāya
sadevamanussāya anuttaraṁ sammāsambodhiṁ abhisambuddho 1- paccaññāsiṁ.
yato ca khvāhaṁ bhikkhave ime pañcupādānakkhandhe catuparivaṭṭaṁ
yathābhūtaṁ abbhaññāsiṁ athāhaṁ bhikkhave sadevake .pe. sadevamanussāya
anuttaraṁ sammāsambodhiṁ abhisambuddho paccaññāsiṁ.
kathaṁ 2- catuparivaṭṭaṁ. rūpaṁ abbhaññāsiṁ rūpasamudayaṁ abbhaññāsiṁ
rūpanirodhaṁ abbhaññāsiṁ rūpanirodhagāminīpaṭipadaṁ abbhaññāsiṁ vedanaṁ
abbhaññāsiṁ. saññaṁ. saṅkhāre. viññāṇaṁ abbhaññāsiṁ
viññāṇasamudayaṁ abbhaññāsiṁ viññāṇanirodhaṁ abbhaññāsiṁ
viññāṇanirodhagāminīpaṭipadaṁ abbhaññāsiṁ.

[113] katamañca bhikkhave rūpaṁ. cattāro ca mahābhūtā catunnañca
mahābhūtānaṁ upādāyarūpaṁ. idaṁ vuccati bhikkhave rūpaṁ. āhārasamudayā
rūpasamudayo āhāranirodhā rūpanirodho ayameva ariyo
aṭṭhaṅgiko maggo rūpanirodhagāminīpaṭipadā. seyyathīdaṁ. sammādiṭṭhi
.pe. sammāsamādhi. ye hi keci bhikkhave samaṇā vā

footnote: 1 ma. yu. abhisambuddhoti. 2 ma. kathañca.

page number: 073

brāhmaṇā vā evaṁ rūpaṁ abhiññāya evaṁ rūpasamudayaṁ abhiññāya
evaṁ rūpanirodhaṁ abhiññāya evaṁ rūpanirodhagāminīpaṭipadaṁ abhiññāya
rūpassa nibbidāya virāgāya nirodhāya paṭipannā te supaṭipannā
ye supaṭipannā te imasmiṁ dhammavinaye gādhanti. ye ca kho
keci bhikkhave samaṇā vā brāhmaṇā vā evaṁ rūpaṁ abhiññāya
evaṁ rūpasamudayaṁ abhiññāya evaṁ rūpanirodhaṁ abhiññāya evaṁ
rūpanirodhagāminīpaṭipadaṁ abhiññāya rūpassa nibbidā virāgā nirodhā
anupādā vimuttā te suvimuttā ye suvimuttā te kebalino 1-
ye kebalino vaṭṭaṁ tesaṁ natthi paññāpanāya.

[114] katamā ca bhikkhave vedanā. cha yime bhikkhave (pts. s iii, 60) vedanākāyā
cakkhusamphassajā vedanā sotasamphassajā vedanā ghānasamphassajā
vedanā jivhāsamphassajā vedanā kāyasamphassajā vedanā manosamphassajā
vedanā. ayaṁ vuccati bhikkhave vedanā. phassasamudayā
vedanāsamudayo phassanirodhā vedanānirodho ayameva ariyo aṭṭhaṅgiko
maggo vedanānirodhagāminīpaṭipadā. seyyathīdaṁ. sammādiṭṭhi .pe.
sammāsamādhi. ye hi keci bhikkhave samaṇā vā brāhmaṇā
vā evaṁ vedanaṁ abhiññāya evaṁ vedanāsamudayaṁ abhiññāya evaṁ
vedanānirodhaṁ abhiññāya evaṁ vedanānirodhagāminīpaṭipadaṁ abhiññāya
vedanāya nibbidāya virāgāya nirodhāya paṭipannā te supaṭipannā
ye supaṭipannā te imasmiṁ dhammavinaye gādhanti. ye ca kho

footnote: 1 po. ma. yu. kevalino.

page number: 074

keci bhikkhave samaṇā vā brāhmaṇā vā evaṁ vedanaṁ abhiññāya
evaṁ vedanāsamudayaṁ abhiññāya evaṁ vedanānirodhaṁ abhiññāya evaṁ
vedanānirodhagāminīpaṭipadaṁ abhiññāya .pe. vaṭṭaṁ tesaṁ natthi
paññāpanāya.

[115] katamā ca bhikkhave saññā. cha yime bhikkhave saññākāyā
rūpasaññā saddasaññā gandhasaññā rasasaññā phoṭṭhabbasaññā
dhammasaññā. ayaṁ vuccati bhikkhave saññā. phassasamudayā
saññāsamudayo phassanirodhā saññānirodho ayameva ariyo
aṭṭhaṅgiko maggo saññānirodhagāminīpaṭipadā. seyyathīdaṁ. sammādiṭṭhi
.pe. sammāsamādhi. ye hi keci bhikkhave samaṇā vā
brāhmaṇā vā evaṁ saññaṁ abhiññāya .pe. vaṭṭaṁ tesaṁ natthi
paññāpanāya.

[116] katame ca bhikkhave saṅkhārā. cha yime bhikkhave cetanākāyā
rūpasañcetanā saddasañcetanā gandhasañcetanā rasasañcetanā
phoṭṭhabbasañcetanā dhammasañcetanā. ime vuccanti bhikkhave
saṅkhārā. phassasamudayā saṅkhārasamudayo phassanirodhā saṅkhāranirodho
ayameva ariyo aṭṭhaṅgiko maggo saṅkhāranirodhagāminīpaṭipadā.
seyyathīdaṁ. sammādiṭṭhi .pe. sammāsamādhi. ye hi
keci bhikkhave samaṇā vā brāhmaṇā vā evaṁ saṅkhāre abhiññāya
evaṁ saṅkhārasamudayaṁ abhiññāya evaṁ saṅkhāranirodhaṁ abhiññāya evaṁ

page number: 075

saṅkhāranirodhagāminīpaṭipadaṁ abhiññāya saṅkhārānaṁ nibbidāya (pts. s iii, 61) virāgāya
nirodhāya paṭipannā te supaṭipannā ye supaṭipannā te imasmiṁ
dhammavinaye gādhanti. ye ca kho keci bhikkhave samaṇā vā
brāhmaṇā vā evaṁ saṅkhāre abhiññāya evaṁ saṅkhārasamudayaṁ
abhiññāya evaṁ saṅkhāranirodhaṁ abhiññāya evaṁ saṅkhāranirodhagāminīpaṭipadaṁ
abhiññāya saṅkhārānaṁ nibbidā virāgā nirodhā anupādā
vimuttā te suvimuttā ye suvimuttā te kebalino ye kebalino
vaṭṭaṁ tesaṁ natthi paññāpanāya.

[117] katamañca bhikkhave viññāṇaṁ. cha yime bhikkhave viññāṇakāyā
cakkhuviññāṇaṁ sotaviññāṇaṁ ghānaviññāṇaṁ jivhāviññāṇaṁ
kāyaviññāṇaṁ manoviññāṇaṁ. idaṁ vuccati bhikkhave viññāṇaṁ.
nāmarūpasamudayā viññāṇasamudayo nāmarūpanirodhā viññāṇanirodho
ayameva ariyo aṭṭhaṅgiko maggo viññāṇanirodhagāminīpaṭipadā.
seyyathīdaṁ. sammādiṭṭhi .pe. sammāsamādhi. ye hi keci
bhikkhave samaṇā vā brāhmaṇā vā evaṁ viññāṇaṁ abhiññāya
evaṁ viññāṇasamudayaṁ abhiññāya evaṁ viññāṇanirodhaṁ abhiññāya
evaṁ viññāṇanirodhagāminīpaṭipadaṁ abhiññāya viññāṇassa nibbidāya
virāgāya nirodhāya paṭipannā te supaṭipannā ye supaṭipannā
te imasmiṁ dhammavinaye gādhanti. ye ca kho keci bhikkhave samaṇā
vā brāhmaṇā vā evaṁ viññāṇaṁ abhiññāya evaṁ viññāṇasamudayaṁ

page number: 076

abhiññāya evaṁ viññāṇanirodhaṁ abhiññāya evaṁ viññāṇanirodhagāminīpaṭipadaṁ
abhiññāya viññāṇassa nibbidā virāgā nirodhā
anupādā vimuttā te suvimuttā ye suvimuttā te kebalino
ye kebalino vaṭṭaṁ tesaṁ natthi paññāpanāyāti.

[118] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tatra kho bhagavā bhikkhū
āmantesi bhikkhavoti. bhadanteti te bhikkhū bhagavato paccassosuṁ.
bhagavā etadavoca sattaṭṭhānakusalo bhikkhave bhikkhu tividhūpaparikkhī
imasmiṁ dhammavinaye kebalī vusitavā uttamapurisoti vuccati. kathañca
bhikkhave bhikkhu sattaṭṭhānakusalo hoti. (pts. s iii, 62) idha bhikkhave bhikkhu rūpaṁ
pajānāti rūpasamudayaṁ pajānāti rūpanirodhaṁ pajānāti rūpanirodhagāminīpaṭipadaṁ
pajānāti. rūpassa assādaṁ pajānāti rūpassa ādīnavaṁ
pajānāti rūpassa nissaraṇaṁ pajānāti. vedanaṁ pajānāti. saññaṁ.
saṅkhāre. viññāṇaṁ pajānāti viññāṇasamudayaṁ pajānāti
viññāṇanirodhaṁ pajānāti viññāṇanirodhagāminīpaṭipadaṁ pajānāti.
viññāṇassa assādaṁ pajānāti viññāṇassa ādīnavaṁ pajānāti
viññāṇassa nissaraṇaṁ pajānāti.

[119] katamañca bhikkhave rūpaṁ. cattāro ca mahābhūtā
catunnañca mahābhūtānaṁ upādāyarūpaṁ. idaṁ vuccati bhikkhave rūpaṁ.
āhārasamudayā rūpasamudayo āhāranirodhā rūpanirodho ayameva

page number: 077

ariyo aṭṭhaṅgiko maggo rūpanirodhagāminīpaṭipadā. seyyathīdaṁ.
sammādiṭṭhi .pe. sammāsamādhi. yaṁ rūpaṁ paṭicca uppajjati
sukhaṁ somanassaṁ ayaṁ rūpassa assādo yaṁ rūpaṁ aniccaṁ dukkhaṁ
vipariṇāmadhammaṁ ayaṁ rūpassa ādīnavo yo rūpasmiṁ chandarāgavinayo
chandarāgappahānaṁ idaṁ rūpassa nissaraṇaṁ. ye hi keci bhikkhave
samaṇā vā brāhmaṇā vā evaṁ rūpaṁ abhiññāya evaṁ rūpasamudayaṁ
abhiññāya evaṁ rūpanirodhaṁ abhiññāya evaṁ rūpanirodhagāminīpaṭipadaṁ
abhiññāya evaṁ rūpassa assādaṁ abhiññāya evaṁ rūpassa ādīnavaṁ
abhiññāya evaṁ rūpassa nissaraṇaṁ abhiññāya rūpassa nibbidāya
virāgāya nirodhāya paṭipannā te supaṭipannā ye supaṭipannā
te imasmiṁ dhammavinaye gādhanti. ye ca kho keci bhikkhave
samaṇā vā brāhmaṇā vā evaṁ rūpaṁ abhiññāya evaṁ rūpasamudayaṁ
abhiññāya evaṁ rūpanirodhaṁ abhiññāya evaṁ rūpanirodhagāminīpaṭipadaṁ
abhiññāya evaṁ rūpassa assādaṁ abhiññāya evaṁ rūpassa ādīnavaṁ
abhiññāya evaṁ rūpassa (pts. s iii, 63) nissaraṇaṁ abhiññāya rūpassa nibbidā
virāgā nirodhā anupādā vimuttā te suvimuttā ye suvimuttā
te kebalino ye kebalino vaṭṭaṁ tesaṁ natthi paññāpanāya.

[120] katamā ca bhikkhave vedanā. cha yime bhikkhave vedanākāyā
cakkhusamphassajā vedanā .pe. manosamphassajā vedanā.
ayaṁ vuccati bhikkhave vedanā. phassasamudayā vedanāsamudayo

page number: 078

phassanirodhā vedanānirodho ayameva ariyo aṭṭhaṅgiko maggo
vedanānirodhagāminīpaṭipadā. seyyathīdaṁ. sammādiṭṭhi .p.
sammāsamādhi. yaṁ vedanaṁ paṭicca uppajjati sukhaṁ somanassaṁ ayaṁ
vedanāya assādo yā 1- vedanā aniccā dukkhā vipariṇāmadhammā
ayaṁ vedanāya ādīnavo yo vedanāya chandarāgavinayo chandarāgappahānaṁ
idaṁ vedanāya nissaraṇaṁ. ye hi keci bhikkhave
samaṇā vā brāhmaṇā vā evaṁ vedanaṁ abhiññāya evaṁ vedanāsamudayaṁ
abhiññāya evaṁ vedanānirodhaṁ abhiññāya evaṁ vedanānirodhagāminīpaṭipadaṁ
abhiññāya evaṁ vedanāya assādaṁ abhiññāya evaṁ
vedanāya ādīnavaṁ abhiññāya evaṁ vedanāya nissaraṇaṁ abhiññāya
vedanāya nibbidāya virāgāya nirodhāya paṭipannā te supaṭipannā
ye supaṭipannā te imasmiṁ dhammavinaye gādhanti. ye ca kho
keci bhikkhave samaṇā vā brāhmaṇā vā evaṁ vedanaṁ abhiññāya
.pe. vaṭṭaṁ tesaṁ natthi paññāpanāya.

[121] katamā ca bhikkhave saññā. cha yime bhikkhave saññākāyā
rūpasaññā saddasaññā gandhasaññā rasasaññā phoṭṭhabbasaññā
dhammasaññā. ayaṁ vuccati bhikkhave saññā. phassasamudayā saññāsamudayo
phassanirodhā saññānirodho ayameva ariyo aṭṭhaṅgiko
maggo saññānirodhagāminīpaṭipadā. seyyathīdaṁ. sammādiṭṭhi .pe.
sammāsamādhi .pe. vaṭṭaṁ tesaṁ natthi paññāpanāya.

footnote: 1 yu. yaṁ.

page number: 079

[122] katame ca bhikkhave saṅkhārā. cha yime bhikkhave cetanākāyā
rūpasañcetanā .pe. dhammasañcetanā. ime vuccanti
bhikkhave saṅkhārā. phassasamudayā saṅkhārasamudayo phassanirodhā
saṅkhāranirodho (pts. s iii, 64) ayameva ariyo aṭṭhaṅgiko maggo saṅkhāranirodhagāminīpaṭipadā.
seyyathīdaṁ. sammādiṭṭhi .pe. sammāsamādhi.
yaṁ saṅkhāre paṭicca uppajjati sukhaṁ somanassaṁ ayaṁ saṅkhārānaṁ
assādo ye saṅkhārā aniccā dukkhā vipariṇāmadhammā ayaṁ
saṅkhārānaṁ ādīnavo yo saṅkhāresu chandarāgavinayo chandarāgappahānaṁ
idaṁ saṅkhārānaṁ nissaraṇaṁ. ye hi keci bhikkhave samaṇā
vā brāhmaṇā vā evaṁ saṅkhāre abhiññāya evaṁ saṅkhārasamudayaṁ
abhiññāya evaṁ saṅkhāranirodhaṁ abhiññāya evaṁ saṅkhāranirodhagāminīpaṭipadaṁ
abhiññāya .pe. saṅkhārānaṁ nibbidāya virāgāya nirodhāya
paṭipannā te supaṭipannā ye supaṭipannā te imasmiṁ dhammavinaye
gādhanti .pe. vaṭṭaṁ tesaṁ natthi paññāpanāya.

[123] katamañca bhikkhave viññāṇaṁ. cha yime bhikkhave
viññāṇakāyā cakkhuviññāṇaṁ sotaviññāṇaṁ ghānaviññāṇaṁ
jivhāviññāṇaṁ kāyaviññāṇaṁ manoviññāṇaṁ. idaṁ vuccati bhikkhave
viññāṇaṁ. nāmarūpasamudayā viññāṇasamudayo nāmarūpanirodhā
viññāṇanirodho ayameva ariyo aṭṭhaṅgiko maggo viññāṇanirodhagāminīpaṭipadā.
seyyathīdaṁ. sammādiṭṭhi .pe. sammāsamādhi.

page number: 080

yaṁ viññāṇaṁ paṭicca uppajjati sukhaṁ somanassaṁ ayaṁ viññāṇassa
assādo yaṁ viññāṇaṁ aniccaṁ dukkhaṁ vipariṇāmadhammaṁ ayaṁ viññāṇassa
ādīnavo yo viññāṇasmiṁ chandarāgavinayo chandarāgappahānaṁ
idaṁ viññāṇassa nissaraṇaṁ. ye hi keci bhikkhave samaṇā vā
brāhmaṇā vā evaṁ viññāṇaṁ abhiññāya evaṁ viññāṇasamudayaṁ
abhiññāya evaṁ viññāṇanirodhaṁ abhiññāya evaṁ viññāṇanirodhagāminīpaṭipadaṁ
abhiññāya evaṁ viññāṇassa assādaṁ abhiññāya
evaṁ viññāṇassa ādīnavaṁ abhiññāya evaṁ viññāṇassa nissaraṇaṁ
abhiññāya viññāṇassa nibbidāya virāgāya nirodhāya paṭipannā te
supaṭipannā ye supaṭipannā te imasmiṁ dhammavinaye gādhanti. (pts. s iii, 65) ye
ca kho keci bhikkhave samaṇā vā brāhmaṇā vā evaṁ viññāṇaṁ
abhiññāya evaṁ viññāṇasamudayaṁ abhiññāya evaṁ viññāṇanirodhaṁ
abhiññāya evaṁ viññāṇanirodhagāminīpaṭipadaṁ abhiññāya evaṁ
viññāṇassa assādaṁ abhiññāya evaṁ viññāṇassa ādīnavaṁ abhiññāya
evaṁ viññāṇassa nissaraṇaṁ abhiññāya viññāṇassa nibbidā
virāgā nirodhā anupādā vimuttā te suvimuttā ye suvimuttā
te kebalino ye kebalino vaṭṭaṁ tesaṁ natthi paññāpanāya.
evaṁ kho bhikkhave bhikkhu sattaṭṭhānakusalo hoti.

[124] kathañca bhikkhave bhikkhu tividhūpaparikkhī hoti. idha bhikkhave
bhikkhu dhātuso upaparikkhati āyatanaso upaparikkhati paṭiccasamuppādaso

page number: 081

upaparikkhati. evaṁ kho bhikkhave bhikkhu tividhūpaparikkhī hoti.
sattaṭṭhānakusalo bhikkhave bhikkhu tividhūpaparikkhī imasmiṁ dhammavinaye
kebalī vusitavā uttamapurisoti vuccatīti.

[125] sāvatthī. tatra kho. tathāgato bhikkhave arahaṁ
sammāsambuddho rūpassa nibbidā virāgā nirodhā anupādā vimutto
sammāsambuddhoti vuccati. bhikkhupi bhikkhave paññāvimutto rūpassa
nibbidā virāgā nirodhā anupādā vimutto paññāvimuttoti vuccati.
tathāgato bhikkhave arahaṁ sammāsambuddho vedanāya nibbidā virāgā
nirodhā anupādā vimutto sammāsambuddhoti vuccati. bhikkhupi
bhikkhave paññāvimutto vedanāya nibbidā .pe. paññāvimuttoti
vuccati. tathāgato bhikkhave arahaṁ sammāsambuddho saññāya.
saṅkhārānaṁ. viññāṇassa nibbidā virāgā (pts. s iii, 66) nirodhā anupādā
vimutto sammāsambuddhoti vuccati. bhikkhupi bhikkhave paññāvimutto
viññāṇassa nibbidā virāgā nirodhā anupādā vimutto paññāvimuttoti
vuccati.

[126] tatra 

[1]- bhikkhave ko viseso ko adhippāyaso kiṁ
nānākaraṇaṁ tathāgatassa arahato sammāsambuddhassa paññāvimuttena
bhikkhunāti. bhagavaṁmūlakā no bhante dhammā bhagavaṁnettikā bhagavaṁpaṭisaraṇā
sādhu vata bhante bhagavantaññeva paṭibhātu etassa
bhāsitassa attho bhagavato sutvā bhikkhū dhāressantīti. tenahi

footnote: 1 po. ma. yu. etthantare khosaddo dissati.

page number: 082

bhikkhave suṇātha sādhukaṁ manasikarotha bhāsissāmīti. evaṁ bhanteti
kho te bhikkhū bhagavato paccassosuṁ. bhagavā etadavoca tathāgato
bhikkhave arahaṁ sammāsambuddho anuppannassa maggassa uppādetā
asañjātassa maggassa sañjānetā anakkhātassa maggassa akkhātā
maggaññū maggavidū maggakovido 1-. maggānugā ca bhikkhave etarahi
sāvakā viharanti pacchā samannāgatā. ayaṁ kho bhikkhave viseso
ayaṁ adhippāyaso idaṁ nānākaraṇaṁ tathāgatassa arahato sammāsambuddhassa
paññāvimuttena bhikkhunāti.

[127] ekaṁ samayaṁ bhagavā bārāṇasiyaṁ viharati isipatane
migadāye. tatra kho bhagavā pañcavaggiye bhikkhū āmantesi .pe.
etadavoca rūpaṁ bhikkhave anattā. rūpañca hidaṁ bhikkhave attā
abhavissa na yidaṁ rūpaṁ ābādhāya saṁvatteyya labbhetha ca rūpe
evaṁ me rūpaṁ hotu evaṁ me rūpaṁ mā ahosīti. yasmā ca
kho bhikkhave rūpaṁ anattā tasmā rūpaṁ ābādhāya saṁvattati na
ca labbhati rūpe evaṁ me rūpaṁ hotu evaṁ me rūpaṁ mā ahosīti.
vedanā bhikkhave 2- anattā. vedanā ca hidaṁ bhikkhave attā
abhavissa na yidaṁ vedanā ābādhāya saṁvatteyya labbhetha (pts. s iii, 67) ca
vedanāya evaṁ me vedanā hotu evaṁ me vedanā mā ahosīti.
yasmā ca kho bhikkhave vedanā anattā tasmā vedanā ābādhāya

footnote: 1 po. maggāmaggakovido. 2 sī. ma. bhikkhaveti pāṭho na dissati.

page number: 083

saṁvattati na ca labbhati vedanāya evaṁ me vedanā hotu evaṁ
me vedanā mā ahosīti. saññā bhikkhave anattā. saṅkhārā
bhikkhave anattā. saṅkhārā ca hidaṁ bhikkhave attā abhavissaṁsu
na yidaṁ saṅkhārā ābādhāya saṁvatteyyuṁ labbhetha ca saṅkhāresu
evaṁ me saṅkhārā hontu evaṁ me saṅkhārā mā ahesunti.
yasmā ca kho bhikkhave saṅkhārā anattā tasmā saṅkhārā ābādhāya
saṁvattanti na ca labbhati saṅkhāresu evaṁ me saṅkhārā hontu
evaṁ me saṅkhārā mā ahesunti. viññāṇaṁ bhikkhave anattā.
viññāṇañca hidaṁ bhikkhave attā abhavissa na yidaṁ viññāṇaṁ
ābādhāya saṁvatteyya labbhetha ca viññāṇe evaṁ me viññāṇaṁ
hotu evaṁ me viññāṇaṁ mā ahosīti. yasmā ca kho bhikkhave
viññāṇaṁ anattā tasmā viññāṇaṁ ābādhāya saṁvattati na
ca labbhati viññāṇe evaṁ me viññāṇaṁ hotu evaṁ me
viññāṇaṁ mā ahosīti.

[128] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante. yaṁ panāniccaṁ dukkhaṁ vā taṁ sukhaṁ vāti.
dukkhaṁ bhante. yaṁ panāniccaṁ dukkhaṁ vipariṇāmadhammaṁ kallaṁ nu taṁ
samanupassituṁ etaṁ mama esohamasmi eso me attāti. no
hetaṁ bhante. vedanā. saññā. saṅkhārā. viññāṇaṁ niccaṁ
vā aniccaṁ vāti. aniccaṁ bhante. yaṁ panāniccaṁ dukkhaṁ vā

page number: 084

taṁ sukhaṁ vāti. (pts. s iii, 68) dukkhaṁ bhante. yaṁ panāniccaṁ dukkhaṁ vipariṇāmadhammaṁ
kallaṁ nu taṁ samanupassituṁ etaṁ mama esohamasmi eso me
attāti. no hetaṁ bhante.

[129] tasmā tiha bhikkhave yaṅkiñci rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ
vā paṇītaṁ vā yaṁ dūre santike vā sabbaṁ rūpaṁ netaṁ mama
nesohamasmi na meso attāti evametaṁ yathābhūtaṁ sammappaññāya
daṭṭhabbaṁ. yā kāci vedanā atītānāgatapaccuppannā .pe.
yā dūre santike vā sabbā vedanā netaṁ mama nesohamasmi
na meso attāti evametaṁ yathābhūtaṁ sammappaññāya daṭṭhabbaṁ.
yā kāci saññā. ye keci saṅkhārā atītānāgatapaccuppannā
.pe. ye dūre santike vā sabbe saṅkhārā netaṁ mama
nesohamasmi na meso attāti evametaṁ yathābhūtaṁ sammappaññāya
daṭṭhabbaṁ. yaṅkiñci viññāṇaṁ atītānāgatapaccuppannaṁ ajjhattaṁ
vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ
dūre santike vā sabbaṁ viññāṇaṁ netaṁ mama nesohamasmi na
meso attāti evametaṁ yathābhūtaṁ sammappaññāya daṭṭhabbaṁ.

[130] evaṁ passaṁ bhikkhave sutavā ariyasāvako rūpasmiṁpi
nibbindati vedanāyapi nibbindati saññāyapi nibbindati saṅkhāresupi
nibbindati viññāṇasmiṁpi nibbindati nibbindaṁ virajjati

page number: 085

virāgā vimuccati. vimuttasmiṁ vimuttamiti 1- ñāṇaṁ hoti. khīṇā
jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānātīti.
idamavoca bhagavā. attamanā pañcavaggiyā bhikkhū bhagavato
bhāsitaṁ abhinanduṁ 2-. imasmiñca pana veyyākaraṇasmiṁ bhaññamāne
pañcavaggiyānaṁ bhikkhūnaṁ anupādāya āsavehi cittāni vimucciṁsūti.

[131] ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.
atha kho mahali 3- licchavī yena bhagavā tenupasaṅkami
.pe. (pts. s iii, 69) ekamantaṁ nisinno kho mahali licchavī bhagavantaṁ etadavoca
pūraṇo bhante kassapo evamāha natthi hetu natthi paccayo
sattānaṁ saṅkilesāya ahetū appaccayā sattā saṅkilissanti
natthi hetu natthi paccayo sattānaṁ visuddhiyā ahetū appaccayā
sattā visujjhantīti. idha bhagavā kimāhāti. atthi mahali hetu
atthi paccayo sattānaṁ saṅkilesāya sahetū sappaccayā sattā
saṅkilissanti atthi mahali hetu atthi paccayo sattānaṁ visuddhiyā
sahetū sappaccayā sattā visujjhantīti. katamo pana bhante hetu
katamo paccayo sattānaṁ saṅkilesāya kathaṁ sahetū sappaccayā
sattā saṅkilissantīti. rūpañca hidaṁ mahali ekantadukkhaṁ abhavissa
dukkhānupatitaṁ dukkhāvakkantaṁ anavakkantaṁ sukhena na yidaṁ sattā

footnote: 1 vimuttamhītīti vā pāṭho. 2 po. abhinandunti. 3 po. ma. yu. mahāli.

page number: 086

rūpasmiṁ sārajjeyyuṁ. yasmā ca kho mahali rūpaṁ sukhaṁ sukhānupatitaṁ
sukhāvakkantaṁ anavakkantaṁ 1- dukkhena tasmā sattā rūpasmiṁ sārajjanti
sārāgā saññujjanti saññogā saṅkilissanti. ayaṁpi 2- kho mahali
hetu ayaṁ paccayo sattānaṁ saṅkilesāya. evaṁpi 3- sahetū sappaccayā
sattā saṅkilissanti. vedanā ca hidaṁ mahali ekantadukkhā abhavissa
dukkhānupatitā dukkhāvakkantā anavakkantā sukhena na yidaṁ sattā
vedanāya sārajjeyyuṁ. yasmā ca kho mahali vedanā sukhā sukhānupatitā
sukhāvakkantā (pts. s iii, 70) anavakkantā dukkhena tasmā sattā
vedanāya sārajjanti sārāgā saññujjanti saññogā saṅkilissanti.
ayaṁpi kho mahali hetu ayaṁ paccayo sattānaṁ saṅkilesāya.
evaṁpi sahetū sappaccayā sattā saṅkilissanti. saññā ca hidaṁ
mahali. saṅkhārā ca hidaṁ mahali ekantadukkhā abhavissaṁsu dukkhānupatitā
dukkhāvakkantā anavakkantā sukhena na yidaṁ sattā
saṅkhāresu sārajjeyyuṁ. yasmā ca kho mahali saṅkhārā sukhā
sukhānupatitā sukhāvakkantā anavakkantā dukkhena tasmā sattā
saṅkhāresu sārajjanti sārāgā saññujjanti saññogā saṅkilissanti.
ayaṁpi kho mahali hetu ayaṁ paccayo sattānaṁ saṅkilesāya.
evaṁpi sahetū sappaccayā sattā saṅkilissanti. viññāṇañca hidaṁ
mahali ekantadukkhaṁ abhavissa dukkhānupatitaṁ dukkhāvakkantaṁ anavakkantaṁ
sukhena na yidaṁ sattā viññāṇasmiṁ sārajjeyyuṁ. yasmā ca

footnote: 1 po. avakkantaṁ dukkhena. 2 ma. ayaṁ. 3 ma. evaṁ.

page number: 087

kho mahali viññāṇaṁ sukhaṁ sukhānupatitaṁ sukhāvakkantaṁ anavakkantaṁ
dukkhena tasmā sattā viññāṇasmiṁ sārajjanti sārāgā
saññujjanti saññogā saṅkilissanti. ayaṁpi kho mahali hetu
ayaṁ paccayo sattānaṁ saṅkilesāya. evaṁpi sahetū sappaccayā
sattā saṅkilissantīti.

[132] katamo pana bhante hetu katamo paccayo sattānaṁ
visuddhiyā kathaṁ sahetū sappaccayā sattā visujjhantīti. rūpañca
hidaṁ mahali ekantasukhaṁ abhavissa sukhānupatitaṁ sukhāvakkantaṁ anavakkantaṁ
dukkhena na yidaṁ sattā rūpasmiṁ nibbindeyyuṁ. yasmā ca kho
mahali rūpaṁ dukkhaṁ dukkhānupatitaṁ dukkhāvakkantaṁ anavakkantaṁ 1- sukhena
tasmā sattā rūpasmiṁ nibbindanti nibbindaṁ virajjanti virāgā
visujjhanti. ayaṁpi kho mahali hetu ayaṁ paccayo sattānaṁ
visuddhiyā. evaṁpi sahetū sappaccayā sattā visujjhanti. vedanā
ca hidaṁ mahali ekantasukhā abhavissa .pe. saññā ca hidaṁ mahali.
saṅkhārā ca hidaṁ mahali ekantasukhā abhavissaṁsu. viññāṇañca
hidaṁ mahali ekantasukhaṁ abhavissa sukhānupatitaṁ sukhāvakkantaṁ anavakkantaṁ
dukkhena na yidaṁ sattā viññāṇasmiṁ nibbindeyyuṁ. yasmā ca
kho mahali viññāṇaṁ dukkhaṁ dukkhānupatitaṁ dukkhāvakkantaṁ anavakkantaṁ 2-
sukhena tasmā sattā viññāṇasmiṁ nibbindanti nibbindaṁ virajjanti
virāgā visujjhanti. (pts. s iii, 71) ayaṁpi kho mahali hetu ayaṁ paccayo sattānaṁ

footnote: 1-2 po. avakkantaṁ dukkhena.

page number: 088

visuddhiyā. evaṁpi sahetū sappaccayā sattā visujjhantīti.

[133] sāvatthī. tatra kho. rūpaṁ bhikkhave ādittaṁ vedanā
ādittā saññā ādittā saṅkhārā ādittā viññāṇaṁ
ādittaṁ. evaṁ passaṁ bhikkhave sutavā ariyasāvako rūpasmiṁpi nibbindati
vedanāyapi. saññāyapi. saṅkhāresupi. viññāṇasmiṁpi nibbindati
nibbindaṁ virajjati .pe. nāparaṁ itthattāyāti pajānātīti.

[134] sāvatthī. tatra kho. tayome bhikkhave niruttipathā
adhivacanapathā paññattipathā asaṅkiṇṇā asaṅkiṇṇapubbā
na saṅkiyanti na saṅkiyissanti appaṭikuṭṭhā samaṇehi brāhmaṇehi
viññūhi. katame tayo. yaṁ 

[1]- bhikkhave rūpaṁ atītaṁ niruddhaṁ vipariṇataṁ
ahosīti tassa saṅkhā ahosīti tassa samaññā ahosīti tassa
paññatti na tassa saṅkhā atthīti na tassa saṅkhā bhavissatīti.
yā vedanā atītā niruddhā vipariṇatā ahosīti tassā saṅkhā
ahosīti tassā samaññā ahosīti tassā paññatti na tassā
saṅkhā atthīti na tassā saṅkhā bhavissatīti. yā saññā
.pe. ye saṅkhārā atītā niruddhā vipariṇatā ahesunti tesaṁ
saṅkhā ahesunti tesaṁ samaññā ahesunti tesaṁ paññatti na
tesaṁ saṅkhā atthīti na tesaṁ saṅkhā bhavissantīti. (pts. s iii, 72) yaṁ viññāṇaṁ
atītaṁ niruddhaṁ vipariṇataṁ ahosīti tassa saṅkhā ahosīti tassa
samaññā ahosīti tassa paññatti na tassa saṅkhā atthīti

footnote: 1 yu. etthantare hisaddo dissati.

page number: 089

na tassa saṅkhā bhavissatīti.

[135] yaṁ bhikkhave rūpaṁ ajātaṁ apātubhūtaṁ bhavissatīti tassa
saṅkhā bhavissatīti tassa samaññā bhavissatīti tassa paññatti
na tassa saṅkhā atthīti na tassa saṅkhā ahosīti. yā
vedanā ajātā apātubhūtā bhavissatīti tassā saṅkhā bhavissatīti
tassā samaññā bhavissatīti tassā paññatti na tassā saṅkhā
atthīti na tassā saṅkhā ahosīti. yā saññā. ye saṅkhārā
ajātā apātubhūtā bhavissantīti tesaṁ saṅkhā bhavissantīti tesaṁ
samaññā bhavissantīti tesaṁ paññatti na tesaṁ saṅkhā atthīti
na tesaṁ saṅkhā ahesunti. yaṁ viññāṇaṁ ajātaṁ apātubhūtaṁ
bhavissatīti tassa saṅkhā bhavissatīti tassa samaññā bhavissatīti
tassa paññatti na tassa saṅkhā atthīti na tassa saṅkhā
ahosīti.

[136] yaṁ bhikkhave rūpaṁ jātaṁ pātubhūtaṁ atthīti tassa saṅkhā
atthīti tassa samaññā atthīti tassa paññatti na tassa saṅkhā
ahosīti na tassa saṅkhā bhavissatīti. yā vedanā jātā
pātubhūtā .pe. atthīti tassā paññatti na tassā saṅkhā
ahosīti na tassā saṅkhā bhavissatīti. yā saññā. ye
saṅkhārā jātā pātubhūtā atthīti tesaṁ saṅkhā atthīti tesaṁ
samaññā atthīti tesaṁ paññatti na tesaṁ saṅkhā ahesunti na

page number: 090

tesaṁ saṅkhā bhavissantīti. yaṁ viññāṇaṁ jātaṁ pātubhūtaṁ atthīti
tassa saṅkhā atthīti tassa samaññā atthīti tassa paññatti
na tassa saṅkhā ahosīti na tassa saṅkhā bhavissatīti. ime
kho bhikkhave tayo niruttipathā adhivacanapathā paññattipathā asaṅkiṇṇā
asaṅkiṇṇapubbā na saṅkiyanti (pts. s iii, 73) na saṅkiyissanti appaṭikuṭṭhā samaṇehi
brāhmaṇehi viññūhi.

[137] yepi te bhikkhave ahesuṁ ukkalā 1- vassabhaññā
ahetukavādā 2- akiriyavādā natthikavādā tepime tayo niruttipathe
adhivacanapathe paññattipathe na garahitabbaṁ na paṭikkositabbaṁ amaññiṁsu. taṁ kissa
hetu. nindābyārosaupārambhabhayāti.
majjhimapaṇṇāsakassa upāyavaggo paṭhamo.
tassuddānaṁ 3-
upāyo bījaṁ 4- upādānaṁ 5- parivaṭṭaṁ 6- 

[7]- sattaṭṭhānañca
buddho 8- pañcavaggi 9- mahalī āditto 9- niruttipathena cāti.
--------------

footnote: 1 po. ukkaṇṇavassasaññā. 2 po. ma. yu. ahetuvādā. 3 yu. tatruddānaṁ.
footnote: 4 po. vattaṁ. 5 po. upādānaṁ ca. ma. yu. udānaṁ. 6 yu. upādānaṁ.
footnote: 7 yu. etthantare parivaṭṭanti dissati. 8 ma. yu. sambuddho. 9 ma. yu. pañca

mahāli ādittā (vaggo).

page number: 091

khandhasaṁyuttassa majjhimapaṇṇāsake arahantavaggo dutiyo

[138] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassārāme. atha kho aññataro bhikkhu yena
bhagavā tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinno kho so 1- bhikkhu bhagavantaṁ etadavoca
sādhu me bhante bhagavā saṅkhittena dhammaṁ desetu yamahaṁ bhagavato
dhammaṁ sutvā eko vūpakaṭṭho appamatto ātāpī pahitatto
vihareyyanti. upādiyamāno kho bhikkhu bandho mārassa anupādiyamāno
mutto pāpimatoti. (pts. s iii, 74) aññātaṁ bhagavā aññātaṁ sugatāti.
yathākathaṁ pana tvaṁ bhikkhu mayā saṅkhittena bhāsitassa vitthārena atthaṁ
ājānāsīti 2-. rūpaṁ kho bhante upādiyamāno bandho mārassa
anupādiyamāno mutto pāpimato. vedanaṁ upādiyamāno bandho mārassa
anupādiyamāno mutto pāpimato. saññaṁ. saṅkhāre. viññāṇaṁ
upādiyamāno bandho mārassa anupādiyamāno mutto pāpimato.
imassa khvāhaṁ bhante bhagavatā saṅkhittena bhāsitassa evaṁ vitthārena
atthaṁ ājānāmīti. sādhu sādhu bhikkhu sādhu kho tvaṁ bhikkhu mayā
saṅkhittena bhāsitassa vitthārena atthaṁ ājānāsi. rūpaṁ kho bhikkhu
upādiyamāno bandho mārassa anupādiyamāno mutto pāpimato.
vedanaṁ. saññaṁ. saṅkhāre. viññāṇaṁ upādiyamāno bandho

footnote: 1 po. soti pāṭho natthi. 2 po. jānāsi.

page number: 092

mārassa anupādiyamāno mutto pāpimato. imassa kho bhikkhu
mayā saṅkhittena bhāsitassa evaṁ vitthārena attho daṭṭhabboti.

[139] atha kho so bhikkhu bhagavato bhāsitaṁ abhinanditvā
anumoditvā uṭṭhāyāsanā bhagavantaṁ abhivādetvā padakkhiṇaṁ 1- katvā
pakkāmi. atha kho so bhikkhu eko vūpakaṭṭho appamatto ātāpī
pahitatto viharanto nacirasseva yassatthāya kulaputtā sammadevāgārasmā
anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja viharati 2-.
khīṇā jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
abbhaññāsi. aññataro ca pana so bhikkhu arahataṁ ahosīti.

[140] sāvatthiyaṁ. ārāme. ekamantaṁ nisinno kho so
bhikkhu bhagavantaṁ (pts. s iii, 75) etadavoca sādhu me bhante bhagavā saṅkhittena
dhammaṁ desetu .pe. ātāpī pahitatto vihareyyanti. maññamāno
kho bhikkhu bandho mārassa amaññamāno mutto pāpimatoti.
aññātaṁ bhagavā aññātaṁ sugatāti. yathākathaṁ pana tvaṁ bhikkhu
mayā saṅkhittena bhāsitassa vitthārena atthaṁ ājānāsīti. rūpaṁ kho
bhante maññamāno bandho mārassa amaññamāno mutto pāpimato.
vedanaṁ. saññaṁ. saṅkhāre. viññāṇaṁ maññamāno bandho mārassa
amaññamāno mutto pāpimato. imassa khvāhaṁ bhante bhagavatā
saṅkhittena bhāsitassa evaṁ vitthārena atthaṁ ājānāmīti. sādhu

footnote: 1 yu. padakkhiṇaṁ katvāti natthi. 2 yu. vihāsi.

page number: 093

sādhu bhikkhu sādhu kho tvaṁ bhikkhu mayā saṅkhittena bhāsitassa
vitthārena atthaṁ ājānāsi. rūpaṁ kho bhikkhu maññamāno bandho
mārassa amaññamāno mutto pāpimato. vedanaṁ. saññaṁ.
saṅkhāre. viññāṇaṁ maññamāno bandho mārassa amaññamāno
mutto pāpimato. imassa kho bhikkhu mayā saṅkhittena bhāsitassa
evaṁ vitthārena attho daṭṭhabboti .pe. aññataro ca pana
so bhikkhu arahataṁ ahosīti.

[141] sāvatthī. tatra kho. ekamantaṁ nisinno kho so bhikkhu
bhagavantaṁ etadavoca sādhu me bhante bhagavā saṅkhittena .pe.
pahitatto vihareyyanti. abhinandamāno kho bhikkhu bandho mārassa
anabhinandamāno mutto pāpimatoti. aññātaṁ bhagavā aññātaṁ
sugatāti. yathākathaṁ pana tvaṁ bhikkhu mayā saṅkhittena bhāsitassa
vitthārena atthaṁ ājānāsīti. rūpaṁ kho 

[1]- bhante abhinandamāno
bandho mārassa anabhinandamāno mutto pāpimato. vedanaṁ.
saññaṁ. saṅkhāre. viññāṇaṁ abhinandamāno bandho mārassa
anabhinandamāno mutto pāpimato. (pts. s iii, 76) imassa khvāhaṁ bhante bhagavatā
saṅkhittena bhāsitassa evaṁ vitthārena atthaṁ ājānāmīti. sādhu
sādhu bhikkhu sādhu kho tvaṁ bhikkhu mayā saṅkhittena bhāsitassa
vitthārena atthaṁ ājānāsi. rūpaṁ kho bhikkhu abhinandamāno bandho
mārassa anabhinandamāno mutto pāpimato. vedanaṁ. saññaṁ.

footnote: 1 yu. etthantare panasaddo dissati.

page number: 094

saṅkhāre. viññāṇaṁ abhinandamāno bandho mārassa anabhinandamāno
mutto pāpimato. imassa kho bhikkhu mayā saṅkhittena bhāsitassa
evaṁ vitthārena attho daṭṭhabboti .pe. aññataro ca pana
so bhikkhu arahataṁ ahosīti.

[142] sāvatthiyaṁ. ārāme. ekamantaṁ nisinno kho so
bhikkhu bhagavantaṁ etadavoca sādhu me bhante bhagavā saṅkhittena
dhammaṁ desetu .pe. vihareyyanti. yaṁ kho bhikkhu aniccaṁ tatra
te 1- chando pahātabboti. aññātaṁ bhagavā aññātaṁ sugatāti.
yathākathaṁ pana tvaṁ bhikkhu mayā saṅkhittena bhāsitassa vitthārena
atthaṁ ājānāsīti. rūpaṁ kho bhante aniccaṁ tatra me chando
pahātabbo. vedanā. saññā. saṅkhārā. viññāṇaṁ aniccaṁ
tatra 

[2]- me chando pahātabbo. imassa khvāhaṁ bhante bhagavatā
saṅkhittena bhāsitassa evaṁ vitthārena atthaṁ ājānāmīti. sādhu
sādhu bhikkhu sādhu kho tvaṁ bhikkhu mayā saṅkhittena bhāsitassa
vitthārena atthaṁ ājānāsi. rūpaṁ kho bhikkhu aniccaṁ tatra te 

[3]-
chando pahātabbo. vedanā. saññā. saṅkhārā. viññāṇaṁ
aniccaṁ tatra te chando pahātabbo. imassa kho bhikkhu mayā
saṅkhittena bhāsitassa evaṁ vitthārena attho daṭṭhabboti .pe.
aññataro ca pana so bhikkhu arahataṁ ahosīti.

[143] sāvatthī. ekamantaṁ nisinno kho so bhikkhu bhagavantaṁ

footnote: 1 po. vo.. 2 po. etthantare casaddo dissati.
footnote: 3 yu. etthantare khosaddo dissati.

page number: 095

etadavoca sādhu me bhante bhagavā saṅkhittena dhammaṁ desetu
.pe. vihareyyanti. yaṁ kho bhikkhu dukkhaṁ tatra te chando
pahātabboti. aññātaṁ bhagavā aññātaṁ sugatāti. yathākathaṁ pana
tvaṁ bhikkhu mayā saṅkhittena bhāsitassa vitthārena atthaṁ
ājānāsīti. rūpaṁ kho bhante dukkhaṁ tatra me chando pahātabbo.
vedanā. saññā. saṅkhārā. viññāṇaṁ dukkhaṁ tatra me
chando pahātabbo. imassa khvāhaṁ bhante bhagavatā saṅkhittena
bhāsitassa evaṁ vitthārena atthaṁ ājānāmīti. sādhu sādhu bhikkhu
sādhu kho tvaṁ bhikkhu mayā saṅkhittena bhāsitassa vitthārena atthaṁ
ājānāsi. rūpaṁ kho bhikkhu dukkhaṁ tatra te chando pahātabbo.
vedanā. saññā. saṅkhārā. viññāṇaṁ dukkhaṁ tatra te
chando pahātabbo. imassa kho bhikkhu mayā saṅkhittena bhāsitassa
evaṁ vitthārena attho daṭṭhabboti .pe. aññataro ca pana
so bhikkhu arahataṁ ahosīti.

[144] sāvatthiyaṁ. ārāme. ekamantaṁ nisinno kho so
bhikkhu bhagavantaṁ etadavoca sādhu me bhante bhagavā saṅkhittena
dhammaṁ desetu .pe. vihareyyanti. yo kho bhikkhu anattā
tatra te chando pahātabboti. aññātaṁ bhagavā aññātaṁ
sugatāti. (pts. s iii, 78) yathākathaṁ pana tvaṁ bhikkhu mayā saṅkhittena bhāsitassa
vitthārena atthaṁ ājānāsīti. rūpaṁ kho bhante anattā tatra

page number: 096

me chando pahātabbo. vedanā. saññā. saṅkhārā. viññāṇaṁ
anattā tatra me chando pahātabbo. imassa khvāhaṁ bhante
bhagavatā saṅkhittena bhāsitassa evaṁ vitthārena atthaṁ ājānāmīti.
sādhu sādhu bhikkhu sādhu kho tvaṁ bhikkhu mayā saṅkhittena bhāsitassa
vitthārena atthaṁ ājānāsi. rūpaṁ kho bhikkhu anattā tatra te
chando pahātabbo. vedanā. saññā. saṅkhārā. viññāṇaṁ
anattā tatra te chando pahātabbo. imassa kho bhikkhu
mayā saṅkhittena bhāsitassa evaṁ vitthārena attho daṭṭhabboti
.pe. aññataro ca pana so bhikkhu arahataṁ ahosīti.

[145] sāvatthī. tatra kho. ekamantaṁ nisinno kho so
bhikkhu bhagavantaṁ etadavoca sādhu me bhante bhagavā saṅkhittena
dhammaṁ desetu .pe. vihareyyanti. yaṁ kho bhikkhu anattaniyaṁ
tatra te chando pahātabboti. aññātaṁ bhagavā aññātaṁ
sugatāti. yathākathaṁ pana tvaṁ bhikkhu mayā saṅkhittena bhāsitassa
vitthārena atthaṁ ājānāsīti. rūpaṁ kho bhante anattaniyaṁ tatra
me chando pahātabbo. vedanā. saññā. saṅkhārā.
viññāṇaṁ anattaniyaṁ tatra me chando pahātabbo. imassa
khvāhaṁ bhante bhagavatā saṅkhittena bhāsitassa evaṁ vitthārena atthaṁ
ājānāmīti. sādhu sādhu bhikkhu sādhu kho tvaṁ bhikkhu mayā
saṅkhittena bhāsitassa vitthārena atthaṁ ājānāsi. rūpaṁ kho

page number: 097

bhikkhu anattaniyaṁ tatra te chando pahātabbo. (pts. s iii, 79) vedanā.
saññā. saṅkhārā. viññāṇaṁ anattaniyaṁ tatra te chando
pahātabbo. imassa kho bhikkhu mayā saṅkhittena bhāsitassa evaṁ
vitthārena attho daṭṭhabboti .pe. aññataro ca pana so
bhikkhu arahataṁ ahosīti.

[146] sāvatthī. tatra kho. ekamantaṁ nisinno kho so
bhikkhu bhagavantaṁ etadavoca sādhu me bhante bhagavā saṅkhittena
dhammaṁ desetu yamahaṁ bhagavato dhammaṁ sutvā .pe. vihareyyanti.
yaṁ kho bhikkhu rajaniyasaṇṭhitaṁ 1- tatra te chando pahātabboti.
aññātaṁ bhagavā aññātaṁ sugatāti. yathākathaṁ pana tvaṁ bhikkhu
mayā saṅkhittena bhāsitassa vitthārena atthaṁ ājānāsīti. rūpaṁ
kho bhante rajaniyasaṇṭhitaṁ tatra me chando pahātabbo. vedanā.
saññā. saṅkhārā. viññāṇaṁ rajaniyasaṇṭhitaṁ tatra me chando
pahātabbo. imassa khvāhaṁ bhante bhagavatā saṅkhittena bhāsitassa
evaṁ vitthārena atthaṁ ājānāmīti. sādhu sādhu bhikkhu sādhu
kho tvaṁ bhikkhu mayā saṅkhittena bhāsitassa vitthārena atthaṁ
ājānāsi. rūpaṁ kho bhikkhu rajaniyasaṇṭhitaṁ tatra te chando
pahātabbo. vedanā. saññā. saṅkhārā. viññāṇaṁ rajaniyasaṇṭhitaṁ
tatra te chando pahātabbo. imassa kho bhikkhu mayā saṅkhittena
bhāsitassa evaṁ vitthārena attho daṭṭhabboti .pe. aññataro

footnote: 1 ma. yu. rajanīyasaṇṭhitaṁ. sabbattha diisameva. po. rajanīyaṁ saṇṭhi

page number: 098

ca pana so bhikkhu arahataṁ ahosīti.

[147] sāvatthī. tatra kho. āyasmā rādho yena bhagavā
tenupasaṅkami (pts. s iii, 80) upasaṅkamitvā bhagavantaṁ etadavoca kathaṁ nu kho
bhante jānato kathaṁ passato imasmiñca saviññāṇake kāye
bahiddhā ca sabbanimittesu ahaṅkāramamaṅkāramānānusayā na hontīti.
yaṅkiñci rādha rūpaṁ atītānāgatapaccuppannaṁ ajjhattaṁ vā bahiddhā
vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike
vā sabbaṁ rūpaṁ netaṁ mama nesohamasmi na meso attāti
evametaṁ yathābhūtaṁ sammappaññāya passati. yā kāci vedanā.
yā kāci saññā. ye keci saṅkhārā. yaṅkiñci viññāṇaṁ
atītānāgatapaccuppannaṁ .pe. yaṁ dūre santike vā sabbaṁ
viññāṇaṁ netaṁ mama nesohamasmi na meso attāti evametaṁ
yathābhūtaṁ sammappaññāya passati. evaṁ kho rādha jānato evaṁ
passato imasmiñca saviññāṇake kāye bahiddhā ca sabbanimittesu
ahaṅkāramamaṅkāramānānusayā na hontīti .pe. aññataro ca
panāyasmā rādho arahataṁ ahosīti.

[148] sāvatthī. tatra kho. āyasmā surādho bhagavantaṁ
etadavoca kathaṁ nu kho bhante jānato kathaṁ passato imasmiñca
saviññāṇake kāye bahiddhā ca sabbanimittesu ahaṅkāramamaṅkāramānāpagataṁ
mānasaṁ hoti vidhā samatikkantaṁ santaṁ 1- suvimuttanti.

footnote: 1 po. yu. santanti natthi.

page number: 099

yaṅkiñci surādha rūpaṁ atītānāgatapaccuppannaṁ .pe. yaṁ 1- dūre
santike vā sabbaṁ rūpaṁ netaṁ mama nesohamasmi na meso
attāti evametaṁ yathābhūtaṁ sammappaññāya disvā anupādā
vimutto hoti. yā kāci vedanā. yā kāci saññā. ye
keci saṅkhārā. (pts. s iii, 81) yaṅkiñci viññāṇaṁ atītānāgatapaccuppannaṁ .pe.
yaṁ dūre santike vā sabbaṁ viññāṇaṁ netaṁ mama nesohamasmi
na meso attāti evametaṁ yathābhūtaṁ sammappaññāya disvā
anupādā vimutto hoti. evaṁ kho surādha jānato evaṁ passato
imasmiñca saviññāṇake kāye bahiddhā ca sabbanimittesu ahaṅkāramamaṅkāra-
mānāpagataṁ mānasaṁ hoti vidhā samatikkantaṁ santaṁ suvimuttanti
.pe. aññataro ca panāyasmā surādho arahataṁ ahosīti.
arahantavaggo dutiyo.
tassuddānaṁ
upādiyamaññamānā athābhinandamāno ca
aniccaṁ dukkhaṁ anattā ca anattaniyaṁ rajaniyasaṇṭhitaṁ
rādhasurādhena te dasāti.
-------------

footnote: 1 yu. yaṁ dūre vā.

page number: 100

khandhasaṁyuttassa majjhimapaṇṇāsake khajjaniyavaggo tatiyo

[149] sāvatthī. tatra kho. assutavā bhikkhave puthujjano
rūpassa assādañca ādīnavañca nissaraṇañca yathābhūtaṁ nappajānāti.
vedanāya. saññāya. saṅkhārānaṁ. viññāṇassa assādañca
ādīnavañca nissaraṇañca yathābhūtaṁ nappajānāti. sutavā ca kho
bhikkhave ariyasāvako rūpassa assādañca ādīnavañca nissaraṇañca
yathābhūtaṁ pajānāti. (pts. s iii, 82) vedanāya. saññāya. saṅkhārānaṁ.
viññāṇassa assādañca ādīnavañca nissaraṇañca yathābhūtaṁ pajānātīti.

[150] sāvatthī. tatra kho. assutavā bhikkhave puthujjano
rūpassa samudayañca atthaṅgamañca assādañca ādīnavañca nissaraṇañca
yathābhūtaṁ nappajānāti. vedanāya. saññāya. saṅkhārānaṁ.
viññāṇassa samudayañca atthaṅgamañca assādañca ādīnavañca
nissaraṇañca yathābhūtaṁ nappajānāti. sutavā ca kho bhikkhave
ariyasāvako rūpassa samudayañca atthaṅgamañca assādañca
ādīnavañca nissaraṇañca yathābhūtaṁ pajānāti. vedanāya. saññāya.
saṅkhārānaṁ. viññāṇassa samudayañca atthaṅgamañca assādañca
ādīnavañca nissaraṇañca yathābhūtaṁ pajānātīti.

[151] sāvatthī. tatra kho. sutavā bhikkhave ariyasāvako
rūpassa samudayañca atthaṅgamañca assādañca ādīnavañca nissaraṇañca

page number: 101

yathābhūtaṁ pajānāti. vedanāya. saññāya. saṅkhārānaṁ.
viññāṇassa samudayañca atthaṅgamañca assādañca ādīnavañca
nissaraṇañca yathābhūtaṁ pajānātīti.

[152] sāvatthī. tatra kho. rūpaṁ bhikkhave aniccaṁ yadaniccaṁ
taṁ dukkhaṁ yaṁ dukkhaṁ tadanattā yadanattā taṁ netaṁ (pts. s iii, 83) mama nesohamasmi
na meso attāti evametaṁ yathābhūtaṁ sammappaññāya daṭṭhabbaṁ.
vedanā. saññā. saṅkhārā. viññāṇaṁ aniccaṁ yadaniccaṁ
taṁ dukkhaṁ yaṁ dukkhaṁ tadanattā yadanattā taṁ netaṁ mama
nesohamasmi na meso attāti evametaṁ yathābhūtaṁ sammappaññāya
daṭṭhabbaṁ. evaṁ passaṁ bhikkhave sutavā ariyasāvako
rūpasmiṁpi nibbindati vedanāyapi. saññāyapi. saṅkhāresupi.
viññāṇasmiṁpi nibbindati nibbindaṁ virajjati virāgā vimuccati.
vimuttasmiṁ vimuttamiti 1- ñāṇaṁ hoti. khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānāti. yāvatā
bhikkhave sattāvāsā yāvatā bhavaggaṁ ete aggā ete seṭṭhā
lokasmiṁ yadidaṁ arahantoti. idamavoca bhagavā idaṁ vatvāna
sugato athāparaṁ etadavoca satthā

[153] sukhino vata arahanto taṇhā tesaṁ na vijjati
asmimāno samucchinno mohajālaṁ padālitaṁ.

footnote: 1 vimuttamhītīti vā pāṭho.

page number: 102

anejante 1- anuppattā cittaṁ tesaṁ anāvilaṁ
loke anupalittā te 2- brahmabhūtā anāsavā.
pañcakkhandhe pariññāya sattasaddhammagocarā
pasaṁsiyā sappurisā puttā buddhassa orasā.
sattaratanasampannā tīsu sikkhāsu sikkhitā
anuvicaranti mahāvīrā pahīnabhayabheravā.
dasahaṅgehi sampannā mahānāgā samāhitā
ete kho seṭṭhā lokasmiṁ taṇhā tesaṁ na vijjati.
asekkhañāṇaṁ uppannaṁ antimoyaṁ 3- samussayo
yo sāro brahmacariyassa tasmiṁ aparapaccayā 4-.
vidhāsu na vikampanti vippamuttā punabbhavā
dantabhūmiṁ anuppattā te loke vijitāvino.
uddhaṁ tiriyaṁ apācinaṁ nandi tesaṁ na vijjati
nadanti te sīhanādaṁ buddhā loke anuttarāti.

[154] sāvatthī. tatra kho. rūpaṁ bhikkhave aniccaṁ yadaniccaṁ
taṁ dukkhaṁ yaṁ dukkhaṁ tadanattā yadanattā taṁ netaṁ mama
nesohamasmi na meso attāti evametaṁ yathābhūtaṁ sammappaññāya
daṭṭhabbaṁ .pe. evaṁ passaṁ bhikkhave sutavā ariyasāvako
rūpasmiṁpi nibbindati vedanāyapi. saññāyapi. saṅkhāresupi.

footnote: 1 ma. anejaṁ. yu. anejanto. 2 po. vo. 3 ma. antimassa. 4 po. aparapaccayo.

page number: 103

viññāṇasmiṁpi nibbindati nibbindaṁ virajjati virāgā vimuccati.
vimuttasmiṁ vimuttamiti ñāṇaṁ hoti. khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānāti. yāvatā
bhikkhave sattāvāsā yāvatā bhavaggaṁ ete aggā ete seṭṭhā
lokasmiṁ yadidaṁ arahantoti.

[155] sāvatthī. tatra kho. sīho bhikkhave migarājā
sāyaṇhasamayaṁ āsayā nikkhamati āsayā nikkhamitvā vijambhati
vijambhitvā samantā catuddisā anuviloketi samantā catuddisā
anuviloketvā tikkhattuṁ sīhanādaṁ nadati tikkhattuṁ sīhanādaṁ naditvā
gocarāya pakkamati. (pts. s iii, 85) ye hi 1- keci bhikkhave tiracchānagatā pāṇā
sīhassa migarañño nadato saddaṁ suṇanti yebhuyyena bhayaṁ saṁvegaṁ
santāsaṁ āpajjanti bilaṁ bilāsayā pavisanti dakaṁ 2- dakāsayā
pavisanti vanaṁ vanāsayā pavisanti ākāsaṁ pakkhino bhajanti.
yepi te bhikkhave rañño nāgā gāmanigamarājadhānīsu daḷhehi
varattehi 3- bandhanehi 4- bandhā tepi tāni bandhanāni sañchinditvā
sampadāletvā bhītā muttakarīsaṁ cajamānā 5- yena vā tena vā
palāyanti. evaṁmahiddhiko 6- kho bhikkhave sīho migarājā tiracchānagatānaṁ
pāṇānaṁ evaṁmahesakkho evaṁmahānubhāvo.

[156] evameva kho bhikkhave yadā tathāgato loke uppajjati

footnote: 1 po. yu. hisaddo natathi. 2 po. udakaṁ udakāsayā. 3 yu. yottehī.
footnote: 4 ma. yu. bandhanehīti na dissati. 5 yu. mocantā. 6 po. evaṁmahiddhiyo..

page number: 104

arahaṁ sammāsambuddho vijjācaraṇasampanno sugato lokavidū anuttaro
purisadammasārathi satthā devamanussānaṁ buddho bhagavā so dhammaṁ
deseti iti rūpaṁ iti rūpassa samudayo iti rūpassa atthaṅgamo
iti vedanā. iti saññā. iti saṅkhārā. iti viññāṇaṁ
iti viññāṇassa samudayo iti viññāṇassa atthaṅgamoti.
yepi te bhikkhave devā dīghāyukā vaṇṇavanto sukhabahulā uccesu
vimānesu ciraṭṭhitikā tepi 1- tathāgatassa dhammadesanaṁ sutvā yebhuyyena
bhayaṁ saṁvegaṁ santāsaṁ āpajjanti aniccāva 2- kira bho mayaṁ samānā
niccamhāti amaññimha addhuvāva kira bho sayaṁ samānā dhuvamhāti
amaññimha asassatāva kira bho mayaṁ samānā sassatamhāti
amaññimha mayaṁpi kira bho aniccā addhuvā asassatā sakkāyapariyāpannāti.
evaṁmahiddhiko kho bhikkhave tathāgato sadevakassa
lokassa evaṁmahesakkho evaṁmahānubhāvoti. idamavoca bhagavā
idaṁ vatvāna 3- sugato athāparaṁ etadavoca satthā

[157] (pts. s iii, 86) yadā buddho abhiññāya dhammacakkaṁ pavattayi
sadevakassa lokassa satthā appaṭipuggalo.
sakkāyassa nirodhañca sakkāyassa ca sambhavaṁ
ariyaṭṭhaṅgikaṁ maggaṁ dukkhūpasamagāminaṁ.
yepi dīghāyukā devā vaṇṇavanto yasassino
bhītā santāsamāpāduṁ 4- sīhassevitare migā.

footnote: 1 yu. tepi kho. 2 po. aniccā vata. 3 yu. vatvā. 4 santāsā sīhanādaṁ.

page number: 105

avītivattā sakkāyaṁ aniccā kira bho mayaṁ
sutvā arahato vākyaṁ vippamuttassa tādinoti.

[158] sāvatthī. tatra kho. ye hi keci bhikkhave samaṇā vā
brāhmaṇā vā anekavihitaṁ pubbenivāsaṁ anussaramānā anussaranti
sabbe te pañcupādānakkhandhe anussaranti etesaṁ vā aññataraṁ.
katame pañca. evaṁrūpo ahosiṁ atītamaddhānanti iti vā hi
bhikkhave anussaramāno rūpaññeva anussarati. evaṁvedano ahosiṁ
atītamaddhānanti iti vā hi bhikkhave anussaramāno vedanaññeva
anussarati. evaṁsañño ahosiṁ atītamaddhānanti. evaṁsaṅkhāro
ahosiṁ atītamaddhānanti. evaṁviññāṇo ahosiṁ atītamaddhānanti
iti vā hi bhikkhave anussaramāno viññāṇaññeva anussarati.

[159] kiñca 1- bhikkhave rūpaṁ vadetha. ruppatīti kho bhikkhave
tasmā rūpanti vuccati. kena ruppati. sītenapi ruppati uṇhenapi
ruppati jighacchāyapi ruppati pipāsāyapi ruppati ḍaṁsamakasavātātapasirīsapasamphassenapi
ruppati. ruppatīti kho bhikkhave tasmā
rūpanti vuccati.
kiñca bhikkhave vedanaṁ vadetha. vedayatīti 2- kho bhikkhave tasmā
vedanāti vuccati. kiñca vedayati 3-. sukhaṁpi vedayati dukkhaṁpi
vedayati (pts. s iii, 87) adukkhamasukhaṁpi vedayati. vedayatīti kho bhikkhave tasmā
vedanāti vuccati.
kiñca bhikkhave saññaṁ vadetha. sañjānātīti 4- kho bhikkhave

footnote: 1 po. kiñci. sabbattha īdisameva. 2 yu. vediyantīti. 3 yu. vediyati.
footnote: 4 po. pajānātīti.

page number: 106

tasmā saññāti vuccati. kiñca sañjānāti. nīlaṁpi sañjānāti
pītakaṁpi sañjānāti lohitakaṁpi sañjānāti odātaṁpi sañjānāti.
sañjānātīti kho bhikkhave tasmā saññāti vuccati.
kiñca bhikkhave saṅkhāre vadetha. saṅkhataṁ abhisaṅkharontīti
kho bhikkhave tasmā saṅkhārāti vuccanti. kiñca saṅkhataṁ abhisaṅkharonti.
rūpaṁ rūpattāya saṅkhataṁ abhisaṅkharonti vedanaṁ vedanattāya saṅkhataṁ
abhisaṅkharonti saññaṁ saññattāya saṅkhataṁ abhisaṅkharonti
saṅkhāre saṅkhārattāya saṅkhataṁ abhisaṅkharonti viññāṇaṁ viññāṇattāya
saṅkhataṁ abhisaṅkharonti. saṅkhataṁ abhisaṅkharontīti kho bhikkhave tasmā
saṅkhārāti vuccanti.
kiñci bhikkhave viññāṇaṁ vadetha. vijānātīti kho bhikkhave
tasmā viññāṇanti vuccati. kiñca vijānanti 1-. ambilaṁpi
vijānāti tittakaṁpi vijānāti kaṭukaṁpi vijānāti madhuraṁpi vijānāti khārikaṁpi
vijānāti akhārikaṁpi vijānāti loṇikaṁpi vijānāti aloṇikaṁpi
vijānāti. vijānātīti kho bhikkhave tasmā viññāṇanti vuccati.

[160] tatra bhikkhave sutavā ariyasāvako iti paṭisañcikkhati
ahaṁ kho etarahi rūpena khajjāmi atītaṁpāhaṁ addhānaṁ evameva
rūpena khajjiṁ seyyathāpi etarahi paccuppannena rūpena khajjāmi
ahañceva kho pana anāgataṁ rūpaṁ abhinandeyyaṁ anāgataṁpāhaṁ
addhānaṁ evameva rūpena khajjeyyaṁ seyyathāpi etarahi paccuppannena
rūpena khajjāmīti. so iti paṭisaṅkhāya atītasmiṁ rūpasmiṁ anapekkho

footnote: 1 po. yu. vijānāti.

page number: 107

hoti anāgataṁ rūpaṁ nābhinandati paccuppannassa rūpassa nibbidāya
virāgāya nirodhāya paṭipanno hoti. ahaṁ kho etarahi vedanāya
khajjāmi atītaṁpāhaṁ addhānaṁ evameva vedanāya khajjiṁ seyyathāpi
etarahi (pts. s iii, 88) paccuppannāya vedanāya khajjāmi ahañceva kho pana
anāgataṁ vedanaṁ abhinandeyyaṁ anāgataṁpāhaṁ addhānaṁ evameva vedanāya
khajjeyyaṁ seyyathāpi etarahi paccuppannāya vedanāya khajjāmīti.
so iti paṭisaṅkhāya atītāya vedanāya anapekkho hoti anāgataṁ
vedanaṁ nābhinandati paccuppannāya vedanāya nibbidāya virāgāya
nirodhāya paṭipanno hoti. ahaṁ kho etarahi saññāya khajjāmi.
ahaṁ kho etarahi saṅkhārehi khajjāmi atītaṁpāhaṁ addhānaṁ evameva
saṅkhārehi khajjiṁ seyyathāpi etarahi paccuppannehi saṅkhārehi
khajjāmi ahañceva kho pana anāgate saṅkhāre abhinandeyyaṁ
anāgataṁpāhaṁ addhānaṁ evameva saṅkhārehi khajjeyyaṁ seyyathāpi
etarahi paccuppannehi saṅkhārehi khajjāmīti. so iti paṭisaṅkhāya
atītesu saṅkhāresu anapekkho hoti anāgate saṅkhāre nābhinandati
paccuppannānaṁ saṅkhārānaṁ nibbidāya virāgāya nirodhāya paṭipanno
hoti. ahaṁ kho etarahi viññāṇena khajjāmi atītaṁpāhaṁ addhānaṁ
evameva viññāṇena khajjiṁ seyyathāpi etarahi paccuppannena
viññāṇena khajjāmi ahañceva kho pana anāgataṁ viññāṇaṁ
abhinandeyyaṁ anāgataṁpāhaṁ addhānaṁ evameva viññāṇena khajjeyyaṁ

page number: 108

seyyathāpi etarahi paccuppannena viññāṇena khajjāmīti. so
iti paṭisaṅkhāya atītasmiṁpi viññāṇasmiṁ anapekkho hoti anāgataṁ
viññāṇaṁ nābhinandati paccuppannassa viññāṇassa nibbidāya
virāgāya nirodhāya paṭipanno hoti.

[161] taṁ kiṁ maññatha bhikkhave rūpaṁ niccaṁ vā aniccaṁ
vāti. aniccaṁ bhante. yaṁ panāniccaṁ dukkhaṁ vā taṁ sukhaṁ
vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ
kallaṁ nu taṁ samanupassituṁ etaṁ mama esohamasmi eso me
attāti. no hetaṁ 1- bhante. vedanā. saññā. saṅkhārā.
viññāṇaṁ niccaṁ vā aniccaṁ vāti. aniccaṁ bhante. yaṁ
panāniccaṁ dukkhaṁ vā taṁ sukhaṁ vāti. dukkhaṁ bhante. yaṁ
panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ etaṁ
mama esohamasmi eso me attāti. no hetaṁ bhante.

[162] tasmā tiha bhikkhave yaṅkiñci rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ
vā paṇītaṁ vā yaṁ dūre 

[2]- santike vā sabbaṁ rūpaṁ netaṁ mama
nesohamasmi na meso attāti evametaṁ yathābhūtaṁ sammappaññāya
daṭṭhabbaṁ. yā kāci vedanā. yā kāci saññā. ye keci
saṅkhārā. yaṅkiñci viññāṇaṁ atītānāgatapaccuppannaṁ .pe.
yaṁ dūre santike vā sabbaṁ viññāṇaṁ netaṁ mama nesohamasmi

footnote: 1 yu. no etaṁ bhante. 2 po. etthantare vāsaddo dissati.

page number: 109

na meso attāti evametaṁ yathābhūtaṁ sammappaññāya daṭṭhabbaṁ.
ayaṁ vuccati bhikkhave ariyasāvako apacināti no ācināti pajahati
na 1- upādiyati visineti na 2- ussineti vidhūpeti na sandhūpeti.

[163] kiñca apacināti no ācināti. rūpaṁ apacināti no
ācināti. vedanaṁ. saññaṁ. saṅkhāre. viññāṇaṁ apacināti
no ācināti. kiñca pajahati na upādiyati. rūpaṁ pajahati na
upādiyati. vedanaṁ. saññaṁ. saṅkhāre. viññāṇaṁ pajahati
na upādiyati. kiñca visineti na ussineti. rūpaṁ visineti na
ussineti. vedanaṁ. saññaṁ. saṅkhāre. viññāṇaṁ visineti
na ussineti. (pts. s iii, 90) kiñca vidhūpeti na sandhūpeti. rūpaṁ vidhūpeti na
sandhūpeti. vedanaṁ. saññaṁ. saṅkhāre. viññāṇaṁ vidhūpeti
na sandhūpeti. evaṁ passaṁ bhikkhave sutavā ariyasāvako rūpasmiṁpi
nibbindati vedanāyapi. saññāyapi. saṅkhāresupi.
viññāṇasmiṁpi nibbindati nibbindaṁ virajjati virāgā vimuccati.
vimuttasmiṁ vimuttamiti ñāṇaṁ hoti. khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānāti. ayaṁ vuccati
bhikkhave bhikkhu neva ācināti na apacināti apacinitvā ṭhito neva
pajahati na upādiyati pajahitvā ṭhito neva visineti na ussineti
visinetvā ṭhito neva vidhūpeti na sandhūpeti vidhūpetvā ṭhito.

[164] kiñca neva ācināti na apacināti apacinitvā ṭhito.

footnote: 1-2 yu. no.

page number: 110

rūpaṁ neva ācināti na apacināti apacinitvā ṭhito. vedanaṁ.
saññaṁ. saṅkhāre. viññāṇaṁ neva ācināti na apacināti
apacinitvā ṭhito. kiñca neva pajahati na upādiyati pajahitvā
ṭhito. rūpaṁ neva pajahati na upādiyati pajahitvā ṭhito. vedanaṁ.
saññaṁ. saṅkhāre. viññāṇaṁ neva pajahati na upādiyati
pajahitvā ṭhito. kiñca neva visineti na ussineti visinetvā
ṭhito. rūpe 1- neva visineti na ussineti visinetvā ṭhito. vedanaṁ.
saññaṁ. saṅkhāre. viññāṇaṁ neva visineti na ussineti visinetvā
ṭhito. kiñca neva vidhūpeti na sandhūpeti vidhūpetvā ṭhito. rūpaṁ
neva vidhūpeti na sandhūpeti vidhūpetvā ṭhito. vedanaṁ. saññaṁ.
saṅkhāre. viññāṇaṁ neva vidhūpeti na sandhūpeti vidhūpetvā
ṭhito. evaṁ vimuttacittaṁ kho bhikkhave bhikkhuṁ saindā devā
sabrahmakā sapajāpatikā ārakāva namassanti
namo te purisājañña namo te purisuttama
yassa te nābhijānāma yampi nissāya jhāyasīti.

[165] ekaṁ samayaṁ bhagavā sakkesu viharati kapilavatthusmiṁ
nigrodhārāme. atha kho bhagavā kismiñci 2- deva pakaraṇe bhikkhusaṅghaṁ 3-
paṇāmetvā pubbaṇhasamayaṁ nivāsetvā pattacīvaramādāya
kapilavatthuṁ piṇḍāya pāvisi kapilavatthusmiṁ piṇḍāya caritvā
pacchābhattaṁ piṇḍapātapaṭikkanto yena mahāvanaṁ tenupasaṅkami 4-

footnote: 1 ma. yu. rūpaṁ. 2 po. kismiñcipi. 3 po. bhikkhusaṅghetipi dissati. 4 po.
footnote: tena upasaṅkamīti dissati.

page number: 111

divāvihārāya mahāvanaṁ ajjhogahetvā veluvalaṭṭhikāya mūle divāvihāraṁ 1-
nisīdi. atha kho bhagavato rahogatassa paṭisallīnassa evaṁ cetaso
parivitakko udapādi mayā kho bhikkhusaṅgho pabāḷho 2- santettha
bhikkhū navā acirapabbajitā adhunāgatā imaṁ dhammavinayaṁ tesaṁ mamaṁ 3-
apassantānaṁ siyā aññathattaṁ siyā vipariṇāmo seyyathāpi nāma
vacchassa taruṇassa mātaraṁ apassantassa siyā aññathattaṁ siyā
vipariṇāmo evameva 4- santettha bhikkhū navā acirapabbajitā 5-
adhunāgatā imaṁ dhammavinayaṁ tesaṁ mamaṁ apassantānaṁ siyā aññathattaṁ
siyā vipariṇāmo seyyathāpi nāma bījānaṁ taruṇānaṁ udakaṁ alabhantānaṁ
siyā aññathattaṁ siyā vipariṇāmo evameva santettha bhikkhū navā
acirapabbajitā adhunāgatā imaṁ dhammavinayaṁ tesaṁ mamaṁ alabhantānaṁ
dassanāya siyā aññathattaṁ siyā vipariṇāmo yannūnāhaṁ yatheva mayā
pubbe bhikkhusaṅgho anuggahito evameva etarahi anuggaṇheyyaṁ
bhikkhusaṅghanti.

[166] atha kho brahmā sahampati bhagavato cetasā
cetoparivitakkamaññāya seyyathāpi nāma balavā puriso sammiñjitaṁ vā
bāhaṁ pasāreyya pasāritaṁ vā bāhaṁ sammiñjeyya evameva
brahmaloke antarahito bhagavato purato pāturahosi. (pts. s iii, 92) atha kho
brahmā sahampati ekaṁsaṁ uttarāsaṅgaṁ karitvā yena bhagavā
tenañjalimpaṇāmetvā bhagavantaṁ etadavoca evametaṁ bhagavā evametaṁ

footnote: 1 po. divāvihāre. 2 yu. pavāḷho. 3 po. mama. 4 yu. evamevaṁ. 5 po.
footnote: acirapabbajitvā

page number: 112

sugata bhagavatā bhante bhikkhusaṅgho 1- pabāḷho santettha bhikkhū
navā acirapabbajitā adhunāgatā imaṁ dhammavinayaṁ tesaṁ bhagavantaṁ
apassantānaṁ siyā aññathattaṁ siyā vipariṇāmo seyyathāpi nāma
vacchassa taruṇassa mātaraṁ apassantassa siyā aññathattaṁ siyā
vipariṇāmo evameva santettha bhikkhū navā acirapabbajitā
adhunāgatā imaṁ dhammavinayaṁ tesaṁ bhagavantaṁ apassantānaṁ siyā
aññathattaṁ siyā vipariṇāmo seyyathāpi nāma bījānaṁ taruṇānaṁ udakaṁ
alabhantānaṁ siyā aññathattaṁ siyā vipariṇāmo evameva santettha
bhikkhū navā acirapabbajitā adhunāgatā imaṁ dhammavinayaṁ tesaṁ bhagavantaṁ
alabhantānaṁ dassanāya siyā aññathattaṁ siyā vipariṇāmo abhinandatu
bhante bhagavā bhikkhusaṅghaṁ abhivadatu bhante bhagavā bhikkhusaṅghaṁ
yatheva 

[2]- bhagavatā pubbe bhikkhusaṅgho anuggahito evameva
etarahi anuggaṇhātu bhikkhusaṅghanti. adhivāsesi bhagavā tuṇhībhāvena.
atha kho brahmā sahampati bhagavato adhivāsanaṁ viditvā
bhagavantaṁ abhivādetvā padakkhiṇaṁ katvā tatthevantaradhāyi.

[167] atha kho bhagavā sāyaṇhasamayaṁ paṭisallānā vuṭṭhito
yena nigrodhārāmo tenupasaṅkami upasaṅkamitvā paññatte āsane
nisīdi. nisajja kho bhagavā tathārūpaṁ iddhābhisaṅkhāraṁ abhisaṅkhāresi 3-
yathā te bhikkhū 4- ekadvīhikāya 5- sārajjamānarūpā yena (pts. s iii, 93) bhagavā
tenupasaṅkamiṁsu upasaṅkamitvā bhagavantaṁ abhivādetvā ekamantaṁ nisīdiṁsu.

footnote: 1 po. saṅgho. 2 yu. etthantare bhanteti dissati. 3 yu. abhisaṅkhāyi.
footnote: abhisaṅkhasi. 4 ma. yu. (ekavihakāya sārajjāyamānarūpā yenāhaṁ tenupasaṅkameyyuṁ
footnote: te bhikkhū) 5 yu. ekavihakāya sārajjāyamānarūpā.

page number: 113

ekamantaṁ nisinne kho te bhikkhū bhagavā etadavoca antamidaṁ
bhikkhave jīvikānaṁ yadidaṁ piṇḍolyaṁ. abhisāpoyaṁ 1- bhikkhave lokasmiṁ
piṇḍolo vicarasi pattapāṇi 2-. tañca kho etaṁ 3- bhikkhave kulaputtā
upenti atthavasikā atthavasaṁ paṭicca neva rājābhinītā na
corābhinītā na iṇaṭṭhā na bhayaṭṭhā na ājīvikāpakatā 4- apica kho
otiṇṇāmha 5- jātiyā jarāya maraṇena sokehi paridevehi dukkhehi
domanassehi upāyāsehi dukkhotiṇṇā 6- dukkhaparetā appevanāma
imassa kevalassa dukkhakkhandhassa antakiriyā paññāyethāti. evaṁ
pabbajito cāyaṁ bhikkhave kulaputto so ca hoti abhijjhālū kāmesu
tibbasārāgo byāpannacitto paduṭṭhamanasaṅkappo muṭṭhassatī
asampajāno asamāhito vibbhantacitto pākatindriyo. seyyathāpi
bhikkhave chavālātaṁ ubhato padittaṁ majjhe gūthagataṁ neva gāme kaṭṭhatthaṁ 7-
pharati nāraññe kaṭṭhatthaṁ pharati. tathūpamāhaṁ bhikkhave imaṁ puggalaṁ
vadāmi gihibhogā ca parihīno sāmaññatthaṁ ca na paripūreti.

[168] tayome bhikkhave akusalavitakkā kāmavitakko byāpādavitakko
vihiṁsāvitakko. ime ca kho bhikkhave tayo akusalavitakkā
taṁ 8- aparisesā nirujjhanti catūsu vā satipaṭṭhānesu supatiṭṭhitacittassa
viharato animittaṁ vā samādhiṁ bhāvayato. yāvañcidaṁ
bhikkhave alameva animitto samādhi bhāvetuṁ 9-. animitto bhikkhave

footnote: 1 yu. abhisāpāyaṁ. po. abhisāpāya. 2 ma. yu. pattapāṇīti. 3 yu. evaṁ.
footnote: 4 yu. jīvīkāpakatā. po. ājīvikākatā. 5 yu. otiṇṇamhi. po. otiṇṇomhi.
footnote: 6 po. yu. dukkhotiṇṇo. 7 po. yu. kaṭṭhattaṁ. 8 sī. naṁ. ma. kva.

9 yu. bhāvituṁ.

page number: 114

samādhi bhāvito bahulīkato mahapphalo hoti mahānisaṁso.

[169] dvemā bhikkhave diṭṭhiyo bhavadiṭṭhi ca vibhavadiṭṭhi (pts. s iii, 94) ca.
tatra 

[1]- bhikkhave sutavā ariyasāvako iti paṭisañcikkhati atthi nu
kho taṁ kiñci lokasmiṁ yamahaṁ upādiyamāno na vajjavā assanti.
so evaṁ pajānāti natthi nu kho taṁ kiñci lokasmiṁ yamahaṁ
upādiyamāno na vajjavā assanti 2-. so evaṁ pajānāti ahañca 3-
rūpaññeva upādiyamāno upādiyeyyaṁ vedanaññeva upādiyamāno
upādiyeyyaṁ saññaññeva upādiyamāno upādiyeyyaṁ saṅkhāre
yeva upādiyamāno upādiyeyyaṁ viññāṇaññeva upādiyamāno
upādayeyyaṁ tassa me assa upādānapaccayā bhavo bhavapaccayā
jāti jātipaccayā jarāmaraṇaṁ sokaparidevadukkhadomanassupāyāsā
sambhaveyyuṁ evametassa kevalassa dukkhakkhandhassa samudayo assa 4-.
taṁ kiṁ maññatha bhikkhave rūpaṁ niccaṁ vā aniccaṁ vāti. aniccaṁ
bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ bhante. yaṁ
panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ etaṁ mama
esohamasmi eso me attāti. no hetaṁ bhante. vedanā.
saññā. saṅkhārā. viññāṇaṁ niccaṁ .pe. tasmā tiha bhikkhave.
evaṁ passaṁ .pe. nāparaṁ itthattāyāti pajānātīti.

[170] ekaṁ samayaṁ bhagavā kosambiyaṁ viharati ghositārāme.

footnote: 

[1] ma. yu. khosaddo dissati. 2 ma. yu. assaṁ. 3 ma. ahañhi.
footnote: 4 ma. assāti.

page number: 115

atha kho bhagavā pubbaṇhasamayaṁ nivāsetvā pattacīvaramādāya kosambiṁ
piṇḍāya pāvisi kosambiyaṁ piṇḍāya caritvā pacchābhattaṁ piṇḍapātapaṭikkanto
sāmaṁ (pts. s iii, 95) senāsanaṁ saṁsāmetvā pattacīvaramādāya anāmantetvā
upaṭṭhāke anapaloketvā bhikkhusaṅghaṁ eko adutiyo cārikaṁ pakkāmi.

[171] atha kho aññataro bhikkhu acirapakkantassa bhagavato
yenāyasmā ānando tenupasaṅkami upasaṅkamitvā āyasmantaṁ
ānandaṁ etadavoca ehāvuso 1- ānanda bhagavā sāmaṁ senāsanaṁ
saṁsāmetvā pattacīvaramādāya anāmantetvā upaṭṭhāke anapaloketvā
bhikkhusaṅghaṁ eko adutiyo cārikaṁ pakkantoti. yasmiṁ āvuso
samaye bhagavā sāmaṁ senāsanaṁ saṁsāmetvā pattacīvaramādāya
anāmantetvā upaṭṭhāke anapaloketvā bhikkhusaṅghaṁ eko adutiyo
cārikaṁ pakkamati 2- ekova bhagavā tasmiṁ samaye viharitukāmo hoti
na bhagavā tasmiṁ samaye kenaci anubandhitabbo hotīti.

[172] atha kho bhagavā anupubbena cārikaṁ caramāno yena
pālileyyakaṁ 3- tadavasari. tatra sudaṁ bhagavā pālileyyake viharati
bhaddasālamūle. atha kho sambahulā bhikkhū yenāyasmā ānando
tenupasaṅkamiṁsu upasaṅkamitvā āyasmatā ānandena saddhiṁ sammodiṁsu
sammodanīyaṁ kathaṁ sārāṇīyaṁ vītisāretvā ekamantaṁ nisīdiṁsu. ekamantaṁ
nisinnā kho te bhikkhū āyasmantaṁ ānandaṁ etadavocuṁ cirassutā 4-

footnote: 1 ma. yu. esāvuso. 2 yu. pakkāmi. 3 sī. pārileyyakaṁ.
footnote: 4 ma. cirassaṁ sutā.

page number: 116

kho no āvuso ānanda bhagavato sammukhā dhammī kathā icchāma
mayaṁ āvuso ānanda bhagavato sammukhā dhammiṁ kathaṁ sotunti. atha kho
āyasmā ānando tehi bhikkhūhi saddhiṁ yena pālileyyakaṁ bhaddasālamūlaṁ
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinne kho te bhikkhū bhagavā dhammiyā
kathāya sandassesi samādapesi samuttejesi sampahaṁsesi.

[173] (pts. s iii, 96) tena kho pana samayena aññatarassa bhikkhuno evañcetaso
parivitakko udapādi kathaṁ nu kho jānato kathaṁ passato
anantarā āsavānaṁ khayo hotīti. atha kho bhagavā tassa bhikkhuno
cetasā cetoparivivitakkamaññāya bhikkhū 1- āmantesi vicayaso desito
bhikkhave mayā dhammo vicayaso desitā cattāro satipaṭṭhānā
vicayaso desitā cattāro sammappadhānā vicayaso desitā cattāro
iddhipādā vicayaso desitāni pañcindriyāni vicayaso desitāni
pañca balāni vicayaso desitā satta bojjhaṅgā vicayaso desito
ariyo aṭṭhaṅgiko maggo. evaṁ vicayaso 

[2]- desito bhikkhave mayā
dhammo evaṁ vicayaso desito 3- kho bhikkhave mayā dhammo. atha
ca panidhekaccassa bhikkhuno evaṁ cetaso parivitakko udapādi kathaṁ
nu kho jānato kathaṁ passato anantarā āsavānaṁ khayo hotīti.

[174] kathañca bhikkhave jānato kathaṁ passato anantarā āsavānaṁ
khayo hoti. idha bhikkhave assutavā puthujjano ariyānaṁ adassāvī

footnote: 1 po. bhikkhuṁ. 2 yu. khosaddo dissati. 3 ma. yu. desite- dhamme.

page number: 117

ariyadhammassa akovido ariyadhamme avinīto sappurisānaṁ adassāvī
.pe. sappurisadhamme avinīto rūpaṁ attato samanupassati. yā
kho pana sā bhikkhave samanupassanā saṅkhāro so. so pana
saṅkhāro kiṁnidāno kiṁsamudayo kiṁjātiko kiṁpabhavo 1-. avijjāsamphassajena
bhikkhave vedayitena phuṭṭhassa assutavato puthujjanassa uppannā taṇhā
tatojo so saṅkhāro. iti kho bhikkhave sopi 

[2]- saṅkhāro anicco
saṅkhato paṭiccasamuppanno sāpi taṇhā aniccā saṅkhatā paṭiccasamuppannā
sāpi vedanā. sopi phasso. sāpi avijjā aniccā
saṅkhatā paṭiccasamuppannā. (pts. s iii, 97) evaṁpi kho bhikkhave jānato evaṁ
passato anantarā āsavānaṁ khayo hoti.

[175] na heva kho 3- rūpaṁ attato samanupassati apica kho
rūpavantaṁ attānaṁ samanupassati. yā kho pana sā bhikkhave samanupassanā
saṅkhāro so. so pana saṅkhāro kiṁnidāno kiṁsamudayo kiṁjātiko
kiṁpabhavo. avijjāsamphassajena bhikkhave vedayitena phuṭṭhassa assutavato
puthujjanassa uppannā taṇhā tatojo so saṅkhāro. iti kho
bhikkhave sopi saṅkhāro anicco saṅkhato paṭiccasamuppanno sāpi
taṇhā. sāpi vedanā. sopi phasso. sāpi avijjā aniccā
saṅkhatā paṭiccasamuppannā. evaṁpi kho bhikkhave jānato evaṁ
passato anantarā āsavānaṁ khayo hoti.

[176] na heva kho rūpaṁ attato samanupassati na rūpavantaṁ

footnote: 1 yu. kiṁpabhavoti. 2 yu. khosaddo dissati. 3 po. na so ca kho.

page number: 118

attānaṁ samanupassati apica kho attani rūpaṁ samanupassati. yā
kho pana sā bhikkhave samanupassanā saṅkhāro so. so pana saṅkhāro
kiṁnidāno kiṁsamudayo kiṁjātiko kiṁpabhavo. avijjāsamphassajena bhikkhave
vedayitena phuṭṭhassa assutavato puthujjanassa uppannā taṇhā tatojo
so saṅkhāro. iti kho bhikkhave sopi saṅkhāro anicco saṅkhato
paṭiccasamuppanno sāpi taṇhā. sāpi vedanā. sopi phasso.
sāpi avijjā aniccā saṅkhatā paṭiccasamuppannā. evaṁpi kho
bhikkhave jānato evaṁ passato anantarā āsavānaṁ khayo hoti.

[177] na heva kho rūpaṁ attato samanupassati na rūpavantaṁ
attānaṁ samanupassati na attani rūpaṁ samanupassati apica kho rūpasmiṁ
attānaṁ samanupassati. yā kho pana sā bhikkhave samanupassanā
saṅkhāro so. so pana saṅkhāro kiṁnidāno kiṁsamudayo kiṁjātiko
kiṁpabhavo. avijjāsamphassajena bhikkhave vedayitena phuṭṭhassa assutavato
puthujjanassa uppannā taṇhā tatojo so saṅkhāro. iti kho
bhikkhave sopi saṅkhāro anicco saṅkhato paṭiccasamuppanno sāpi
taṇhā. sāpi vedanā. sopi phasso. sāpi avijjā
aniccā saṅkhatā paṭiccasamuppannā. evaṁpi kho bhikkhave jānato
evaṁ passato anantarā āsavānaṁ khayo hoti.

[178] na heva kho rūpaṁ attato samanupassati na rūpavantaṁ
attānaṁ na attani rūpaṁ na rūpasmiṁ attānaṁ samanupassati apica

page number: 119

kho vedanaṁ attato samanupassati. apica kho vedanāvantaṁ attānaṁ
samanupassati. apica kho attani vedanaṁ samanupassati. apica
kho vedanāya attānaṁ samanupassati. apica kho saññaṁ attato.
apica kho saṅkhāre attato samanupassati. apica kho saṅkhāravantaṁ
attānaṁ samanupassati. apica kho attani saṅkhāre samanupassati.
apica kho saṅkhāresu attānaṁ samanupassati. apica kho viññāṇaṁ
attato samanupassati. apica kho viññāṇavantaṁ attānaṁ.
apica kho attani viññāṇaṁ. apica kho viññāṇasmiṁ attānaṁ
samanupassati. yā kho pana sā bhikkhave samanupassanā saṅkhāro
so. so pana saṅkhāro kiṁnidāno .pe. kiṁpabhavo. avijjāsamphassajena
bhikkhave vedayitena phuṭṭhassa assutavato puthujjanassa
uppannā taṇhā tatojo so saṅkhāro. iti kho bhikkhave
sopi saṅkhāro anicco saṅkhato paṭiccasamuppanno. sāpi
taṇhā. sāpi vedanā. sopi phasso. sāpi avijjā
aniccā saṅkhatā paṭiccasamuppannā. evaṁpi kho bhikkhave jānato
evaṁ passato anantarā āsavānaṁ khayo hoti.

[179] na heva kho rūpaṁ attato samanupassati. na vedanaṁ.
na saññaṁ. na saṅkhāre. na viññāṇaṁ attato samanupassati
apica kho evaṁdiṭṭhī hoti so attā so loko so pecca
bhavissāmi nicco dhuvo sassato avipariṇāmadhammoti. yā kho

page number: 120

pana sā bhikkhave sassatadiṭṭhi saṅkhāro so. so pana saṅkhāro
kiṁnidāno .pe. evaṁpi kho bhikkhave jānato evaṁ passato
anantarā āsavānaṁ khayo hoti.

[180] na heva kho rūpaṁ attato samanupassati. na (pts. s iii, 99) vedanaṁ. na
saññaṁ. na saṅkhāre. na viññāṇaṁ attato samanupassati
nāpi evaṁdiṭṭhī hoti so attā so loko so pecca
bhavissāmi nicco dhuvo sassato avipariṇāmadhammoti apica kho
evaṁdiṭṭhī hoti no cassaṁ no ca me siyā na bhavissāmi 1-
na me bhavissatīti 2-. yā kho pana sā bhikkhave ucchedadiṭṭhi
saṅkhāro so. so pana saṅkhāro kiṁnidāno kiṁsamudayo kiṁjātiko
kiṁpabhavo. avijjāsamphassajena bhikkhave vedayitena phuṭṭhassa assutavato
puthujjanassa uppannā taṇhā tatojo so saṅkhāro. iti
kho bhikkhave sopi saṅkhāro anicco .pe. evaṁpi kho bhikkhave
jānato evaṁ passato anantarā āsavānaṁ khayo hoti.

[181] na heva kho rūpaṁ attato samanupassati. na vedanaṁ. na
saññaṁ. na saṅkhāre. na viññāṇaṁ attato samanupassati .pe.
na viññāṇasmiṁ attānaṁ 3- samanupassati nāpi evaṁdiṭṭhī hoti so
attā so loko so pecca bhavissāmi nicco dhuvo sassato
avipariṇāmadhammoti nāpi evaṁdiṭṭhī hoti no cassaṁ no ca
me siyā na bhavissāmi na me bhavissatīti apica kho kaṅkhī

footnote: 1 ma. nābhavissaṁ. 2 po. bhavissa. 3 ma. attato.

page number: 121

hoti vicikicchī 1- aniṭṭhaṅgato saddhamme. yā 2- kho pana sā bhikkhave
kaṅkhitā vicikicchitā aniṭṭhaṅgatatā saddhamme saṅkhāro so. so
pana saṅkhāro kiṁnidāno kiṁsamudayo kiṁjātiko kiṁpabhavo. avijjāsamphassajena
bhikkhave vedayitena phuṭṭhassa assutavato puthujjanassa
uppannā taṇhā tatojo so saṅkhāro. iti 3- kho bhikkhave sopi
saṅkhāro anicco saṅkhato paṭiccasamuppanno sāpi taṇhā aniccā
saṅkhatā paṭiccasamuppannā sāpi vedanā aniccā saṅkhatā paṭiccasamuppannā
sopi phasso anicco saṅkhato paṭiccasamuppanno sāpi
avijjā aniccā saṅkhatā paṭiccasamuppannā. evaṁpi kho bhikkhave
jānato evaṁ passato anantarā āsavānaṁ khayo hotīti.

[182] (pts. s iii, 100) ekaṁ samayaṁ bhagavā sāvatthiyaṁ viharati pubbārāme
migāramātupāsāde mahatā bhikkhusaṅghena saddhiṁ. tena kho pana samayena
bhagavā tadahuposathe paṇṇarase puṇṇāya 4- puṇṇamāya rattiyā
bhikkhusaṅghaparivuto ajjhokāse nisinno hoti.

[183] atha kho aññataro bhikkhu uṭṭhāyāsanā ekaṁsaṁ uttarāsaṅgaṁ
karitvā yena bhagavā tenañjalimpaṇāmetvā bhagavantaṁ etadavoca
puccheyyāhaṁ bhante bhagavantaṁ kiñci 5- deva desaṁ sace me bhagavā
okāsaṁ karoti pañhassa veyyākaraṇāyāti. tenahi tvaṁ bhikkhu
sake āsane nisīditvā puccha yadākaṅkhasīti. evaṁ bhanteti kho
so bhikkhu bhagavato paṭissutvā sake āsane nisīditvā bhagavantaṁ

footnote: 1 po. vicikicchitā adiṭṭhigatā. 2 po. yā kho panimā bhikkhave.
footnote: 3 po. evaṁ kho. 4 po. saṁpuṇṇāya. 5 po. kiñci teneva.

page number: 122

etadavoca ime nu kho bhante pañcupādānakkhandhā. seyyathīdaṁ.
rūpūpādānakkhandho vedanūpādānakkhandho saññūpādānakkhandho
saṅkhārūpādānakkhandho viññāṇūpādānakkhandhoti. ime kho bhikkhu
pañcupādānakkhandhā. seyyathīdaṁ. rūpūpādānakkhandho .pe.
viññāṇūpādānakkhandhoti.

[184] sādhu bhanteti kho so bhikkhu bhagavato bhāsitaṁ
abhinanditvā anumoditvā bhagavantaṁ uttariṁ pañhaṁ apucchi 1- ime kho
pana bhante pañcupādānakkhandhā kiṁmūlakāti. ime kho bhikkhu
pañcupādānakkhandhā chandamūlakāti .pe.
taññeva 2- nu kho bhante upādānaṁ te ca 3- pañcupādānakkhandhā.
udāhu aññatra pañcahi 4- upādānakkhandhehi 4- upādānanti. na
kho bhikkhu taññeva upādānaṁ te ca pañcupādānakkhandhā (pts. s iii, 101) napi 5-
aññatra pañcahi upādānakkhandhehi upādānaṁ apica yo 6- tattha
chandarāgo taṁ 7- tattha upādānanti.

[185] sādhu bhanteti kho so bhikkhu .pe. uttariṁ pañhaṁ
apucchi siyā pana bhante pañcupādānakkhandhesu chandarāgavemattatāti.
siyā bhikkhūti bhagavā avoca idha bhikkhu ekaccassa 8- evaṁ
hoti evaṁrūpo siyaṁ anāgatamaddhānaṁ evaṁvedano siyaṁ anāgatamaddhānaṁ
evaṁsañaño 9- siyaṁ anāgatamaddhānaṁ evaṁsaṅkhāro siyaṁ

footnote: 1 po. pucchi. 2 po. tadaññeva. 3 sī. ma. cakāro na dissati.
footnote: 4 yu. pañcupādānakkhandhehi. 5 ma. yu. nāpi. po. pisaddo na dissati.
footnote: 6 po. kho. 7 po. tanti na dissati. 8 po. ekassa yathā evaṁ.

9 po. yu. evaṁsaññī.

page number: 123

anāgatamaddhānaṁ evaṁviññāṇo siyaṁ anāgatamaddhānanti 1-. evaṁ
kho bhikkhu siyā pañcupādānakkhandhesu chandarāgavemattatāti.

[186] sādhu bhanteti kho so bhikkhu .pe. uttariṁ pañhaṁ
apucchi kittāvatā nu kho bhante khandhānaṁ khandhādhivacananti.
yaṅkiñci bhikkhu 2- rūpaṁ atītānāgatapaccuppannaṁ ajjhattaṁ vā bahiddhā
vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre 

[3]- santike
vā. ayaṁ vuccati rūpakkhandho 4-. yā kāci vedanā. yā kāci
saññā. ye keci saṅkhārā. yaṅkiñci viññāṇaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā
hīnaṁ vā paṇītaṁ vā yaṁ dūre santike vā. ayaṁ vuccati viññāṇakkhandho.
ettāvatā 

[5]- kho bhikkhu khandhānaṁ khandhādhivacananti.

[187] sādhu bhanteti kho so bhikkhu .pe. apucchi ko
nu kho bhante hetu ko paccayo rūpakkhandhassa paññāpanāya.
ko hetu ko paccayo vedanākkhandhassa paññāpanāya. ko hetu
ko paccayo saññākkhandhassa paññāpanāya. ko hetu ko
paccayo saṅkhārakkhandhassa paññāpanāya. ko hetu ko paccayo
viññāṇakkhandhassa paññāpanāyāti. cattāro kho bhikkhu mahābhūtā
hetu cattāro mahābhūtā paccayo 6- rūpakkhandhassa paññāpanāya.
phasso hetu phasso paccayo vedanākkhandhassa paññāpanāya. phasso
hetu phasso paccayo saññākkhandhassa paññāpanāya. (pts. s iii, 102) phasso

footnote: 1 yu. itisaddo na dissati. 2 yu. bhikkhave. 3 po. vāsaddo dissati.
footnote: 4 po. rūpakkhandhoti. 5 po. casaddo dissati. 6 po. paccayā.

page number: 124

hetu phasso paccayo saṅkhārakkhandhassa paññāpanāya. nāmarūpaṁ
hetu nāmarūpaṁ paccayo viññāṇakkhandhassa paññāpanāyāti.

[188] sādhu bhanteti kho so bhikkhu .pe. apucchi kathaṁ
nu kho bhante sakkāyadiṭṭhi hotīti. idha bhikkhu assutavā puthujjano
ariyānaṁ adassāvī ariyadhammassa akovido ariyadhamme avinīto
sappurisānaṁ adassāvī sappurisadhammassa akovido sappurisadhamme
avinīto rūpaṁ attato samanupassati rūpavantaṁ vā attānaṁ attani
vā rūpaṁ rūpasmiṁ vā attānaṁ. vedanaṁ. saññaṁ. saṅkhāre.
viññāṇaṁ attato samanupassati viññāṇavantaṁ vā attānaṁ
attani vā viññāṇaṁ viññāṇasmiṁ vā attānaṁ. evaṁ kho
bhikkhu sakkāyadiṭṭhi hotīti.

[189] sādhu bhanteti kho so bhikkhu .pe. apucchi kathaṁ
pana bhante sakkāyadiṭṭhi na hotīti. idha bhikkhu sutavā ariyasāvako
ariyānaṁ dassāvī ariyadhammassa kovido ariyadhamme suvinīto sappurisānaṁ
dassāvī sappurisadhammassa 1- kovido sappurisadhamme suvinīto na rūpaṁ
attato samanupassati na rūpavantaṁ vā attānaṁ na attani vā
rūpaṁ na rūpasmiṁ vā attānaṁ. na vedanaṁ. na saññaṁ. na
saṅkhāre. na viññāṇaṁ attato samanupassati na viññāṇavantaṁ
vā attānaṁ na attani vā viññāṇaṁ na viññāṇasmiṁ vā
attānaṁ. evaṁ kho bhikkhu sakkāyadiṭṭhi na hotīti.

footnote: 1 po. sappurisadhammesu.

page number: 125

[190] sādhu bhanteti kho so bhikkhu .pe. ko nu kho
bhante rūpassa assādo ko ādīnavo kiṁ nissaraṇaṁ. ko
vedanāya. ko saññāya. ko saṅkhārānaṁ. ko viññāṇassa
assādo ko ādīnavo kiṁ nissaraṇanti. yaṁ kho bhikkhu
rūpaṁ paṭicca uppajjati sukhaṁ somanassaṁ ayaṁ rūpassa assādo
yaṁ rūpaṁ aniccaṁ dukkhaṁ vipariṇāṇadhammaṁ ayaṁ rūpassa ādīnavo yo
rūpasmiṁ chandarāgavinayo chandarāgappahānaṁ idaṁ rūpassa nissaraṇaṁ.
yaṁ vedanaṁ paṭicca. yaṁ (pts. s iii, 103) saññaṁ paṭicca. yaṁ 1- saṅkhāre paṭicca.
yaṁ viññāṇaṁ paṭicca uppajjati sukhaṁ somanassaṁ ayaṁ viññāṇassa
assādo yaṁ viññāṇaṁ aniccaṁ dukkhaṁ vipariṇāmadhammaṁ ayaṁ
viññāṇassa ādīnavo yo viññāṇasmiṁ chandarāgavinayo
chandarāgappahānaṁ idaṁ viññāṇassa nissaraṇanti.

[191] sādhu bhanteti kho so bhikkhu bhagavato bhāsitaṁ
abhinanditvā anumoditvā bhagavantaṁ uttariṁ pañhaṁ apucchi kathaṁ nu kho
bhante jānato kathaṁ passato imasmiñca saviññāṇake kāye bahiddhā
ca sabbanimittesu ahaṅkāramamaṅkāramānānusayā na hontīti.
yaṅkiñci bhikkhu rūpaṁ atītānāgatapaccuppannaṁ ajjhattaṁ vā bahiddhā
vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike
vā sabbaṁ rūpaṁ netaṁ mama nesohamasmi na meso attāti
evametaṁ yathābhūtaṁ sammappaññāya passati. yā kāci vedanā.

footnote: 1 ma. yu. ye.

page number: 126

yā kāci saññā. ye keci saṅkhārā. yaṅkiñci viññāṇaṁ
atītānāgatapaccuppannaṁ ajjhattaṁ vā bahiddhā vā oḷārikaṁ vā
sukhumaṁ vā hīnaṁ vā paṇītaṁ vā yaṁ dūre santike vā sabbaṁ
viññāṇaṁ netaṁ mama nesohamasmi na meso attāti evametaṁ
yathābhūtaṁ sammappaññāya passati. evaṁ kho bhikkhu jānato evaṁ
passato imasmiñca 

[1]- saviññāṇake kāye bahiddhā ca sabbanimittesu
ahaṅkāramamaṅkāramānānusayā na hontīti.

[192] tena kho pana samayena aññatarassa bhikkhuno evaṁ
cetaso parivitakko udapādi iti kira bho rūpaṁ anattā. vedanā.
saññā. saṅkhārā. viññāṇaṁ anattā anattakatāni kammāni
kammattānaṁ 2- phusissantīti. atha kho bhagavā tassa bhikkhuno cetasā 3-
cetoparivitakkamaññāya bhikkhū āmantesi ṭhānaṁ kho panetaṁ bhikkhave
vijjati yaṁ idhekacco moghapuriso avijjāgato 4- taṇhādhigatena
cetasā satthu sāsanaṁ atidhāvitabbaṁ 5- maññeyya iti kira bho
rūpaṁ anattā. vedanā. saññā. saṅkhārā. viññāṇaṁ anattā
anattakatāni (pts. s iii, 104) kammāni kammattānaṁ phusissantīti 6-. paṭipucchā vinītā
kho me tumhe bhikkhave tatra tatra tesu tesu 7- dhammesu taṁ kiṁ
maññatha bhikkhave rūpaṁ niccaṁ vā aniccaṁ vāti. aniccaṁ bhante.
vedanā. saññā. saṅkhārā. viññāṇaṁ niccaṁ vā aniccaṁ

footnote: 1 po. panasaddo dissati. 2 ma. u. 106. kamattānaṁ. ma. kathamattānaṁ. sī. yu.
footnote: katamattānaṁ. 3 po. cetaso. 4 po. avijjātaṇhādhigatena. ma. yu. avidvā
footnote: avijjāgato taṇhādhipateyyena. 5 po. atividhātabbaṁ.

6 yu. itisaddo na dissati. 7 po. yu. tesūti na dissati.

page number: 127

vāti. aniccaṁ bhante. yaṁ panāniccaṁ dukkhaṁ vā taṁ sukhaṁ vāti.
dukkhaṁ bhante. yaṁ panāniccaṁ dukkhaṁ vipariṇāmadhammaṁ kallaṁ nu taṁ
samanupassituṁ etaṁ mama esohamasmi eso me attāti. no
hetaṁ bhante. tasmā tiha .pe. evaṁ passaṁ .pe. nāparaṁ
itthattāyāti pajānātīti.
dve khandhā taññeva siyaṁ adhivacanaṁ ca hetunā 1-
sakkāyena 2- duve vuttā assādaviññāṇakena ca
ete dasavidhā vuttā hoti bhikkhu pucchāyāti 3- 4-.
khajjaniyavaggo tatiyo.
tassuddānaṁ
assādo dve samudayā 5- arahantehi apare dve
sīho 6- khajjanipiṇḍolyaṁ pālileyyena puṇṇamāti.
-------------

footnote: 1 po. dve diṭṭhā taññeva piyaṁ adhivacanā ca hetunā. 2 yu. sattā yena.
footnote: 3 po. paccayā. 4 sī. ayaṁ gāthā na dissati. 5 po. samudayo. 6 yu. sīhā.

page number: 128

khandhasaṁyuttassa majjhimapaṇṇāsake (pts. s iii, 105) theravaggo catuttho

[193] sāvatthiyaṁ viharati. ārāme. tatra kho āyasmā
ānando bhikkhū āmantesi āvuso bhikkhaveti 1-. āvusoti kho
te bhikkhū āyasmato ānandassa paccassosuṁ. āyasmā ānando
etadavoca puṇṇo nāma āvuso āyasmā mantānīputto amhākaṁ
navakānaṁ sataṁ bahūpakāro hoti so amhe iminā ovādena ovadati
upādāya āvuso ānanda asmīti hoti no anupādāya. kiñca
upādāya asmīti hoti no anupādāya. rūpaṁ upādāya asmīti
hoti no anupādāya. vedanaṁ. saññaṁ. saṅkhāre. viññāṇaṁ
upādāya asmīti hoti no anupādāya. seyyathāpi āvuso
ānanda itthī vā puriso vā daharo 2- yuvā maṇḍanakajātiko
ādāse vā parisuddhe pariyodāte acche vā udakapatte sakaṁ
mukhanimittaṁ paccavekkhamāno upādāya passeyya no anupādāya.
evameva kho āvuso ānanda rūpaṁ upādāya asmīti hoti no
anupādāya. vedanaṁ. saññaṁ. saṅkhāre. viññāṇaṁ upādāya
asmīti hoti no anupādāya. taṁ kiṁ maññasi āvuso ānanda
rūpaṁ niccaṁ vā aniccaṁ vāti. aniccaṁ āvuso. vedanā.
saññā. saṅkhārā. viññāṇaṁ niccaṁ vā aniccaṁ vāti.
aniccaṁ āvuso .pe. tasmā tiha. evaṁ passaṁ .pe. nāparaṁ

footnote: 1 yu. bhikkhavo. 2 po. daharo vā yuvā vā.

page number: 129

itthattāyāti pajānāti 1-. puṇṇo nāma āvuso āyasmā
mantānīputto amhākaṁ (pts. s iii, 106) navakānaṁ sataṁ bahūpakāro hoti so amhe iminā
ovādena ovadati imaṁ 2- pana me āyasmato puṇṇassa mantānīputtassa
dhammadesanaṁ sutvā dhammo abhisamitoti 3-..

[194] sāvatthiyaṁ viharati. ārāme. tena kho pana samayena
āyasmā tisso bhagavato pitucchāputto sambahulānaṁ bhikkhūnaṁ
evamāroceti api me āvuso madhurakajāto viya kāyo disāpi
me na pakkhāyanti dhammāpi maṁ 4- nappaṭibhanti thīnamiddhañca me
cittaṁ pariyādāya tiṭṭhati anabhirato ca 5- brahmacariyaṁ carāmi hoti
ca me dhammesu vicikicchāti.

[195] atha kho sambahulā bhikkhū yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu. ekamantaṁ
nisinnā kho te bhikkhū bhagavantaṁ etadavocuṁ āyasmā bhante tisso
bhagavato pitucchāputto sambahulānaṁ bhikkhūnaṁ evamāroceti api me
āvuso madhurakajāto viya kāyo disāpi me na pakkhāyanti dhammāpi
maṁ nappaṭibhanti thīnamiddhañca me cittaṁ pariyādāya tiṭṭhati anabhirato
ca brahmacariyaṁ carāmi hoti ca me dhammesu vicikicchāti. atha kho
bhagavā aññataraṁ bhikkhuṁ āmantesi ehi tvaṁ bhikkhu mama vacanena
tissaṁ bhikkhuṁ āmantehi satthā taṁ āvuso tissa āmantetīti.
evaṁ bhanteti kho so bhikkhu bhagavato paṭissutvā yenāyasmā tisso

footnote: 1 ma. yu. pajānātīti. 2 ma. yu. idañca pana. 3 yu. abhisametoti.
footnote: 4 po. me nappaṭilabhanti. 5 po. va.

page number: 130

tenupasaṅkami upasaṅkamitvā āyasmantaṁ tissaṁ etadavoca satthā
taṁ āvuso tissa āmantetīti. evaṁ āvusoti kho āyasmā
tisso tassa bhikkhuno paṭissutvā yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinnaṁ kho āyasmantaṁ tissaṁ bhagavā etadavoca saccaṁ kira tvaṁ
tissa sambahulānaṁ (pts. s iii, 107) bhikkhūnaṁ evamārocesi api me āvuso madhurakajāto
viya kāyo .pe. hoti ca me dhammesu vicikicchāti. evaṁ
bhante. taṁ kiṁ maññasi tissa rūpe avītarāgassa 1- avītatacchandassa
avītapemassa avītapipāsassa avītapariḷāhassa avītataṇhassa tassa
rūpassa vipariṇāmaññathābhāvā uppajjanti sokaparidevadukkhadomanassupāyāsāti.
evaṁ bhante. sādhu sādhu tissa evaṁ hetaṁ tissa
hoti yathātaṁ rūpe avītarāgassa. vedanāya. saññāya.
saṅkhāresu avītarāgassa .pe. tesaṁ saṅkhārānaṁ vipariṇāmaññathābhāvā
uppajjanti sokaparidevadukkhadomanassupāyāsāti. evaṁ bhante.
sādhu sādhu tissa evaṁ hetaṁ tissa hoti yathātaṁ saṅkhāresu avītarāgassa.
viññāṇe avītarāgassa avītacchandassa avītapemassa
avītapipāsassa avītapariḷāhassa avītataṇhassa tassa viññāṇassa
pariṇāmaññathābhāvā uppajjanti sokaparidevadukkhadomanassupāyāsāti.
evaṁ bhante. sādhu sādhu tissa evaṁ hetaṁ tissa hoti yathātaṁ
viññāṇe avītarāgassa.

footnote: 1 po. ma. yu. avigatarāgassa ... avigatataṇhassa. 2 po. yathābhūtaṁ.

page number: 131

[196] taṁ kiṁ maññasi tissa rūpe vītarāgassa vītacchandassa
vītapemassa vītapipāsassa vītapariḷāhassa vītataṇhassa tassa rūpassa
vipariṇāmaññathābhāvā uppajjanti sokaparidevadukkhadomanassupāyāsāti.
no hetaṁ bhante. sādhu sādhu tissa evaṁ hetaṁ tissa hoti
yathātaṁ rūpe vītarāgassa. vedanāya. saññāya. saṅkhāresu.
viññāṇe vītarāgassa vītacchandassa (pts. s iii, 108) vītapemassa vītapipāsassa
vītapariḷāhassa vītataṇhassa tassa viññāṇassa vipariṇāmaññathābhāvā
uppajjanti sokaparidevadukkhadomanassupāyāsāti. no hetaṁ bhante.
sādhu sādhu tissa evaṁ hetaṁ tissa hoti yathātaṁ viññāṇe
vītarāgassa. taṁ kiṁ maññasi tissa rūpaṁ niccaṁ vā aniccaṁ vāti.
aniccaṁ bhante .pe. vedanā. saññā. saṅkhārā. viññāṇaṁ
niccaṁ vā aniccaṁ vāti. aniccaṁ bhante .pe. tasmā tiha.
evaṁ passaṁ .pe. nāparaṁ itthattāyāti pajānāti.

[197] seyyathāpi 1- tissa dve purisā eko puriso amaggakusalo
eko puriso maggakusalo tamenaṁ so amaggakusalo puriso
amuṁ maggakusalaṁ purisaṁ maggaṁ puccheyya so evaṁ vadeyya evaṁ 2-
bho purisa ayaṁ maggo tena muhuttaṁ gaccha tena muhuttaṁ gantvā
dakkhissasi dvedhāpathaṁ 3- tattha vāmaṁ muñcitvā dakkhiṇaṁ gaṇha tena
muhuttaṁ gaccha tena muhuttaṁ gantvā dakkhissasi tibbaṁ vanasaṇḍaṁ
tena muhuttaṁ gaccha tena muhuttaṁ gantvā dakkhissasi mahantaṁ ninnaṁ

footnote: 1 yu. seyyathāpissa. 2 ma. ehi. 3 yu. dvidhāpathaṁ.

page number: 132

pallalaṁ tena muhuttaṁ gaccha tena muhuttaṁ gantvā dakkhissasi
sobbhaṁ papātaṁ tena muhuttaṁ gaccha tena muhuttaṁ gantvā
dakkhissasi samaṁ bhūmibhāgaṁ ramaṇīyaṁ 1-. upamā kho myāyaṁ tissa katā
atthassa viññāpanāya ayaṁ cevettha attho. puriso amaggakusaloti
kho tissa puthujjanassetaṁ adhivacanaṁ. puriso maggakusaloti
kho tissa tathāgatassetaṁ adhivacanaṁ arahato sammāsambuddhassa.
dvedhāpathoti kho tissa vicikicchāyetaṁ adhivacanaṁ. (pts. s iii, 109) vāmo maggoti kho
tissa aṭṭhaṅgikassetaṁ micchāmaggassa adhivacanaṁ. seyyathīdaṁ.
micchādiṭṭhiyā .pe. micchāsamādhissa. dakkhiṇo maggoti kho tissa
ariyassetaṁ aṭṭhaṅgikassa maggassa adhivacanaṁ. seyyathīdaṁ. sammādiṭṭhiyā
.pe. sammāsamādhissa. tibbo vanasaṇḍoti kho tissa
avijjāyetaṁ adhivacanaṁ. mahantaṁ ninnaṁ pallalanti kho tissa kāmānametaṁ
adhivacanaṁ. sobbho papātoti kho tissa kodhupāyāsassetaṁ
adhivacanaṁ. samo bhūmibhāgo ramaṇīyoti kho tissa nibbānassetaṁ
adhivacanaṁ. abhirama tissa abhirama tissa ahamovādena ahamanuggahena
ahamanusāsaniyāti 2-. idamavoca bhagavā. attamano āyasmā
tisso bhagavato bhāsitaṁ abhinandīti.

[198] ekaṁ samayaṁ āyasmā sārīputto sāvatthiyaṁ viharati

footnote: 1 ma. ramaṇīyanti. 2 ma. ahamāmisadhammānuggahena mamovādena mamānusāsaniyāti.

page number: 133

jetavane anāthapiṇḍikassārāme. tena kho pana samayena yamakassa
nāma bhikkhuno evarūpaṁ pāpakaṁ diṭṭhigataṁ uppannaṁ hoti tathāhaṁ
bhagavatā dhammaṁ desitaṁ ājānāmi yathā 1- khīṇāsavo bhikkhu kāyassa
bhedā ucchijjati vinassati na hoti parammaraṇāti. assosuṁ kho
sambahulā bhikkhū yamakassa kira nāma bhikkhuno evarūpaṁ pāpakaṁ
diṭṭhigataṁ uppannaṁ hoti tathāhaṁ bhagavatā dhammaṁ desitaṁ ājānāmi
yathā khīṇāsavo bhikkhu kāyassa bhedā ucchijjati vinassati na hoti
parammaraṇāti. atha kho te bhikkhū yenāyasmā yamako tenupasaṅkamiṁsu
upasaṅkamitvā āyasmatā yamakena saddhiṁ sammodiṁsu sammodanīyaṁ
kathaṁ sārāṇīyaṁ vītisāretvā ekamantaṁ nisīdiṁsu. ekamantaṁ nisinnā
kho te bhikkhū āyasmantaṁ yamakaṁ etadavocuṁ saccaṁ kira te 2- āvuso
yamaka evarūpaṁ pāpakaṁ diṭṭhigataṁ uppannaṁ tathāhaṁ (pts. s iii, 110) bhagavatā dhammaṁ
desitaṁ ājānāmi yathā khīṇāsavo bhikkhu kāyassa bhedā ucchijjati
vinassati na hoti parammaraṇāti. evaṁ khvāhaṁ āvuso bhagavatā
dhammaṁ desitaṁ ājānāmi yathā khīṇāsavo bhikkhu kāyassa bhedā
ucchijjati vinassati na hoti parammaraṇāti. mā āvuso yamaka
evaṁ avaca mā bhagavantaṁ abbhācikkhi na hi sādhu bhagavato
abbhakkhānaṁ na hi bhagavā evaṁ vadeyya khīṇāsavo bhikkhu kāyassa
bhedā ucchijjati vinassati na hoti parammaraṇāti. evaṁpi kho

footnote: 1 po. yathāpi. 2 votipi pāṭho.

page number: 134

āyasmā yamako tehi bhikkhūhi vuccamāno tatheva taṁ pāpakaṁ diṭṭhigataṁ
thāmasā parāmāsā abhinivissaṁ 1- voharati tathāhaṁ bhagavatā dhammaṁ
desitaṁ ājānāmi yathā khīṇāsavo bhikkhu kāyassa bhedā ucchijjati
vinassati na hoti parammaraṇāti. yato kho te bhikkhū nāsakkhiṁsu
āyasmantaṁ yamakaṁ etasmā pāpakā diṭṭhigatā vivecetuṁ. atha kho
te bhikkhū uṭṭhāyāsanā yenāyasmā sārīputto tenupasaṅkamiṁsu
upasaṅkamitvā āyasmantaṁ sārīputtaṁ etadavocuṁ yamakassa nāma āvuso
sārīputta bhikkhuno evarūpaṁ pāpakaṁ diṭṭhigataṁ uppannaṁ tathāhaṁ
bhagavatā dhammaṁ desitaṁ ājānāmi yathā khīṇāsavo bhikkhu kāyassa
bhedā ucchijjati vinassati na hoti parammaraṇāti sādhāyasmā
sārīputto yena yamako bhikkhu tenupasaṅkamatu anukampaṁ upādāyāti.
adhivāsesi kho āyasmā sārīputto tuṇhībhāvena.

[199] atha kho āyasmā sārīputto sāyaṇhasamayaṁ paṭisallānā
vuṭṭhito yenāyasmā yamako tenupasaṅkami upasaṅkamitvā āyasmatā
yamakena saddhiṁ sammodi .pe. ekamantaṁ nisinno kho āyasmā
sārīputto āyasmantaṁ yamakaṁ etadavoca saccaṁ kira te āvuso
yamaka evarūpaṁ pāpakaṁ diṭṭhigataṁ uppannaṁ 

[2]- tathāhaṁ bhagavatā dhammaṁ
desitaṁ ājānāmi yathā (pts. s iii, 111) khīṇāsavo bhikkhu kāyassa bhedā ucchijjati
vinassati na hoti parammaraṇāti. evaṁ khvāhaṁ āvuso bhagavatā

footnote: 1 sī. parāmassa abhinivissa. 2 po. hoti.

page number: 135

dhammaṁ desitaṁ ājānāmi yathā khīṇāsavo bhikkhu kāyassa bhedā
ucchijjati vinassati na hoti parammaraṇāti. taṁ kiṁ maññasi āvuso
yamaka rūpaṁ niccaṁ vā aniccaṁ vāti. aniccaṁ āvuso .pe.
vedanā. saññā. saṅkhārā. viññāṇaṁ niccaṁ vā aniccaṁ
vāti. aniccaṁ āvuso. tasmā tiha .pe. evaṁ passaṁ .pe.
nāparaṁ itthattāyāti pajānāti.

[200] taṁ kiṁ maññasi āvuso yamaka rūpaṁ tathāgatoti
samanupassasīti. no hetaṁ āvuso. vedanaṁ tathāgatoti samanupassasīti.
no hetaṁ āvuso. saññaṁ. saṅkhāre. viññāṇaṁ
tathāgatoti samanupassasīti. no hetaṁ āvuso.

[201] taṁ kiṁ maññasi āvuso yamaka rūpasmiṁ tathāgatoti
samanupassasīti. no hetaṁ āvuso. aññatra rūpā tathāgatoti
samanupassasīti. no hetaṁ āvuso. vedanāya .pe. aññatra
vedanāya .pe. saññāya. aññatra saññāya. saṅkhāresu.
aññatra saṅkhārehi. viññāṇasmiṁ tathāgatoti samanupassasīti.
no hetaṁ āvuso. aññatra viññāṇā tathāgatoti samanupassasīti.
no hetaṁ āvuso.

[202] taṁ kiṁ maññasi āvuso yamaka rūpaṁ 1-. vedanā.
saññā. saṅkhārā. viññāṇaṁ tathāgatoti samanupassasīti.
no hetaṁ āvuso.

footnote: 1 ma. rūpaṁ. vedanaṁ. saññaṁ. saṅkhāre. yu. rūpā.

page number: 136

[203] (pts. s iii, 112) taṁ kiṁ maññasi āvuso yamaka ayaṁ so arūpī avedano
asaññī asaṅkhāro aviññāṇo tathāgatoti samanupassasīti. no
hetaṁ āvuso. ettha ca te āvuso yamaka diṭṭheva dhamme
saccato tathato 1- tathāgato anupalabbhiyamāno kallaṁ nu te taṁ
veyyākaraṇaṁ tathāhaṁ bhagavatā dhammaṁ desitaṁ ājānāmi yathā
khīṇāsavo bhikkhu kāyassa bhedā ucchijjati vinassati na hoti
parammaraṇāti. ahu kho me taṁ āvuso sārīputta pubbe
aviddasuno 2- pāpakaṁ diṭṭhigataṁ idañca pana me āyasmato
sārīputtassa dhammadesanaṁ sutvā tañceva pāpakaṁ diṭṭhigataṁ pahīnaṁ
dhammo ca me abhisamitoti.

[204] sace taṁ āvuso yamaka evaṁ puccheyyuṁ yo so āvuso
yamaka bhikkhu arahaṁ khīṇāsavo so kāyassa bhedā parammaraṇā
kiṁ hotīti evaṁ puṭṭho tvaṁ āvuso yamaka kinti byākareyyāsīti.
sace maṁ āvuso evaṁ puccheyyuṁ yo so āvuso yamaka
bhikkhu arahaṁ khīṇāsavo so kāyassa bhedā parammaraṇā kiṁ
hotīti evaṁ puṭṭho 3- ahamāvuso evaṁ byākareyyaṁ rūpaṁ kho
āvuso aniccaṁ yadaniccaṁ taṁ dukkhaṁ yaṁ dukkhaṁ taṁ niruddhaṁ tadatthaṁ 4-
gataṁ. vedanā. saññā. saṅkhārā. viññāṇaṁ aniccaṁ
yadaniccaṁ taṁ dukkhaṁ yaṁ dukkhaṁ taṁ niruddhaṁ tadatthaṁ gatanti evaṁ

footnote: 1 ma. yu. thetato 2 po. avindasuno. 3 ma. puṭṭhāhaṁ āvuso. 4 yu.
footnote: tamatthagataṁ.

page number: 137

puṭṭho ahaṁ āvuso evaṁ byākareyyanti.

[205] sādhu sādhu āvuso yamaka tenahāvuso yamaka
upamante karissāmi etasseva atthassa bhiyyoso mattāya ñāṇāya.
seyyathāpi āvuso yamaka gahapati vā gahapatiputto vā aḍḍho
mahaddhano mahābhogo so ca ārakkhasampanno tassa koci
deva puriso uppajjeyya anatthakāmo ahitakāmo ayogakkhemakāmo
jīvitā voropetukāmo tassa (pts. s iii, 113) evamassa ayaṁ kho gahapati vā
gahapatiputto vā aḍḍho mahaddhano mahābhogo so ca
ārakkhasampanno na hāyaṁ 1- sukaro pasayha jīvitā voropetuṁ yannūnāhaṁ
anupakhajja jīvitā voropeyyanti. so taṁ gahapatiṁ vā gahapatiputtaṁ
vā upasaṅkamitvā evaṁ vadeyya upaṭṭhaheyyantaṁ 2- bhanteti.
tamenaṁ so gahapati vā gahapatiputto vā upaṭṭhāpeyya so
upaṭṭhaheyya pubbuṭṭhāyī pacchānipātī kiṁkārapaṭisāvī manāpacārī
piyavādī tassa so gahapati vā gahapatiputto vā mittatopi naṁ
daheyya 3- suhajjatopi naṁ daheyya tasmiñca vissāsaṁ āpajjeyya.
yadā kho āvuso tassa purisassa evamassa saṁvissaṭṭho kho myāyaṁ
gahapati vā gahapatiputto vāti atha naṁ rahogataṁ viditvā tiṇhena
satthena jīvitā voropeyya. taṁ kiṁ maññasi āvuso yamaka
yadāpi so puriso amuṁ gahapatiṁ vā gahapatiputtaṁ vā upasaṅkamitvā
evamāha upaṭṭhaheyyaṁ taṁ bhanteti tadāpi so vadhakova vadhakañca

footnote: 1 ma. yu. nāyaṁ. 2 po. upaṭṭhaheyyanti. 3 po. dadeyya. ma. saddhaheyyaṁ.

page number: 138

pana santaṁ na aññāsi vadhako meti. yadāpi so upaṭṭhāti 1-
pubbuṭṭhāyī pacchānipātī kiṁkārapaṭisāvī manāpacārī piyavādī tadāpi
so vadhakova vadhakañca pana santaṁ na aññāsi vadhako meti.
yadāpi naṁ rahogataṁ viditvā tiṇhena satthena jīvitā voropeti
tadāpi so vadhakova vadhakañca pana santaṁ na aññāsi vadhako
meti. evamāvusoti.

[206] evameva kho āvuso assutavā puthujjano ariyānaṁ
adassāvī ariyadhammassa akovido ariyadhamme avinīto sappurisānaṁ
adassāvī sappurisadhammassa akovido sappurisadhamme avinīto rūpaṁ
attato samanupassati rūpavantaṁ vā attānaṁ attani vā rūpaṁ
rūpasmiṁ vā attānaṁ. vedanaṁ. saññaṁ. saṅkhāre. viññāṇaṁ
attato samanupassati .pe. viññāṇasmiṁ vā attānaṁ. so
aniccaṁ rūpaṁ aniccaṁ rūpanti yathābhūtaṁ nappajānāti aniccaṁ vedanaṁ
aniccā vedanāti yathābhūtaṁ nappajānāti aniccaṁ saññaṁ aniccā
saññāti yathābhūtaṁ nappajānāti anicce saṅkhāre aniccā
saṅkhārāti yathābhūtaṁ nappajānāti aniccaṁ viññāṇaṁ aniccaṁ
viññāṇanti yathābhūtaṁ nappajānāti. dukkhaṁ rūpaṁ dukkhaṁ rūpanti
yathābhūtaṁ nappajānāti dukkhaṁ vedanaṁ. dukkhaṁ saññaṁ. dukkhe
saṅkhāre. dukkhaṁ viññāṇaṁ dukkhaṁ viññāṇanti yathābhūtaṁ
nappajānāti. anattaṁ rūpaṁ anattaṁ 2- rūpanti yathābhūtaṁ nappajānāti

footnote: 1 yu. upaṭṭhahati. 2 po. ma. yu. sabbattha anattāti dissati.

page number: 139

anattaṁ vedanaṁ. anattaṁ saññaṁ. anatte saṅkhāre. anattaṁ
viññāṇaṁ anattaṁ viññāṇanti yathābhūtaṁ nappajānāti. saṅkhataṁ
rūpaṁ saṅkhataṁ rūpanti yathābhūtaṁ nappajānāti saṅkhataṁ vedanaṁ.
saṅkhataṁ saññaṁ. saṅkhate saṅkhāre. saṅkhataṁ viññāṇaṁ saṅkhataṁ
viññāṇanti yathābhūtaṁ nappajānāti. vadhakaṁ rūpaṁ vadhakaṁ rūpanti
yathābhūtaṁ nappajānāti vadhakaṁ vedanaṁ. vadhakaṁ saññaṁ. vadhake
saṅkhāre. vadhakaṁ viññāṇaṁ vadhakaṁ viññāṇanti yathābhūtaṁ
nappajānāti. so rūpaṁ upeti upādiyati adhiṭṭhāti attā meti
vedanaṁ. saññaṁ. saṅkhāre. viññāṇaṁ upeti upādiyati
adhiṭṭhāti attā meti. tassime pañcupādānakkhandhā upetā 1-
upādinnā dīgharattaṁ ahitāya dukkhāya saṁvattanti.

[207] sutavā ca kho āvuso ariyasāvako ariyānaṁ dassāvī
ariyadhammassa kovido ariyadhamme suvinīto .pe. sappurisadhamme
suvinīto na rūpaṁ attato samanupassati na rūpavantaṁ vā 2- attānaṁ
na attani vā rūpaṁ na rūpasmiṁ vā attānaṁ na vedanaṁ. na
saññaṁ. na saṅkhāre. na viññāṇaṁ attato samanupassati na
viññāṇavantaṁ vā attānaṁ na attani vā viññāṇaṁ na
viññāṇasmiṁ vā attānaṁ. (pts. s iii, 115) so aniccaṁ rūpaṁ aniccaṁ rūpanti
yathābhūtaṁ pajānāti aniccaṁ vedanaṁ. aniccaṁ saññaṁ. anicce

footnote: 1 uppannātipi upentātipi pāṭho. 2 po. ma. yu. vāsaddo na paññāyati.

page number: 140

saṅkhāre. aniccaṁ viññāṇaṁ aniccaṁ viññāṇanti yathābhūtaṁ
pajānāti. dukkhaṁ rūpaṁ dukkhaṁ rūpanti yathābhūtaṁ pajānāti dukkhaṁ
vedanaṁ. dukkhaṁ saññaṁ. dukkhe saṅkhāre. dukkhaṁ viññāṇaṁ
dukkhaṁ viññāṇanti yathābhūtaṁ pajānāti. anattaṁ rūpaṁ anattaṁ
rūpanti yathābhūtaṁ pajānāti anattaṁ vedanaṁ. anattaṁ saññaṁ.
anatte saṅkhāre. anattaṁ viññāṇaṁ anattaṁ viññāṇanti
yathābhūtaṁ pajānāti. saṅkhataṁ rūpaṁ saṅkhataṁ rūpanti yathābhūtaṁ pajānāti
saṅkhataṁ vedanaṁ. saṅkhataṁ saññaṁ. saṅkhate saṅkhāre. saṅkhataṁ
viññāṇaṁ saṅkhataṁ viññāṇanti yathābhūtaṁ pajānāti. vadhakaṁ rūpaṁ
vadhakaṁ rūpanti yathābhūtaṁ pajānāti vadhakaṁ vedanaṁ. vadhakaṁ saññaṁ.
vadhake saṅkhāre vadhakā saṅkhārāti yathābhūtaṁ pajānāti vadhakaṁ
viññāṇaṁ vadhakaṁ viññāṇanti yathābhūtaṁ pajānāti. so rūpaṁ na
upeti na upādiyati na adhiṭṭhāti 1- attā meti vedanaṁ.
saññaṁ. saṅkhāre. viññāṇaṁ na upeti na upādiyati na
adhiṭṭhāti attā meti. tassime pañcupādānakkhandhā anupetā 2-
anupādinnā dīgharattaṁ hitāya sukhāya saṁvattantīti. evañhetaṁ 3-
āvuso sārīputta hoti yesaṁ āyasmantānaṁ tādisā sabrahmacārino
anukampakā atthakāmā ovādakā anusāsakā idañca pana me

footnote: 1 ma. yu. nādhiṭṭhāti. 2 anuppannāti vā anuppentāti vā pāṭho.
footnote: 3 sī. evaṁ hi te. ma. evametaṁ.

page number: 141

āyasmato sārīputtassa dhammadesanaṁ sutvā anupādāya āsavehi
cittaṁ vimuttanti. 

[1]-

[208] (pts. s iii, 116) ekaṁ samayaṁ bhagavā vesāliyaṁ viharati mahāvane
kūṭāgārasālāyaṁ. tena kho pana samayena āyasmā anurādho bhagavato
avidūre araññakuṭikāyaṁ viharati. atha kho sambahulā aññatitthiyā
paribbājakā yenāyasmā anurādho tenupasaṅkamiṁsu upasaṅkamitvā
āyasmatā anurādhena saddhiṁ sammodiṁsu sammodanīyaṁ kathaṁ sārāṇīyaṁ
vītisāretvā ekamantaṁ nisīdiṁsu. ekamantaṁ nisinnā kho te
aññatitthiyā paribbājakā āyasmantaṁ anurādhaṁ etadavocuṁ yo so
āvuso anurādha tathāgato uttamapuriso paramapuriso paramapattipatto
taṁ tathāgato imesu catūsu ṭhānesu paññāpayamāno paññapeti 2-
hoti tathāgato parammaraṇāti vā na hoti tathāgato parammaraṇāti
vā hoti ca na ca hoti tathāgato parammaraṇāti vā neva
hoti na na hoti tathāgato parammaraṇāti vāti 3-. evaṁ vutte
āyasmā anurādho te aññatitthiye paribbājake etadavoca yo
so āvuso tathāgato uttamapuriso paramapuriso paramapattipatto taṁ
tathāgato aññatra imehi catūhi ṭhānehi paññāpayamāno paññapeti
hoti tathāgato parammaraṇāti vā na hoti tathāgato parammaraṇāti
vā hoti ca na ca hoti tathāgato parammaraṇāti vā neva
hoti na na hoti tathāgato parammaraṇāti vāti. evaṁ vutte

footnote: 1 yu. idamavoca āyasmā sārīputto. attamano āyasmā yamako āyasmato
footnote: sārīputtassa bhāsitaṁ abhinandītīti dissati. 2 po. ma. yu. paññāpeti
footnote: 3 po. yu. vā.

page number: 142

te aññatitthiyā paribbājakā āyasmantaṁ anurādhaṁ etadavocuṁ so
cāyaṁ bhikkhu navo bhavissati acirapabbajito thero vā pana bālo
abyattoti. atha kho aññatitthiyā paribbājakā āyasmantaṁ anurādhaṁ
navavādena ca bālavādena ca apasādetvā uṭṭhāyāsanā pakkamiṁsu.

[209] (pts. s iii, 117) atha kho āyasmato anurādhassa acirapakkantesu tesu
aññatitthiyesu paribbājakesu etadahosi sace kho maṁ te aññatitthiyā
paribbājakā uttariṁ 

[1]- puccheyyuṁ kathaṁ byākaramāno na 2- khvāhaṁ
tesaṁ aññatitthiyānaṁ paribbājakānaṁ vuttavādī ceva bhagavato assaṁ
na ca bhagavantaṁ abhūtena abbhācikkheyyaṁ dhammassa cānudhammaṁ
byākareyyaṁ na ca koci sahadhammiko vādānupāto 3- gārayhaṁ ṭhānaṁ
āgaccheyyāti. atha kho āyasmā anurādho yena bhagavā
tenupasaṅkami upasaṅkamitvā .pe. ekamantaṁ nisinno kho āyasmā
anurādho bhagavantaṁ etadavoca idhāhaṁ bhante bhagavato avidūre
araññakuṭikāyaṁ viharāmi atha kho bhante sambahulā aññatitthiyā
paribbājakā yenāhaṁ tenupasaṅkamiṁsu .pe. maṁ etadavocuṁ yo
so āvuso anurādha tathāgato uttamapuriso paramapuriso paramapattipatto
taṁ tathāgato imesu catūsu ṭhānesu paññāpayamāno
paññapeti hoti tathāgato parammaraṇāti vā na hoti tathāgato
parammaraṇāti vā hoti ca na ca hoti tathāgato parammaraṇāti

footnote: 1 ma. yu. pañhaṁ. 2 po. ma. yu. nu. 3 vādānuvādotipi pāṭho.

page number: 143

vā neva hoti na na hoti tathāgato parammaraṇāti vāti.
evaṁ vuttāhaṁ bhante te aññatitthiye paribbājake etadavocaṁ
yo so āvuso tathāgato uttamapuriso paramapuriso paramapattipatto
taṁ tathāgato aññatra imehi catūhi ṭhānehi paññāpayamāno
paññapeti hoti tathāgato parammaraṇāti vā .pe. neva
hoti na na hoti tathāgato parammaraṇāti vāti. evaṁ
vutte bhante te aññatitthiyā paribbājakā maṁ etadavocuṁ so
cāyaṁ bhikkhu navo bhavissati acirapabbajito thero vā pana bālo
abyattoti. atha kho maṁ bhante te aññatitthiyā paribbājakā
navavādena ca bālavādena ca apasādetvā uṭṭhāyāsanā pakkamiṁsu.
tassa mayhaṁ bhante acirapakkantesu tesu aññatitthiyesu paribbājakesu
etadahosi sace kho maṁ te aññatitthiyā paribbājakā uttariṁ
puccheyyuṁ kathaṁ byākaramāno na 1- khvāhaṁ tesaṁ aññatitthiyānaṁ
paribbājakānaṁ vuttavādī ceva bhagavato assaṁ na ca bhagavantaṁ
abhūtena abbhācikkheyyaṁ dhammassa cānudhammaṁ byākareyyaṁ na ca
koci sahadhammiko vādānupāto gārayhaṁ ṭhānaṁ āgaccheyyāti.

[210] taṁ kiṁ maññasi anurādha rūpaṁ niccaṁ vā aniccaṁ vāti.
aniccaṁ bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ
bhante. yaṁ panāniccaṁ dukkhaṁ vipariṇāmadhammaṁ kallaṁ nu taṁ
samanupassituṁ etaṁ mama esohamasmi eso me attāti. no

footnote: 1 po. ma. yu. nu.

page number: 144

hetaṁ bhante. vedanā. saññā. saṅkhārā. viññāṇaṁ
niccaṁ vā aniccaṁ vāti. aniccaṁ bhante .pe. tasmā tiha
.pe. evaṁ passaṁ .pe. nāparaṁ itthattāyāti pajānāti.

[211] taṁ kiṁ maññasi anurādha rūpaṁ tathāgatoti
samanupassasīti. no hetaṁ bhante. vedanaṁ. saññaṁ. saṅkhāre.
viññāṇaṁ tathāgatoti samanupassasīti. no hetaṁ bhante.

[212] taṁ kiṁ maññasi anurādha rūpasmiṁ tathāgatoti
samanupassasīti. no hetaṁ bhante. aññatra rūpā tathāgatoti
samanupassasīti. no hetaṁ bhante. vedanāya .pe. aññatra
vedanāya .pe. saññāya. aññatra saññāya. saṅkhāresu.
aññatra saṅkhārehi. viññāṇasmiṁ. aññatra viññāṇā
tathāgatoti samanupassasīti. no hetaṁ bhante.

[213] taṁ kiṁ maññasi anurādha rūpaṁ. vedanā. saññā.
saṅkhārā. viññāṇaṁ tathāgatoti samanupassasīti. no hetaṁ bhante.

[214] taṁ kiṁ maññasi anurādha ayaṁ so arūpī avedano
asaññī asaṅkhāro aviññāṇo tathāgatoti samanupassasīti. no
hetaṁ bhante. ettha ca te anurādha diṭṭheva dhamme saccato
tathato 1- tathāgato anupalabbhiyamāno kallaṁ nu te taṁ veyyākaraṇaṁ
yo so āvuso tathāgato uttamapuriso paramapuriso paramapattipatto

footnote: 1 evaṁ vuttākārena veditabbaṁ.

page number: 145

taṁ tathāgato aññatra imehi (pts. s iii, 119) catūhi ṭhānehi paññāpayamāno
paññapeti hoti tathāgato parammaraṇāti vā na hoti tathāgato
parammaraṇāti vā hoti ca na ca hoti tathāgato parammaraṇāti
vā neva hoti na na hoti tathāgato parammaraṇāti vāti.
no hetaṁ bhante. sādhu sādhu anurādha pubbe cāhaṁ anurādha
etarahi ca dukkhañceva paññapemi dukkhassa ca nirodhanti.

[215] ekaṁ samayaṁ bhagavā rājagahe viharati veḷuvane kalandakanivāpe.
tena kho pana samayena āyasmā vakkali kumbhakāranivesane
viharati ābādhiko dukkhito bāḷhagilāno. atha kho āyasmā
vakkali upaṭṭhāke āmantesi etha tumhe āvuso yena bhagavā
tenupasaṅkamatha upasaṅkamitvā mama vacanena bhagavato pāde sirasā
vandatha vakkali bhante bhikkhu ābādhiko dukkhito bāḷhagilāno
so bhagavato pāde sirasā vandatīti evañca vadetha sādhu
kira bhante bhagavā yena vakkali bhikkhu tenupasaṅkamatu anukampaṁ
upādāyāti. evamāvusoti kho te bhikkhū āyasmato vakkalissa
paṭissutvā yena bhagavā tenupasaṅkamiṁsu upasaṅkamitvā .pe.
bhagavantaṁ etadavocuṁ vakkali bhante bhikkhu ābādhiko dukkhito
bāḷhagilāno so bhagavato pāde sirasā vandati evañca pana
vadeti sādhu kira bhante bhagavā yena vakkali bhikkhu tenupasaṅkamatu
anukampaṁ upādāyāti. adhivāsesi bhagavā tuṇhībhāvena.

page number: 146

[216] atha kho bhagavā nivāsetvā pattacīvaramādāya yenāyasmā
vakkali tenupasaṅkami. (pts. s iii, 120) addasā kho āyasmā vakkali bhagavantaṁ
dūratova āgacchantaṁ disvāna mañcake samañcopi 1-. atha kho bhagavā
āyasmantaṁ vakkaliṁ etadavoca alaṁ vakkali mā tvaṁ mañcake
samañcopi santīmāni āsanāni paññattāni tatthāhaṁ nisīdissāmīti.
nisīdi bhagavā paññatte āsane. nisajja kho bhagavā
āyasmantaṁ vakkaliṁ etadavoca kacci te vakkali khamanīyaṁ kacci
yāpanīyaṁ kacci dukkhā vedanā paṭikkamanti no abhikkamanti.
paṭikkamo sānaṁ paññāyati no abhikkamoti. na me bhante khamanīyaṁ
na yāpanīyaṁ bāḷhā me dukkhā vedanā abhikkamanti no paṭikkamanti
abhikkamo sānaṁ paññāyati no paṭikkamoti. kacci te vakkali
na kiñci kukkuccaṁ na koci vippaṭisāroti. taggha me bhante
anappakaṁ kukkuccaṁ anappako 

[2]- vippaṭisāroti. kacci pana taṁ
vakkali attā sīlato na upavadatīti. na kho maṁ bhante attā
sīlato upavadatīti. no ce kira taṁ vakkali attā sīlato
upavadati atha kiñci te kukkuccaṁ ko ca vippaṭisāroti. cirapaṭikāhaṁ
bhante bhagavantaṁ dassanāya upasaṅkamitukāmo natthi ca me
kāyasmiṁ tāvatikā balamattā yāvatāhaṁ 3- bhagavantaṁ dassanāya
upasaṅkameyyanti. alaṁ vakkali kiṁ te iminā pūtikāyena diṭṭhena.

footnote: 1 ma. yu. samadhosi. 2 yu. casaddo dissati. 3 po. yāhaṁ. yu. yāyāhaṁ.

page number: 147

yo kho vakkali dhammaṁ passati so maṁ passati yo maṁ passati
so dhammaṁ passati. dhammaṁ hi vakkali passanto maṁ passati maṁ
passanto dhammaṁ passati. taṁ kiṁ maññasi vakkali. rūpaṁ niccaṁ
vā aniccaṁ vāti. (pts. s iii, 121) aniccaṁ bhante. yaṁ panāniccaṁ dukkhaṁ vā
taṁ sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ
kallaṁ nu taṁ samanupassituṁ etaṁ mama esohamasmi eso me
attāti. no hetaṁ bhante. vedanā. saññā. saṅkhārā.
viññāṇaṁ niccaṁ vā aniccaṁ vāti. aniccaṁ bhante .pe.
eso me attāti. no hetaṁ bhante. tasmā tiha .pe.
evaṁ passaṁ .pe. nāparaṁ itthattāyāti pajānātīti. atha kho
bhagavā āyasmantaṁ vakkaliṁ iminā ovādena ovaditvā uṭṭhāyāsanā
yena gijjhakūṭo pabbato tena pakkami 1-.

[217] atha kho āyasmā vakkali acirapakkantassa bhagavato
upaṭṭhāke āmantesi etha maṁ āvuso mañcakaṁ āropetvā
yena isigilipassaṁ 2- kāḷasilā tenupasaṅkamatha kathaṁ hi nāma mādiso
antaraghare kālaṁ kattabbaṁ maññeyyāti. evamāvusoti kho te
bhikkhū āyasmato vakkalissa paṭissutvā āyasmantaṁ vakkaliṁ mañcakaṁ
āropetvā yena isigilipassaṁ kāḷasilā tenupasaṅkamiṁsu. atha kho
bhagavā tañca rattiṁ tañca divasāvasesaṁ gijjhakūṭe pabbate vihāsi.

footnote: 1 ma. tenupasaṅkami. 2 yu. isigilipassakālasilā.

page number: 148

atha kho dve devatāyo abhikkantāya rattiyā abhikkantavaṇṇā
kevalakappaṁ gijjhakūṭaṁ obhāsetvā yena bhagavā tenupasaṅkamiṁsu .pe.
ekamantaṁ aṭṭhaṁsu. ekamantaṁ ṭhitā kho ekā devatā bhagavantaṁ
etadavoca vakkali bhante bhikkhu vimokkhāya cetetīti. aparā
devatā bhagavantaṁ etadavoca so hi nūna so bhante suvimutto
vimuccissatīti. idamavocuṁ tā devatāyo idaṁ vatvā bhagavantaṁ
abhivādetvā padakkhiṇaṁ katvā tatthevantaradhāyiṁsu.

[218] atha kho bhagavā tassā rattiyā accayena bhikkhū āmantesi
etha tumhe bhikkhave yena vakkali bhikkhu tenupasaṅkamatha upasaṅkamitvā
vakkaliṁ bhikkhuṁ evaṁ vadetha suṇāvuso tvaṁ 1- vakkali bhagavato
vacanaṁ (pts. s iii, 122) dvinnaṁ 2- devatānaṁ imaṁ āvuso rattiṁ dve devatāyo
abhikkantāya rattiyā abhikkantavaṇṇā kevalakappaṁ gijjhakūṭaṁ
obhāsetvā yena bhagavā tenupasaṅkamiṁsu upasaṅkamitvā bhagavantaṁ
abhivādetvā ekamantaṁ aṭṭhaṁsu ekamantaṁ ṭhitā kho āvuso ekā
devatā bhagavantaṁ etadavoca vakkali bhante bhikkhu vimokkhāya
cetetīti. aparā devatā bhagavantaṁ etadavoca so hi nūna so
bhante suvimutto vimuccissatīti. bhagavā ca taṁ āvuso vakkali
evamāha mā bhāyi vakkali mā bhāyi vakkali apāpakante 3-
maraṇaṁ bhavissati apāpikā kālakiriyāti. evaṁ bhanteti kho te

footnote: 1 po. yu. ayaṁ pāṭho natthi. 2 po. ma. yu. davinnañca. 3 po. apāpikante.

page number: 149

bhikkhū bhagavato paṭissutvā yenāyasmā vakkali tenupasaṅkamiṁsu upasaṅkamitvā
āyasmantaṁ vakkaliṁ etadavocuṁ suṇāvuso vakkali bhagavato
vacanaṁ dvinnañca devatānanti.

[219] atha kho āyasmā vakkali upaṭṭhāke āmantesi etha
maṁ āvuso mañcakā oropetha kathaṁ hi nāma mādiso ucce
āsane nisīditvā tassa bhagavato sāsanaṁ sotabbaṁ maññeyyāti.
evamāvusoti kho te bhikkhū āyasmato vakkalissa paṭissutvā
āyasmantaṁ vakkaliṁ mañcakā oropesuṁ imaṁ āvuso rattiṁ dve
devatāyo abhikkantāya rattiyā .pe. ekamantaṁ aṭṭhaṁsu ekamantaṁ
ṭhitā kho āvuso ekā devatā bhagavantaṁ etadavoca vakkali
bhante bhikkhu vimokkhāya cetetīti. aparā devatā bhagavantaṁ etadavoca
so hi nūna so bhante suvimutto vimuccissatīti. bhagavā ca taṁ
āvuso vakkali evamāha mā bhāyi vakkali mā bhāyi vakkali
apāpakante maraṇaṁ bhavissati apāpikā kālakiriyāti. tenahāvuso
mama vacanena bhagavato pāde sirasā vandatha vakkali bhante bhikkhu
ābādhiko dukkhito bāḷhagilāno so bhagavato pāde sirasā
vandati evañca vadeti 1- rūpaṁ aniccaṁtāhaṁ bhante na kaṅkhāmi
yadaniccaṁ taṁ dukkhanti na vicikicchāmi yadaniccaṁ dukkhaṁ vipariṇāmadhammaṁ
natthi me tattha chando vā rāgo vā pemaṁ vāti na vicikicchāmi.
vedanā aniccātāhaṁ bhante na kaṅkhāmi yadaniccaṁ taṁ dukkhanti

footnote: 1 ma. vadetha.

page number: 150

na vicikicchāmi yadaniccaṁ dukkhaṁ vipariṇāmadhammaṁ natthi me tattha
chando vā rāgo vā pemaṁ vāti na vicikicchāmi. saññā
aniccātāhaṁ bhante na kaṅkhāmi yadaniccaṁ taṁ dukkhanti na vicikicchāmi
yadaniccaṁ dukkhaṁ vipariṇāmadhammaṁ natthi me tattha chando vā
rāgo vā pemaṁ vāti na vicikicchāmi. saṅkhārā aniccātāhaṁ
bhante na kaṅkhāmi yadaniccaṁ taṁ dukkhanti na vicikicchāmi yadaniccaṁ
dukkhaṁ vipariṇāmadhammaṁ natthi me tattha chando vā rāgo vā
pemaṁ vāti na vicikicchāmi. viññāṇaṁ aniccaṁtāhaṁ bhante na
kaṅkhāmi yadaniccaṁ taṁ dukkhanti na vicikicchāmi yadaniccaṁ dukkhaṁ
vipariṇāmadhammaṁ natthi me tattha chando vā rāgo vā pemaṁ vāti na
vicikicchāmīti. evamāvusoti kho te bhikkhū āyasmato vakkalissa
paṭissutvā pakkamiṁsu. atha kho āyasmā vakkali acirapakkantesu
tesu bhikkhūsu satthaṁ āharesi.

[220] atha kho te bhikkhū yena bhagavā tenupasaṅkamiṁsu upasaṅkamitvā
ekamantaṁ nisīdiṁsu. ekamantaṁ nisinnā kho te bhikkhū
bhagavantaṁ etadavocuṁ vakkali bhante bhikkhu ābādhiko dukkhito
bāḷhagilāno so bhagavato pāde sirasā vandati evañca vadeti
rūpaṁ aniccaṁtāhaṁ bhante na kaṅkhāmi yadaniccaṁ taṁ dukkhanti na
vicikicchāmi yadaniccaṁ dukkhaṁ vipariṇāmadhammaṁ natthi me tattha chando
vā rāgo vā pemaṁ vāti na vicikicchāmi. vedanā. saññā.

page number: 151

saṅkhārā. viññāṇaṁ aniccaṁtāhaṁ bhante na kaṅkhāmi yadaniccaṁ taṁ
dukkhanti na vicikicchāmi yadaniccaṁ dukkhaṁ vipariṇāmadhammaṁ natthi
me tattha chando vā rāgo vā pemaṁ vāti na vicikicchāmīti.

[221] atha kho bhagavā bhikkhū āmantesi āyāma bhikkhave yena
isigilipassaṁ kāḷasilā tenupasaṅkamissāma yattha vakkalinā kulaputtena
satthaṁ āharitanti. evaṁ bhanteti kho te bhikkhū bhagavato paccassosuṁ.
atha kho bhagavā sambahulehi bhikkhūhi saddhiṁ yena isigilipassaṁ kāḷalilā
tenupasaṅkami. addasā kho bhagavā āyasmantaṁ vakkaliṁ dūratova
mañcake vivattakkhandhaṁ seyyamānaṁ 1-. (pts. s iii, 124) tena kho pana samayena dhūmāyitattaṁ
timirāyitattaṁ gacchateva purimadisaṁ 2- gacchati pacchimadisaṁ gacchati uttaradisaṁ
gacchati dakkhiṇadisaṁ gacchati uddhaṁdisaṁ 3- gacchati adhodisaṁ gacchati
anudisaṁ. atha kho bhagavā bhikkhū āmantesi passatha no tumhe
bhikkhave evaṁ dhūmāyitattaṁ timirāyitattaṁ gacchateva purimadisaṁ .pe.
gacchati anudisanti. evaṁ bhante. eso kho bhikkhave māro pāpimā
vakkalissa kulaputtassa viññāṇaṁ samanvesati 4- kattha vakkalissa
kulaputtassa viññāṇaṁ patiṭṭhitanti. appatiṭṭhitena ca bhikkhave
viññāṇena vakkali kulaputto parinibbutoti.

[222] ekaṁ samayaṁ bhagavā rājagahe viharati veḷuvane kalandakanivāpe.
tena kho pana samayena āyasmā assaji kassapakārāme

footnote: 1 sī. ma. yu. semānaṁ. 2 ma. yu. purimaṁ ... pacchimaṁ ... uttaraṁ ...
footnote: dakkhiṇaṁ ... 3 yu. uddhaṁ gacchati adho. 4 sī. yu. samannesati.

page number: 152

viharati ābādhiko dukkhito bāḷhagilāno. atha kho āyasmā
assaji upaṭṭhāke āmantesi etha tumhe āvuso yena bhagavā
tenupasaṅkamatha upasaṅkamitvā mama vacanena bhagavato pāde sirasā
vandatha assaji bhante bhikkhu ābādhiko dukkhito bāḷhagilāno so
bhagavato pāde sirasā vandatīti 1- evañca vadetha sādhu kira bhante
bhagavā yena assaji bhikkhu tenupasaṅkamatu anukampaṁ upādāyāti.
evamāvusoti kho te bhikkhū āyasmato assajissa paṭissutvā yena
bhagavā tenupasaṅkamiṁsu upasaṅkamitvā bhagavantaṁ abhivādetvā ekamantaṁ
nisīdiṁsu. ekamantaṁ nisinnā kho te bhikkhū bhagavantaṁ etadavocuṁ
assaji bhante bhikkhu ābādhiko dukkhito bāḷhagilāno so bhagavato
pāde sirasā vandati evañca vadeti sādhu kira bhante bhagavā
yena assaji bhikkhu tenupasaṅkamatu anukampaṁ upādāyāti. adhivāsesi
bhagavā tuṇhībhāvena.

[223] (pts. s iii, 125) atha kho bhagavā sāyaṇhasamayaṁ paṭisallānā vuṭṭhito
yenāyasmā assaji tenupasaṅkami. addasā kho āyasmā assaji
bhagavantaṁ dūratova 2- āgacchantaṁ disvāna mañcake samañcopi 3-.
atha kho bhagavā āyasmantaṁ 4- assajiṁ etadavoca alaṁ assaji mā
tvaṁ mañcake samañcopi santīmāni āsanāni paññattāni tatthāhaṁ
nisīdissāmīti. nisīdi bhagavā paññatte āsane. nisajja kho
bhagavā āyasmantaṁ assajiṁ etadavoca kacci te assaji khamanīyaṁ

footnote: 1 yu. vandati. 2 yu. vasaddo na dissati. 3 yu. samatthosi. ma. samadhosi.
footnote: 4 yu. āyasmato assajissa.

page number: 153

kacci yāpanīyaṁ .pe. paṭikkamo sānaṁ paññāyati no abhikkamoti.
na me bhante khamanīyaṁ na yāpanīyaṁ .pe. abhikkamo sānaṁ paññāyati
no paṭikkamoti. kacci te assaji na kiñci kukkuccaṁ na koci
vippaṭisāroti. taggha me bhante anappakaṁ kukkuccaṁ anappako
vippaṭisāroti. kacci pana taṁ assaji attā sīlato na upavadatīti.
na kho maṁ bhante attā sīlato upavadatīti. no ce kira taṁ
assaji attā sīlato upavadati atha kiñca 1- te kukkuccaṁ ko
ca vippaṭisāroti. pubbe khvāhaṁ bhante gelaññe 2- passambhetvā 

[3]-
kāyasaṅkhāre 4- viharāmi sohaṁ 5- samādhiṁ na paṭilabhāmi tassa mayhaṁ bhante
taṁ samādhiṁ appaṭilabhato evaṁ hoti no 6- ca khvāhaṁ parihāyāmīti. ye
te assaji samaṇabrāhmaṇā samādhisārakā samādhisāmaññā tesantaṁ
samādhiṁ appaṭilabhataṁ evaṁ hoti no cassu mayaṁ parihāyāmāti.
taṁ kiṁ maññasi assaji rūpaṁ niccaṁ vā aniccaṁ vāti. aniccaṁ
bhante .pe. (pts. s iii, 126) viññāṇaṁ niccaṁ vā aniccaṁ vāti. aniccaṁ bhante.
tasmā tiha .pe. evaṁ passaṁ .pe. nāparaṁ itthattāyāti
pajānāti. so sukhañce vedanaṁ vedayati sā aniccāti pajānāti
anajjhositāti pajānāti anabhinanditāti pajānāti dukkhañce
vedanaṁ vedayati sā aniccāti pajānāti anajjhositāti pajānāti
anabhinanditāti pajānāti adukkhamasukhañce vedanaṁ vedayati sā
aniccāti .pe. anabhinanditāti pajānāti. so sukhañce vedanaṁ

footnote: 1 po. kismiñci. 2 yu. gelaññaṁ 

[3] ma. yu. passambhetvāti āmeṇḍitaṁ.
footnote: 4 yu. kāyasaṅkhāre vippaṭisārī viharāmi. 5 yu. sotaṁ. 6 po. no ce. ma. no
footnote: cassāhaṁ. yu. no no ca.

page number: 154

vedayati 1- visaññutto naṁ vedayati dukkhañce vedanaṁ vedayati visaññutto
naṁ 2- vedayati adukkhamasukhañce vedanaṁ vedayati visaññutto naṁ
vedayati sā aniccāti pajānāti .pe. anabhinanditāti pajānāti.
so kāyapariyantikañce vedanaṁ vedayamāno kāyapariyantikaṁ vedanaṁ
vedayāmīti pajānāti jīvitapariyantikañce vedanaṁ vedayamāno jīvitapariyantikaṁ
vedanaṁ vedayāmīti pajānāti kāyassa bhedā uddhaṁ jīvitapariyādānā
idheva sabbavedayitāni anabhinanditāni sītibhavissantīti
pajānāti.

[224] seyyathāpi assaji telañca paṭicca vaṭṭiñca paṭicca
telappadīpo jhāyeyya tasseva telassa ca vaṭṭiyā ca pariyādānā
anāhāro nibbāyeyya. evameva kho assaji bhikkhu kāyapariyantikaṁ
vedanaṁ vedayamāno kāyapariyantikaṁ vedanaṁ vedayāmīti pajānāti jīvitapariyantikaṁ
vedanaṁ vedayamāno jīvitapariyantikaṁ vedanaṁ vedayāmīti
pajānāti kāyassa bhedā uddhaṁ jīvitapariyādānā idheva sabbavedayitāni
anabhinanditāni sītibhavissantīti pajānātīti.

[225] ekaṁ samayaṁ sambahulā therā bhikkhū kosambiyaṁ viharanti
ghositārāme. tena kho pana samayena āyasmā khemako badarikārāme
viharati ābādhiko dukkhito bāḷhagilāno. (pts. s iii, 127) atha kho therā bhikkhū
sāyaṇhasamayaṁ paṭisallānā vuṭṭhitā āyasmantaṁ dāsakaṁ āmantesuṁ
ehi tvaṁ āvuso dāsaka yena khemako bhikkhu tenupasaṅkama

footnote: 1 po. yu. vediyati. 2 po. na..

page number: 155

upasaṅkamitvā khemakaṁ bhikkhuṁ evaṁ vadehi therā taṁ āvuso khemaka
evamāhaṁsu kacci te āvuso khamanīyaṁ kacci yāpanīyaṁ kacci dukkhā
vedanā paṭikkamanti no abhikkamanti paṭikkamo sānaṁ paññāyati
no abhikkamoti. evamāvusoti kho āyasmā dāsako therānaṁ
bhikkhūnaṁ paṭissutvā yenāyasmā khemako tenupasaṅkami upasaṅkamitvā
āyasmantaṁ khemakaṁ etadavoca therā taṁ āvuso khemaka evamāhaṁsu
kacci te āvuso khamanīyaṁ kacci yāpanīyaṁ kacci dukkhā
vedanā paṭikkamanti no abhikkamanti paṭikkamo sānaṁ paññāyati
no abhikkamoti. na me āvuso khamanīyaṁ na yāpanīyaṁ bāḷhā
me dukkhā vedanā abhikkamanti no paṭikkamanti abhikkamo sānaṁ
paññāyati no paṭikkamoti.

[226] atha kho āyasmā dāsako yena therā bhikkhū tenupasaṅkami
upasaṅkamitvā there bhikkhū etadavoca khemako āvuso bhikkhu
evamāha na me āvuso khamanīyaṁ na yāpanīyaṁ bāḷhā me dukkhā
vedanā abhikkamanti no paṭikkamanti abhikkamo sānaṁ paññāyati no
paṭikkamoti. ehi tvaṁ āvuso dāsaka yena khemako bhikkhu tenupasaṅkama
upasaṅkamitvā khemakaṁ bhikkhuṁ evaṁ vadehi therā taṁ āvuso
khemaka evamāhaṁsu pañcime āvuso upādānakkhandhā vuttā bhagavatā.
seyyathīdaṁ. rūpūpādānakkhandho vedanūpādānakkhandho saññūpādānakkhandho
saṅkhārūpādānakkhandho viññāṇūpādānakkhandho. imesu

page number: 156

āyasmā khemako pañcasu upādānakkhandhesu kiñci attaṁ 1- vā attaniyaṁ
vā samanupassatīti. evamāvusoti kho āyasmā dāsako therānaṁ
bhikkhūnaṁ paṭissutvā yenāyasmā khemako tenupasaṅkami .pe. therā
taṁ āvuso khemaka evamāhaṁsu pañcime āvuso upādānakkhandhā
vuttā bhagavatā. seyyathīdaṁ. rūpūpādānakkhandho .pe. viññāṇūpādānak-
khandho. imesu āyasmā khemako pañcasu upādānakkhandhesu
kiñci attaṁ vā attaniyaṁ vā samanupassatīti. (pts. s iii, 128) pañcime āvuso
upādānakkhandhā vuttā bhagavatā. seyyathīdaṁ. rūpūpādānakkhandho
.pe. viññāṇūpādānakkhandho. imesu khvāhaṁ āvuso pañcasu
upādānakkhandhesu na kiñci attaṁ vā attaniyaṁ vā samanupassāmīti.

[227] atha kho āyasmā dāsako yena therā bhikkhū
tenupasaṅkami upasaṅkamitvā there bhikkhū etadavoca khemako āvuso
bhikkhu evamāha pañcime upādānakkhandhā vuttā bhagavatā.
seyyathīdaṁ. rūpūpādānakkhandho .pe. viññāṇūpādānakkhandho.
imesu khvāhaṁ āvuso pañcasu upādānakkhandhesu 2- na kiñci attaṁ
vā attaniyaṁ vā samanupassāmīti. ehi tvaṁ āvuso dāsaka
yena khemako bhikkhu tenupasaṅkama upasaṅkamitvā khemakaṁ bhikkhuṁ evaṁ
vadehi therā taṁ āvuso khemaka evamāhaṁsu pañcime āvuso
upādānakkhandhā vuttā bhagavatā. seyyathīdaṁ. rūpūpādānakkhandho
.pe. viññāṇūpādānakkhandho. no ce kirāyasmā khemako imesu

footnote: 1 yu. attānaṁ. 2 po. pañcupādānakkhandhesu.

page number: 157

pañcasu upādānakkhandhesu kiñci attaṁ vā attaniyaṁ vā samanupassati
tenahāyasmā khemako arahaṁ khīṇāsavoti. evamāvusoti
kho āyasmā dāsako therānaṁ bhikkhūnaṁ paṭissutvā yenāyasmā
khemako .pe. therā taṁ āvuso khemaka evamāhaṁsu pañcime
āvuso upādānakkhandhā vuttā bhagavatā. seyyathīdaṁ.
rūpūpādānakkhandho .pe. viññāṇūpādānakkhandho. no ce kirāyasmā
khemako imesu pañcasu upādānakkhandhesu kiñci attaṁ vā attaniyaṁ
vā samanupassati tenahāyasmā khemako arahaṁ khīṇāsavoti.
pañcime āvuso upādānakkhandhā vuttā bhagavatā. seyyathīdaṁ.
rūpūpādānakkhandho .pe. viññāṇūpādānakkhandho. imesu khvāhaṁ
āvuso pañcasu upādānakkhandhesu na kiñci attaṁ vā attaniyaṁ
vā samanupassāmi na camhi arahaṁ khīṇāsavo apica me āvuso
pañcasu upādānakkhandhesu asmīti adhigataṁ ayamahamasmīti ca 1- na
samanupassāmīti.

[228] (pts. s iii, 129) atha kho āyasmā dāsako yena therā bhikkhū
tenupasaṅkami upasaṅkamitvā there bhikkhū etadavoca khemako āvuso
bhikkhu evamāha pañcime āvuso upādānakkhandhā vuttā bhagavatā.
seyyathīdaṁ. rūpūpādānakkhandho .pe. viññāṇūpādānakkhandho.
imesu khvāhaṁ āvuso pañcasu upādānakkhandhesu na kiñci attaṁ
vā attaniyaṁ vā samanupassāmi na camhi arahaṁ khīṇāsavo apica

footnote: 1 ma. na ca.

page number: 158

me āvuso pañcasu upādānakkhandhesu asmīti adhigataṁ ayamahamasmīti
ca na 1- samanupassāmīti. ehi tvaṁ āvuso dāsaka yena
khemako bhikkhu tenupasaṅkama upasaṅkamitvā khemakaṁ bhikkhuṁ evaṁ
vadehi therā taṁ āvuso khemaka evamāhaṁsu yametaṁ āvuso
khemaka asmīti vadesi kimetaṁ asmīti vadesi. rūpaṁ asmīti
vadesi. aññatra rūpā asmīti vadesi. vedanaṁ. saññaṁ.
saṅkhāre. viññāṇaṁ asmīti vadesi .pe. aññatra viññāṇā
asmīti vadesi. yametaṁ āvuso khemaka asmīti vadesi kimetaṁ
asmīti vadesīti. evamāvusoti kho āyasmā dāsako therānaṁ
bhikkhūnaṁ paṭissutvā yenāyasmā khemako tenupasaṅkami upasaṅkamitvā
āyasmantaṁ khemakaṁ etadavoca therā taṁ āvuso khemaka evamāhaṁsu
yametaṁ āvuso khemaka asmīti vadesi kimetaṁ asmīti vadesi. rūpaṁ
asmīti vadesi. aññatra rūpā asmīti vadesi. vedanaṁ. saññaṁ.
saṅkhāre. viññāṇaṁ asmīti vadesi. aññatra viññāṇā asmīti
vadesi. yametaṁ āvuso khemaka asmīti vadesi kimetaṁ asmīti
vadesīti. alaṁ āvuso dāsaka kiṁ imāya sandhāvanikāya
āharāvuso daṇḍaṁ ahameva yena therā bhikkhū tenupasaṅkamissāmīti.

[229] atha kho āyasmā khemako daṇḍamolambha 2- yena therā
bhikkhū tenupasaṅkami upasaṅkamitvā therehi bhikkhūhi saddhiṁ sammodi

footnote: 1 po. nasaddo na dissati. 2 ma. daṇḍamolumbha.

page number: 159

sammodanīyaṁ kathaṁ sārāṇīyaṁ vītisāretvā ekamantaṁ nisīdi.
ekamantaṁ nisinnaṁ kho āyasmantaṁ khemakaṁ therā bhikkhū etadavocuṁ
yametaṁ āvuso khemaka asmīti vadesi kimetaṁ asmīti vadesi.
rūpaṁ asmīti vadesi. aññatra rūpā asmīti vadesi. vedanaṁ.
saññaṁ. saṅkhāre. viññāṇaṁ asmīti vadesi. aññatra
viññāṇā asmīti vadesi. yametaṁ āvuso khemaka asmīti
vadesi kimetaṁ asmīti vadesīti. na khvāhaṁ āvuso rūpaṁ
asmīti vadāmi napi aññatra rūpā asmīti vadāmi na
vedanaṁ. na saññaṁ. na saṅkhāre. na viññāṇaṁ asmīti
vadāmi napi aññatra viññāṇā asmīti vadāmi apica me
āvuso pañcasu upādānakkhandhesu asmīti adhigataṁ ayamahamasmīti
na ca samanupassāmi. seyyathāpi āvuso uppalassa vā padumassa
vā puṇḍarīkassa vā gandho yo nu kho evaṁ vadeyya pattassa
gandhoti vā 1- vaṇṇassa gandhoti vā kiñjakkhassa 2- gandhoti vā
sammā nu kho so vadamāno vadeyyāti. no hetaṁ āvuso.
yathākathaṁ panāvuso sammā byākaramāno byākareyyāti. pupphassa
gandhoti kho āvuso sammā byākaramāno byākareyyāti.
evameva khvāhaṁ āvuso na rūpaṁ asmīti vadāmi napi aññatra
rūpā asmīti vadāmi na vedanaṁ. na saññaṁ. na saṅkhāre.

footnote: 1 yu. vāsaddo na dissati. 2 ma. kiñjakkharāya. po. kiñjakkhussa.

page number: 160

na viññāṇaṁ asmīti vadāmi napi aññatra viññāṇā asmīti
vadāmi apica me āvuso pañcasu upādānakkhandhesu asmīti
adhigataṁ ayamahamasmīti na ca samanupassāmi. kiñcāpi āvuso
ariyasāvakassa pañcorambhāgiyāni saññojanāni pahīnāni bhavanti
atha khvassa hoti yeva 1- pañcasu upādānakkhandhesu anusahagato
asmīti māno asmīti chando asmīti anusayo asamūhato.
so aparena samayena pañcasu upādānakkhandhesu udayabbayānupassī
viharati iti rūpaṁ iti rūpassa samudayo iti (pts. s iii, 131) rūpassa atthaṅgamo
iti vedanā. iti saññā. iti saṅkhārā. iti viññāṇaṁ
iti viññāṇassa samudayo iti viññāṇassa atthaṅgamoti.
tassimesu pañcasu upādānakkhandhesu udayabbayānupassino viharato
yopissa hoti pañcasu upādānakkhandhesu anusahagato asmīti māno
asmīti chando asmīti anusayo asamūhato sopi samugghātaṁ
gacchati. seyyathāpi āvuso vatthaṁ saṅkiliṭṭhaṁ malaggahitaṁ tamenaṁ
sāmikā rajakassa anuppadajjuṁ 2- tamenaṁ rajako ūse vā khāre
vā gomaye vā saṁmadditvā acche udake vikkhāleti kiñcāpi
taṁ hoti vatthaṁ parisuddhaṁ pariyodātaṁ atha khvassa hoti yo
ca anusahagato ūsagandho vā khāragandho vā gomayagandho vā
asamūhato tamenaṁ rajako sāmikānaṁ deti tamenaṁ sāmikā gandhaparibhāvite
karaṇḍake nikkhipanti yopissa hoti anusahagato ūsagandho

footnote: 1 ma. yo ca. 2 po. anupadatthuṁ.

page number: 161

vā khāragandho vā gomayagandho vā asamūhato sopi
samugghātaṁ gacchati. evameva kho āvuso kiñcāpi ariyasāvakassa
pañcorambhāgiyāni saññojanāni pahīnāni bhavanti atha khvassa
hotiyeva pañcasu upadānakkhandhesu anusahagato asmīti māno
asmīti chando asmīti anusayo asamūhato so aparena samayena
pañcasu upādānakkhandhesu udayabbayānupassī viharati iti rūpaṁ
iti rūpassa samudayo iti rūpassa atthaṅgamo iti vedanā.
iti saññā. iti saṅkhārā. iti viññāṇaṁ iti viññāṇassa
samudayo iti viññāṇassa atthaṅgamoti. tassimesu pañcasu
upādānakkhandhesu udayabbayānupassino viharato yopissa hoti
pañcasu upādānakkhandhesu anusahagato asmīti māno asmīti
chando asmīti anusayo asamūhato sopi samugghātaṁ gacchatīti.

[230] evaṁ vutte therā bhikkhū āyasmantaṁ khemakaṁ etadavocuṁ
na kho 

[1]- mayaṁ āyasmantaṁ khemakaṁ (pts. s iii, 132) vihesāpekkhā apucchimhā 2- api
cāyasmā khemako pahoti 3- tassa bhagavato sāsanaṁ vitthārena ācikkhituṁ
desetuṁ paññapetuṁ 4- paṭṭhapetuṁ vivarituṁ vibhajituṁ uttānīkātuṁ yadidaṁ
āyasmatā khemakena tassa bhagavato sāsanaṁ vitthārena ācikkhitaṁ
desitaṁ paññapitaṁ paṭṭhapitaṁ vivaritaṁ vibhajitaṁ uttānīkatanti.
idamavoca āyasmā khemako. attamanā therā bhikkhū
āyasmato khemakassa bhāsitaṁ abhinanduṁ. imasmiñca pana

footnote: 1 yu. panasaddo dissati. 2 ma. yu. pucchimha. 3 ma. pahosi.
footnote: 4 ma. yu. paññāpetuṁ.

page number: 162

veyyākaraṇasmiṁ bhaññamāne saṭṭhīmattānaṁ therānaṁ bhikkhūnaṁ anupādāya
āsavehi cittāni vimucciṁsu āyasmato ca 1- khemakassāti.

[231] ekaṁ samayaṁ sambahulā therā bhikkhū bārāṇasiyaṁ viharanti
isipatane migadāye. atha kho āyasmā channo sāyaṇhasamayaṁ
paṭisallānā vuṭṭhito apāpuraṇaṁ 2- ādāya vihārena vihāraṁ upasaṅkamitvā
there bhikkhū etadavoca ovadantu maṁ āyasmanto therā
anusāsantu maṁ āyasmanto therā karontu me āyasmanto therā
dhammiṁ kathaṁ yathāhaṁ dhammaṁ passeyyanti.

[232] evaṁ vutte therā bhikkhū āyasmantaṁ channaṁ etadavocuṁ
rūpaṁ kho āvuso channa aniccaṁ vedanā aniccā saññā aniccā
saṅkhārā aniccā viññāṇaṁ aniccaṁ. rūpaṁ anattā vedanā.
saññā. saṅkhārā. viññāṇaṁ anattā sabbe saṅkhārā
aniccā sabbe dhammā anattāti. atha kho āyasmato channassa
etadahosi mayhaṁpi kho 3- evaṁ hoti rūpaṁ aniccaṁ vedanā.
saññā. saṅkhārā. viññāṇaṁ aniccaṁ. rūpaṁ anattā (pts. s iii, 133) vedanā.
saññā. saṅkhārā. viññāṇaṁ anattā sabbe saṅkhārā aniccā
sabbe dhammā anattāti atha ca pana me sabbasaṅkhārasamathe
sabbūpadhipaṭinissagge taṇhakkhaye virāge nirodhe nibbāne cittaṁ
na pakkhandati na pasīdati na santiṭṭhati na 4- vimuccati paritassanāupādānaṁ
uppajjati paccudāvattati mānasaṁ atha kocarahi me

footnote: 1 yu. khemakassa cāti. 2 ma. yu. avāpuraṇaṁ. 3 ma. yu. etanti dissati.
footnote: 4 ma. nādhimuccati.

page number: 163

attāti. na kho panetaṁ 1- dhammaṁ passato hoti ko nu kho me
tathā dhammaṁ deseyya yathāhaṁ dhammaṁ passeyyanti.

[233] atha kho āyasmato channassa etadahosi ayaṁ kho
āyasmā ānando kosambiyaṁ viharati ghositārāme satthu ceva
saṁvaṇṇito sambhāvito ca viññūnaṁ sabrahmacārīnaṁ pahoti ca me
āyasmā ānando tathā dhammaṁ desetuṁ yathāhaṁ dhammaṁ passeyyaṁ
atthi ca me āyasmante ānande tāvatikā vissaṭṭhi yannūnāhaṁ
yenāyasmā ānando tenupasaṅkameyyanti. atha kho āyasmā channo
senāsanaṁ saṁsāmetvā pattacīvaramādāya yena kosambī ghositārāmo
yenāyasmā ānando tenupasaṅkami upasaṅkamitvā āyasmatā
ānandena saddhiṁ sammodi sammodanīyaṁ kathaṁ sārāṇīyaṁ vītisāretvā
ekamantaṁ nisīdi. ekamantaṁ nisinno kho āyasmā channo āyasmantaṁ
ānandaṁ etadavoca ekamidāhaṁ āvuso ānanda samayaṁ bārāṇasiyaṁ
viharāmi isipatane migadāye atha khvāhaṁ āvuso sāyaṇhasamayaṁ
paṭisallānā vuṭṭhito apāpuraṇaṁ ādāya vihārena vihāraṁ upasaṅkamitvā 2-
there bhikkhū etadavocaṁ ovadantu maṁ āyasmanto therā
anusāsantu maṁ āyasmanto therā karontu me āyasmanto therā
dhammiṁ kathaṁ yathāhaṁ dhammaṁ passeyyanti. evaṁ vutte maṁ āvuso
therā bhikkhū etadavocuṁ rūpaṁ kho āvuso channa aniccaṁ vedanā.
saññā. saṅkhārā. viññāṇaṁ aniccaṁ. rūpaṁ anattā .pe.

footnote: 1 ma. panevaṁ. 2 ma. upasaṅkamiṁ.

page number: 164

viññāṇaṁ anattā sabbe saṅkhārā aniccā sabbe dhammā
anattāti. tassa mayhaṁ āvuso etadahosi mayhaṁpi kho (pts. s iii, 134) evaṁ
hoti rūpaṁ aniccaṁ .pe. viññāṇaṁ aniccaṁ. rūpaṁ anattā
vedanā. saññā. saṅkhārā. viññāṇaṁ anattā sabbe
saṅkhārā aniccā sabbe dhammā anattāti atha ca pana me
sabbasaṅkhārasamathe sabbūpadhipaṭinissagge taṇhakkhaye virāge nirodhe
nibbāne cittaṁ na pakkhandati na pasīdati na santiṭṭhati na vimuccati
paritassanāupādānaṁ uppajjati paccudāvattati mānasaṁ atha kocarahi
me attāti. na kho panetaṁ dhammaṁ passato hoti ko nu kho me
tathā dhammaṁ deseyya yathāhaṁ dhammaṁ passeyyanti. tassa mayhaṁ āvuso
etadahosi ayaṁ kho āyasmā ānando kosambiyaṁ viharati
ghositārāme satthu ceva saṁvaṇṇito sambhāvito ca viññūnaṁ sabrahmacārīnaṁ
pahoti ca me āyasmā ānando tathā dhammaṁ desetuṁ yathāhaṁ
dhammaṁ passeyyaṁ atthi ca āyasmante ānande tāvatikā vissaṭṭhi
yannūnāhaṁ yenāyasmā ānando tenupasaṅkameyyanti. ovadatu maṁ
āyasmā ānando anusāsatu maṁ āyasmā ānando karotu me
āyasmā ānando dhammiṁ kathaṁ yathāhaṁ dhammaṁ passeyyanti.

[234] ettakenapi mayaṁ āyasmato channassa attamanā abhiraddhā
taṁ 1- āyasmā channo āviakāsisi 2- khīlaṁ pabhindi 3- odahāvuso

footnote: 1 ma. api nāma taṁ. 2 ma. yu. āviakāsi. 3 ma. bhinadi.

page number: 165

channa sotaṁ bhabbosi dhammaṁ viññātunti. atha kho āyasmato
channassa tāvatakeneva uḷāraṁ pītipā mojjaṁ uppajji bhabbo kirasmi
dhammaṁ viññātunti. sammukhā metaṁ āvuso channa bhagavato sutaṁ
sammukhā 

[1]- paṭiggahitaṁ kaccānagottaṁ bhikkhuṁ ovadantassa dvayanissito
khvāyaṁ 2- kaccāna loko (pts. s iii, 135) yebhuyyena atthitañceva natthitañca.
lokasamudayaṁ kho kaccāna yathābhūtaṁ sammappaññāya passato yā loke
natthitā sā na hoti. lokanirodhaṁ kho kaccāna yathābhūtaṁ sammappaññāya
passato yā loke atthitā sā na hoti. upāyupādānābhinivesavinibandho
khvāyaṁ kaccāna loko yebhuyyena tassa
upāyupādānaṁ cetaso adhiṭṭhānābhinivesānusayaṁ na upeti na upādiyati
na adhiṭṭhāti attā meti dukkhameva uppajjamānaṁ uppajjati
dukkhaṁ nirujjhamānaṁ nirujjhatīti na kaṅkhati na vicikicchati aparappaccayā
ñāṇamevassa ettha hoti. ettāvatā kho kaccāna
sammādiṭṭhi hoti. sabbamatthīti kho kaccāna ayameko anto
sabbaṁ natthīti ayaṁ dutiyo anto. ete te kaccāna ubho ante
anupagamma majjhena tathāgato dhammaṁ deseti avijjāpaccayā saṅkhārā
saṅkhārapaccayā viññāṇaṁ .pe. evametassa kevalassa dukkhakkhandhassa
samudayo hoti. avijjāya tveva asesavirāganirodhā saṅkhāranirodho
.pe. evametassa kevalassa dukkhakkhandhassa nirodho hotīti.
evametaṁ āvuso ānanda hoti yesaṁ āyasmantānaṁ tādisā sabrahmacārayo

footnote: 1 yu. casaddo dissati. 2 ma. khavāhaṁ.

page number: 166

anukampakā atthakāmā ovādakā anusāsakā idañca pana
me āyasmato ānandassa dhammadesanaṁ sutvā dhammo abhisamitoti 1-.

[235] sāvatthī. atha kho āyasmā rāhulo yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho āyasmā rāhulo bhagavantaṁ (pts. s iii, 136) etadavoca kathannu
kho bhante jānato kathaṁ passato imasmiñca saviññāṇake kāye
bahiddhā ca sabbanimittesu ahaṅkāramamaṅkāramānānusayā na hontīti.
yaṅkiñci rāhula rūpaṁ atītānāgatapaccuppannaṁ ajjhattaṁ vā bahiddhā
vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā
sabbaṁ rūpaṁ netaṁ mama nesohamasmi na meso attāti evametaṁ
yathābhūtaṁ sammappaññāya passati. yā kāci vedanā. yā kāci
saññā. ye keci saṅkhārā. yaṅkiñci viññāṇaṁ atītānāgatapaccuppannaṁ
ajjhattaṁ vā bahiddhā vā .pe. sabbaṁ viññāṇaṁ
netaṁ mama nesohamasmi na meso attāti evametaṁ yathābhūtaṁ
sammappaññāya passati. evaṁ kho rāhula jānato evaṁ passato
imasmiñca saviññāṇake kāye bahiddhā ca sabbanimittesu
ahaṅkāramamaṅkāramānānusayā na hontīti.

[236] sāvatthī. ārāme. ekamantaṁ nisinno kho āyasmā
rāhulo bhagavantaṁ etadavoca kathaṁ nu kho bhante jānato kathaṁ
passato imasmiñca saviññāṇake kāye bahiddhā ca sabbanimittesu

footnote: 1 yu. abhisametoti.

page number: 167

ahaṅkāramamaṅkāramānāpagataṁ mānasaṁ hoti vidhā samatikkantaṁ santaṁ
suvimuttanti. yaṅkiñci rāhula rūpaṁ atītānāgatapaccuppannaṁ ajjhattaṁ
vā bahiddhā vā oḷārikaṁ vā .pe. yaṁ dūre santike vā sabbaṁ
rūpaṁ netaṁ mama nesohamasmi na meso attāti evametaṁ yathābhūtaṁ
sammappaññāya disvā anupādā vimutto hoti. yā kāci vedanā.
yā kāci saññā. ye keci saṅkhārā. yaṅkiñci viññāṇaṁ
atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā
hīnaṁ vā paṇītaṁ vā yaṁ dūre santike vā sabbaṁ viññāṇaṁ netaṁ
mama nesohamasmi na meso attāti evametaṁ (pts. s iii, 137) yathābhūtaṁ sammappaññāya
disvā anupādā vimutto hoti. evaṁ kho rāhula jānato
evaṁ passato imasmiñca saviññāṇake kāye bahiddhā ca sabbanimittesu
ahaṅkāramamaṅkāramānāpagataṁ mānasaṁ hoti vidhā samatikkantaṁ
santaṁ suvimuttanti.
theravaggo catuttho.
tassuddānaṁ bhavati
ānando tisso yamako anurādho ca vakkali
assaji khemako 

[1]- channo rāhulā 2- apare dve
theravaggoti 3- vuccatīti.
-----------------

footnote: 1 po. dāsakoti dissati. 2 yu. rāhulo. po. rāhulo atha theravaggo tena
footnote: vuccatīti. ma. theravaggoti vuccatīti natthi. 3 yu. vaggo tena pavuccati.

page number: 168

khandhasaṁyuttassa majjhimapaṇṇāsake pupphavaggo pañcamo

[237] sāvatthī. tatra kho .pe. seyyathāpi bhikkhave nadī
pabbateyyā ohāriṇī dūraṅgamā sīghasotā tassā ubhato 1- tīresu
kāsā cepi jātā assu te naṁ ajjholambeyyuṁ kusā cepi
jātā assu te naṁ ajjholambeyyuṁ pabbajā 2- cepi jātā
assu te naṁ ajjholambeyyuṁ vīraṇā 3- cepi jātā assu te
naṁ ajjholambeyyuṁ rukkhā cepi jātā assu te naṁ ajjholambeyyuṁ
tassā puriso sotena vuyhamāno kāse 4- cepi gaṇheyya
te palujjeyyuṁ so tatonidānaṁ anayabyasanaṁ āpajjeyya kuse cepi
gaṇheyya. pabbaje cepi gaṇheyya. vīraṇe cepi gaṇheyya.
rukkhe cepi gaṇheyya te (pts. s iii, 138) palujjeyyuṁ so tatonidānaṁ anayabyasanaṁ
āpajjeyya. evameva kho bhikkhave assutavā puthujjano ariyānaṁ
adassāvī ariyadhammassa akovido ariyadhamme avinīto sappurisānaṁ
adassāvī sappurisadhammassa akovido sappurisadhamme avinīto rūpaṁ
attato samanupassati rūpavantaṁ vā attānaṁ attani vā rūpaṁ
rūpasmiṁ vā attānaṁ tassa taṁ rūpaṁ palujjati so tatonidānaṁ
anayabyasanaṁ āpajjati. vedanaṁ. saññaṁ. saṅkhāre. viññāṇaṁ
attato samanupassati viññāṇavantaṁ vā attānaṁ attani vā

footnote: 1 ma. yu. ubhosu. 2 sī. babbajā. 3 ma. yu. bīraṇā. po. viraṇāpesi.
footnote: 4 po. kāsacesaṁ.

page number: 169

viññāṇaṁ viññāṇasmiṁ vā attānaṁ tassa taṁ viññāṇaṁ palujjati
so tatonidānaṁ anayabyasanaṁ āpajjati.

[238] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante. vedanā. saññā. saṅkhārā. viññāṇaṁ
niccaṁ vā aniccaṁ vāti. aniccaṁ bhante. tasmā tiha bhikkhave
.pe. evaṁ passaṁ .pe. nāparaṁ itthattāyāti pajānātīti.

[239] sāvatthī. tatra kho .pe. nāhaṁ bhikkhave lokena
vivadāmi. loko 1- ca kho bhikkhave mayā vivadati. na bhikkhave
dhammavādī kenaci 2- lokasmiṁ vivadati. yaṁ bhikkhave natthisammataṁ loke
paṇḍitānaṁ ahaṁpi taṁ natthīti vadāmi. yaṁ bhikkhave atthisammataṁ
loke paṇḍitānaṁ ahaṁpi taṁ atthīti vadāmi 3-. kiñci bhikkhave
natthisammataṁ loke paṇḍitānaṁ yamahaṁ natthīti vadāmi. (pts. s iii, 139) rūpaṁ bhikkhave
niccaṁ dhuvaṁ sassataṁ avipariṇāmadhammaṁ natthisammataṁ loke paṇḍitānaṁ
ahaṁpi taṁ natthīti vadāmi. vedanā. saññā. saṅkhārā. viññāṇaṁ
niccaṁ dhuvaṁ sassataṁ avipariṇāmadhammaṁ natthisammataṁ loke paṇḍitānaṁ
ahampi taṁ natthīti vadāmi. idaṁ kho bhikkhave natthisammataṁ loke
paṇḍitānaṁ yamahaṁ 4- natthīti vadāmi. kiñca bhikkhave atthisammataṁ
loke paṇḍitānaṁ yamahaṁ atthīti vadāmi. rūpaṁ bhikkhave aniccaṁ
dukkhaṁ vipariṇāmadhammaṁ atthisammataṁ loke paṇḍitānaṁ ahaṁpi taṁ
atthīti vadāmi. vedanā. saññā. saṅkhārā. viññāṇaṁ

footnote: 1 yu. loko ca mayā vivadati. ma. lokova mayā vivadati. 2 po. kenapi kho
footnote: lokasmiṁ. 3 po. vadāmīti. 4 ma. ahampitaṁ. yu. yamahaṁpi.

page number: 170

aniccaṁ dukkhaṁ vipariṇāmadhammaṁ atthisammataṁ loke paṇḍitānaṁ ahaṁpi
taṁ atthīti vadāmi. idaṁ kho bhikkhave atthisammataṁ loke paṇḍitānaṁ
yamahaṁ atthīti vadāmi.

[240] atthi bhikkhave loke lokadhammo taṁ 1- tathāgato abhisambujjhati
abhisameti abhisambujjhitvā abhisametvā ācikkhati deseti
paññapeti 2- paṭṭhapeti vivarati vibhajati uttānīkaroti. kiñca bhikkhave
loke lokadhammo taṁ tathāgato abhisambujjhati abhisameti abhisambujjhitvā
abhisametvā ācikkhati deseti paññapeti paṭṭhapeti
vivarati vibhajati uttānīkaroti. rūpaṁ bhikkhave loke lokadhammo taṁ
tathāgato abhisambujjhati .pe. uttānīkaroti. yo bhikkhave
tathāgatena evaṁ ācikkhiyamāne desiyamāne paññapiyamāne
paṭṭhapiyamāne vivariyamāne (pts. s iii, 140) vibhajiyamāne uttānīkariyamāne 3- na jānāti na
passati tamahaṁ bhikkhave bālaṁ 4- puthujjanaṁ andhaṁ acakkhukaṁ ajānantaṁ
apassantaṁ kinti karomi. vedanā bhikkhave. saññā bhikkhave.
saṅkhārā bhikkhave. viññāṇaṁ bhikkhave loke lokadhammo taṁ
tathāgato abhisambujjhati abhisameti abhisambujjhitvā abhisametvā
ācikkhati deseti paññapeti paṭṭhapeti vivarati vibhajati uttānīkaroti.
yo bhikkhave tathāgatena evaṁ ācikkhiyamāne desiyamāne
paññapiyamāne paṭṭhapiyamāne vivariyamāne vibhajiyamāne uttānīkariyamāne

footnote: 1 sabbavāresu yanti vā pāṭho. 2 po. ma. paññāpeti.
footnote: 3 po. uttānī kariyamāne. 4 po. bālaputhujjanaṁ.

page number: 171

na jānāti na passati tamahaṁ bhikkhave bālaṁ puthujjanaṁ andhaṁ
acakkhukaṁ ajānantaṁ apassantaṁ kinti karomi.

[241] seyyathāpi bhikkhave uppalaṁ vā padumaṁ vā puṇḍarīkaṁ vā
udake jātaṁ udake saṁvaḍḍhaṁ 1- udakā accuggamma ṭhāti anupalittaṁ
udakena. evameva kho bhikkhave tathāgato loke jāto 2- loke
saṁvaḍḍho 3- lokaṁ abhibhuyya viharati anupalitto lokenāti.

[242] ekaṁ samayaṁ bhagavā ayujjhāyaṁ 4- viharati gaṅgāya nadiyā
tīre. tatra kho bhagavā bhikkhū āmantesi seyyathāpi bhikkhave
ayaṁ gaṅgā nadī mahantaṁ pheṇapiṇḍaṁ 5- āvaheyya tamenaṁ cakkhumā
puriso passeyya nijjhāyeyya yoniso upaparikkheyya tassa 6- passato
nijjhāyato yoniso upaparikkhato rittakaññeva khāyeyya tucchakaññeva
khāyeyya asārakaññeva khāyeyya kiñhi siyā bhikkhave pheṇapiṇḍe
sāro. evameva kho bhikkhave yaṅkiñci rūpaṁ atītānāgatapaccuppannaṁ 7-
.pe. yaṁ dūre santike vā taṁ (pts. s iii, 141) bhikkhu passati nijjhāyati yoniso
upaparikkhati tassa passato nijjhāyato yoniso upaparikkhato
rittakaññeva khāyati tucchakaññeva khāyati asārakaññeva khāyati
kiñhi siyā bhikkhave rūpe sāro.

[243] seyyathāpi bhikkhave saradasamaye thullaphusitake deve vassante
udake udakapubbuḷaṁ 8- uppajjati ceva nirujjhati ca tamenaṁ cakkhumā

footnote: 1 saṁvaddhanti pāṭho. 2 po. yu. loke jātoti dve pāṭhā na dissati.
footnote: 3 saṁvaddhoti vā pāṭho. 4 yu. ayojjhāyaṁ. 5 po. pheṇupiṇḍaṁ.
footnote: 6 ma. yu. tanti dissati. 7 yu. atitānāgataṁ. 8 udakabubbuḷantipi pāṭho.

page number: 172

puriso passeyya nijjhāyeyya yoniso upaparikkheyya tassa passato
nijjhāyato yoniso upaparikkhato rittakaññeva khāyeyya tucchakaññeva
khāyeyya asārakaññeva khāyeyya kiñhi siyā bhikkhave udakapubbuḷe
sāro. evameva kho bhikkhave yā kāci vedanā atītānāgatapaccuppannā
.pe. yā dūre santike vā taṁ bhikkhu passati nijjhāyati
yoniso upaparikkhati tassa passato nijjhāyato yoniso upaparikkhato
rittakaññeva khāyati tucchakaññeva khāyati asārakaññeva
khāyati kiñhi siyā bhikkhave vedanāya sāro.

[244] seyyathāpi bhikkhave gimhānaṁ pacchime māse ṭhite
majjhantike kāle marīci 1- phandati tamenaṁ cakkhumā puriso passeyya
nijjhāyeyya yoniso upaparikkheyya tassa passato nijjhāyato
yoniso upaparikkhato rittakaññeva khāyeyya .pe. kiñhi siyā
bhikkhave marīcikāya sāro. evameva kho bhikkhave yā kāci
saññā .pe.

[245] seyyathāpi bhikkhave puriso sāratthiko sāragavesī
sārapariyesanaṁ caramāno tiṇhaṁ kudhāriṁ ādāya vanaṁ paviseyya so tattha
passeyya mahantaṁ kadalikkhandhaṁ ujuṁ navaṁ akukkujakajātaṁ 2- tamenaṁ
mūle chindeyya mūle chetvā agge chindeyya agge chetvā
pattavaṭṭiṁ vinibbhujjeyya so tattha pattavaṭṭiṁ vinibbhujjanto

footnote: 1 ma. yu. marīcikā. 2 sī. akukkajātaṁ. po. akatajajātaṁ. ma. akukkukajātaṁ.

page number: 173

phegguṁpi nādhigaccheyya kuto sāraṁ tamenaṁ cakkhumā puriso passeyya
nijjhāyeyya yoniso upaparikkheyya tassa passato nijjhāyato
yoniso (pts. s iii, 142) upaparikkhato rittakaññeva khāyeyya tucchakaññeva khāyeyya
asārakaññeva khāyeyya kiñhi siyā bhikkhave kadalikkhandhe sāro.
evameva kho bhikkhave ye keci saṅkhārā atītānāgatapaccuppannā
.pe. ye dūre santike vā taṁ bhikkhu passati nijjhāyati yoniso
upaparikkhati tassa passato nijjhāyato yoniso upaparikkhato
rittakaññeva khāyati tucchakaññeva khāyati asārakaññeva khāyati
kiñhi siyā bhikkhave saṅkhāresu sāro.

[246] seyyathāpi bhikkhave māyākāro vā māyākārantevāsī
vā cātummahāpathe 1- māyaṁ vidaṁseyya tamenaṁ cakkhumā puriso passeyya
nijjhāyeyya yoniso upaparikkheyya tassa passato nijjhāyato
yoniso upaparikkhato rittakaññeva khāyeyya tucchakaññeva khāyeyya
asārakaññeva khāyeyya kiñhi siyā bhikkhave māyāya sāro.
evameva kho bhikkhave yaṅkiñci viññāṇaṁ atītānāgatapaccuppannaṁ
.pe. yaṁ dūre santike vā taṁ bhikkhu passati nijjhāyati yoniso
upaparikkhati tassa passato nijjhāyato yoniso upaparikkhato
rittakaññeva khāyati tucchakaññeva khāyati asārakaññeva khāyati
kiñhi siyā bhikkhave viññāṇe sāro. evaṁ passaṁ bhikkhave
sutavā ariyasāvako rūpasmiṁpi nibbindati vedanāyapi. saññāyapi.

footnote: 1 yu. mahāpathe.

page number: 174

saṅkhāresupi. viññāṇasmiṁpi nibbindati nibbindaṁ virajjati virāgā
vimuccati. vimuttasmiṁ vimuttamiti ñāṇaṁ hoti .pe. nāparaṁ
itthattāyāti pajānātīti.
idamavoca bhagavā idaṁ vatvāna sugato athāparaṁ etadavoca
satthā

[247] pheṇapiṇḍūpamaṁ rūpaṁ vedanā pubbuḷūpamā
marīcikūpamā saññā saṅkhārā kadalūpamā
māyūpamañca viññāṇaṁ desitādiccabandhunā 1-.
yathā 2- yathā nijjhāyati yoniso upaparikkhati
rittakaṁ tucchakaṁ hoti yo naṁ passati yoniso.
imañca kāyaṁ ārabbha bhūripaññena desitaṁ
pahānaṁ 3- tiṇṇaṁ dhammānaṁ rūpaṁ passatha chaḍḍitaṁ.
āyu usmā ca viññāṇaṁ yadā kāyaṁ jahantimaṁ
apaviṭṭho tadā seti parabhattaṁ acetanaṁ.
etādisāyaṁ santāno māyāyaṁ bālalāpinī
vadhako eko 4- akkhāto sāro ettha na vijjati.
evaṁ khandhe avekkheyya bhikkhu āraddhavīriyo
divā vā yadi vā ratti 5- sampajāno paṭissato.
pajahe 6- sabbasaṁyogaṁ kareyya saraṇattano
careyyādittasīsova patthayaṁ accutaṁ padanti.

footnote: 1 yu. dīpitādiccabandhunā. 2 po. yathā naṁ nijjhati. 3 po. pahāsi. ma. pahānā.
footnote: 4 ma. esa. yu. eso. 5 ma. yu. rattiṁ. 6 ma. yu. jaheyya.

page number: 175

[248] sāvatthī. atha kho aññataro bhikkhu .pe. ekamantaṁ
nisinno kho so bhikkhu bhagavantaṁ etadavoca atthi nu kho bhante
kiñci rūpaṁ yaṁ rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ
tatheva ṭhassati. atthi nu kho bhante kāci vedanā yā vedanā
niccā dhuvā sassatā avipariṇāmadhammā sassatisamaṁ tatheva ṭhassati.
atthi nu kho bhante kāci saññā yā saññā .pe. atthi
nu kho bhante keci saṅkhārā ye saṅkhārā niccā dhuvā sassatā
avipariṇāmadhammā sassatisamaṁ tatheva ṭhassanti. atthi nu kho bhante
kiñci viññāṇaṁ yaṁ viññāṇaṁ (pts. s iii, 144) niccaṁ dhuvaṁ sassataṁ avipariṇāmadhammaṁ
sassatisamaṁ tatheva ṭhassatīti. natthi kho bhikkhu kiñci rūpaṁ yaṁ
rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati.
natthi kho bhikkhu kāci vedanā. kāci saññā. keci saṅkhārā.
kiñci viññāṇaṁ yaṁ viññāṇaṁ niccaṁ dhuvaṁ sassataṁ avipariṇāmadhammaṁ
sassatisamaṁ tatheva ṭhassati 1-.

[249] atha kho bhagavā parittaṁ gomayapiṇḍaṁ pāṇinā gahetvā
taṁ bhikkhuṁ etadavoca ettakopi kho bhikkhu attabhāvapaṭilābho
natthi nicco dhuvo sassato avipariṇāmadhammo sassatisamaṁ tatheva
ṭhassati. ettako cepi bhikkhu attabhāvapaṭilābho abhavissa nicco
dhuvo sassato avipariṇāmadhammo na yidaṁ brahmacariyavāso paññāyetha
sammādukkhakkhayāya. yasmā ca kho bhikkhu ettakopi

footnote: 1 ma. yu. ṭhassatīti.

page number: 176

attabhāvapaṭilābho natthi nicco dhuvo sassato avipariṇāmadhammo tasmā
brahmacariyavāso paññāyati sammādukkhakkhayāya.

[250] bhūtapubbāhaṁ bhikkhu rājā ahosiṁ khattiyo muddhāvasitto.
tassa mayhaṁ bhikkhu rañño sato khattiyassa muddhāvasittassa
caturāsīti nagarasahassāni ahesuṁ kusāvatirājadhānippamukhāni 1-.
tassa mayhaṁ bhikkhu rañño sato khattiyassa muddhāvasittassa caturāsīti
pāsādasahassāni ahesuṁ dhammapāsādappamukhāni. tassa mayhaṁ bhikkhu
rañño sato khattiyassa muddhāvasittassa caturāsīti kūṭāgārasahassāni
ahesuṁ mahābyūhakūṭāgārappamukhāni. tassa mayhaṁ bhikkhu rañño
sato khattiyassa muddhāvasittassa caturāsīti pallaṅkasahassāni ahesuṁ
dantamayāni sāramayāni sovaṇṇamayāni rūpiyamayāni gonakatthatāni
paṭikatthatāni paṭalikatthatāni kadalimigapavarapaccattharaṇāni 2- (pts. s iii, 145) sauttaracchadāni
ubhatolohitakūpadhānāni. tassa mayhaṁ bhikkhu rañño sato
khattiyassa muddhāvasittassa caturāsīti nāgasahassāni ahesuṁ sovaṇṇālaṅkārāni
sovaṇṇadhajāni hemajālapaṭicchannāni uposathanāgarājappamukhāni.
tassa mayhaṁ bhikkhu rañño sato khattiyassa
muddhāvasittassa caturāsīti assasahassāni ahesuṁ sovaṇṇālaṅkārāni
sovaṇṇadhajāni hemajālapaṭicchannāni valāhakāssarājappamukhāni.
tassa mayhaṁ bhikkhu rañño sato khattiyassa muddhāvasittassa caturāsīti
rathasahassāni ahesuṁ sovaṇṇālaṅkārāni sovaṇṇadhajāni hemajālapaṭicchannāni

footnote: 1 yu. kusāvatināma. 2 po. kadalipittapaccattharaṇāni.

page number: 177

paṭicchannāni vejayantarathappamukhāni. tassa mayhaṁ bhikkhu rañño
sato khattiyassa muddhāvasittassa caturāsīti maṇisahassāni ahesuṁ
maṇiratanappamukhāni. tassa mayhaṁ bhikkhu rañño sato khattiyassa
muddhāvasittassa caturāsīti itthīsahassāni ahesuṁ bhaddādevippamukhāni 1-.
tassa mayhaṁ bhikkhu .pe. caturāsīti khattiyasahassāni ahesuṁ
anuyantāni pariṇāyakaratanappamukhāni. tassa mayhaṁ bhikkhu .pe.
caturāsīti dhenusahassāni ahesuṁ dukulasandanāni kaṁsūpadharaṇāni 2-. tassa
mayhaṁ bhikkhu .pe. caturāsīti vatthakoṭisahassāni ahesuṁ
khomasukhumāni koseyyasukhumāni kambalasukhumāni kappāsikasukhumāni. tassa
mayhaṁ bhikkhu .pe. caturāsīti thālipākasahassāni ahesuṁ sāyaṁ
pātaṁ bhattābhihāro abhihariyittha.

[251] tesaṁ kho pana bhikkhu caturāsītiyā nagarasahassānaṁ
ekaññeva taṁ nagaraṁ hoti yamahaṁ tena samayena ajjhāvasāmi
kusāvatī rājadhānī. tesaṁ kho pana bhikkhu caturāsītiyā pāsādasahassānaṁ
eko yeva so pāsādo hoti yamahaṁ tena samayena
ajjhāvasāmi dhammo pāsādo. tesaṁ kho pana bhikkhu caturāsītiyā
kūṭāgārasahassānaṁ ekaññeva taṁ kūṭāgāraṁ hoti yamahaṁ tena
samayena ajjhāvasāmi mahābyūhaṁ kūṭāgāraṁ. tesaṁ kho pana bhikkhu
caturāsītiyā pallaṅkasahassānaṁ eko yeva so pallaṅko hoti
yamahaṁ tena samayena paribhuñjāmi dantamayo vā sāramayo vā

footnote: 1 po. ma. yu. subhaddā-. 2 po. kaṁsucanāraṇāni. yu. kaṁsu ....

page number: 178

suvaṇṇamayo vā rūpiyamayo vā. tesaṁ kho pana bhikkhu caturāsītiyā
nāgasahassānaṁ eko yeva so nāgo hoti yamahaṁ tena samayena
abhirūhāmi uposatho nāgarājā. tesaṁ kho pana bhikkhu
caturāsītiyā assasahassānaṁ eko yeva so asso hoti yamahaṁ tena
samayena abhirūhāmi balāho 1- assarājā. tesaṁ kho pana bhikkhu
caturāsītiyā rathasahassānaṁ eko yeva so ratho hoti yamahaṁ tena
samayena abhirūhāmi vejayanto ratho. tesaṁ kho pana bhikkhu
caturāsītiyā itthīsahassānaṁ ekā yeva sā itthī hoti yā maṁ tena
samayena paccupaṭṭhāti khattiyā vā velāmikā vā. tesaṁ kho
pana bhikkhu caturāsītiyā vatthakoṭisahassānaṁ ekaññeva taṁ vatthayugaṁ
hoti yamahaṁ tena samayena paridahāmi khomasukhumaṁ vā koseyyasukhumaṁ
vā kambalasukhumaṁ vā kappāsikasukhumaṁ vā. tesaṁ kho pana
bhikkhu caturāsītiyā thālipākasahassānaṁ eko yeva so thālipāko
hoti yato nāḷikodanaparamaṁ bhuñjāmi tadupiyaṁ ca sūpabyañjanaṁ 2-.
iti kho bhikkhu sabbe te saṅkhārā atītā niruddhā vipariṇatā
evaṁ aniccā kho bhikkhu saṅkhārā evaṁ addhuvā kho bhikkhu saṅkhārā
evaṁ anassāsikā kho bhikkhu sabbe 3- saṅkhārā. (pts. s iii, 147) yāvañcidaṁ bhikkhu
alameva sabbasaṅkhāresu 4- nibbindituṁ alaṁ virajjituṁ alaṁ vimuccitunti.

[252] sāvatthī. ārāme. ekamantaṁ nisinno kho so

footnote: 1 ma. balāhako. 2 sī. ma. sūpeyyaṁ. 3 ma. yu. sabbeti na dissati.
footnote: 4 yu. sabbesu.

page number: 179

bhikkhu bhagavantaṁ etadavoca atthi nu kho bhante kiñci rūpaṁ yaṁ
rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati.
atthi nu kho bhante kāci vedanā yā vedanā niccā dhuvā
sassatā avipariṇāmadhammā sassatisamaṁ tatheva ṭhassati. atthi nu
kho bhante kāci saññā .pe. keci saṅkhārā ye saṅkhārā
niccā dhuvā sassatā avipariṇāmadhammā sassatisamaṁ tatheva ṭhassanti.
atthi nu kho bhante kiñci viññāṇaṁ yaṁ viññāṇaṁ niccaṁ dhuvaṁ
sassataṁ avipariṇāmadhammaṁ sassatisamaṁ tatheva ṭhassatīti. natthi kho
bhikkhu kiñci rūpaṁ yaṁ rūpaṁ niccaṁ dhuvaṁ sassataṁ avipariṇāmadhammaṁ
sassatisamaṁ tatheva ṭhassati. natthi kho bhikkhu kāci vedanā.
kāci saññā. keci saṅkhārā. kiñci viññāṇaṁ yaṁ viññāṇaṁ
niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassatīti 1-.

[253] atha kho bhagavā parittaṁ nakhasikhāyaṁ paṁsuṁ āropetvā
taṁ bhikkhuṁ etadavoca ettakaṁpi kho bhikkhu rūpaṁ natthi niccaṁ dhuvaṁ
sassataṁ avipariṇāmadhammaṁ sassatisamaṁ tatheva ṭhassati. ettakaṁpi ce 2-
bhikkhu rūpaṁ abhavissa niccaṁ dhuvaṁ sassataṁ avipariṇāmadhammaṁ na yidaṁ
brahmacariyavāso paññāyetha sammādukkhakkhayāya. yasmā ca kho
bhikkhu ettakaṁpi rūpaṁ natthi niccaṁ dhuvaṁ sassataṁ avipariṇāmadhammaṁ
tasmā brahmacariyavāso paññāyati sammādukkhakkhayāya. (pts. s iii, 148) ettakāpi
kho bhikkhu vedanā natthi niccā dhuvā sassatā avipariṇāmadhammā

footnote: 1 po. itisaddo na dissati. 2 ma. yu. cepi.

page number: 180

sassatisamaṁ tatheva ṭhassati. ettakāpi ce bhikkhu vedanā abhavissa
niccā dhuvā sassatā avipariṇāmadhammā na yidaṁ brahmacariyavāso
paññāyetha sammādukkhakkhayāya. yasmā ca kho bhikkhu ettakāpi
vedanā natthi niccā dhuvā sassatā avipariṇāmadhammā tasmā
brahmacariyavāso paññāyati sammādukkhakkhayāya. ettakāpi kho
bhikkhu saññā .pe. ettakāpi kho bhikkhu saṅkhārā natthi niccā
dhuvā sassatā avipariṇāmadhammā sassatisamaṁ tatheva ṭhassanti.
ettakā cepi bhikkhu saṅkhārā abhavissaṁsu niccā dhuvā sassatā
avipariṇāmadhammā na yidaṁ brahmacariyavāso paññāyetha sammādukkhakkhayāya.
yasmā ca kho bhikkhu ettakāpi saṅkhārā natthi niccā
dhuvā sassatā avipariṇāmadhammā tasmā brahmacariyavāso paññāyati
sammādukkhakkhayāya. ettakaṁpi kho bhikkhu viññāṇaṁ natthi niccaṁ
dhuvaṁ sassataṁ avipariṇāmadhammaṁ sassatisamaṁ tatheva ṭhassati. ettakaṁ
cepi bhikkhu viññāṇaṁ abhavissa niccaṁ dhuvaṁ sassataṁ avipariṇāmadhammaṁ
na yidaṁ brahmacariyavāso paññāyetha sammādukkhakkhayāya. yasmā ca
kho bhikkhu ettakaṁpi viññāṇaṁ natthi niccaṁ dhuvaṁ sassataṁ avipariṇāmadhammaṁ
tasmā brahmacariyavāso paññāyati sammādukkhakkhayāya.

[254] taṁ kiṁ maññasi bhikkhu rūpaṁ niccaṁ vā aniccaṁ vāti.
aniccaṁ bhante. vedanā. saññā. saṅkhārā. viññāṇaṁ
niccaṁ vā aniccaṁ vāti. (pts. s iii, 149) aniccaṁ bhante .pe. tasmā tiha .pe.

page number: 181

evaṁ passaṁ .pe. nāparaṁ itthattāyāti pajānātīti.

[255] sāvatthī. ārāme. ekamantaṁ nisinno kho so
bhikkhu bhagavantaṁ etadavoca atthi nu kho bhante kiñci rūpaṁ yaṁ
rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati.
atthi nu kho bhante kāci vedanā .pe. kāci saññā. keci
saṅkhārā. kiñci viññāṇaṁ yaṁ viññāṇaṁ niccaṁ dhuvaṁ sassataṁ
avipariṇāmadhammaṁ sassatisamaṁ tatheva ṭhassatīti. natthi kho bhikkhu
kiñci rūpaṁ yaṁ rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ
tatheva ṭhassati. natthi kho bhikkhu kāci vedanā .pe. kāci
saññā. keci saṅkhārā. kiñci viññāṇaṁ yaṁ viññāṇaṁ
niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassatīti.

[256] sāvatthī. ārāme. anamataggāyaṁ 1- bhikkhave saṁsāro
pubbā koṭi na paññāyati avijjānīvaraṇānaṁ sattānaṁ taṇhāsaññojanānaṁ
sandhāvataṁ saṁsarataṁ. hoti so bhikkhave samayo yaṁ
mahāsamuddo ussussati visussati na bhavati. na tvevāhaṁ bhikkhave
avijjānīvaraṇānaṁ sattānaṁ taṇhāsaññojanānaṁ sandhāvataṁ saṁsarataṁ
dukkhassa antakiriyaṁ vadāmi. hoti so bhikkhave samayo yaṁ
sineru pabbatarājā ḍayhati 2- vinassati na bhavati. na tvevāhaṁ
bhikkhave (pts. s iii, 150) avijjānīvaraṇānaṁ sattānaṁ taṇhāsaññojanānaṁ sandhāvataṁ

footnote: 1 po. ma. anamataggoyaṁ. 2 sī. uḍḍayhati.

page number: 182

saṁsarataṁ dukkhassa antakiriyaṁ vadāmi. hoti so bhikkhave samayo
yaṁ mahāpaṭhavī ḍayhati vinassati na bhavati. na tvevāhaṁ bhikkhave
avijjānīvaraṇānaṁ sattānaṁ taṇhāsaññojanānaṁ sandhāvataṁ saṁsarataṁ
dukkhassa antakiriyaṁ vadāmi.

[257] seyyathāpi bhikkhave sā gaddūlabandho daḷhe khīle vā
thambhe vā upanibandho 2- tameva khīlaṁ vā thambhaṁ vā anuparidhāvati
anuparivattati. evameva kho bhikkhave assutavā puthujjano ariyānaṁ
adassāvī .pe. sappurisadhamme avinīto rūpaṁ attato samanupassati
.pe. vedanaṁ attato samanupassati. saññaṁ. saṅkhāre attato
samanupassati. viññāṇaṁ attato samanupassati viññāṇavantaṁ vā
attānaṁ attani vā viññāṇaṁ viññāṇasmiṁ vā attānaṁ. so
rūpaññeva anuparidhāvati anuparivattati vedanaññeva. saññaññeva.
saṅkhāre yeva. viññāṇaññeva anuparidhāvati anuparivattati. so
rūpaṁ anuparidhāvaṁ anuparivattaṁ vedanaṁ. saññaṁ. saṅkhāre.
viññāṇaṁ anuparidhāvaṁ anuparivattaṁ na parimuccati rūpamhā na
parimuccati vedanāya na parimuccati saññāya na parimuccati
saṅkhārehi na parimuccati viññāṇamhā na parimuccati jātiyā
jarāya maraṇena sokehi paridevehi dukkhehi domanassehi upāyāsehi
na parimuccati dukkhasmāti vadāmi. sutavā ca kho bhikkhave
ariyasāvako ariyānaṁ dassāvī .pe. sappurisadhamme suvinīto na rūpaṁ

footnote: 1 ma. yu. baddūlabaddho. 2 po. uparibandho. ma. yu. upanibaddho.

page number: 183

attato samanupassati. na vedanaṁ. na saññaṁ. na saṅkhāre.
na viññāṇaṁ attato samanupassati na viññāṇavantaṁ vā attānaṁ
na attani vā viññāṇaṁ na viññāṇasmiṁ vā attānaṁ. so
rūpaṁ nānuparidhāvati nānuparivattati vedanaṁ. saññaṁ. saṅkhāre.
viññāṇaṁ nānuparidhāvati nānuparivattati. so rūpaṁ ananuparidhāvaṁ
ananuparivattaṁ vedanaṁ. saññaṁ. saṅkhāre. viññāṇaṁ
ananuparidhāvaṁ ananuparivattaṁ parimuccati rūpamhā parimuccati vedanāya
parimuccati saññāya parimuccati saṅkhārehi parimuccati viññāṇamhā
parimuccati jātiyā jarāya maraṇena sokehi paridevehi dukkhehi
domanassehi upāyāsehi parimuccati dukkhasmāti vadāmīti.

[258] (pts. s iii, 151) sāvatthī. ārāme. anamataggāyaṁ bhikkhave saṁsāro
pubbā koṭi na paññāyati avijjānīvaraṇānaṁ sattānaṁ taṇhāsaññojanānaṁ
sandhāvataṁ saṁsarataṁ 

[1]-. seyyathāpi bhikkhave sā gaddūlabandho
daḷhe khīle vā thambhe vā upanibandho so gacchati
cepi tameva khīlaṁ vā thambhaṁ vā upagacchati tiṭṭhati cepi tameva
khīlaṁ vā thambhaṁ vā upatiṭṭhati nisīdati cepi tameva khīlaṁ vā
thambhaṁ vā upanisīdati nipajjati cepi tameva khīlaṁ vā thambhaṁ vā
upanipajjati. evameva kho bhikkhave assutavā puthujjano rūpaṁ etaṁ
mama esohamasmi eso me attāti samanupassati vedanaṁ.
saññaṁ. saṅkhāre. viññāṇaṁ etaṁ mama esohamasmi eso

footnote: 1 po. dukkhassa antakiriyaṁ vadāmīti dissati.

page number: 184

me attāti samanupassati. so gacchati cepi imeva 1-
pañcupādānakkhandhe upagacchati tiṭṭhati cepi imeva pañcupādānakkhandhe
upatiṭṭhati nisīdati cepi imeva pañcupādānakkhandhe upanisīdati
nipajjati cepi imeva pañcupādānakkhandhe upanipajjati. tasmā
tiha bhikkhave abhikkhaṇaṁ sakaṁ cittaṁ paccavekkhitabbaṁ dīgharattamidaṁ
cittaṁ saṅkiliṭṭhaṁ rāgena dosena mohenāti.

[259] cittasaṅkilesā bhikkhave sattā saṅkilissanti cittavodānā
sattā visujjhanti. diṭṭhaṁ vo 2- bhikkhave caraṇannāma 3-
cittanti. evambhante. tampi kho bhikkhave caraṇaṁ nāma cittaṁ
citteneva cintitaṁ 4-. tenapi kho bhikkhave caraṇena cittena cittaññeva
cittataraṁ. tasmā tiha bhikkhave abhikkhaṇaṁ sakaṁ cittaṁ paccavekkhitabbaṁ
dīgharattamidaṁ cittaṁ saṅkiliṭṭhaṁ rāgena dosena mohenāti.
cittasaṅkilesā bhikkhave sattā saṅkilissanti cittavodānā sattā
visujjhanti. (pts. s iii, 152) nāhaṁ bhikkhave aññaṁ ekanikāyaṁpi samanupassāmi
evaṁ cittaṁ yathayidaṁ bhikkhave tiracchānagatā pāṇā. tepi kho
bhikkhave tiracchānagatā pāṇā citteneva cintitā 5-. tehipi kho
bhikkhave tiracchānagatehi pāṇehi cittaññeva cittataraṁ. tasmā
tiha bhikkhave 

[6]- abhikkhaṇaṁ sakaṁ cittaṁ paccavekkhitabbaṁ dīgharattamidaṁ
cittaṁ saṅkiliṭṭhaṁ rāgena dosena mohenāti. cittasaṅkilesā
bhikkhave sattā saṅkilissanti cittavodānā sattā visujjhanti.

footnote: 1 ma. yu. ime. 2 po. kho. 3 po. abhikkhaṇannāma. 4 ma. cittitaṁ.
footnote: 5 po. vikatā. yu. cittatā. 6 po. yu. bhikkhunāti dissati.

page number: 185

seyyathāpi bhikkhave rajako vā cittakārako vā sati 1- rajanāya vā
lākhāya vā haliddiyā vā nīlāya vā mañjeṭṭhāya 2- vā suparimaṭṭe 3-
vā phalake 4- bhittiyā vā dussapaṭe 5- vā itthīrūpaṁ vā purisarūpaṁ
vā abhinimmineyya sabbaṅgapaccaṅgaṁ 6-. evaṁ 7- kho bhikkhave assutavā
puthujjano rūpaññeva abhinibbattento abhinibbatteti vedanaññeva.
saññaññeva. saṅkhāre yeva. viññāṇaññeva abhinibbattento
abhinibbatteti. taṁ kiṁ maññatha bhikkhave rūpaṁ niccaṁ vā aniccaṁ
vāti. aniccaṁ bhante. vedanā. saññā. saṅkhārā.
viññāṇaṁ niccaṁ vā aniccaṁ vāti. aniccaṁ bhante. tasmā tiha
bhikkhave. evaṁ passaṁ .pe. nāparaṁ itthattāyāti pajānātīti.

[260] sāvatthī. jānatohaṁ bhikkhave passato āsavānaṁ khayaṁ vadāmi
no ajānato no apassato. kiñca bhikkhave jānato kiṁ passato
āsavānaṁ khayo hoti. iti rūpaṁ iti rūpassa samudayo iti rūpassa
atthaṅgamo iti vedanā. iti saññā. iti saṅkhārā. iti
viññāṇaṁ iti viññāṇassa samudayo iti viññāṇassa (pts. s iii, 153) atthaṅgamoti.
evaṁ kho bhikkhave jānato evaṁ passato āsavānaṁ khayo hoti.

[261] bhāvanānuyogaṁ ananuyuttassa bhikkhave bhikkhuno viharato
kiñcāpi evaṁ icchā uppajjeyya aho vata me anupādāya
āsavehi cittaṁ vimucceyyāti atha khvassa neva anupādāya āsavehi

footnote: 1 ma. yu. satīti natthi. 2 ma. mañjiṭṭhāya. yu. mañjeṭṭhiyā. 3 ma. suparimatthe.
footnote: 4 po. ma. yu. phalake vā. 5 dussavattheti vā pāṭho. 6 po. sabbaṁ cittakaraṁ.
footnote: ma. yu. sabbaṅgapaccaṅgiṁ. 7 ma. yu. evameva.

page number: 186

cittaṁ vimuccati. taṁ kissa hetu. abhāvitattātissa vacanīyaṁ.
kissa abhāvitattā. abhāvitattā catunnaṁ satipaṭṭhānānaṁ abhāvitattā
catunnaṁ sammappadhānānaṁ abhāvitattā catunnaṁ iddhipādānaṁ
abhāvitattā pañcannaṁ indriyānaṁ abhāvitattā pañcannaṁ balānaṁ
abhāvitattā sattannaṁ bojjhaṅgānaṁ abhāvitattā ariyassa
aṭṭhaṅgikassa maggassa. seyyathāpi bhikkhave kukkuṭiyā aṇḍāni aṭṭha
vā dasa vā dvādasa vā tānassu kukkuṭiyā na sammāadhisayitāni na
sammāpariseditāni na sammāparibhāvitāni kiñcāpi tassā kukkuṭiyā
evaṁ icchā uppajjeyya aho vata me kukkuṭapotakā pādanakhasikhāya
vā mukhatuṇḍakena vā aṇḍakosaṁ padāletvā sotthinā
abhinibbhijjeyyunti atha kho abhabbāva 1- te kukkuṭapotakā pādanakhasikhāya
vā mukhatuṇḍakena vā aṇḍakosaṁ padāletvā sotthinā
abhinibbhijjituṁ. taṁ kissa hetu. tathā hi pana bhikkhave kukkuṭiyā
aṇḍāni aṭṭha vā dasa vā dvādasa vā tānassu kukkuṭiyā
na sammāadhisayitāni na sammāpariseditāni na sammāparibhāvitāni.
evameva kho bhikkhave bhāvanānuyogaṁ ananuyuttassa bhikkhuno viharato
kiñcāpi evaṁ icchā uppajjeyya aho vata me anupādāya
āsavehi cittaṁ vimucceyyāti atha khvassa neva anupādāya āsavehi
cittaṁ vimuccati. taṁ kissa hetu. abhāvitattātissa vacanīyaṁ. kissa
abhāvitattā. abhāvitattā catunnaṁ satipaṭṭhānānaṁ abhāvitattā

footnote: 1 po. abhūtapubbā.

page number: 187

catunnaṁ sammappadhānānaṁ abhāvitattā catunnaṁ iddhipādānaṁ
abhāvitattā pañcannaṁ indriyānaṁ abhāvitattā pañcannaṁ balānaṁ
abhāvitattā sattannaṁ bojjhaṅgānaṁ abhāvitattā ariyassa aṭṭhaṅgikassa
maggassa. bhāvanānuyogaṁ anuyuttassa bhikkhave bhikkhuno (pts. s iii, 154) viharato
kiñcāpi evaṁ 1- icchā uppajjeyya aho vata me anupādāya
āsavehi cittaṁ vimucceyyāti atha khvassa anupādāya āsavehi
cittaṁ vimuccati. taṁ kissa hetu. bhāvitattātissa vacanīyaṁ.
kissa bhāvitattā. bhāvitattā catunnaṁ satipaṭṭhānānaṁ bhāvitattā
catunnaṁ sammappadhānānaṁ bhāvitattā catunnaṁ iddhipādānaṁ bhāvitattā
pañcannaṁ indriyānaṁ bhāvitattā pañcannaṁ balānaṁ bhāvitattā
sattannaṁ bojjhaṅgānaṁ bhāvitattā ariyassa aṭṭhaṅgikassa maggassa.
seyyathāpi bhikkhave kukkuṭiyā aṇḍāni aṭṭha vā dasa vā dvādasa
vā tānassu kukkuṭiyā sammāadhisayitāni sammāpariseditāni sammāparibhāvitāni
kiñcāpi tassā kukkuṭiyā na evaṁ icchā uppajjeyya
aho vata me kukkuṭapotakā pādanakhasikhāya vā mukhatuṇḍakena vā
aṇḍakosaṁ padāletvā sotthinā abhinibbhijjeyyunti atha kho
bhabbāva te kukkuṭapotakā pādanakhasikhāya vā mukhatuṇḍakena vā
aṇḍakosaṁ padāletvā sotthinā abhinibbhijjituṁ. taṁ kissa hetu.
tathā hi pana bhikkhave kukkuṭiyā aṇḍāni aṭṭha vā dasa vā
dvādasa vā tānassu kukkuṭiyā sammāadhisayitāni sammāpariseditāni

footnote: 1 ma. yu. na evaṁ.

page number: 188

sammāparibhāvitāni. evameva kho bhikkhave bhāvanānuyogamanuyuttassa
bhikkhuno viharato kiñcāpi na evaṁ icchā uppajjeyya aho vata me
anupādāya āsavehi cittaṁ vimucceyyāti atha khvassa anupādāya
āsavehi cittaṁ vimuccati. taṁ kissa hetu. bhāvitattātissa vacanīyaṁ.
kissa bhāvitattā. bhāvitattā catunnaṁ satipaṭṭhānānaṁ bhāvitattā
catunnaṁ sammappadhānānaṁ bhāvitattā catunnaṁ iddhipādānaṁ bhāvitattā
pañcannaṁ indriyānaṁ bhāvitattā pañcannaṁ balānaṁ bhāvitattā
sattannaṁ bojjhaṅgānaṁ bhāvitattā ariyassa aṭṭhaṅgikassa maggassa.

[262] seyyathāpi bhikkhave phalabhaṇḍassa 1- vā phalabhaṇḍantevāsissa
vā vāsijaṭe dissante vā aṅgulipadāni dissanti aṅguṭṭhapadā
no ca khvassa evamassa ñāṇaṁ hoti ettakaṁ vā 2- me ajja
vāsijaṭassa khīṇaṁ ettakaṁ hiyyo ettakaṁ pareti atha khvassa
khīṇākhīṇanteva 3- ñāṇaṁ hoti. evameva kho bhikkhave
bhāvanānuyogamanuyuttassa (pts. s iii, 155) bhikkhuno viharato kiñcāpi na evaṁ ñāṇaṁ hoti
ettakaṁ vā me ajja āsavānaṁ khīṇaṁ ettakaṁ hiyyo ettakaṁ
pareti atha khvassa khīṇe khīṇanteva ñāṇaṁ hoti. seyyathāpi
bhikkhave sāmuddikāya nāvāya vettabandhanabandhāya chammāsāni udake
pariyādāya hemantikena thalaṁ ukkhittāya vātātapaparetāni vettabandhanāni
tāni pavussakena meghena abhippavuṭṭhāni 4- appakasireneva

footnote: 1 ma. palagaṇḍassa palagaṇḍantevāsissa. 2 ma. vata.
footnote: 3 ma. khīṇaṁ khīṇanteva. 4 yu. abhippavattāni.

page number: 189

paṭippassambhanti pūtikāni bhavanti. evameva kho bhikkhave bhāvanānuyoga-
manuyuttassa bhikkhuno viharato appakasireneva saññojanāni
paṭippassambhanti pūtikāni bhavantīti.

[263] sāvatthī. aniccasaññā bhikkhave bhāvitā bahulīkatā
sabbaṁ kāmarāgaṁ pariyādiyati sabbaṁ rūparāgaṁ pariyādiyati sabbaṁ
bhavarāgaṁ pariyādiyati sabbaṁ avijjaṁ pariyādiyati sabbaṁ asmimānaṁ
samūhanati. seyyathāpi bhikkhave saradasamaye kassako 1- mahānaṅgalena
kassanto 2- sabbāni mūlasantānakāni sampadālento kassati. evameva
kho bhikkhave aniccasaññā bhāvitā bahulīkatā sabbaṁ kāmarāgaṁ
pariyādiyati sabbaṁ rūparāgaṁ pariyādiyati sabbaṁ bhavarāgaṁ pariyādiyati
sabbaṁ avijjaṁ pariyādiyati sabbaṁ asmimānaṁ samūhanati.

[264] seyyathāpi bhikkhave pabbajalāyako 3- pabbajaṁ lāyitvā
agge gahetvā odhunāti nidhunāti nipphoṭeti 4-. evameva kho
bhikkhave aniccasaññā bhāvitā .pe.

[265] seyyathāpi bhikkhave ambapiṇḍiyā vaṇḍacchinnāya 5- (pts. s iii, 156) yāni
tatra ambāni vaṇḍappaṭibaddhāni sabbāni tāni tanvayāni 6- bhavanti.
evameva kho bhikkhave aniccasaññā bhāvitā bahulīkatā .pe.

[266] seyyathāpi bhikkhave kūṭāgārassa yā kāci gopānasiyo
sabbā tā kūṭaṅgamā kūṭaninnā kūṭasamosaraṇā kūṭaṁ tāsaṁ

footnote: 1 yu. kasako. 2 po. kassantoti natthi. sabbāni mūle santānakāni
footnote: sapadāvento. 3 po. sabbaphalayako sabbaphalāyitvā aggiṁ gahetvā.
footnote: 4 po. nicchedeti. ma. yu. nicchodeti. 5 po. vaṇṭacchinnāya vaṇḍacchinnāni.

6 sī. ma. tadanvayāni.

page number: 190

aggamakkhāyati. evameva kho bhikkhave aniccasaññā bhāvitā .pe.

[267] seyyathāpi bhikkhave ye keci mūlagandhā kāḷānusārī 1- tesaṁ
aggamakkhāyati. evameva kho bhikkhave aniccasaññā bhāvitā .pe.

[268] seyyathāpi bhikkhave ye keci sāragandhā lohitacandanaṁ tesaṁ
aggamakkhāyati. evameva kho bhikkhave aniccasaññā bhāvitā .pe.

[269] seyyathāpi bhikkhave ye keci pupphagandhā vassikaṁ tesaṁ
aggamakkhāyati. evameva kho bhikkhave aniccasaññā bhāvitā .pe.

[270] seyyathāpi bhikkhave ye keci kuṭṭharājāno 2- sabbe te
rañño cakkavattissa anuyantā 3- bhavanti rājā tesaṁ cakkavatti
aggamakkhāyati. evameva kho bhikkhave aniccasaññā bhāvitā .pe.

[271] seyyathāpi bhikkhave yā kāci tārakarūpānaṁ pabhā sabbā
tā candimappabhāya kalaṁ nāgghanti soḷasiṁ candappabhā tāsaṁ
aggamakkhāyati. evameva kho bhikkhave aniccasaññā bhāvitā .pe.

[272] seyyathāpi bhikkhave saradasamaye visuddhe 4- vigatabalāhake
deve ādicco nabhaṁ abbhussakkamāno 5- sabbaṁ ākāsagataṁ tamagataṁ 6-
abhivihacca bhāsate ca tapate ca virocate ca. evameva kho
bhikkhave aniccasaññā bhāvitā bahulīkatā sabbaṁ kāmarāgaṁ pariyādiyati
sabbaṁ rūparāgaṁ pariyādiyati sabbaṁ bhavarāgaṁ pariyādiyati sabbaṁ
avijjaṁ pariyādiyati sabbaṁ asmimānaṁ samūhanati 7-.

footnote: 1 ma. kālānusārigandho. 2 po. yu. maddarājāno kuḍḍarājāno. 3 anuyuttātipi
footnote: pāṭho. 4 ma. yu. viddhe. 5 yu. abbhussukkamāno. 6 po. avitabbaṁ.
footnote: 7 po. yu. sabbavāresu samūhantīti dissati.

page number: 191

[273] kathaṁ bhāvitā ca bhikkhave aniccasaññā kathaṁ (pts. s iii, 157) bahulīkatā
sabbaṁ kāmarāgaṁ pariyādiyati .pe. sabbaṁ asmimānaṁ samūhanati.
iti rūpaṁ iti rūpassa samudayo iti rūpassa atthaṅgamo iti
vedanā. iti saññā. iti saṅkhārā. iti viññāṇaṁ iti
viññāṇassa samudayo iti viññāṇassa atthaṅgamoti. evaṁ
bhāvitā kho bhikkhave aniccasaññā evaṁ bahulīkatā sabbaṁ kāmarāgaṁ
pariyādiyati sabbaṁ rūparāgaṁ pariyādiyati sabbaṁ bhavarāgaṁ pariyādiyati
sabbaṁ avijjaṁ pariyādiyati sabbaṁ asmimānaṁ samūhanatīti.
pupphavaggo pañcamo.
tassuddānaṁ.
nadī pupphañca pheṇañca gomayañca nakhasikhaṁ
sāmuddakaṁ dve ca gaddūlā nāvasaññāya te dasāti 1-.
majjhimapaṇṇāsako samatto.
tassa majjhimapaṇṇāsakassa vagguddānaṁ
upāyo arahanto ca khajjanitherasavhayaṁ 2-
pupphavaggena paṇṇāsa dutiyo 3- tena pavuccati.
--------------

footnote: 1 ma. suddhikaṁ dve ca gaddūlā vāsijaṭaṁ aniccatāti. 2 yu. khajjanitherasambhayaṁ.
footnote: 3 ma. yu. dutiyo tena vuccatīti.

page number: 192

khandhasaṁyuttassa cullapaṇṇāsake antavaggo paṭhamo

[274] sāvatthī .pe. tatra .pe. avoca cattārome
bhikkhave antā. katame cattāro. (pts. s iii, 158) sakkāyanto sakkāyasamudayanto
sakkāyanirodhanto sakkāyanirodhagāminīpaṭipadanto.

[275] katamo ca bhikkhave sakkāyanto. pañcupādānakkhandhātissa
vacanīyaṁ. katame pañca. seyyathīdaṁ. rūpūpādānakkhandho
vedanūpādānakkhandho saññūpādānakkhandho saṅkhārūpādānakkhandho
viññāṇūpādānakkhandho. ayaṁ vuccati bhikkhave sakkāyanto.

[276] katamo ca bhikkhave sakkāyasamudayanto. yāyaṁ taṇhā
ponobbhavikā nandirāgasahagatā tatratatrābhinandinī. seyyathīdaṁ.
kāmataṇhā bhavataṇhā vibhavataṇhā. ayaṁ vuccati bhikkhave sakkāyasamudayanto.

[277] katamo ca bhikkhave sakkāyanirodhanto. yo tassā yeva
taṇhāya asesavirāganirodho cāgo paṭinissaggo mutti anālayo.
ayaṁ vuccati bhikkhave sakkāyanirodhanto.

[278] katamo ca bhikkhave sakkāyanirodhagāminīpaṭipadanto.
ayameva 1- ariyo aṭṭhaṅgiko maggo. seyyathīdaṁ. sammādiṭṭhi sammā-
saṅkappo sammāvācā sammākammanto sammāājīvo sammāvāyāmo
sammāsati sammāsamādhi. ayaṁ vuccati bhikkhave sakkāyanirodhagāminīpaṭipadanto.

footnote: 1 po. ayamevāti natthi.

page number: 193

ime kho bhikkhave cattāro antāti.

[279] sāvatthī. dukkhañca vo bhikkhave desissāmi 1- dukkhasamudayañca
dukkhanirodhañca dukkhanirodhagāminīpaṭipadañca taṁ suṇātha.

[280] katamañca bhikkhave dukkhaṁ. pañcupādānakkhandhātissa
vacanīyaṁ. katame pañca. seyyathīdaṁ. rūpūpādānakkhandho .pe.
viññāṇūpādānakkhandho. idaṁ vuccati bhikkhave dukkhaṁ.

[281] katamo ca bhikkhave dukkhasamudayo. yāyaṁ taṇhā
ponobbhavikā nandirāgasahagatā tatratatrābhinandinī. seyyathīdaṁ.
kāmataṇhā bhavataṇhā vibhavataṇhā. ayaṁ vuccati bhikkhave dukkhasamudayo.

[282] katamo ca bhikkhave dukkhanirodho. yo tassāyeva
taṇhāya asesavirāganirodho cāgo paṭinissaggo mutti anālayo.
ayaṁ vuccati bhikkhave dukkhanirodho.

[283] (pts. s iii, 159) katamā ca bhikkhave dukkhanirodhagāminīpaṭipadā. ayameva
ariyo aṭṭhaṅgiko maggo. seyyathīdaṁ. sammādiṭṭhi .pe.
sammāsamādhi. ayaṁ vuccati bhikkhave dukkhanirodhagāminīpaṭipadāti.

[284] sāvatthī. sakkāyañca vo bhikkhave desissāmi sakkāyasamudayañca
sakkāyanirodhañca sakkāyanirodhagāminīpaṭipadañca 2- taṁ
suṇātha.

[285] katamo ca bhikkhave sakkāyo. pañcupādānakkhandhātissa

footnote: 1 ma. desessāmi. 2 ma. yu. sakkāyanirodhagāminiñca paṭipadaṁ.

page number: 194

vacanīyaṁ. katame pañca. seyyathīdaṁ. rūpūpādānakkhandho .pe.
viññāṇūpādānakkhandho. ayaṁ vuccati bhikkhave sakkāyo.

[286] katamo ca bhikkhave sakkāyasamudayo. yāyaṁ taṇhā
ponobbhavikā nandirāgasahagatā tatratatrābhinandinī. seyyathīdaṁ.
kāmataṇhā bhavataṇhā vibhavataṇhā. ayaṁ vuccati bhikkhave sakkāyasamudayo.

[287] katamo ca bhikkhave sakkāyanirodho. yo tassāyeva
taṇhāya asesavirāganirodho cāgo paṭinissaggo mutti anālayo.
ayaṁ vuccati bhikkhave sakkāyanirodho.

[288] katamā ca bhikkhave sakkāyanirodhagāminīpaṭipadā. ayameva
ariyo aṭṭhaṅgiko maggo. seyyathīdaṁ. sammādiṭṭhi sammāsaṅkappo
.pe. sammāsamādhi. ayaṁ vuccati bhikkhave sakkāyanirodhagāminīpaṭipadāti.

[289] sāvatthī. pariññeyye ca bhikkhave dhamme desissāmi
pariññañca 1- pariññātāviñca puggalaṁ taṁ suṇātha.

[290] katame ca bhikkhave pariññeyyā dhammā. rūpaṁ bhikkhave
pariññeyyo dhammo vedanā saññā .pe. saṅkhārā. viññāṇaṁ
pariññeyyo dhammo. ime vuccanti bhikkhave pariññeyyā dhammā.

[291] (pts. s iii, 160) katamā ca bhikkhave pariññā. rāgakkhayo dosakkhayo
mohakkhayo. ayaṁ vuccati bhikkhave pariññā.

footnote: 1 po. yu. pariññā ca.

page number: 195

[292] katamo ca bhikkhave pariññātāvī puggalo. arahātissa
vacanīyaṁ. yo ayaṁ 1- āyasmā evaṁnāmo evaṁgotto. ayaṁ
vuccati bhikkhave pariññātāvī puggaloti.

[293] sāvatthī. pañcime bhikkhave upādānakkhandhā. katame
pañca. seyyathīdaṁ. rūpūpādānakkhandho .pe. viññāṇūpādānakkhandho.
ye 

[2]- keci bhikkhave samaṇā vā brāhmaṇā vā imesaṁ
pañcannaṁ upādānakkhandhānaṁ assādañca ādīnavañca nissaraṇañca
yathābhūtaṁ nappajānanti. namete bhikkhave samaṇā vā brāhmaṇā
vā samaṇesu ceva samaṇasammatā brāhmaṇesu ca brāhmaṇasammatā
te ca panāyasmanto sāmaññatthaṁ vā brāhmaññatthaṁ vā diṭṭheva
dhamme sayaṁ abhiññā sacchikatvā upasampajja viharanti.

[294] ye ca 3- kho keci bhikkhave samaṇā vā brāhmaṇā
vā imesaṁ pañcannaṁ upādānakkhandhānaṁ assādañca ādīnavañca
nissaraṇañca yathābhūtaṁ pajānanti. te khome bhikkhave samaṇā
vā brāhmaṇā vā samaṇesu ceva samaṇasammatā brāhmaṇesu
ca brāhmaṇasammatā te ca panāyasmanto sāmaññatthaṁ vā
brāhmaññatthaṁ vā diṭṭheva dhamme sayaṁ abhiññā sacchikatvā
upasampajja viharantīti.

[295] pañcime bhikkhave upādānakkhandhā. katame pañca.

footnote: 1 ma. svāyaṁ. 2 yu. hisaddo dissati. 3 po. casaddo natthi.

page number: 196

seyyathīdaṁ. rūpūpādānakkhandho .pe. viññāṇūpādānakkhandho.
ye keci bhikkhave samaṇā vā brāhmaṇā vā imesaṁ pañcannaṁ
upādānakkhandhānaṁ samudayañca atthaṅgamañca assādañca ādīnavañca
nissaraṇañca yathābhūtaṁ nappajānanti .pe. pajānanti. sayaṁ abhiññā
sacchikatvā upasampajja viharantīti.

[296] pañcime bhikkhave upādānakkhandhā. katame pañca.
seyyathīdaṁ. rūpūpādānakkhandho .pe. viññāṇūpādānakkhandho.
yato 1- kho bhikkhave ariyasāvako imesaṁ pañcannaṁ upādānakkhandhānaṁ
samudayañca atthaṅgamañca (pts. s iii, 161) assādañca ādīnavañca nissaraṇañca yathābhūtaṁ
pajānāti. ayaṁ vuccati bhikkhave ariyasāvako sotāpanno
avinipātadhammo niyato sambodhiparāyanoti.

[297] sāvatthī. pañcime bhikkhave upādānakkhandhā. katame
pañca. seyyathīdaṁ. rūpūpādānakkhandho .pe. viññāṇūpādānakkhandho.
yato kho bhikkhave 2- imesaṁ pañcannaṁ upādānakkhandhānaṁ
samudayañca atthaṅgamañca assādañca ādīnavañca nissaraṇañca yathābhūtaṁ
viditvā anupādā vimutto hoti. ayaṁ vuccati bhikkhave bhikkhu
arahaṁ khīṇāsavo vusitavā katakaraṇīyo ohitabhāro anuppattasadattho
parikkhīṇabhavasaññojano sammadaññā vimuttoti.

[298] sāvatthī. rūpe bhikkhave yo chando yo rāgo yā
nandi yā taṇhā taṁ pajahatha evantaṁ rūpaṁ pahīnaṁ bhavissati ucchinnamūlaṁ

footnote: 1 yu. yato ca kho. 2 ma. yu. yato kho bhikkhave bhikkhu.

page number: 197

tālāvatthukataṁ anabhāvaṅkataṁ āyatiṁ anuppādadhammaṁ. vedanāya
.pe. saññāya. saṅkhāresu. viññāṇe yo chando yo rāgo yā
nandi yā taṇhā taṁ pajahatha evantaṁ viññāṇaṁ pahīnaṁ bhavissati
ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammanti.

[299] sāvatthī. rūpe bhikkhave yo chando yo rāgo yā
nandi yā taṇhā ye upāyupādānā cetaso adhiṭṭhānābhinivesānusayā
te (pts. s iii, 162) pajahatha evantaṁ rūpaṁ pahīnaṁ bhavissati ucchinnamūlaṁ tālāvatthukataṁ
anabhāvaṅkataṁ āyatiṁ anuppādadhammaṁ. vedanāya. saññāya.
saṅkhāresu yo chando .pe. evante saṅkhārā pahīnā bhavissanti
ucchinnamūlā tālāvatthukatā anabhāvaṅkatā āyatiṁ anuppādadhammā.
viññāṇe yo chando yo rāgo yā nandi yā taṇhā ye
upāyupādānā cetaso adhiṭṭhānābhinivesānusayā te pajahatha evantaṁ
viññāṇaṁ pahīnaṁ bhavissati ucchinnamūlaṁ tālāvatthukataṁ anabhāvaṅkataṁ
āyatiṁ anuppādadhammanti.
antavaggo.
tassuddānaṁ
anto dukkhañca sakkāyo pariññeyyā samaṇā duve
sotāpanno arahā ca duve ca chandappahīnāti 1-.
-------------

footnote: 1 sī. chandarāgiyāti. ma. chandarāginoti. yu. chandarāgiyoti.

page number: 198

khandhasaṁyuttassa cullapaṇṇāsake dhammakathikavaggo dutiyo

[300] sāvatthī. atha kho aññataro bhikkhu yena bhagavā
tenupasaṅkami .pe. nisinno kho so bhikkhu bhagavantaṁ etadavoca
avijjā avijjāti bhante vuccati katamā nu kho bhante avijjā
kittāvatā ca avijjāgato hotīti. idha bhikkhu assutavā puthujjano
rūpaṁ nappajānāti rūpasamudayaṁ nappajānāti rūpanirodhaṁ nappajānāti
rūpanirodhagāminīpaṭipadaṁ nappajānāti vedanaṁ nappajānāti. saññaṁ
nappajānāti. saṅkhāre nappajānāti. viññāṇaṁ nappajānāti
.pe. viññāṇanirodhagāminīpaṭipadaṁ nappajānāti. (pts. s iii, 163) ayaṁ vuccati
bhikkhu avijjā ettāvatā ca avijjāgato hotīti.

[301] sāvatthī. ekamantaṁ nisinno kho so bhikkhu bhagavantaṁ
etadavoca vijjā vijjāti bhante vuccati katamā nu kho bhante
vijjā kittāvatā ca vijjāgato hotīti. idha bhikkhu sutavā
ariyasāvako rūpaṁ pajānāti rūpasamudayaṁ .pe. rūpanirodhagāminīpaṭipadaṁ
pajānāti vedanaṁ. saññaṁ. saṅkhāre pajānāti .pe.
viññāṇanirodhagāminīpaṭipadaṁ pajānāti. ayaṁ vuccati bhikkhu vijjā
ettāvatā ca vijjāgato hotīti.

[302] sāvatthī. ekamantaṁ nisinno kho so bhikkhu bhagavantaṁ
etadavoca dhammakathiko dhammakathikoti bhante vuccati kittāvatā

page number: 199

nu kho bhante dhammakathiko hoti kittāvatā 1- dhammānudhammapaṭipanno
hoti kittāvatā diṭṭhadhammanibbānappatto hotīti. rūpassa ce
bhikkhu nibbidāya virāgāya nirodhāya dhammaṁ deseti dhammakathiko
bhikkhūti alaṁ vacanāya. rūpassa ce bhikkhu nibbidāya virāgāya
nirodhāya paṭipanno hoti dhammānudhammapaṭipanno bhikkhūti alaṁ
vacanāya. rūpassa ce bhikkhu nibbidā virāgā nirodhā anupādā
vimutto hoti diṭṭhadhammanibbānappatto 2- bhikkhūti alaṁ vacanāya.
vedanāya ce bhikkhu .pe. saññāya ce bhikkhu. saṅkhārānaṁ ce
bhikkhu. viññāṇassa ce bhikkhu nibbidāya virāgāya nirodhāya
dhammaṁ deseti dhammakathiko bhikkhūti alaṁ vacanāya. viññāṇassa
ce bhikkhu nibbidāya virāgāya nirodhāya paṭipanno hoti dhammānudhammapaṭipanno
bhikkhūti alaṁ vacanāya. viññāṇassa ce bhikkhu
nibbidā (pts. s iii, 164) virāgā nirodhā anupādā vimutto hoti diṭṭhadhammanibbānappatto
bhikkhūti alaṁ vacanāyāti.

[303] sāvatthī. ekamantaṁ nisinno kho so bhikkhu bhagavantaṁ
etadavoca dhammakathiko dhammakathikoti bhante vuccati kittāvatā
nu kho bhante dhammakathiko hoti kittāvatā dhammānudhammapaṭipanno
hoti kittāvatā diṭṭhadhammanibbānappatto hotīti. rūpassa ce
bhikkhu nibbidāya virāgāya nirodhāya dhammaṁ deseti dhammakathiko
bhikkhūti alaṁ vacanāya. rūpassa ce bhikkhu nibbidāya virāgāya nirodhāya

footnote: 1 ma. yu. kittāvatā ... hotīti natthi. 2 yu. diṭṭhadhamme nibbānapatto.

page number: 200

paṭipanno hoti dhammānudhammapaṭipanno bhikkhūti alaṁ vacanāya.
rūpassa ce bhikkhu nibbidā virāgā nirodhā anupādā vimutto hoti
diṭṭhadhammanibbānappatto bhikkhūti alaṁ vacanāya. vedanāya ce bhikkhu
.pe. saññāya ce bhikkhu. saṅkhārānaṁ ce bhikkhu. viññāṇassa
ce bhikkhu nibbidāya virāgāya nirodhāya dhammaṁ deseti dhammakathiko
bhikkhūti alaṁ vacanāya. viññāṇassa ce bhikkhu nibbidāya virāgāya
nirodhāya paṭipanno hoti dhammānudhammapaṭipanno bhikkhūti alaṁ
vacanāya. viññāṇassa ce bhikkhu nibbidā virāgā nirodhā
anupādā vimutto hoti diṭṭhadhammanibbānappatto bhikkhūti alaṁ
vacanāyāti.

[304] sāvatthī. idha bhikkhave assutavā puthujjano ariyānaṁ
adassāvī .pe. sappurisadhamme 1- avinīto rūpaṁ attato samanupassati
rūpavantaṁ vā attānaṁ attani vā rūpaṁ rūpasmiṁ vā attānaṁ.
ayaṁ vuccati bhikkhave assutavā puthujjano rūpabandhanabandho
sāntarabāhirabandhanabandho 2- atīradassī apāradassī bandho jiyyati 3-
bandho miyyati bandho asmā lokā paraṁ lokaṁ gacchati. (pts. s iii, 165) vedanaṁ attato
samanupassati .pe. vedanāya vā attānaṁ. ayaṁ vuccati bhikkhave
assutavā puthujjano vedanābandhanabandho sāntarabāhirabandhanabandho
atīradassī apāradassī bandho jiyyati bandho miyyati bandho asmā

footnote: 1 yu. sappurisadhammesu. 2 po. abbhantarabāhirabandhana ....
footnote: 3 yu. jāyatītipi pāṭho. po. jīyati.

page number: 201

lokā paraṁ lokaṁ gacchati. saññaṁ. saṅkhāre. viññāṇaṁ
attato samanupassati .pe. ayaṁ vuccati bhikkhave assutavā puthujjano
viññāṇabandhanabandho sāntarabāhirabandhanabandho atīradassī apāradassī
bandho jiyyati bandho miyyati bandho asmā lokā paraṁ lokaṁ gacchati.

[305] sutavā ca kho bhikkhave ariyasāvako ariyānaṁ dassāvī
.pe. sappurisadhamme suvinīto na rūpaṁ attato samanupassati na
rūpavantaṁ vā attānaṁ na attani vā rūpaṁ na rūpasmiṁ vā
attānaṁ. ayaṁ vuccati bhikkhave sutavā ariyasāvako narūpabandhanabandho
nasāntarabāhirabandhanabandho tīradassī pāradassī parimutto
so dukkhasmāti vadāmi .pe. na saññaṁ. na saṅkhāre. na
viññāṇaṁ attato samanupassati .pe. ayaṁ vuccati bhikkhave sutavā
ariyasāvako naviññāṇabandhanabandho nasāntarabāhirabandhanabandho tīradassī
pāradassī parimutto so dukkhasmāti vadāmīti.

[306] sāvatthī. taṁ kiṁ maññatha bhikkhave rūpaṁ etaṁ
mama esohamasmi eso me attāti samanupassathāti. no
hetaṁ bhante. sādhu bhikkhave rūpaṁ bhikkhave netaṁ mama nesohamasmi
na meso attāti evametaṁ yathābhūtaṁ sammappaññāya
daṭṭhabbaṁ. vedanaṁ. saññaṁ. saṅkhāre. (pts. s iii, 166) viññāṇaṁ etaṁ
mama esohamasmi eso me attāti samanupassathāti. no
hetaṁ bhante. sādhu bhikkhave viññāṇaṁ bhikkhave netaṁ mama

page number: 202

nesohamasmi na meso attāti evametaṁ yathābhūtaṁ sammappaññāya
daṭṭhabbaṁ .pe. evaṁ passaṁ .pe. nāparaṁ itthattāyāti
pajānātīti.

[307] sāvatthī. tatra kho. taṁ kiṁ maññatha bhikkhave rūpaṁ
netaṁ mama nesohamasmi na meso attāti samanupassathāti.
evaṁ bhante. sādhu bhikkhave rūpaṁ bhikkhave netaṁ mama nesohamasmi
na meso attāti evametaṁ yathābhūtaṁ sammappaññāya
daṭṭhabbaṁ. vedanaṁ. saññaṁ. saṅkhāre. viññāṇaṁ netaṁ mama
nesohamasmi na meso attāti samanupassathāti. evaṁ bhante.
sādhu bhikkhave viññāṇaṁ netaṁ mama nesohamasmi na meso
attāti evametaṁ yathābhūtaṁ sammappaññāya daṭṭhabbaṁ. evaṁ
passaṁ .pe. nāparaṁ itthattāyāti pajānātīti.

[308] sāvatthī. saññojaniye ca bhikkhave dhamme desissāmi
saññojanañca taṁ suṇātha. katame ca bhikkhave saññojaniyā
dhammā katamaṁ 1- saññojanaṁ. rūpaṁ bhikkhave saññojaniyo dhammo
yo tattha chandarāgo taṁ tattha saññojanaṁ vedanā .pe.
saññā. saṅkhārā. (pts. s iii, 167) viññāṇaṁ saññojaniyo dhammo yo
tattha chandarāgo taṁ tattha saññojanaṁ. ime vuccanti bhikkhave
saññojaniyā dhammā idaṁ saññojananti.

[309] sāvatthī. upādāniye ca bhikkhave dhamme desissāmi

footnote: 1 yu. katañca.

page number: 203

upādānañca taṁ suṇātha. katame ca bhikkhave upādāniyā dhammā
katamaṁ upādānaṁ. rūpaṁ bhikkhave upādāniyo dhammo yo tattha
chandarāgo taṁ tattha upādānaṁ vedanā .pe. saññā.
saṅkhārā. viññāṇaṁ upādāniyo dhammo yo tattha chandarāgo
taṁ tattha upādānaṁ. ime vuccanti bhikkhave upādāniyā dhammā
idaṁ upādānanti.

[310] ekaṁ samayaṁ āyasmā ca sārīputto āyasmā ca
mahākoṭṭhito 1- bārāṇasiyaṁ viharanti isipatane migadāye. atha
kho āyasmā mahākoṭṭhito sāyaṇhasamayaṁ paṭisallānā vuṭṭhito
yenāyasmā sārīputto tenupasaṅkami .pe. etadavoca sīlavatāvuso
sārīputta bhikkhunā katame dhammā yoniso manasikātabbāti. sīlavatāvuso
koṭṭhita bhikkhunā pañcupādānakkhandhā aniccato dukkhato
rogato gaṇḍato sallato aghato ābādhato parato palokato
suññato anattato yoniso manasikātabbā. katame pañca.
seyyathīdaṁ. rūpūpādānakkhandho vedanūpādānakkhandho saññūpādānakkhandho
saṅkhārūpādānakkhandho viññāṇūpādānakkhandho. sīlavatāvuso
koṭṭhita bhikkhunā ime pañcupādānakkhandhā aniccato
dukkhato rogato gaṇḍato sallato aghato ābādhato parato
palokato suññato anattato yoniso manasikātabbā. ßēhānaṁ

footnote: 1 ma. mahākoṭṭhiko.

page number: 204

kho panetaṁ āvuso vijjati yaṁ sīlavā (pts. s iii, 168) bhikkhu ime pañcupādānakkhandhe
aniccato .pe. anattato yoniso manasikaronto
sotāpattiphalaṁ sacchikareyyāti.

[311] sotāpannena panāvuso sārīputta bhikkhunā katame
dhammā yoniso manasikātabbāti. sotāpannenapi kho āvuso
koṭṭhita bhikkhunā ime pañcupādānakkhandhā aniccato .pe.
anattato yoniso manasikātabbā. ßēhānaṁ kho panetaṁ āvuso vijjati
yaṁ sotāpanno bhikkhu ime pañcupādānakkhandhe aniccato .pe.
anattato yoniso manasikaronto sakadāgāmiphalaṁ sacchikareyyāti.

[312] sakadāgāminā panāvuso sārīputta bhikkhunā katame 1- dhammā
yoniso manasikātabbāti. sakadāgāmināpi kho āvuso koṭṭhita
bhikkhunā imeva pañcupādānakkhandhā aniccato .pe. anattato
yoniso manasikātabbā. ßēhānaṁ kho panetaṁ āvuso vijjati yaṁ
sakadāgāmī bhikkhu ime pañcupādānakkhandhe aniccato .pe.
anattato yoniso manasikaronto anāgāmiphalaṁ sacchikareyyāti.

[313] anāgāminā panāvuso sārīputta bhikkhunā katame dhammā
yoniso manasikātabbāti. anāgāmināpi kho āvuso koṭṭhita
bhikkhunā imeva pañcupādānakkhandhā aniccato .pe. anattato
yoniso manasikātabbā. ßēhānaṁ kho panetaṁ āvuso vijjati yaṁ
anāgāmī bhikkhu ime pañcupādānakkhandhe aniccato .pe.

footnote: 1 yu. katame ca dhammā.

page number: 205

anattato yoniso manasikaronto arahattaṁ 1- sacchikareyyāti.

[314] arahatā panāvuso sārīputta katame dhammā yoniso
manasikātabbāti. arahatāpi kho āvuso koṭṭhita imeva
pañcupādānakkhandhā aniccato dukkhato rogato gaṇḍato sallato aghato
ābādhato parato palokato suññato anattato yoniso manasikātabbā.
natthi kho āvuso arahato uttarikaraṇīyaṁ katassa vā
paṭiccayo api 2- cime dhammā bhāvitā bahulīkatā diṭṭhadhammasukhavihārāya
ceva saṁvattanti satisampajaññāya cāti.

[315] ekaṁ samayaṁ āyasmā ca sārīputto āyasmā ca
mahākoṭṭhito bārāṇasiyaṁ viharanti isipatane migadāye. atha kho
āyasmā mahākoṭṭhito sāyaṇhasamayaṁ paṭisallānā vuṭṭhito yenāyasmā
sārīputto tenupasaṅkami upasaṅkamitvā .pe. etadavoca
sutavatāvuso sārīputta bhikkhunā katame dhammā yoniso manasikātabbāti.
sutavatāvuso koṭṭhita bhikkhunā pañcupādānakkhandhā
aniccato .pe. anattato yoniso manasikātabbā. katame
pañca. seyyathīdaṁ. rūpūpādānakkhandho .pe. viññāṇūpādānakkhandho.
sutavatāvuso koṭṭhita bhikkhunā ime pañcupādānakkhandhā
aniccato .pe. anattato yoniso manasikātabbā.
ßēhānaṁ kho panetaṁ āvuso vijjati yaṁ sutavā bhikkhu ime pañcupādānakkhandhe
aniccato .pe. anattato yoniso manasikaronto

footnote: 1 yu. arahattaphalaṁ. 2 yu. apica kho.

page number: 206

sotāpattiphalaṁ sacchikareyyāti.

[316] sotāpannena panāvuso sārīputta bhikkhunā katame
dhammā yoniso manasikātabbāti. sotāpannenapi kho āvuso 1-
koṭṭhita bhikkhunā imeva pañcupādānakkhandhā aniccato .pe.
anattato yoniso manasikātabbā. ßēhānaṁ kho panetaṁ āvuso
vijjati yaṁ sotāpanno bhikkhu ime pañcupādānakkhandhe aniccato
.pe. anattato yoniso manasikaronto sakadāgāmiphalaṁ .pe.
anāgāmiphalaṁ .pe. arahattaphalaṁ sacchikareyyāti.

[317] arahatā panāvuso sārīputta katame dhammā yoniso
manasikātabbāti. arahatāpi kho āvuso koṭṭhita imeva 2-
pañcupādānakkhandhā aniccato dukkhato rogato gaṇḍato sallato aghato
ābādhato parato palokato suññato anattato yoniso manasikātabbā.
natthi kho āvuso arahato uttarikaraṇīyaṁ katassa vā
paṭiccayo api cime dhammā bhāvitā bahulīkatā diṭṭhadhammasukhavihārāya
ceva saṁvattanti satisampajaññāya cāti.

[318] sāvatthī. atha kho āyasmā kappo yena bhagavā
tenupasaṅkami .pe. ekamantaṁ nisinno kho āyasmā kappo
bhagavantaṁ etadavoca kathaṁ nu kho bhante jānato kathaṁ passato
imasmiñca saviññāṇake kāye bahiddhā ca sabbanimittesu ahaṅkāramamaṅkāra-
mānānusayā na hontīti. yaṅkiñci kappa rūpaṁ atītānāgatapaccuppannaṁ

footnote: 1 po. ... āvuso sārīputta .... 2 ma. vasaddo natthi.

page number: 207

ajjhattaṁ vā bahiddhā vā oḷārikaṁ vā sukhumaṁ
vā hīnaṁ vā paṇītaṁ vā yaṁ dūre santike vā sabbaṁ rūpaṁ
netaṁ mama nesohamasmi na meso attāti evametaṁ yathābhūtaṁ
sammappaññāya passati. yā kāci vedanā .pe. yā kāci
saññā. ye keci saṅkhārā. yaṅkiñci viññāṇaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ
vā hīnaṁ vā paṇītaṁ vā yaṁ dūre santike vā sabbaṁ viññāṇaṁ
netaṁ mama nesohamasmi na meso attāti evametaṁ yathābhūtaṁ
sammappaññāya passati. evaṁ kho kappa jānato evaṁ passato
imasmiñca saviññāṇake kāye bahiddhā ca sabbanimittesu
ahaṅkāramamaṅkāramānānusayā na hontīti.

[319] (pts. s iii, 170) sāvatthī. tatra kho. ekamantaṁ nisinno kho āyasmā
kappo bhagavantaṁ etadavoca kathaṁ nu kho bhante jānato kathaṁ
passato imasmiñca saviññāṇake kāye bahiddhā ca sabbanimittesu
ahaṅkāramamaṅkāramānāpagataṁ mānasaṁ hoti vidhā samatikkantaṁ santaṁ
suvimuttanti. yaṅkiñci kappa rūpaṁ atītānāgatapaccuppannaṁ .pe.
sabbaṁ rūpaṁ netaṁ mama nesohamasmi na meso attāti evametaṁ
yathābhūtaṁ sammappaññāya disvā anupādā vimutto hoti.
yā kāci vedanā. yā kāci saññā. ye keci saṅkhārā.
yaṅkiñci viññāṇaṁ atītānāgatapaccuppannaṁ ajjhattaṁ vā bahiddhā

page number: 208

vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike
vā sabbaṁ viññāṇaṁ netaṁ mama nesohamasmi na meso attāti
evametaṁ yathābhūtaṁ sammappaññāya disvā anupādā vimutto hoti.
evaṁ kho kappa jānato evaṁ passato imasmiñca saviññāṇake kāye
bahiddhā ca sabbanimittesu ahaṅkāramamaṅkāramānāpagataṁ mānasaṁ hoti
vidhā samatikkantaṁ santaṁ suvimuttanti.
dhammakathikavaggo samatto.
tassuddānaṁ
avijjavijjā dve kathikā bandhanā parimuccitā dve
saññojanaṁ upādānaṁ sīlaṁ sutavā dve ca kappenāti 1-.
-----------

footnote: 1 sī. sīlavā dve ca kappināti.

page number: 209

khandhasaṁyuttassa cullapaṇṇāsake avijjāvaggo tatiyo

[320] sāvatthī. (pts. s iii, 171) atha kho aññataro bhikkhu yena bhagavā
tenupasaṅkami upasaṅkamitvā .pe. ekamantaṁ nisinno kho so
bhikkhu bhagavantaṁ etadavoca avijjā avijjāti bhante vuccati
katamā nu kho bhante avijjā kittāvatā ca avijjāgato hotīti.
idha bhikkhu assutavā puthujjano samudayadhammaṁ rūpaṁ samudayadhammaṁ
rūpanti yathābhūtaṁ nappajānāti vayadhammaṁ rūpaṁ vayadhammaṁ rūpanti
yathābhūtaṁ nappajānāti samudayavayadhammaṁ rūpaṁ samudayavayadhammaṁ rūpanti
yathābhūtaṁ nappajānāti samudayadhammaṁ vedanaṁ samudayadhammā vedanāti
yathābhūtaṁ nappajānāti vayadhammaṁ vedanaṁ vayadhammā vedanāti yathābhūtaṁ
nappajānāti .pe. nappajānāti samudayadhammaṁ saññaṁ .pe.
nappajānāti samudayadhamme saṅkhāre samudayadhammā saṅkhārāti
yathābhūtaṁ nappajānāti vayadhamme saṅkhāre vayadhammā saṅkhārāti
yathābhūtaṁ nappajānāti samudayavayadhamme saṅkhāre samudayavayadhammā
saṅkhārāti yathābhūtaṁ nappajānāti samudayadhammaṁ viññāṇaṁ samudayadhammaṁ
viññāṇanti yathābhūtaṁ nappajānāti vayadhammaṁ viññāṇaṁ vayadhammaṁ
viññāṇanti yathābhūtaṁ nappajānāti samudayavayadhammaṁ viññāṇaṁ
samudayavayadhammaṁ viññāṇanti yathābhūtaṁ nappajānāti. ayaṁ vuccati
bhikkhu avijjā ettāvatā ca avijjāgato hotīti.

page number: 210

[321] evaṁ vutte so bhikkhu bhagavantaṁ etadavoca vijjā
vijjāti bhante vuccati katamā nu kho bhante vijjā kittāvatā
ca vijjāgato hotīti. idha bhikkhu sutavā ariyasāvako samudayadhammaṁ
rūpaṁ samudayadhammaṁ rūpanti yathābhūtaṁ pajānāti vayadhammaṁ rūpaṁ
vayadhammaṁ rūpanti yathābhūtaṁ (pts. s iii, 172) pajānāti samudayavayadhammaṁ rūpaṁ samudayavayadhammaṁ
rūpanti yathābhūtaṁ pajānāti samudayadhammaṁ vedanaṁ samudayadhammā
vedanāti yathābhūtaṁ pajānāti vayadhammaṁ vedanaṁ vayadhammā
vedanāti yathābhūtaṁ pajānāti samudayavayadhammaṁ vedanaṁ samudayavayadhammā
vedanāti yathābhūtaṁ pajānāti samudayadhammaṁ saññaṁ .pe.
pajānāti samudayadhamme saṅkhāre samudayadhammā saṅkhārāti yathābhūtaṁ
pajānāti vayadhamme saṅkhāre vayadhammā saṅkhārāti yathābhūtaṁ
pajānāti samudayavayadhamme saṅkhāre samudayavayadhammā saṅkhārāti
yathābhūtaṁ pajānāti samudayadhammaṁ viññāṇaṁ samudayadhammaṁ viññāṇanti
yathābhūtaṁ pajānāti vayadhammaṁ viññāṇaṁ vayadhammaṁ viññāṇanti
yathābhūtaṁ pajānāti samudayavayadhammaṁ viññāṇaṁ samudayavayadhammaṁ
viññāṇanti yathābhūtaṁ pajānāti. ayaṁ vuccati bhikkhu vijjā
ettāvatā ca vijjāgato hotīti.

[322] ekaṁ samayaṁ āyasmā ca sārīputto āyasmā ca mahākoṭṭhito
bārāṇasiyaṁ viharanti isipatane migadāye. atha kho
āyasmā mahākoṭṭhito sāyaṇhasamayaṁ paṭisallānā vuṭṭhito .pe.

page number: 211

ekamantaṁ nisinno kho āyasmā mahākoṭṭhito āyasmantaṁ sārīputtaṁ
etadavoca avijjā avijjāti āvuso sārīputta vuccati katamā
nu kho āvuso avijjā kittāvatā ca avijjāgato hotīti.
idhāvuso assutavā puthujjano samudayadhammaṁ rūpaṁ samudayadhammaṁ rūpanti
yathābhūtaṁ nappajānāti vayadhammaṁ rūpaṁ vayadhammaṁ rūpanti yathābhūtaṁ
nappajānāti samudayavayadhammaṁ rūpaṁ samudayavayadhammaṁ rūpanti yathābhūtaṁ
nappajānāti samudayadhammaṁ vedanaṁ .pe. vayadhammaṁ vedanaṁ .pe.
samudayavayadhammaṁ vedanaṁ .pe. samudayadhammaṁ saññaṁ .pe. samudayadhamme
saṅkhāre .pe. vayadhamme saṅkhāre. samudayavayadhamme
saṅkhāre samudayavayadhammā saṅkhārāti yathābhūtaṁ nappajānāti samudayadhammaṁ
viññāṇaṁ .pe. vayadhammaṁ viññāṇaṁ. samudayavayadhammaṁ
viññāṇaṁ samudayavayadhammaṁ viññāṇanti yathābhūtaṁ nappajānāti.
ayaṁ vuccatāvuso 1- avijjā ettāvatā ca avijjāgato hotīti.

[323] ekaṁ samayaṁ āyasmā ca sārīputto āyasmā ca
mahākoṭṭhito bārāṇasiyaṁ viharanti isipatane migadāye. (pts. s iii, 173) ekamantaṁ
nisinno kho āyasmā mahākoṭṭhito āyasmantaṁ sārīputtaṁ etadavoca
vijjā vijjāti āvuso sārīputta vuccati katamā nu kho āvuso
vijjā kittāvatā ca vijjāgato hotīti. idhāvuso sutavā
ariyasāvako samudayadhammaṁ rūpaṁ samudayadhammaṁ rūpanti yathābhūtaṁ pajānāti
vayadhammaṁ rūpaṁ .pe. samudayavayadhammaṁ rūpaṁ samudayavayadhammaṁ rūpanti

footnote: 1 ma. yu. vuccati āvuso.

page number: 212

yathābhūtaṁ pajānāti samudayadhammaṁ vedanaṁ .pe. samudayadhammaṁ saññaṁ
.pe. samudayadhamme saṅkhāre. vayadhamme saṅkhāre. samudayavayadhamme
saṅkhāre samudayavayadhammā saṅkhārāti yathābhūtaṁ pajānāti
samudayadhammaṁ viññāṇaṁ. vayadhammaṁ viññāṇaṁ. samudayavayadhammaṁ
viññāṇaṁ samudayavayadhammaṁ viññāṇanti yathābhūtaṁ pajānāti.
ayaṁ vuccatāvuso vijjā ettāvatā ca vijjāgato hotīti.

[324] taññeva nidānaṁ. ekamantaṁ nisinno kho āyasmā
mahākoṭṭhito āyasmantaṁ sārīputtaṁ etadavoca avijjā avijjāti
āvuso sārīputta vuccati katamā nu kho āvuso avijjā
kittāvatā ca avijjāgato hotīti. idhāvuso assutavā puthujjano
rūpassa assādañca ādīnavañca nissaraṇañca yathābhūtaṁ nappajānāti
vedanāya .pe. saññāya. saṅkhārānaṁ. viññāṇassa assādañca
ādīnavañca nissaraṇañca yathābhūtaṁ nappajānāti. ayaṁ vuccatāvuso
avijjā ettāvatā ca avijjāgato hotīti.

[325] taññeva nidānaṁ. ekamantaṁ nisinno kho āyasmā
mahākoṭṭhito āyasmantaṁ sārīputtaṁ etadavoca (pts. s iii, 174) vijjā vijjāti
āvuso sārīputta vuccati katamā nu kho āvuso vijjā
kittāvatā ca vijjāgato hotīti. idhāvuso sutavā ariyasāvako
rūpassa assādañca ādīnavañca nissaraṇañca yathābhūtaṁ pajānāti
vedanāya .pe. saññāya. saṅkhārānaṁ. viññāṇassa assādañca

page number: 213

ādīnavañca nissaraṇañca yathābhūtaṁ pajānāti. ayaṁ vuccatāvuso
vijjā ettāvatā ca vijjāgato hotīti.

[326] taññeva nidānaṁ. ekamantaṁ nisinno kho āyasmā
mahākoṭṭhito āyasmantaṁ sārīputtaṁ etadavoca avijjā avijjāti
āvuso sārīputta vuccati katamā nu kho āvuso avijjā
kittāvatā ca avijjāgato hotīti. idhāvuso assutavā puthujjano
rūpassa samudayañca atthaṅgamañca assādañca ādīnavañca nissaraṇañca
yathābhūtaṁ nappajānāti vedanāya .pe. saññāya.
saṅkhārānaṁ. viññāṇassa samudayañca atthaṅgamañca assādañca
ādīnavañca nissaraṇañca yathābhūtaṁ nappajānāti. ayaṁ vuccatāvuso
avijjā ettāvatā ca avijjāgato hotīti.

[327] taññeva nidānaṁ. ekamantaṁ nisinno kho āyasmā
mahākoṭṭhito āyasmantaṁ sārīputtaṁ etadavoca vijjā vijjāti
āvuso sārīputta vuccati katamā nu kho āvuso vijjā kittāvatā
ca vijjāgato hotīti. idhāvuso sutavā ariyasāvako rūpassa
samudayañca atthaṅgamañca assādañca ādīnavañca nissaraṇañca
yathābhūtaṁ pajānāti vedanāya .pe. saññāya. saṅkhārānaṁ.
viññāṇassa samudayañca atthaṅgamañca assādañca ādīnavañca
nissaraṇañca yathābhūtaṁ pajānāti. ayaṁ vuccatāvuso vijjā
ettāvatā ca vijjāgato hotīti.

page number: 214

[328] ekaṁ samayaṁ āyasmā ca sārīputto āyasmā ca
mahākoṭṭhito (pts. s iii, 175) bārāṇasiyaṁ viharanti isipatane migadāye. atha kho
āyasmā sārīputto .pe. ekamantaṁ nisinno kho āyasmā
sārīputto āyasmantaṁ mahākoṭṭhitaṁ etadavoca avijjā avijjāti
āvuso koṭṭhita vuccati katamā nu kho āvuso avijjā kittāvatā
ca avijjāgato hotīti. idhāvuso assutavā puthujjano
rūpassa assādañca ādīnavañca nissaraṇañca yathābhūtaṁ nappajānāti
vedanāya .pe. saññāya. saṅkhārānaṁ. viññāṇassa assādañca
ādīnavañca nissaraṇañca yathābhūtaṁ nappajānāti. ayaṁ vuccatāvuso
avijjā ettāvatā ca avijjāgato hotīti.

[329] evaṁ vutte āyasmā sārīputto āyasmantaṁ mahākoṭṭhitaṁ
etadavoca vijjā vijjāti āvuso koṭṭhita vuccati
katamā nu kho āvuso vijjā kittāvatā ca vijjāgato hotīti.
idhāvuso sutavā ariyasāvako rūpassa assādañca ādīnavañca
nissaraṇañca yathābhūtaṁ pajānāti vedanāya .pe. saññāya.
saṅkhārānaṁ. viññāṇassa assādañca ādīnavañca nissaraṇañca
yathābhūtaṁ pajānāti. ayaṁ vuccatāvuso vijjā ettāvatā ca
vijjāgato hotīti.

[330] taññeva nidānaṁ. ekamantaṁ nisinno kho āyasmā
sārīputto āyasmantaṁ mahākoṭṭhitaṁ etadavoca avijjā avijjāti

page number: 215

āvuso koṭṭhita vuccati katamā nu kho āvuso avijjā kittāvatā
ca avijjāgato hotīti. idhāvuso assutavā puthujjano rūpassa
samudayañca atthaṅgamañca assādañca ādīnavañca nissaraṇañca yathābhūtaṁ
nappajānāti vedanāya .pe. saññāya. saṅkhārānaṁ.
viññāṇassa samudayañca atthaṅgamañca assādañca ādīnavañca
nissaraṇañca yathābhūtaṁ nappajānāti. (pts. s iii, 176) ayaṁ vuccatāvuso avijjā
ettāvatā ca avijjāgato hotīti.

[331] evaṁ vutte āyasmā sārīputto āyasmantaṁ mahākoṭṭhitaṁ
etadavoca vijjā vijjāti āvuso koṭṭhita vuccati
katamā nu kho āvuso vijjā kittāvatā ca vijjāgato hotīti.
idhāvuso sutavā ariyasāvako rūpassa samudayañca atthaṅgamañca
assādañca ādīnavañca nissaraṇañca yathābhūtaṁ pajānāti vedanāya .pe.
saññāya. saṅkhārānaṁ. viññāṇassa samudayañca atthaṅgamañca
assādañca ādīnavañca nissaraṇañca yathābhūtaṁ pajānāti. ayaṁ
vuccatāvuso vijjā ettāvatā ca vijjāgato hotīti.

[332] taññeva nidānaṁ. ekamantaṁ nisinno kho āyasmā
sārīputto āyasmantaṁ mahākoṭṭhitaṁ etadavoca avijjā avijjāti
āvuso koṭṭhita vuccati katamā nu kho āvuso avijjā kittāvatā
ca avijjāgato hotīti. idhāvuso assutavā puthujjano rūpaṁ
nappajānāti rūpasamudayaṁ nappajānāti rūpanirodhaṁ nappajānāti rūpanirodhagāminīpaṭipadaṁ

page number: 216

nappajānāti vedanaṁ .pe. saññaṁ. saṅkhāre.
viññāṇaṁ nappajānāti viññāṇasamudayaṁ nappajānāti viññāṇanirodhaṁ
nappajānāti viññāṇanirodhagāminīpaṭipadaṁ nappajānāti.
ayaṁ vuccatāvuso avijjā ettāvatā ca avijjāgato hotīti.

[333] evaṁ vutte āyasmā sārīputto āyasmantaṁ mahākoṭṭhitaṁ
etadavoca vijjā vijjāti āvuso koṭṭhita vuccati katamā
nu kho āvuso vijjā kittāvatā ca vijjāgato hotīti.
idhāvuso sutavā ariyasāvako rūpaṁ pajānāti rūpasamudayaṁ (pts. s iii, 177) pajānāti
rūpanirodhaṁ pajānāti rūpanirodhagāminīpaṭipadaṁ pajānāti vedanaṁ.
saññaṁ. saṅkhāre. viññāṇaṁ pajānāti viññāṇasamudayaṁ pajānāti
viññāṇanirodhaṁ pajānāti viññāṇanirodhagāminīpaṭipadaṁ pajānāti.
ayaṁ vuccatāvuso vijjā ettāvatā ca vijjāgato hotīti.
avijjāvaggo samatto.
tassuddānaṁ
samudayadhammena tīṇi assāde ca apare duve
samudaye ca dve vuttā koṭṭhite apare tayoti.
-----------------

page number: 217

khandhasaṁyuttassa cullapaṇṇāsake kukkuḷavaggo catuttho

[334] sāvatthī. rūpaṁ bhikkhave kukkuḷaṁ vedanā kukkuḷā
saññā kukkuḷā saṅkhārā kukkuḷā viññāṇaṁ kukkuḷaṁ. evaṁ passaṁ
bhikkhave sutavā ariyasāvako rūpasmiṁpi nibbindati vedanāyapi nibbindati
saññāyapi nibbindati saṅkhāresupi nibbindati viññāṇasmiṁpi
nibbindati nibbindaṁ virajjati virāgā vimuccati. vimuttasmiṁ
vimuttamiti ñāṇaṁ hoti. khīṇā jāti vusitaṁ brahmacariyaṁ kataṁ
karaṇīyaṁ nāparaṁ itthattāyāti pajānātīti.

[335] sāvatthī. yaṁ bhikkhave aniccaṁ tatra vo chando
pahātabbo. kiñca bhikkhave aniccaṁ (pts. s iii, 178) rūpaṁ bhikkhave aniccaṁ tatra
vo chando pahātabbo. vedanā aniccā .pe. saññā.
saṅkhārā. viññāṇaṁ aniccaṁ tatra vo chando pahātabbo.
yaṁ bhikkhave aniccaṁ tatra vo chando pahātabboti.

[336] sāvatthī. yaṁ bhikkhave aniccaṁ tatra vo rāgo
pahātabbo. kiñca bhikkhave aniccaṁ rūpaṁ bhikkhave aniccaṁ tatra
vo rāgo pahātabbo. vedanā aniccā .pe. saññā.
saṅkhārā. viññāṇaṁ aniccaṁ tatra vo rāgo pahātabbo.
yaṁ bhikkhave aniccaṁ tatra vo rāgo pahātabboti.

[337] sāvatthī. yaṁ bhikkhave aniccaṁ tatra vo chandarāgo

page number: 218

pahātabbo. kiñca bhikkhave aniccaṁ rūpaṁ bhikkhave aniccaṁ tatra
vo chandarāgo pahātabbo. vedanā aniccā .pe. saññā.
saṅkhārā. viññāṇaṁ aniccaṁ tatra vo chandarāgo pahātabbo.
yaṁ bhikkhave aniccaṁ tatra vo chandarāgo pahātabboti.

[338] sāvatthī. yaṁ bhikkhave dukkhaṁ tatra vo chando
pahātabbo .pe. rāgo pahātabbo. chandarāgo pahātabboti.

[339] sāvatthī. tatra kho. yo bhikkhave anattā tatra
vo chando pahātabbo. ko ca bhikkhave anattā rūpaṁ bhikkhave
anattā tatra vo chando pahātabbo. vedanā anattā .pe.
saññā. saṅkhārā. viññāṇaṁ anattā tatra vo chando
pahātabbo. yo bhikkhave anattā tatra vo chando pahātabboti.

[340] sāvatthī. yo bhikkhave anattā tatra vo (pts. s iii, 179) rāgo
pahātabbo. ko ca bhikkhave anattā rūpaṁ bhikkhave anattā
tatra vo rāgo pahātabbo. vedanā anattā .pe. saññā.
saṅkhārā. viññāṇaṁ anattā tatra vo rāgo pahātabbo.
yo bhikkhave anattā tatra vo rāgo pahātabboti.

[341] sāvatthī. yo bhikkhave anattā tatra vo chandarāgo
pahātabbo. ko ca bhikkhave anattā rūpaṁ bhikkhave anattā
tatra vo chandarāgo pahātabbo. vedanā anattā .pe. saññā.
saṅkhārā. viññāṇaṁ anattā tatra vo chandarāgo pahātabbo.

page number: 219

yo bhikkhave anattā tatra vo chandarāgo pahātabboti.

[342] sāvatthī. tatra kho. saddhāpabbajitassa bhikkhave
kulaputtassa ayamanudhammo hoti yaṁ rūpe nibbidābahulaṁ 1- vihareyya
vedanāya. saññāya. saṅkhāresu. viññāṇe nibbidābahulaṁ
vihareyya. yo 2- rūpe nibbidābahulaṁ viharanto vedanāya. saññāya.
saṅkhāresu. viññāṇe nibbidābahulaṁ viharanto rūpaṁ parijānāti
vedanaṁ. saññaṁ. saṅkhāre. viññāṇaṁ parijānāti so rūpaṁ
parijānaṁ vedanaṁ .pe. saññaṁ. saṅkhāre. viññāṇaṁ parijānaṁ
parimuccati rūpamhā parimuccati vedanāya parimuccati saññāya
parimuccati saṅkhārehi parimuccati viññāṇamhā parimuccati jātiyā
jarāya maraṇena sokehi paridevehi dukkhehi domanassehi upāyāsehi
parimuccati dukkhasmāti vadāmīti.

[343] sāvatthī. saddhāpabbajitassa bhikkhave kulaputtassa
ayamanudhammo hoti yaṁ rūpe aniccānupassī vihareyya vedanāya.
saññāya. saṅkhāresu. viññāṇe aniccānupassī vihareyya .pe.
parimuccati dukkhasmāti vadāmīti.

[344] sāvatthī. saddhāpabbajitassa bhikkhave kulaputtassa
ayamanudhammo hoti yaṁ rūpe dukkhānupassī vihareyya vedanāya.
saññāya. saṅkhāresu. viññāṇe dukkhānupassī vihareyya .pe.
parimuccati dukkhasmāti vadāmīti.

footnote: 1 ma. nibbidābahulo. 2 yu. so.

page number: 220

[345] sāvatthī. saddhāpabbajitassa bhikkhave kulaputtassa
ayamanudhammo hoti yaṁ rūpe anattānupassī vihareyya vedanāya.
saññāya. saṅkhāresu. viññāṇe anattānupassī vihareyya.
so rūpe anattānupassī viharanto vedanāya. saññāya.
saṅkhāresu. viññāṇe anattānupassī viharanto rūpaṁ parijānāti
vedanaṁ. saññaṁ. saṅkhāre. viññāṇaṁ parijānāti so rūpaṁ
parijānaṁ vedanaṁ. saññaṁ. saṅkhāre. viññāṇaṁ parijānaṁ
parimuccati rūpamhā parimuccati vedanāya parimuccati saññāya
parimuccati saṅkhārehi parimuccati viññāṇamhā parimuccati jātiyā
jarāya 1- maraṇena sokehi paridevehi dukkhehi domanassehi upāyāsehi
parimuccati dukkhasmāti vadāmīti.
kukkuḷavaggo catuttho
tassuddānaṁ
kukkuḷā tayo aniccena dukkhena apare tayo
anattena tayo vuttā kulaputtena dve dukkhāti.
----------

page number: 221

khandhasaṁyuttassa cullapaṇṇāsake diṭṭhivaggo pañcamo

[346] sāvatthī. kismiṁ nu kho bhikkhave sati kiṁ upādāya
uppajjati ajjhattaṁ sukhadukkhanti. (pts. s iii, 181) bhagavaṁmūlakā no bhante dhammā
.pe. rūpe kho bhikkhave sati rūpaṁ upādāya uppajjati ajjhattaṁ
sukhadukkhaṁ. vedanāya sati .pe. saññāya sati. saṅkhāresu
sati. viññāṇe sati viññāṇaṁ upādāya uppajjati ajjhattaṁ
sukhadukkhaṁ.

[347] taṁ kiṁ maññatha bhikkhave rūpaṁ niccaṁ vā aniccaṁ
vāti. aniccaṁ bhante. yaṁ panāniccaṁ dukkhaṁ vā taṁ sukhaṁ
vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ api
nu taṁ anupādāya uppajjeyya ajjhattaṁ sukhadukkhanti. no hetaṁ
bhante. vedanā .pe. saññā. saṅkhārā. viññāṇaṁ
niccaṁ vā aniccaṁ vāti. aniccaṁ bhante. yaṁ panāniccaṁ dukkhaṁ
vā taṁ sukhaṁ vāti. dukkhaṁ bhante. yaṁ panāniccaṁ dukkhaṁ
vipariṇāmadhammaṁ api nu taṁ anupādāya uppajjeyya ajjhattaṁ sukhadukkhanti.
no hetaṁ bhante. evaṁ passaṁ .pe. nāparaṁ
itthattāyāti pajānātīti.

[348] sāvatthī. kismiṁ nu kho bhikkhave sati kiṁ upādāya
kiṁ abhinivissa etaṁ mama esohamasmi eso me attāti

page number: 222

samanupassatīti. bhagavaṁmūlakā no bhante dhammā .pe. rūpe kho bhikkhave sati
rūpaṁ upādāya rūpaṁ (pts. s iii, 182) abhinivissa etaṁ mama esohamasmi eso me
attāti samanupassati vedanāya sati. saññāya sati. saṅkhāresu
sati. viññāṇe sati viññāṇaṁ upādāya viññāṇaṁ abhinivissa
etaṁ mama esohamasmi eso me attāti samanupassati.

[349] taṁ kiṁ maññatha bhikkhave rūpaṁ niccaṁ vā aniccaṁ
vāti. aniccaṁ bhante .pe. vipariṇāmadhammaṁ api nu taṁ
anupādāya etaṁ mama esohamasmi eso me attāti
samanupasseyyāti. no hetaṁ bhante. vedanā .pe. saññā.
saṅkhārā. viññāṇaṁ niccaṁ vā aniccaṁ vāti. aniccaṁ bhante
.pe. api nu taṁ anupādāya etaṁ mama esohamasmi eso
me attāti samanupasseyyāti. no hetaṁ bhante. evaṁ passaṁ
.pe. nāparaṁ itthattāyāti pajānātīti.

[350] sāvatthī. tatra kho. kismiṁ nu kho bhikkhave sati
kiṁ upādāya kiṁ abhinivissa evaṁ diṭṭhi uppajjati so attā
so loko so pecca bhavissāmi nicco dhuvo sassato avipariṇāmadhammoti.
bhagavaṁmūlakā no bhante dhammā .pe. rūpe kho
bhikkhave sati rūpaṁ upādāya rūpaṁ abhinivissa evaṁ diṭṭhi uppajjati
so attā so loko so pecca bhavissāmi nicco dhuvo sassato
avipariṇāmadhammo 1- vedanāya sati. saññāya sati. saṅkhāresu

footnote: 1 ma. yu. avipariṇāmadhammoti.

page number: 223

sati. viññāṇe sati viññāṇaṁ upādāya viññāṇaṁ abhinivissa
evaṁ diṭṭhi (pts. s iii, 183) uppajjati so attā so loko so pecca
bhavissāmi nicco dhuvo sassato avipariṇāmadhammo.

[351] taṁ kiṁ maññatha bhikkhave rūpaṁ niccaṁ vā aniccaṁ
vāti. aniccaṁ bhante. yaṁ panāniccaṁ dukkhaṁ vā taṁ sukhaṁ
vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ api
nu taṁ anupādāya evaṁ diṭṭhi uppajjeyya so attā so loko
so pecca bhavissāmi nicco dhuvo sassato avipariṇāmadhammoti.
no hetaṁ bhante. vedanā .pe. saññā. saṅkhārā.
viññāṇaṁ niccaṁ vā aniccaṁ vāti. aniccaṁ bhante. yaṁ
panāniccaṁ dukkhaṁ vā taṁ sukhaṁ vāti. dukkhaṁ bhante. yaṁ
panāniccaṁ dukkhaṁ vipariṇāmadhammaṁ api nu taṁ anupādāya evaṁ diṭṭhi
uppajjeyya so attā so loko so pecca bhavissāmi nicco
dhuvo sassato avipariṇādhammoti. no hetaṁ bhante. evaṁ
passaṁ .pe. nāparaṁ itthattāyāti pajānātīti.

[352] sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati no cassaṁ no ca me siyā
na bhavissati 1- na me bhavissatīti. bhagavaṁmūlakā no bhante dhammā
.pe. rūpe kho bhikkhave sati rūpaṁ upādāya rūpaṁ abhinivissa evaṁ

footnote: 1 pāyato bhavissāmīti pāṭho dissati. ma. nābhavissa.

page number: 224

diṭṭhi uppajjati no cassaṁ no ca me siyā na bhavissati na
me bhavissatīti. vedanāya sati. saññāya sati. saṅkhāresu
sati. (pts. s iii, 184) viññāṇe sati viññāṇaṁ upādāya viññāṇaṁ abhinivissa
evaṁ diṭṭhi uppajjati no cassaṁ no ca me siyā na bhavissati
na me bhavissatīti.

[353] taṁ kiṁ maññatha bhikkhave rūpaṁ niccaṁ vā aniccaṁ
vāti. aniccaṁ bhante. yaṁ panāniccaṁ dukkhaṁ vā taṁ sukhaṁ
vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ api
nu taṁ anupādāya evaṁ diṭṭhi uppajjeyya no cassaṁ no ca
me siyā na bhavissati na me bhavissatīti. no hetaṁ bhante.
vedanā .pe. saññā. saṅkhārā. viññāṇaṁ niccaṁ vā
aniccaṁ vāti. aniccaṁ bhante. yaṁ panāniccaṁ dukkhaṁ vā taṁ
sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ
api nu taṁ anupādāya evaṁ diṭṭhi uppajjeyya no cassaṁ no ca
me siyā na bhavissati na me bhavissatīti. no hetaṁ bhante.
evaṁ passaṁ .pe. nāparaṁ itthattāyāti pajānātīti.

[354] sāvatthī. kismiṁ nu kho bhikkhave sati kiṁ upādāya
kiṁ abhinivissa micchādiṭṭhi uppajjatīti. bhagavaṁmūlakā no bhante
dhammā .pe. rūpe kho bhikkhave sati rūpaṁ upādāya rūpaṁ abhinivissa
micchādiṭṭhi uppajjati. vedanāya sati. saññāya sati.

page number: 225

saṅkhāresu sati. viññāṇe sati viññāṇaṁ upādāya viññāṇaṁ
abhinivissa micchādiṭṭhi uppajjati.

[355] taṁ kiṁ maññatha bhikkhave rūpaṁ niccaṁ vā aniccaṁ
vāti. aniccaṁ bhante. yaṁ panāniccaṁ .pe. api nu taṁ
anupādāya micchādiṭṭhi uppajjeyyāti. no hetaṁ bhante.
vedanā .pe. saññā. saṅkhārā. viññāṇaṁ niccaṁ vā
aniccaṁ vāti. (pts. s iii, 185) aniccaṁ bhante. yaṁ panāniccaṁ dukkhaṁ vā taṁ sukhaṁ
vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ api
nu taṁ anupādāya micchādiṭṭhi uppajjeyyāti. no hetaṁ bhante.
evaṁ passaṁ .pe. nāparaṁ itthattāyāti pajānātīti.

[356] sāvatthī. kismiṁ nu kho bhikkhave sati kiṁ upādāya
kiṁ abhinivissa sakkāyadiṭṭhi uppajjatīti. bhagavaṁmūlakā no bhante
dhammā .pe. rūpe kho bhikkhave sati rūpaṁ upādāya rūpaṁ abhinivissa
sakkāyadiṭṭhi uppajjati. vedanāya sati. saññāya sati.
saṅkhāresu sati. viññāṇe sati viññāṇaṁ upādāya viññāṇaṁ
abhinivissa sakkāyadiṭṭhi uppajjati.

[357] taṁ kiṁ maññatha bhikkhave rūpaṁ niccaṁ vā aniccaṁ
vāti. aniccaṁ bhante .pe. api nu taṁ anupādāya sakkāyadiṭṭhi
uppajjeyyāti. no hetaṁ bhante. vedanā .pe.
saññā. saṅkhārā. viññāṇaṁ niccaṁ vā aniccaṁ vāti.

page number: 226

aniccaṁ bhante. yaṁ panāniccaṁ .pe. api nu taṁ anupādāya
sakkāyadiṭṭhi uppajjeyyāti. no hetaṁ bhante. evaṁ passaṁ
.pe. nāparaṁ itthattāyāti pajānātīti.

[358] sāvatthī. kismiṁ nu kho bhikkhave sati kiṁ upādāya
kiṁ abhinivissa attānudiṭṭhi uppajjatīti. bhagavaṁmūlakā no bhante
dhammā .pe. rūpe kho bhikkhave sati rūpaṁ upādāya rūpaṁ abhinivissa
attānudiṭṭhi uppajjati. (pts. s iii, 186) vedanāya sati. saññāya sati.
saṅkhāresu sati. viññāṇe sati viññāṇaṁ upādāya viññāṇaṁ
abhinivissa attānudiṭṭhi uppajjati.

[359] taṁ kiṁ maññatha bhikkhave rūpaṁ niccaṁ vā aniccaṁ
vāti. aniccaṁ bhante. yaṁ panāniccaṁ .pe. api nu taṁ
anupādāya attānudiṭṭhi uppajjeyyāti. no hetaṁ bhante.
vedanā .pe. saññā. saṅkhārā. viññāṇaṁ niccaṁ vā
aniccaṁ vāti. aniccaṁ bhante. yaṁ panāniccaṁ .pe. api nu
taṁ anupādāya attānudiṭṭhi uppajjeyyāti. no hetaṁ bhante.
evaṁ passaṁ .pe. nāparaṁ itthattāyāti pajānātīti.

[360] sāvatthī. kismiṁ nu kho bhikkhave sati kiṁ upādāya
kiṁ abhinivissa uppajjanti saññojanābhinivesavinibandhāti. bhagavaṁmūlakā
no bhante dhammā .pe. rūpe kho bhikkhave sati rūpaṁ
upādāya rūpaṁ abhinivissa uppajjanti saññojanābhinivesavinibandhā.

page number: 227

vedanāya sati. saññāya sati. saṅkhāresu sati. viññāṇe sati
viññāṇaṁ upādāya viññāṇaṁ abhinivissa uppajjanti saññojanābhinivesavinibandhā.

[361] taṁ kiṁ maññatha bhikkhave rūpaṁ niccaṁ vā aniccaṁ
vāti. aniccaṁ bhante. yaṁ panāniccaṁ .pe. api nu taṁ
anupādāya uppajjeyyuṁ saññojanābhinivesavinibandhāti. no hetaṁ
bhante. vedanā .pe. saññā. saṅkhārā. viññāṇaṁ
niccaṁ vā aniccaṁ vāti. aniccaṁ bhante. yaṁ panāniccaṁ dukkhaṁ
vā taṁ sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ
api nu taṁ anupādāya uppajjeyyuṁ saññojanābhinivesavinibandhāti.
no hetaṁ bhante. evaṁ passaṁ .pe. nāparaṁ
itthattāyāti pajānātīti.

[362] (pts. s iii, 187) sāvatthī. kismiṁ nu kho bhikkhave sati kiṁ upādāya
kiṁ abhinivissa uppajjanti saññojanābhinivesavinibandhājjhosānāti.
bhagavaṁmūlakā no bhante dhammā .pe. rūpe kho bhikkhave sati
rūpaṁ upādāya rūpaṁ abhinivissa uppajjanti saññojanābhinivesavinibandhājjhosānā.
vedanāya sati. saññāya sati. saṅkhāresu
sati. viññāṇe sati viññāṇaṁ upādāya viññāṇaṁ abhinivissa
uppajjanti saññojanābhinivesavinibandhājjhosānā.

[363] taṁ kiṁ maññatha bhikkhave rūpaṁ niccaṁ vā aniccaṁ

page number: 228

vāti. aniccaṁ bhante. yaṁ panāniccaṁ .pe. api nu taṁ
anupādāya uppajjeyyuṁ saññojanābhinivesavinibandhājjhosānāti.
no hetaṁ bhante. evaṁ passaṁ .pe. nāparaṁ itthattāyāti
pajānātīti.

[364] sāvatthī. atha kho āyasmā ānando yena bhagavā
tenupasaṅkami upasaṅkamitvā .pe. bhagavantaṁ etadavoca sādhu
me bhante bhagavā saṅkhittena dhammaṁ desetu yamahaṁ bhagavato dhammaṁ
sutvā eko vūpakaṭṭho appamatto ātāpī pahitatto vihareyyanti.
taṁ kiṁ maññasi ānanda rūpaṁ niccaṁ vā aniccaṁ vāti. aniccaṁ
bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ
bhante. yaṁ panāniccaṁ dukkhaṁ vipariṇāmadhammaṁ kallaṁ nu taṁ
samanupassituṁ etaṁ mama esohamasmi eso me attāti.
no hetaṁ bhante. vedanā .pe. saññā. saṅkhārā.
viññāṇaṁ niccaṁ vā aniccaṁ vāti. aniccaṁ bhante. yaṁ
panāniccaṁ dukkhaṁ vā taṁ sukhaṁ vāti. dukkhaṁ bhante. yaṁ
panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ etaṁ
mama esohamasmi eso me attāti. no hetaṁ bhante.

[365] tasmā tihānanda yaṅkiñci rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ
vā paṇītaṁ vā yaṁ dūre santike vā sabbaṁ rūpaṁ netaṁ mama

page number: 229

nesohamasmi na meso attāti evametaṁ yathābhūtaṁ sammappaññāya
daṭṭhabbaṁ. yā kāci vedanā. yā kāci saññā.
ye keci saṅkhārā. yaṅkiñci viññāṇaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ vā
paṇītaṁ vā yaṁ dūre santike vā sabbaṁ viññāṇaṁ netaṁ mama
nesohamasmi na meso attāti evametaṁ yathābhūtaṁ sammappaññāya
daṭṭhabbaṁ. (pts. s iii, 188) evaṁ passaṁ ānanda sutavā ariyasāvako
rūpasmiṁpi nibbindati vedanāyapi nibbindati saññāyapi nibbindati
saṅkhāresupi nibbindati viññāṇasmiṁpi nibbindati nibbindaṁ
virajjati virāgā vimuccati. vimuttasmiṁ vimuttamiti ñāṇaṁ
hoti. khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti pajānātīti.
diṭṭhivaggo samatto.
tassuddānaṁ bhavati
ajjhattikaṁ etaṁ mama eso attā nocamesiyā
micchāsakkāyāttānu dve bhinivesā apare 1- duve
ānandena pūrito vaggoti.
cullapaṇṇāsako samatto.
--------

footnote: 1 yu. ānandenāti.

page number: 230

tassa vagguddānaṁ
anto 1- dhammakathikāvijjā kukkuḷaṁ diṭṭhipañcamaṁ
tatiyo paññāsako vutto nipāto tena pavuccati.
khandhavaggassa nipātake tipaññāsakaṁ samattaṁ.
khandhasaṁyuttaṁ niṭṭhitaṁ.
-------------

footnote: 1 yu. antaṁ vijjā samudayaṁ.

page number: 231

rādhasaṁyuttaṁ
-------
paṭhamavaggo paṭhamo

[366] sāvatthī. atha kho āyasmā rādho yena bhagavā
tenupasaṅkami (pts. s iii, 189) upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho āyasmā rādho bhagavantaṁ etadavoca māro
māroti bhante 1- vuccati kittāvatā nu kho bhante māroti vuccatīti.
rūpe kho rādha sati māro vā assa māretā vā yo vā pana
miyyati tasmā tiha tvaṁ rādha rūpaṁ māroti passa māretāti
passa miyyatīti passa rogoti passa gaṇḍoti passa sallanti
passa aghanti passa aghabhūtanti passa ye naṁ evaṁ passanti
te sammā passanti vedanāya sati. saññāya sati. saṅkhāresu
sati. viññāṇe sati māro vā assa māretā vā yo vā
pana miyyati tasmā tiha tvaṁ rādha viññāṇaṁ māroti passa
māretāti passa miyyatīti passa rogoti 2- passa gaṇḍoti
passa sallanti passa aghanti passa aghabhūtanti passa ye
naṁ evaṁ passanti te sammā passantīti. sammādassanaṁ pana
bhante kimatthiyanti. sammādassanaṁ kho rādha nibbidatthaṁ. nibbidā
pana bhante kimatthiyāti. nibbidā kho rādha virāgatthā.

footnote: 1 yu. bhante vuccatīti natthi. 2 po. yu. sabbavāresu rāgoti dissati.

page number: 232

virāgo pana bhante kimatthiyoti. virāgo kho rādha vimuttattho.
vimutti pana bhante kimatthiyāti. vimutti kho rādha nibbānatthā.
nibbānaṁ pana bhante kimatthiyanti. accasarā 1- rādha pañhaṁ nāsakkhi
pañhassa pariyantaṁ gahetuṁ. nibbānogadhaṁ hi rādha brahmacariyaṁ
vussati 

[2]- nibbānapariyosānanti.

[367] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. atha kho āyasmā rādho yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho āyasmā rādho bhagavantaṁ etadavoca (pts. s iii, 190) satto
sattoti bhante vuccati kittāvatā nu kho bhante sattoti
vuccatīti. rūpe kho rādha yo chando yo rāgo yā nandi yā
taṇhā tatra satto tatra visatto tasmā sattoti vuccati.
vedanāya. saññāya. saṅkhāresu. viññāṇe yo chando
yo rāgo yā nandi yā taṇhā tatra satto tatra visatto
tasmā sattoti vuccati. seyyathāpi rādha kumārakā vā kumārikāyo 3-
vā paṁsvāgārakehi kīḷantā 4- yāvakīvañca tesu paṁsvāgārakesu
avītarāgā honti avītacchandā avītapemā avītapipāsā avītapariḷāhā
avītataṇhā tāvatāni paṁsvāgārakāni ālayanti keḷāyanti 5-

footnote: 1 sī. ma. accayāsi. a. accasā. 2 ma. yu. nibbānaparāyananti dissati.
footnote: 3 yu. kumāriyo. 4 ma. yu. kiḷanti. 5 sī. allīyanti. a. kīḷāyanti.

page number: 233

dhanāyanti mamāyanti yato ca kho rādha kumārakā vā kumārikāyo
vā tesu paṁsvāgārakesu vītarāgā honti vītacchandā vītapemā
vītapipāsā vītapariḷāhā vītataṇhā atha kho tāni paṁsvāgārakāni
hatthehi ca pādehi ca vikiranti vidhamanti viddhaṁsenti vikīḷanikaṁ 1-
karonti. evameva kho rādha tumhepi rūpaṁ vikiratha vidhamatha viddhaṁsetha
vikīḷanikaṁ karotha taṇhakkhayāya paṭipajjatha vedanaṁ vikiratha vidhamatha
viddhaṁsetha vikīḷanikaṁ karotha taṇhakkhayāya paṭipajjatha saññaṁ.
saṅkhāre vikiratha vidhamatha viddhaṁsetha vikīḷanikaṁ karotha taṇhakkhayāya
paṭipajjatha viññāṇaṁ vikiratha vidhamatha viddhaṁsetha vikīḷanikaṁ karotha
taṇhakkhayāya paṭipajjatha. taṇhakkhayo hi rādha nibbānanti.

[368] sāvatthī. ekamantaṁ nisinno kho āyasmā rādho
bhagavantaṁ etadavoca bhavanetti bhavanettīti 2- bhante vuccati katamā
nu kho bhante bhavanetti katamo bhavanettinirodhoti. (pts. s iii, 191) rūpe kho
rādha yo chando yo rāgo yā nandi yā taṇhā ye upāyupādānā
cetaso adhiṭṭhānābhinivesānusayā. ayaṁ vuccati bhavanetti
tesaṁ nirodhā 3- bhavanettinirodho. vedanāya yo chando .pe.
saññāya. saṅkhāresu. yo chando. viññāṇe yo chando
yo rāgo yā nandi yā taṇhā ye upāyupādānā cetaso

footnote: 1 ma. vikīḷaniyaṁ. 2 ma. bhavanettinirodho bhavanettinirodhotīti pāṭhadvayaṁ dissati.
footnote: 3 ma. nirodho.

page number: 234

adhiṭṭhānābhinivesānusayā. ayaṁ vuccati bhavanetti tesaṁ nirodhā
bhavanettinirodhoti.

[369] sāvatthī. atha kho āyasmā rādho yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinnaṁ kho āyasmantaṁ rādhaṁ bhagavā etadavoca
pariññeyye ca rādha dhamme desessāmi pariññañca 1- pariññātāviñca
puggalaṁ taṁ suṇāhi sādhukaṁ manasikarohi bhāsissāmīti. evaṁ
bhanteti kho āyasmā rādho bhagavato paccassosi. bhagavā
etadavoca katame ca rādha pariññeyyā dhammā. rūpaṁ kho rādha
pariññeyyo dhammo vedanā pariññeyyo dhammo saññā
pariññeyyo dhammo saṅkhārā pariññeyyo dhammo viññāṇaṁ
pariññeyyo dhammo. ime vuccanti rādha pariññeyyā dhammā.
katamā ca rādha pariññā. yo kho 2- rāgakkhayo dosakkhayo mohakkhayo.
ayaṁ vuccati rādha pariññā. katamo ca rādha pariññātāvī puggalo.
arahātissa vacanīyaṁ svāyaṁ 3- āyasmā evaṁnāmo evaṁgotto. ayaṁ
vuccati rādha pariññātāvī puggaloti.

[370] sāvatthī. ekamantaṁ nisinnaṁ kho āyasmantaṁ rādhaṁ
bhagavā etadavoca pañcime rādha upādānakkhandhā. katame
pañca. seyyathīdaṁ 4-. rūpūpādānakkhandho vedanūpādānakkhandho
saññūpādānakkhandho saṅkhārūpādānakkhandho viññāṇūpādānakkhandho. ye

footnote: 1 ma. yu. pariññātāviṁ puggalañca. po. pariññābhāviñca.
footnote: 2 ma. yu. rādhāti dissati. 3 po. ma. yvāyaṁ. yu. yoyaṁ.
footnote: 4 ma. seyyathīdanti natthi.

page number: 235

hi keci rādha samaṇā vā brāhmaṇā vā imesaṁ (pts. s iii, 192) pañcannaṁ
upādānakkhandhānaṁ assādañca ādīnavañca nissaraṇañca yathābhūtaṁ
nappajānanti namete rādha samaṇā vā brāhmaṇā vā samaṇesu
vā samaṇasammatā brāhmaṇesu vā brāhmaṇasammatā na ca
pana te āyasmanto sāmaññatthaṁ vā brāhmaññatthaṁ vā diṭṭheva
dhamme sayaṁ abhiññā sacchikatvā upasampajja viharanti.

[371] ye ca kho keci rādha samaṇā vā brāhmaṇā vā imesaṁ
pañcannaṁ upādānakkhandhānaṁ assādañca ādīnavañca nissaraṇañca
yathābhūtaṁ pajānanti te khome 1- rādha samaṇā vā brāhmaṇā vā
samaṇesu ceva samaṇasammatā brāhmaṇesu ca brāhmaṇasammatā
te ca panāyasmanto sāmaññatthañca brāhmaññatthañca diṭṭheva
dhamme sayaṁ abhiññā sacchikatvā upasampajja viharantīti.

[372] ekamantaṁ nisinnaṁ kho āyasmantaṁ rādhaṁ bhagavā etadavoca
pañcime rādha upādānakkhandhā. katame pañca. seyyathīdaṁ.
rūpūpādānakkhandho vedanūpādānakkhandho saññūpādānakkhandho
saṅkhārūpādānakkhandho viññāṇūpādānakkhandho. ye hi keci rādha
samaṇā vā brāhmaṇā vā imesaṁ pañcannaṁ upādānakkhandhānaṁ
samudayañca atthaṅgamañca assādañca ādīnavañca nissaraṇañca
yathābhūtaṁ nappajānanti .pe. sayaṁ abhiññā sacchikatvā upasampajja
viharantīti.

footnote: 1 yu. meti natthi.

page number: 236

[373] sāvatthī. ekamantaṁ nisinnaṁ kho āyasmantaṁ rādhaṁ bhagavā
etadavoca pañcime rādha upādānakkhandhā. katame pañca.
seyyathīdaṁ. rūpūpādānakkhandho .pe. viññāṇūpādānakkhandho.
yato 1- kho rādha ariyasāvako imesaṁ pañcannaṁ upādānakkhandhānaṁ
samudayañca atthaṅgamañca assādañca ādīnavañca nissaraṇañca
yathābhūtaṁ pajānāti. ayaṁ vuccati rādha ariyasāvako sotāpanno
avinipātadhammo niyato sambodhiparāyanoti.

[374] sāvatthī. tatra kho. ekamantaṁ nisinnaṁ kho āyasmantaṁ
rādhaṁ bhagavā etadavoca pañcime rādha upādānakkhandhā. katame
pañca. seyyathīdaṁ. rūpūpādānakkhandho .pe. viññāṇūpādānakkhandho.
yato kho rādha bhikkhu imesaṁ pañcannaṁ upādānakkhandhānaṁ
samudayañca atthaṅgamañca assādañca ādīnavañca nissaraṇañca
yathābhūtaṁ viditvā anupādā vimutto hoti. ayaṁ vuccati rādha
bhikkhu arahaṁ khīṇāsavo vusitavā katakaraṇīyo ohitabhāro
anuppattasadattho parikkhīṇabhavasaññojano sammadaññā vimuttoti.

[375] sāvatthī. ekamantaṁ nisinnaṁ kho āyasmantaṁ rādhaṁ
bhagavā etadavoca rūpe kho rādha yo chando yo rāgo yā
nandi yā taṇhā taṁ pajahatha evantaṁ rūpaṁ pahīnaṁ bhavissati
ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.
vedanāya yo chando yo rāgo yā nandi yā taṇhā taṁ

footnote: 1 yu. yato ca kho.

page number: 237

pajahatha evaṁ sā vedanā pahīnā bhavissati ucchinnamūlā tālāvatthukatā
anabhāvaṅkatā āyatiṁ anuppādadhammā. saññāya.
saṅkhāresu yo chando yo rāgo yā nandi yā taṇhā taṁ
pajahatha evante saṅkhārā pahīnā bhavissanti ucchinnamūlā tālā
vatthukatā anabhāvaṅkatā āyatiṁ anuppādadhammā. (pts. s iii, 194) viññāṇe yo
chando yo rāgo yā nandi yā taṇhā taṁ pajahatha evantaṁ
viññāṇaṁ pahīnaṁ bhavissati ucchinnamūlaṁ tālāvatthukataṁ anabhāvaṅkataṁ
āyatiṁ anuppādadhammanti.

[376] sāvatthī. ekamantaṁ nisinnaṁ kho āyasmantaṁ rādhaṁ
bhagavā etadavoca rūpe kho rādha yo chando yo rāgo
yā nandi yā taṇhā ye upāyupādānā cetaso adhiṭṭhānābhinivesānusayā
te pajahatha evantaṁ rūpaṁ pahīnaṁ bhavissati ucchinnamūlaṁ
tālāvatthukataṁ anabhāvaṅkataṁ āyatiṁ anuppādadhammaṁ. vedanāya
yo chando yo rāgo yā nandi yā taṇhā ye upāyupādānā
cetaso adhiṭṭhānābhinivesānusayā te pajahatha evaṁ sā vedanā
pahīnā bhavissati ucchinnamūlā tālāvatthukatā anabhāvaṅkatā āyatiṁ
anuppādadhammā. saññāya. saṅkhāresu yo chando yo rāgo
yā nandi yā taṇhā ye upāyupādānā cetaso adhiṭṭhānābhinivesānusayā
te pajahatha evante saṅkhārā pahīnā bhavissanti
ucchinnamūlā tālāvatthukatā anabhāvaṅkatā āyatiṁ anuppādadhammā.

page number: 238

viññāṇe yo chando yo rāgo yā nandi yā taṇhā ye
upāyupādānā cetaso adhiṭṭhānābhinivesānusayā te pajahatha evantaṁ
viññāṇaṁ pahīnaṁ bhavissati ucchinnamūlaṁ tālāvatthukataṁ anabhāvaṅkataṁ
āyatiṁ anuppādadhammanti.
rādhasaṁyuttassa paṭhamo vaggo.
tassuddānaṁ
māro satto bhavanetti pariññeyyā samaṇā duve
sotāpanno arahā ca chandarāgā apare duveti.
----------

page number: 239

rādhasaṁyutte (pts. s iii, 195) dutiyavaggo dutiyo

[377] sāvatthī. atha kho āyasmā rādho yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinno kho āyasmā rādho bhagavantaṁ etadavoca
māro māroti bhante vuccati katamo nu kho bhante māroti.
rūpaṁ kho rādha māro vedanā māro saññā māro saṅkhārā
māro viññāṇaṁ māro. evaṁ passaṁ rādha sutavā ariyasāvako
rūpasmiṁpi nibbindati vedanāyapi nibbindati saññāyapi nibbindati
saṅkhāresupi nibbindati viññāṇasmiṁpi nibbindati nibbindaṁ
virajjati virāgā vimuccati. vimuttasmiṁ vimuttamiti ñāṇaṁ
hoti. khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti pajānātīti.

[378] sāvatthī. ekamantaṁ nisinno kho āyasmā rādho
bhagavantaṁ etadavoca māradhammo māradhammoti bhante vuccati katamo
nu kho bhante māradhammoti. rūpaṁ kho rādha māradhammo vedanā
māradhammo saññā māradhammo saṅkhārā māradhammo viññāṇaṁ
māradhammo. evaṁ passaṁ .pe. nāparaṁ itthattāyāti pajānātīti.

[379] sāvatthiyaṁ. ekamantaṁ nisinno kho āyasmā rādho
bhagavantaṁ etadavoca aniccaṁ aniccanti bhante vuccati katamaṁ

page number: 240

nu kho bhante aniccanti. rūpaṁ kho rādha aniccaṁ vedanā
aniccā saññā .pe. viññāṇaṁ aniccaṁ. evaṁ passaṁ .pe.
nāparaṁ itthattāyāti pajānātīti.

[380] sāvatthī. ekamantaṁ nisinno kho āyasmā rādho
bhagavantaṁ etadavoca aniccadhammo aniccadhammoti bhante vuccati
katamo nu kho bhante aniccadhammo. rūpaṁ kho rādha aniccadhammo
vedanā aniccadhammo (pts. s iii, 196) saññā aniccadhammo saṅkhārā aniccadhammo
viññāṇaṁ aniccadhammo. evaṁ passaṁ .pe. nāparaṁ itthattāyāti
pajānātīti.

[381] sāvatthī. ekamantaṁ nisinno kho āyasmā rādho
bhagavantaṁ etadavoca dukkhaṁ dukkhanti bhante vuccati katamaṁ nu
kho bhante dukkhanti. rūpaṁ kho rādha dukkhaṁ vedanā dukkhā
saññā dukkhā saṅkhārā dukkhā viññāṇaṁ dukkhaṁ. evaṁ
passaṁ .pe. nāparaṁ itthattāyāti pajānātīti.

[382] sāvatthī. ekamantaṁ nisinno kho āyasmā rādho
bhagavantaṁ etadavoca dukkhadhammo dukkhadhammoti bhante vuccati katamo
nu kho bhante dukkhadhammoti. rūpaṁ kho rādha dukkhadhammo vedanā
dukkhadhammo saññā dukkhadhammo saṅkhārā dukkhadhammo viññāṇaṁ
dukkhadhammo. evaṁ passaṁ .pe. nāparaṁ itthattāyāti pajānātīti.

[383] sāvatthī. ekamantaṁ nisinno kho āyasmā rādho

page number: 241

bhagavantaṁ etadavoca anattā anattāti bhante vuccati katamo
nu kho bhante anattāti. rūpaṁ kho rādha anattā vedanā anattā
saññā anattā saṅkhārā anattā viññāṇaṁ anattā 1-. evaṁ
passaṁ .pe. nāparaṁ itthattāyāti pajānātīti.

[384] sāvatthī. ekamantaṁ nisinno kho āyasmā rādho
bhagavantaṁ etadavoca anattadhammo anattadhammoti bhante vuccati
katamo nu kho bhante anattadhammoti. rūpaṁ kho rādha anattadhammo
vedanā anattadhammo (pts. s iii, 197) saññā anattadhammo saṅkhārā
anattadhammo viññāṇaṁ anattadhammo. evaṁ passaṁ .pe.
nāparaṁ itthattāyāti pajānātīti.

[385] sāvatthī. ekamantaṁ nisinno kho āyasmā rādho
bhagavantaṁ etadavoca khayadhammo khayadhammoti bhante vuccati katamo
nu kho bhante khayadhammoti. rūpaṁ kho rādha khayadhammo vedanā
khayadhammo saññā khayadhammo saṅkhārā khayadhammo viññāṇaṁ
khayadhammo. evaṁ passaṁ .pe. nāparaṁ itthattāyāti pajānātīti.

[386] sāvatthī. ekamantaṁ nisinno kho āyasmā rādho
bhagavantaṁ etadavoca vayadhammo vayadhammoti bhante vuccati katamo
nu kho bhante vayadhammoti. rūpaṁ kho rādha vayadhammo vedanā
vayadhammo saññā vayadhammo saṅkhārā vayadhammo viññāṇaṁ
vayadhammo. evaṁ passaṁ .pe. nāparaṁ itthattāyāti pajānātīti.

footnote: 1 yu. anattāti.

page number: 242

[387] sāvatthī. ekamantaṁ nisinno kho āyasmā rādho
bhagavantaṁ etadavoca samudayadhammo samudayadhammoti bhante vuccati
katamo nu kho bhante samudayadhammoti. rūpaṁ kho rādha samudayadhammo
vedanā samudayadhammo saññā samudayadhammo saṅkhārā samudayadhammo
viññāṇaṁ samudayadhammo. evaṁ passaṁ .pe. nāparaṁ
itthattāyāti pajānātīti.

[388] sāvatthī. atha kho āyasmā rādho yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho āyasmā rādho bhagavantaṁ etadavoca nirodhadhammo
nirodhadhammoti bhante vuccati katamo nu kho bhante nirodhadhammoti.
rūpaṁ kho rādha nirodhadhammo vedanā. saññā.
saṅkhārā nirodhadhammo viññāṇaṁ nirodhadhammo. evaṁ passaṁ
.pe. nāparaṁ itthattāyāti pajānātīti.
dutiyo vaggo.
tassuddānaṁ
māro ca māradhammo ca aniccehi 1- apare duve
dukkhehi 2- ca dve vuttā anattehi 3- tatheva ca 4-
khayavayasamudayaṁ nirodhadhammena dvādasāti.
----------

footnote: 1 ma. aniccena. 2 ma. dukkhena. 3 ma. anattena. 4 sī. apare dve.

page number: 243

rādhasaṁyutte āyācanavaggo tatiyo

[389] sāvatthī. atha kho āyasmā rādho yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinno kho āyasmā rādho bhagavantaṁ etadavoca
sādhu me bhante bhagavā saṅkhittena dhammaṁ desetu yamahaṁ bhagavato
dhammaṁ sutvā eko vūpakaṭṭho appamatto ātāpī pahitatto
vihareyyanti. yo kho rādha māro tatra te chando pahātabbo 

[1]-
ko ca rādha māro. rūpaṁ kho rādha māro tatra te chando
pahātabbo vedanā māro tatra te chando pahātabbo
saññā. saṅkhārā māro tatra te chando pahātabbo
viññāṇaṁ māro tatra te chando pahātabbo. yo kho rādha
māro tatra te chando pahātabbo. rāgo pahātabbo.
chandarāgo pahātabboti.

[390] yo kho rādha māradhammo tatra te chando
pahātabbo. rāgo pahātabbo. chandarāgo pahātabbo.

[391] (pts. s iii, 199) yaṁ kho rādha aniccaṁ.

[392] yo kho rādha aniccadhammo.

[393] yaṁ kho rādha dukkhaṁ.

[394] yo kho rādha dukkhadhammo.

footnote: 

[1] ma. sabbatthantare rāgo pahātabbo chandarāgo pahātabboti dissati.

page number: 244

[395] yo kho rādha anattā.

[396] yo kho rādha anattadhammo.

[397] yo kho rādha khayadhammo.

[398] yo kho rādha vayadhammo.

[399] yo kho rādha samudayadhammo tatra te chando
pahātabbo. rāgo pahātabbo. chandarāgo pahātabboti.

[400] sāvatthī. atha kho āyasmā rādho yena bhagavā
tenupasaṅkami upasaṅkamitvā .pe. bhagavantaṁ etadavoca sādhu
me bhante bhagavā saṅkhittena dhammaṁ desetu yamahaṁ bhagavato dhammaṁ
sutvā eko vūpakaṭṭho appamatto ātāpī pahitatto vihareyyanti.
yo kho rādha nirodhadhammo tatra te chando pahātabbo. rāgo
pahātabbo. chandarāgo pahātabbo. ko ca rādha nirodhadhammo.
rūpaṁ kho rādha nirodhadhammo tatra te chando pahātabbo. rāgo
pahātabbo. chandarāgo pahātabbo. vedanā. saññā.
saṅkhārā. viññāṇaṁ nirodhadhammo tatra te chando pahātabbo.
rāgo pahātabbo. chandarāgo pahātabbo. yo kho rādha
nirodhadhammo tatra te chando pahātabbo. rāgo pahātabbo.
chandarāgo pahātabboti.
āyācanavaggo tatiyo.

page number: 245

tassuddānaṁ
māro ca māradhammo ca aniccehi 1- apare duve
dukkhehi dve vuttā anattehi tatheva ca
khayavayasamudayaṁ nirodhadhammena dvādasāti.
----------

footnote: 1 ma. yu. aniccena.

page number: 246

rādhasaṁyutte upanisinnavaggo catuttho

[401] sāvatthī. ekamantaṁ nisinnaṁ kho āyasmantaṁ rādhaṁ bhagavā
etadavoca yo kho rādha māro tatra te chando pahātabbo.
ko ca rādha māro. rūpaṁ kho rādha māro tatra te chando
pahātabbo .pe. viññāṇaṁ māro tatra te chando pahātabbo.
yo kho rādha māro tatra te chando pahātabboti.

[402] sāvatthī. yo kho rādha māro tatra te rāgo
pahātabbo .pe.

[403] yo kho rādha māro tatra te chandarāgo pahātabbo.

[404] yo kho rādha māradhammo tatra te chando pahātabbo.

[405] yo kho rādha māradhammo tatra te rāgo pahātabbo.

[406] yo kho rādha māradhammo tatra te chandarāgo pahātabbo.

[407] yaṁ kho rādha aniccaṁ.

[408] yo kho rādha aniccadhammo.

[409] (pts. s iii, 201) yaṁ kho rādha dukkhaṁ.

[410] yo kho rādha dukkhadhammo.

[411] yo kho rādha anattā.

[412] yo kho rādha anattadhammo.

[413] yo kho rādha khayadhammo.

[414] yo kho rādha vayadhammo.

page number: 247

[415] yo kho rādha samudayadhammo tatra te chando
pahātabbo. rāgo pahātabbo. chandarāgo pahātabboti.

[416] sāvatthī. ekamantaṁ nisinnaṁ kho āyasmantaṁ rādhaṁ
bhagavā etadavoca yo kho rādha nirodhadhammo tatra te chando
pahātabbo. rāgo pahātabbo. chandarāgo pahātabbo. ko
ca rādha nirodhadhammo. rūpaṁ kho rādha nirodhadhammo tatra te
chando pahātabbo. rāgo pahātabbo. chandarāgo pahātabbo.
vedanā. saññā. saṅkhārā. viññāṇaṁ nirodhadhammo tatra
te chando pahātabbo. rāgo pahātabbo. chandarāgo
pahātabbo. yo kho rādha nirodhadhammo tatra te chando
pahātabbo. rāgo pahātabbo. chandarāgo pahātabboti.
upanisinnavaggo catuttho.
tassuddānaṁ
māro ca māradhammo ca aniccehi apare duve
dukkhehi 1- dve vuttā anattehi apare dve 2-
khayavayasamudayaṁ nirodhadhammena dvādasāti.
rādhasaṁyuttaṁ samattaṁ.
------

footnote: 1 yu. dukkhañca dve vuttā dve anattehi aṭṭhamaṁ. 2 ma. vuttena veditabbaṁ.

page number: 248

diṭṭhisaṁyuttaṁ
-------
sotāpattivaggo paṭhamo

[417] ekaṁ samayaṁ bhagavā sāvatthiyaṁ viharati jetavane .pe.
bhagavā etadavoca kismiṁ nu kho bhikkhave sati kiṁ upādāya kiṁ
abhinivissa evaṁ diṭṭhi uppajjati na vātā vāyanti na najjo
sandanti na gabbhiniyo vijāyanti na candimasuriyā udenti vā
apenti vā esikaṭṭhāyiṭṭhitāti. bhagavaṁmūlakā no bhante dhammā
bhagavaṁnettikā bhagavaṁpaṭisaraṇā sādhu vata bhante bhagavantaññeva
paṭibhātu etassa bhāsitassa attho bhagavato dhammaṁ sutvā bhikkhū
dhāressantīti. tenahi bhikkhave suṇātha sādhukaṁ manasikarotha bhāsissāmīti.
evaṁ bhanteti kho te bhikkhū bhagavato paccassosuṁ. bhagavā
etadavoca rūpe kho bhikkhave sati rūpaṁ upādāya rūpaṁ abhinivissa
evaṁ diṭṭhi uppajjati na vātā vāyanti na najjo sandanti na
gabbhiniyo vijāyanti na candimasuriyā udenti vā apenti vā
esikaṭṭhāyiṭṭhitā 1-. vedanāya sati .pe. saññāya sati.
saṅkhāresu sati. viññāṇe sati viññāṇaṁ upādāya viññāṇaṁ
abhinivissa evaṁ diṭṭhi uppajjati na vātā vāyanti na najjo
sandanti na gabbhiniyo vijāyanti na candimasuriyā udenti vā
apenti vā esikaṭṭhāyiṭṭhitā.

footnote: 1 ma. esikaṭṭhāyiṭṭhitāti.

page number: 249

[418] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ
bhante. yaṁ panāniccaṁ dukkhaṁ vipariṇāmadhammaṁ api nu taṁ
anupādāya evaṁ diṭṭhi uppajjeyya na vātā vāyanti na najjo
sandanti na gabbhiniyo vijāyanti na candimasuriyā udenti vā
apenti vā esikaṭṭhāyiṭṭhitāti. (pts. s iii, 203) no hetaṁ bhante. vedanā
niccā vā aniccā vāti .pe. saññā. saṅkhārā niccā
vā aniccā vāti .pe. viññāṇaṁ niccaṁ vā aniccaṁ vāti.
aniccaṁ bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ
bhante. yaṁ panāniccaṁ dukkhaṁ vipariṇāmadhammaṁ api nu taṁ
anupādāya evaṁ diṭṭhi uppajjeyya na vātā vāyanti na najjo
sandanti na gabbhiniyo vijāyanti na candimasuriyā udenti vā
apenti vā esikaṭṭhāyiṭṭhitāti. no hetaṁ bhante. yampidaṁ
diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā taṁpi
niccaṁ vā aniccaṁ vāti. aniccaṁ bhante. yaṁ panāniccaṁ dukkhaṁ
vā taṁ sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ
api nu taṁ anupādāya evaṁ diṭṭhi uppajjeyya na vātā
vāyanti na najjo sandanti na gabbhiniyo vijāyanti na candimasuriyā
udenti vā apenti vā esikaṭṭhāyiṭṭhitāti. no hetaṁ bhante.
yato kho bhikkhave ariyasāvakassa imesu chasu 1- ṭhānesu kaṅkhā

footnote: 1 ma. ca.

page number: 250

pahīnā hoti dukkhepissa kaṅkhā pahīnā hoti dukkhasamudayepissa
kaṅkhā pahīnā hoti dukkhanirodhepissa kaṅkhā pahīnā hoti
dukkhanirodhagāminiyā paṭipadāyapissa kaṅkhā pahīnā hoti. ayaṁ vuccati
bhikkhave ariyasāvako sotāpanno avinipātadhammo niyato
sambodhiparāyanoti.

[419] sāvatthī. kismiṁ nu kho bhikkhave sati kiṁ upādāya kiṁ
abhinivissa evaṁ diṭṭhi uppajjati etaṁ mama esohamasmi eso
me attāti. bhagavaṁmūlakā no bhante dhammā .pe. (pts. s iii, 204) rūpe kho
bhikkhave sati rūpaṁ upādāya rūpaṁ abhinivissa evaṁ diṭṭhi uppajjati
etaṁ mama esohamasmi eso me attāti. vedanāya sati .pe.
saññāya sati. saṅkhāresu sati. viññāṇe sati viññāṇaṁ
upādāya viññāṇaṁ abhinivissa evaṁ diṭṭhi uppajjati etaṁ mama
esohamasmi eso me attāti.

[420] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante .pe. api nu taṁ anupādāya evaṁ diṭṭhi uppajjeyya
etaṁ mama esohamasmi eso me attāti. no hetaṁ bhante.
vedanā. saññā. saṅkhārā. viññāṇaṁ niccaṁ vā aniccaṁ
vāti. aniccaṁ .pe. api nu taṁ anupādāya evaṁ diṭṭhi uppajjeyya
etaṁ mama esohamasmi eso me attāti. no hetaṁ bhante.
yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā

page number: 251

taṁpi niccaṁ vā aniccaṁ vāti. aniccaṁ bhante. yaṁ panāniccaṁ
dukkhaṁ vā taṁ sukhaṁ vāti. dukkhaṁ bhante. yaṁ panāniccaṁ dukkhaṁ
vipariṇāmadhammaṁ api nu taṁ anupādāya evaṁ diṭṭhi uppajjeyya
etaṁ mama esohamasmi eso me attāti. no hetaṁ bhante.
yato kho bhikkhave ariyasāvakassa imesu chasu ṭhānesu kaṅkhā
pahīnā hoti dukkhepissa kaṅkhā pahīnā hoti .pe.
dukkhanirodhagāminiyā paṭipadāyapissa kaṅkhā pahīnā hoti. ayaṁ vuccati
bhikkhave ariyasāvako sotāpanno avinipātadhammo niyato
sambodhiparāyanoti.

[421] sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati so attā so loko
so pecca bhavissāmi nicco dhuvo sassato avipariṇāmadhammoti.
bhagavaṁmūlakā no bhante dhammā .pe. rūpe kho bhikkhave sati
rūpaṁ upādāya rūpaṁ abhinivissa evaṁ diṭṭhi uppajjati so attā
.pe. avipariṇāmadhammo vedanāya sati .pe. saññāya sati.
saṅkhāresu sati. viññāṇe sati viññāṇaṁ upādāya viññāṇaṁ
abhinivissa evaṁ diṭṭhi uppajjati so attā so loko so
pecca bhavissāmi nicco dhuvo sassato avipariṇāmadhammo 1-.

[422] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante .pe. vipariṇāmadhammaṁ api nu taṁ anupādāya

footnote: 1 ma. yu. avipariṇāmadhammoti.

page number: 252

evaṁ diṭṭhi uppajjeyya so attā .pe. avipariṇāmadhammoti.
no hetaṁ bhante. vedanā. saññā. saṅkhārā. viññāṇaṁ
niccaṁ vā aniccaṁ vāti. aniccaṁ bhante. api nu taṁ anupādāya
evaṁ diṭṭhi uppajjeyya so attā .pe. avipariṇāmadhammoti.
no hetaṁ bhante. yampidaṁ diṭṭhaṁ sutaṁ mutaṁ viññātaṁ pattaṁ
pariyesitaṁ anuvicaritaṁ manasā taṁpi niccaṁ vā aniccaṁ vāti.
aniccaṁ bhante. yaṁ panāniccaṁ .pe. api nu taṁ anupādāya evaṁ
diṭṭhi uppajjeyya so attā so loko so pecca bhavissāmi
nicco dhuvo sassato avipariṇāmadhammoti. no hetaṁ bhante.
yato kho bhikkhave ariyasāvakassa imesu chasu ṭhānesu kaṅkhā
pahīnā hoti dukkhepissa kaṅkhā pahīnā hoti .pe. dukkhanirodhagāminiyā
paṭipadāyapissa kaṅkhā pahīnā hoti. ayaṁ vuccati
bhikkhave ariyasāvako sotāpanno avinipātadhammo niyato
sambodhiparāyanoti.

[423] sāvatthī. kismiṁ nu kho bhikkhave sati kiṁ upādāya kiṁ
abhinivissa evaṁ diṭṭhi uppajjati no cassaṁ no ca me siyā na
bhavissati 1- na me bhavissatīti. bhagavaṁmūlakā no bhante dhammā
.pe. rūpe kho bhikkhave sati rūpaṁ upādāya rūpaṁ abhinivissa (pts. s iii, 206) evaṁ
diṭṭhi uppajjati no cassaṁ no ca me siyā na bhavissati na

footnote: 1 bhavissāmītipi pāṭho. ma. nābhavissa.

page number: 253

me bhavissatīti. vedanāya sati. saññāya sati. saṅkhāresu
sati. viññāṇe sati viññāṇaṁ upādāya viññāṇaṁ abhinivissa
evaṁ diṭṭhi uppajjati no cassaṁ no ca me siyā na bhavissati
na me bhavissatīti.

[424] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante .pe. api nu taṁ anupādāya evaṁ diṭṭhi uppajjeyya
no cassaṁ no ca me siyā na bhavissati na me bhavissatīti.
no hetaṁ bhante. vedanā. saññā. saṅkhārā. viññāṇaṁ
niccaṁ vā aniccaṁ vāti. aniccaṁ bhante. yaṁ panāniccaṁ .pe.
api nu taṁ anupādāya evaṁ diṭṭhi uppajjeyya no cassaṁ no
ca me siyā na bhavissati na me bhavissatīti. no hetaṁ bhante.
yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā
taṁpi niccaṁ vā aniccaṁ vāti. aniccaṁ bhante .pe. api nu
taṁ anupādāya evaṁ diṭṭhi uppajjeyya no cassaṁ no ca me
siyā na bhavissati na me bhavissatīti. no hetaṁ bhante.
yato kho bhikkhave ariyasāvakassa imesu chasu ṭhānesu kaṅkhā
pahīnā hoti dukkhepissa kaṅkhā pahīnā hoti .pe. dukkhanirodhagāminiyā
paṭipadāyapissa kaṅkhā pahīnā hoti. ayaṁ vuccati
bhikkhave ariyasāvako sotāpanno avinipātadhammo niyato
sambodhiparāyanoti.

page number: 254

[425] sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati natthi dinnaṁ natthi yiṭṭhaṁ
natthi hutaṁ natthi sukatadukkaṭānaṁ kammānaṁ phalaṁ vipāko natthi
ayaṁ loko natthi paraloko natthi mātā natthi pitā natthi
sattā upapātikā natthi loke samaṇabrāhmaṇā sammaggatā
sammāpaṭipannā ye imañca lokaṁ parañca lokaṁ sayaṁ abhiññā
sacchikatvā pavedenti cātummahābhūtikoyaṁ puriso (pts. s iii, 207) yadā 1- kālaṁ karoti
paṭhavī paṭhavīkāyaṁ anupeti anupagacchati āpo āpokāyaṁ
anupeti anupagacchati tejo tejokāyaṁ anupeti anupagacchati vāyo
vāyokāyaṁ anupeti anupagacchati ākāsaṁ indriyāni saṅkamanti 2-
āsandipañcamā purisā mataṁ ādāya gacchati yāva āhaḷanā
padāni paññāyanti kāpotakāni aṭṭhīni bhavanti bhassantā 3-
āhutiyo dattupaññattamidaṁ 4- dānaṁ nāma tesaṁ tucchaṁ musā vilāpo
ye keci atthikavādaṁ vadanti bāle ca paṇḍite ca kāyassa bhedā
ucchijjanti vinassanti na honti parammaraṇāti. bhagavaṁmūlakā no
bhante dhammā .pe. rūpe kho bhikkhave sati rūpaṁ upādāya rūpaṁ
abhinivissa evaṁ diṭṭhi uppajjati natthi dinnaṁ natthi yiṭṭhaṁ
.pe. kāyassa bhedā ucchijjanti vinassanti na honti parammaraṇā 5-.
vedanāya sati .pe. saññāya sati. saṅkhāresu sati. viññāṇe

footnote: 1 po. yathākālaṁ. 2 pakkamantīti vā pāṭho. 3 bhasmantātipi pāṭho.
footnote: yu. bhasmantāhutiyo. 4 ma. dattupaññattaṁ yadidaṁ dānaṁ tesaṁ. 5 ma. parammaraṇāti.

page number: 255

sati viññāṇaṁ upādāya viññāṇaṁ abhinivissa evaṁ diṭṭhi uppajjati
natthi dinnaṁ natthi yiṭṭhaṁ .pe. kāyassa bhedā ucchijjanti
vinassanti na honti parammaraṇā.

[426] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante. yaṁ panāniccaṁ dukkhaṁ vipariṇāmadhammaṁ api nu taṁ
anupādāya evaṁ diṭṭhi uppajjeyya natthi dinnaṁ natthi yiṭṭhaṁ
.pe. kāyassa bhedā ucchijjanti vinassanti na honti parammaraṇāti.
no hetaṁ bhante. vedanā .pe. saññā. saṅkhārā.
viññāṇaṁ niccaṁ vā aniccaṁ vāti. aniccaṁ bhante .pe. api
nu taṁ anupādāya evaṁ diṭṭhi uppajjeyya natthi dinnaṁ natthi
yiṭṭhaṁ .pe. (pts. s iii, 208) kāyassa bhedā ucchijjanti vinassanti na honti
parammaraṇāti. no hetaṁ bhante. yampidaṁ diṭṭhaṁ sutaṁ mutaṁ
viññātaṁ pattaṁ pariyesitaṁ anuvicaritaṁ manasā taṁpi niccaṁ vā aniccaṁ
vāti. aniccaṁ bhante .pe. api nu taṁ anupādāya evaṁ diṭṭhi
uppajjeyya natthi dinnaṁ natthi yiṭṭhaṁ .pe. ye keci atthikavādaṁ
vadanti bāle ca paṇḍite ca kāyassa bhedā ucchijjanti
vinassanti na honti parammaraṇāti. no hetaṁ bhante.
yato kho bhikkhave ariyasāvakassa imesu chasu ṭhānesu kaṅkhā
pahīnā hoti dukkhepissa kaṅkhā pahīnā hoti .pe. dukkhanirodhagāminiyā
paṭipadāyapissa kaṅkhā pahīnā hoti. ayaṁ vuccati

page number: 256

bhikkhave ariyasāvako sotāpanno avinipātadhammo niyato
sambodhiparāyanoti.

[427] sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati karato 1- kārayato chindato
chedāpayato pacato 2- pacāpayato socato socāpayato 3- kilamato
kilamāpayato phandato phandāpayato pāṇamatipātāpayato adinnaṁ ādiyato
sandhiṁ chindato nillopaṁ harato ekāgārikaṁ karoto paripanthe
tiṭṭhato paradāraṁ gacchato musā bhaṇato karato na kariyati pāpaṁ
khurapariyantena cepi cakkena yo imissā paṭhaviyā pāṇe ekaṁ
maṁsakhalaṁ ekaṁ maṁsapuñjaṁ kareyya natthi tatonidānaṁ pāpaṁ natthi
pāpassa āgamo dakkhiṇañcepi gaṅgāya tīraṁ gaccheyya (pts. s iii, 209) hananto
ghātento chindanto chedāpento pacanto pacāpento 4- natthi
tatonidānaṁ pāpaṁ natthi pāpassa āgamo uttarañcepi gaṅgāya
tīraṁ gaccheyya dadanto dāpento 5- yajanto yajāpento 6- natthi
tatonidānaṁ puññaṁ natthi puññassa āgamo dānena damena
saṁyamena saccavajjena natthi puññaṁ natthi puññassa āgamoti.
bhagavaṁmūlakā no bhante dhammā .pe. rūpe kho bhikkhave sati
rūpaṁ upādāya rūpaṁ abhinivissa evaṁ diṭṭhi uppajjati karato
kārayato .pe. natthi puññaṁ natthi puññassa āgamo.
vedanāya sati .pe. saññāya sati. saṅkhāresu sati.

footnote: 1 ma. karoto. 2 yu. vadhato vadhāpayato. 3 yu. socayato. 4 ma. yu. pācento.
footnote: 5 po. dadāpento. 6 yu. yājento.

page number: 257

viññāṇe sati viññāṇaṁ upādāya viññāṇaṁ abhinivissa evaṁ
diṭṭhi uppajjati karato kārayato .pe. natthi puññaṁ natthi
puññassa āgamo.

[428] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante .pe. vipariṇāmadhammaṁ api nu taṁ anupādāya
evaṁ diṭṭhi uppajjeyya karato kārayato .pe. natthi puññaṁ
natthi puññassa āgamoti. no hetaṁ bhante. vedanā .pe.
saññā. saṅkhārā. viññāṇaṁ niccaṁ vā aniccaṁ vāti. aniccaṁ
bhante .pe. api nu taṁ anupādāya evaṁ diṭṭhi uppajjeyya karato
kārayato .pe. natthi puññassa āgamoti. no hetaṁ bhante.
yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā
taṁpi niccaṁ vā aniccaṁ vāti. aniccaṁ bhante .pe. api nu
taṁ anupādāya evaṁ diṭṭhi uppajjeyya karato kārayato .pe.
natthi puññaṁ natthi puññassa āgamoti. no hetaṁ bhante.
yato kho bhikkhave ariyasāvakassa imesu chasu ṭhānesu kaṅkhā
pahīnā hoti dukkhepissa kaṅkhā pahīnā hoti .pe. dukkhanirodhagāminiyā
paṭipadāyapissa kaṅkhā pahīnā hoti. ayaṁ vuccati bhikkhave
ariyasāvako sotāpanno avinipātadhammo niyato sambodhiparāyanoti.

[429] (pts. s iii, 210) sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati natthi hetu natthi paccayo

page number: 258

sattānaṁ saṅkilesāya ahetū 1- appaccayā sattā saṅkilissanti natthi
hetu natthi paccayo sattānaṁ visuddhiyā ahetū appaccayā sattā
visujjhanti natthi balaṁ natthi viriyaṁ natthi purisathāmo natthi purisaparakkamo
sabbe sattā sabbe pāṇā sabbe bhūtā sabbe jīvā
avasā abalā aviriyā niyatisaṅgatibhāvapariṇatā chasvevābhijātīsu sukhadukkhaṁ
paṭisaṁvedentīti. bhagavaṁmūlakā no bhante dhammā .pe. rūpe
kho bhikkhave sati rūpaṁ upādāya rūpaṁ abhinivissa evaṁ diṭṭhi uppajjati
natthi hetu natthi paccayo .pe. sukhadukkhaṁ paṭisaṁvedentīti.
vedanāya sati .pe. saññāya sati. saṅkhāresu sati. viññāṇe
sati viññāṇaṁ upādāya viññāṇaṁ abhinivissa evaṁ diṭṭhi uppajjati
natthi hetu natthi paccayo .pe. sukhadukkhaṁ paṭisaṁvedentīti.

[430] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante .pe. vipariṇāmadhammaṁ api nu taṁ anupādāya
evaṁ diṭṭhi uppajjeyya natthi hetu natthi paccayo .pe.
sukhadukkhaṁ paṭisaṁvedentīti. no hetaṁ bhante. vedanā .pe.
saññā. saṅkhārā. viññāṇaṁ niccaṁ vā aniccaṁ vāti. aniccaṁ
bhante .pe. api nu taṁ anupādāya evaṁ diṭṭhi uppajjeyya
natthi hetu natthi paccayo .pe. sukhadukkhaṁ paṭisaṁvedentīti.
no hetaṁ bhante. yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ
anuvicaritaṁ manasā taṁpi niccaṁ vā aniccaṁ vāti. aniccaṁ bhante .pe.

footnote: 1 yu. ahetu.

page number: 259

api nu taṁ anupādāya evaṁ diṭṭhi uppajjeyya natthi hetu
natthi paccayo .pe. sukhadukkhaṁ paṭisaṁvedentīti. no hetaṁ bhante.
yato kho bhikkhave ariyasāvakassa imesu chasu ṭhānesu kaṅkhā pahīnā
hoti dukkhepissa kaṅkhā pahīnā hoti .pe. dukkhanirodhagāminiyā
paṭipadāyapissa kaṅkhā pahīnā hoti. ayaṁ vuccati bhikkhave ariyasāvako
sotāpanno avinipātadhammo niyato sambodhiparāyanoti.

[431] sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati sattīme kāyā akaṭā akaṭavidhā
animmitā animmitavidhā 1- vañjhā kūṭaṭṭhā esikaṭṭhāyiṭṭhitā te na
iñjanti na vipariṇamanti 2- 

[3]- aññamaññaṁ byādhenti 4- nālaṁ aññamaññassa
sukhāya vā dukkhāya vā 

[5]-. katame satta. paṭhavīkāyo
āpokāyo tejokāyo vāyokāyo sukhe dukkhe jīve. sattīme
kāyā akaṭā akaṭavidhā animmitā animmitavidhā vañjhā kūṭaṭṭhā
esikaṭṭhāyiṭṭhitā te na iñjanti na vipariṇamanti na aññamaññaṁ
byādhenti nālaṁ aññamaññassa sukhāya vā dukkhāya vā.
yopi tiṇhena satthena sīsaṁ chindati na koci 6- kiñci jīvitā
voropeti. sattannaṁ tveva kāyānamantarena satthaṁ vivaramanupavisati.
cuddasa kho panimāni yonippamukhasatasahassāni saṭṭhī 7- ca satāni cha
ca satāni pañca 8- ca kammuno satāni ca pañca ca kammāni tīṇi ca

footnote: 1 ma. yu. animmātā. 2 po. yu. na vipariṇāmenti. 3 ma. yu. nasaddo
footnote: dissati. 4 ma. byāpādhenti. 5 ma. yu. etthantare sukhadukkhāya vāti dissati.
footnote: 6 yu. na koci taṁ. ma. na sopi kañci. 7 po. chasaṭṭhī. 8 yu. pañca kammasatāni.

page number: 260

kammāni kamme ca aḍḍhakamme ca dvaṭṭhipaṭipadā dvaṭṭhantarakappā
chaḷābhijātiyo aṭṭha purisabhūmiyo ekūnapaññāsa ājīvasate 1- ekūnapaññāsa
paribbājakasate ekūnapaññāsa nāgavāsasate vīse indriyasate
tiṁse nirayasate chattiṁsa rajodhātuyo satta saññigabbhā 2- satta
asaññigabbhā satta nigaṇṭhigabbhā satta (pts. s iii, 212) dibbā 3- satta mānusā
satta pisācā 4- satta sarā satta pavuṭā 5- satta ca pavuṭasatāni
satta papātā satta ca papātasatāni satta supinā satta ca
supinasatāni cullāsīti mahākappino satasahassāni yāni 6- bāle ca
paṇḍite ca sandhāvitvā saṁsaritvā dukkhassantaṁ karissanti tattha
natthi imināhaṁ sīlena vā vatena vā tapena vā brahmacariyena vā
aparipakkaṁ vā kammaṁ paripācessāmi paripakkaṁ vā kammaṁ phussa phussa
byantīkarissāmīti hevaṁ natthi doṇamite sukhadukkhe pariyantakate
saṁsāre natthi hāyanavaḍḍhane natthi ukkaṁsāvakaṁse. seyyathāpi
nāma suttaguḷe khitte nibbeṭhiyamānameva paleti 7-. evameva 8- bāle
ca paṇḍite ca nibbeṭhiyamānā sukhadukkhaṁ palentīti. bhagavaṁmūlakā
no bhante dhammā. rūpe kho bhikkhave sati rūpaṁ upādāya rūpaṁ
abhinivissa evaṁ diṭṭhi uppajjati sattīme kāyā akaṭā akaṭavidhā
.pe. sukhadukkhaṁ palentīti. vedanāya sati .pe. saññāya
sati. saṅkhāresu sati. viññāṇe sati viññāṇaṁ upādāya

footnote: 1 ma. yu. ājīvakasate. 2 po. ma. yu. saññīgabbhā .... 3 ma. devātipi pāṭho.
footnote: 4 ma. yu. pesācā. 5 yu. pavudhā. 6 yu. ayaṁ pāṭho natthi. 7 po. phaleti.
footnote: 8 yu. evamevaṁ.

page number: 261

viññāṇaṁ abhinivissa evaṁ diṭṭhi uppajjati sattīme kāyā akaṭā
akaṭavidhā .pe. sukhadukkhaṁ palentīti.

[432] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante. yaṁ panāniccaṁ dukkhaṁ vipariṇāmadhammaṁ api nu taṁ
anupādāya evaṁ diṭṭhi uppajjeyya sattīme kāyā akaṭā akaṭavidhā
.pe. sukhadukkhaṁ palentīti. (pts. s iii, 213) no hetaṁ bhante. vedanā .pe.
saññā. saṅkhārā. viññāṇaṁ niccaṁ vā aniccaṁ vāti.
aniccaṁ bhante. api nu taṁ upādāya evaṁ diṭṭhi uppajjeyya
sattīme kāyā akaṭā akaṭavidhā .pe. sukhadukkhaṁ palentīti.
no hetaṁ bhante. yampidaṁ diṭṭhaṁ sutaṁ mutaṁ viññātaṁ pattaṁ
pariyesitaṁ anuvicaritaṁ manasā taṁpi niccaṁ vā aniccaṁ vāti. aniccaṁ
bhante .pe. api nu taṁ anupādāya evaṁ diṭṭhi uppajjeyya
sattīme kāyā akaṭā akaṭavidhā .pe. nibbeṭhiyamānā sukhadukkhaṁ
palentīti. no hetaṁ bhante.
yato kho bhikkhave ariyasāvakassa imesu chasu ṭhānesu kaṅkhā pahīnā
hoti dukkhepissa kaṅkhā pahīnā hoti .pe. dukkhanirodhagāminiyā
paṭipadāyapissa kaṅkhā pahīnā hoti. ayaṁ vuccati bhikkhave ariyasāvako
sotāpanno avinipātadhammo niyato sambodhiparāyanoti.

[433] sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati sassato lokoti.

page number: 262

bhagavaṁmūlakā no bhante dhammā .pe. rūpe kho bhikkhave sati rūpaṁ
upādāya rūpaṁ abhinivissa evaṁ diṭṭhi uppajjati sassato lokoti.
vedanāya sati .pe. saññāya sati. saṅkhāresu sati. viññāṇe
sati viññāṇaṁ upādāya viññāṇaṁ abhinivissa evaṁ diṭṭhi uppajjati
sassato lokoti.

[434] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante .pe. vipariṇāmadhammaṁ api nu taṁ anupādāya
evaṁ diṭṭhi uppajjeyya sassato lokoti. no hetaṁ bhante.
vedanā .pe. saññā. saṅkhārā. viññāṇaṁ niccaṁ vā aniccaṁ
vāti. aniccaṁ bhante .pe. api nu taṁ anupādāya evaṁ diṭṭhi
uppajjeyya sassato lokoti. no hetaṁ bhante. yampidaṁ
diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā taṁpi
niccaṁ vā aniccaṁ vāti. aniccaṁ bhante. yaṁ panāniccaṁ dukkhaṁ
vā taṁ sukhaṁ vāti. dukkhaṁ bhante. yaṁ panāniccaṁ (pts. s iii, 214) dukkhaṁ vipariṇāmadhammaṁ
api nu taṁ anupādāya evaṁ diṭṭhi uppajjeyya sassato
lokoti. no hetaṁ bhante.
yato kho bhikkhave ariyasāvakassa imesu chasu ṭhānesu kaṅkhā pahīnā
hoti dukkhepissa kaṅkhā pahīnā hoti .pe. dukkhanirodhagāminiyā
paṭipadāyapissa kaṅkhā pahīnā hoti. ayaṁ vuccati bhikkhave ariyasāvako
sotāpanno avinipātadhammo niyato sambodhiparāyanoti.

page number: 263

[435] sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati asassato lokoti. bhagavaṁmūlakā
no bhante dhammā .pe. rūpe kho bhikkhave sati .pe.
vedanāya sati. saññāya sati. saṅkhāresu sati. viññāṇe
sati viññāṇaṁ niccaṁ vā aniccaṁ vāti. aniccaṁ bhante .pe.
api nu taṁ anupādāya evaṁ diṭṭhi uppajjeyya asassato lokoti.
no hetaṁ bhante. yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ
anuvicaritaṁ manasā taṁpi niccaṁ vā aniccaṁ vāti. aniccaṁ bhante
.pe. api nu taṁ anupādāya evaṁ diṭṭhi uppajjeyya asassato
lokoti. no hetaṁ bhante.
yato kho bhikkhave ariyasāvakassa imesu chasu ṭhānesu kaṅkhā pahīnā
hoti dukkhepissa kaṅkhā pahīnā hoti .pe. dukkhanirodhagāminiyā
paṭipadāyapissa kaṅkhā pahīnā hoti. ayaṁ vuccati bhikkhave ariyasāvako
sotāpanno avinipātadhammo niyato sambodhiparāyanoti.

[436] sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati antavā lokoti. bhagavaṁmūlakā
no bhante dhammā .pe. niyato sambodhiparāyanoti.

[437] (pts. s iii, 215) sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati anantavā lokoti. bhagavaṁmūlakā
no bhante dhammā .pe. niyato sambodhiparāyanoti.

page number: 264

[438] sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati taṁ jīvaṁ taṁ sarīranti. bhagavaṁmūlakā
no bhante dhammā .pe. niyato sambodhiparāyanoti.

[439] sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati aññaṁ jīvaṁ aññaṁ sarīranti.
bhagavaṁmūlakā no bhante dhammā .pe. niyato sambodhiparāyanoti.

[440] sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati hoti tathāgato parammaraṇāti.
bhagavaṁmūlakā no bhante dhammā .pe. niyato sambodhiparāyanoti.

[441] sāvatthī. tatra kho. kismiṁ nu kho bhikkhave sati
kiṁ upādāya kiṁ abhinivissa evaṁ diṭṭhi uppajjati na hoti
tathāgato parammaraṇāti. bhagavaṁmūlakā no bhante dhammā .pe.
niyato sambodhiparāyanoti.

[442] sāvatthī. kismiṁ nu kho bhikkhave sati kiṁ (pts. s iii, 216) upādāya
kiṁ abhinivissa evaṁ diṭṭhi uppajjati hoti ca na ca hoti
tathāgato parammaraṇāti. bhagavaṁmūlakā no bhante dhammā .pe.
niyato sambodhiparāyanoti.

[443] sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati neva hoti na na hoti
tathāgato parammaraṇāti. bhagavaṁmūlakā no bhante dhammā .pe.

page number: 265

rūpe kho bhikkhave sati rūpaṁ upādāya rūpaṁ abhinivissa evaṁ diṭṭhi
uppajjati neva hoti na na hoti tathāgato parammaraṇāti .pe.

[444] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante .pe. vipariṇāmadhammaṁ api nu taṁ anupādāya
evaṁ diṭṭhi uppajjeyya neva hoti na na hoti tathāgato
parammaraṇāti. no hetaṁ bhante. yampidaṁ diṭṭhaṁ sutaṁ mutaṁ
viññātaṁ pattaṁ pariyesitaṁ anuvicaritaṁ manasā taṁpi niccaṁ vā aniccaṁ
vāti. aniccaṁ bhante. yaṁ panāniccaṁ dukkhaṁ vā taṁ sukhaṁ
vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ api
nu taṁ anupādāya evaṁ diṭṭhi uppajjeyya neva hoti na na
hoti tathāgato parammaraṇāti. no hetaṁ bhante.
yato ca kho bhikkhave ariyasāvakassa imesu chasu ṭhānesu kaṅkhā
pahīnā hoti dukkhepissa kaṅkhā pahīnā hoti dukkhasamudayepissa
kaṅkhā pahīnā hoti .pe. niyato sambodhiparāyanoti.
sotāpattivaggo.
aṭṭhārasaveyyākaraṇaṁ niṭṭhitaṁ
------------

footnote: ma. yu. tassuddānaṁ
footnote: vātaṁ etaṁ mama so attā no ca me siyā
footnote: natthi karoto hetu ca mahādiṭṭhena aṭṭhamaṁ

sassato loko ca asassato ca antavā ca
anantavā ca taṁ jīvaṁ taṁ sariranti aññaṁ jīvaṁ aññaṁ sariranti ca
hoti tathāgato paraṁmaraṇāti na hoti tathāgato paraṁmaraṇāti
neva hoti na na hoti tathāgato paraṁmaraṇāti.

page number: 266

diṭṭhisaṁyutte dutiyapeyyālo dutiyo 1-

[445] (pts. s iii, 217) sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati na vātā vāyanti na najjo
sandanti na gabbhiniyo vijāyanti na candimasuriyā udenti vā
apenti vā esikaṭṭhāyiṭṭhitāti. bhagavaṁmūlakā no bhante dhammā
.pe. rūpe kho bhikkhave sati rūpaṁ upādāya rūpaṁ abhinivissa evaṁ
diṭṭhi uppajjati na vātā vāyanti .pe. esikaṭṭhāyiṭṭhitāti.
vedanāya sati .pe. saññāya sati. saṅkhāresu sati. viññāṇe
sati viññāṇaṁ upādāya viññāṇaṁ abhinivissa evaṁ diṭṭhi uppajjati
na vātā vāyanti .pe. esikaṭṭhāyiṭṭhitāti.

[446] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante .pe. vipariṇāmadhammaṁ api nu taṁ anupādāya
evaṁ diṭṭhi uppajjeyya na vātā vāyanti .pe. esikaṭṭhāyiṭṭhitāti.
no hetaṁ bhante. iti kho bhikkhave dukkhe sati
dukkhaṁ upādāya dukkhaṁ abhinivissa evaṁ diṭṭhi uppajjati na vātā
vāyanti .pe. esikaṭṭhāyiṭṭhitāti. vedanā .pe. saññā.
saṅkhārā. viññāṇaṁ niccaṁ vā aniccaṁ vāti. aniccaṁ bhante.
.pe. vipariṇāmadhammaṁ api nu taṁ anupādāya evaṁ diṭṭhi
uppajjeyya na vātā vāyanti .pe. esikaṭṭhāyiṭṭhitāti.

footnote: 1 ma. dutiyagamanavagga-vātasutta.

page number: 267

no hetaṁ bhante. iti kho bhikkhave dukkhe sati dukkhaṁ upādāya
dukkhaṁ abhinivissa evaṁ diṭṭhi uppajjati 1- na vātā vāyanti na
najjo sandanti na gabbhiniyo vijāyanti na candimasuriyā udenti
vā apenti vā esikaṭṭhāyiṭṭhitāti. (purimagamanāni hi aṭṭhārasa
veyyākaraṇāni vitthārāni).

[447] sāvatthī. tatra kho. kismiṁ nu kho bhikkhave sati
kiṁ upādāya kiṁ abhinivissa evaṁ diṭṭhi uppajjati neva hoti
na na hoti tathāgato parammaraṇāti. bhagavaṁmūlakā no bhante
dhammā .pe. rūpe kho bhikkhave sati rūpaṁ upādāya rūpaṁ abhinivissa
evaṁ diṭṭhi uppajjati neva hoti na na hoti tathāgato parammaraṇāti.
vedanāya sati .pe. saññāya sati. saṅkhāresu
sati. viññāṇe sati viññāṇaṁ upādāya viññāṇaṁ abhinivissa
evaṁ diṭṭhi uppajjati neva hoti 

[2]- na na hoti tathāgato
parammaraṇāti.

[448] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante .pe. vipariṇāmadhammaṁ api nu taṁ anupādāya
evaṁ diṭṭhi uppajjeyya neva hoti na na hoti tathāgato parammaraṇāti.
no hetaṁ bhante. iti kho bhikkhave dukkhe sati
dukkhaṁ upādāya dukkhaṁ abhinivissa evaṁ diṭṭhi uppajjati neva
hoti na na hoti tathāgato parammaraṇāti. vedanā .pe.

footnote: 1 ma. uppajjeyya. 2 yu. etthantare tathāgatoti dissati.

page number: 268

saññā. saṅkhārā. viññāṇaṁ niccaṁ vā aniccaṁ vāti.
aniccaṁ bhante .pe. vipariṇāmadhammaṁ api nu taṁ anupādāya
evaṁ diṭṭhi uppajjeyya neva hoti na na hoti tathāgato
parammaraṇāti. no hetaṁ bhante. iti kho bhikkhave dukkhe
sati dukkhaṁ upādāya dukkhaṁ abhinivissa evaṁ diṭṭhi uppajjati neva
hoti na na hoti tathāgato parammaraṇāti.

[449] sāvatthī. kismiṁ nu kho bhikkhave sati kiṁ (pts. s iii, 219) upādāya
kiṁ abhinivissa evaṁ diṭṭhi uppajjati rūpī attā hoti arogo
parammaraṇāti. bhagavaṁmūlakā no bhante dhammā .pe. rūpe kho
bhikkhave sati rūpaṁ upādāya rūpaṁ abhinivissa evaṁ diṭṭhi uppajjati
rūpī attā hoti arogo parammaraṇāti. vedanāya sati .pe.
saññāya sati. saṅkhāresu sati. viññāṇe sati viññāṇaṁ
upādāya viññāṇaṁ abhinivissa evaṁ diṭṭhi uppajjati rūpī attā
hoti arogo parammaraṇāti.

[450] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante .pe. vipariṇāmadhammaṁ api nu taṁ anupādāya
evaṁ diṭṭhi uppajjeyya rūpī attā hoti arogo parammaraṇāti.
no hetaṁ bhante. iti kho bhikkhave dukkhe sati dukkhaṁ upādāya
dukkhaṁ abhinivissa evaṁ diṭṭhi uppajjati 1- rūpī attā hoti arogo
parammaraṇāti. vedanā .pe. saññā. saṅkhārā. viññāṇaṁ

footnote: 1 po. uppajjeyya.

page number: 269

niccaṁ vā aniccaṁ vāti. aniccaṁ bhante .pe. vipariṇāmadhammaṁ
api nu taṁ anupādāya evaṁ diṭṭhi uppajjeyya rūpī attā hoti
arogo parammaraṇāti. no hetaṁ bhante. iti kho bhikkhave
dukkhe sati dukkhaṁ upādāya dukkhaṁ abhinivissa evaṁ diṭṭhi uppajjati
rūpī attā hoti arogo parammaraṇāti.

[451] sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati arūpī attā hoti arogo
parammaraṇāti (peyyālo).

[452] sāvatthī. rūpī ca arūpī ca attā hoti arogo
parammaraṇāti.

[453] neva rūpī nārūpī attā hoti arogo parammaraṇāti.

[454] ekantasukhī attā hoti arogo parammaraṇāti.

[455] (pts. s iii, 220) ekantadukkhī attā hoti arogo parammaraṇāti.

[456] sukhadukkhī attā hoti arogo parammaraṇāti.

[457] adukkhamasukhī attā hoti arogo parammaraṇāti. bhagavaṁmūlakā
no bhante dhammā .pe. rūpe kho bhikkhave sati rūpaṁ
upādāya rūpaṁ abhinivissa evaṁ diṭṭhi uppajjati adukkhamasukhī
attā hoti arogo parammaraṇāti. vedanāya sati .pe.
saññāya sati. saṅkhāresu sati. viññāṇe sati viññāṇaṁ
upādāya viññāṇaṁ abhinivissa evaṁ diṭṭhi uppajjati adukkhamasukhī

page number: 270

attā hoti arogo parammaraṇāti.

[458] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante .pe. vipariṇāmadhammaṁ api nu taṁ anupādāya
evaṁ diṭṭhi uppajjeyya adukkhamasukhī attā hoti arogo paramamaraṇāti.
no hetaṁ bhante. iti kho bhikkhave dukkhe sati
dukkhaṁ upādāya dukkhaṁ abhinivissa evaṁ diṭṭhi uppajjati adukkhamasukhī
attā hoti arogo parammaraṇāti. vedanā .pe. saññā.
saṅkhārā. viññāṇaṁ niccaṁ vā aniccaṁ vāti. aniccaṁ bhante
.pe. vipariṇāmadhammaṁ api nu taṁ anupādāya evaṁ diṭṭhi
uppajjeyya adukkhamasukhī attā hoti arogo parammaraṇāti.
no hetaṁ bhante. iti kho bhikkhave dukkhe sati dukkhaṁ upādāya
dukkhaṁ abhinivissa evaṁ diṭṭhi uppajjati adukkhamasukhī attā hoti
arogo parammaraṇāti (dutiyapeyyālo).
---------
ma. yu. tassuddānaṁ
vātaṁ etaṁ mama 1- so attā no ca me siyā
natthi karoto hetu ca 2- mahādiṭṭhena aṭṭhamaṁ
sassato (pts. s iii, 221) asassato ceva antānantavā 3- ca vuccati.
taṁ jīvaṁ aññaṁ jīvañca tathāgatena cattāro
rūpī attā hoti arūpī ca attā hoti
rūpī ca arūpī ca attā hoti
neva rūpī nārūpī attā hoti ekantasukhī attā hoti
ekantadukkhī attā hoti sukhadukkhī attā hoti
adukkhamasukhī attā hoti arogo paraṁ maraṇāti.
ime chabbīsati suttā dutiyavārena desitā

footnote: 1 yu. mama. 2 yu. hetuyā. 3 yu. antānantā.

page number: 271

diṭṭhisaṁyutte tatiyapeyyālo tatiyo 1-

[459] sāvatthī. tatra kho. kismiṁ nu kho bhikkhave sati
kiṁ upādāya kiṁ abhinivissa evaṁ diṭṭhi uppajjati na vātā
vāyanti na najjo sandanti na gabbhiniyo vijāyanti na candimasuriyā
udenti vā apenti vā esikaṭṭhāyiṭṭhitāti. bhagavaṁmūlakā no
bhante dhammā .pe. rūpe kho bhikkhave sati rūpaṁ upādāya rūpaṁ
abhinivissa evaṁ diṭṭhi uppajjati na vātā vāyanti .pe.
esikaṭṭhāyiṭṭhitāti. vedanāya sati .pe. saññāya sati.
saṅkhāresu sati. viññāṇe sati viññāṇaṁ upādāya viññāṇaṁ
abhinivissa evaṁ diṭṭhi uppajjati na vātā vāyanti .pe.
esikaṭṭhāyiṭṭhitāti.

[460] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante .pe. vipariṇāmadhammaṁ api nu taṁ anupādāya
evaṁ diṭṭhi uppajjeyya na vātā vāyanti .pe. esikaṭṭhāyiṭṭhitāti.
no hetaṁ bhante. iti kho bhikkhave yadaniccaṁ taṁ
dukkhaṁ tasmiṁ sati tadupādāya evaṁ diṭṭhi uppajjati na vātā
vāyanti na najjo sandanti na gabbhiniyo vijāyanti na candimasuriyā
udenti vā apenti vā esikaṭṭhāyiṭṭhitāti. vedanā .pe.
saññā. saṅkhārā. viññāṇaṁ niccaṁ vā aniccaṁ vāti.

footnote: 1 ma. tatiyagamanavagga-navātasutta.

page number: 272

aniccaṁ bhante .pe. vipariṇāmadhammaṁ api nu taṁ anupādāya
evaṁ diṭṭhi uppajjeyya na vātā vāyanti .pe. esikaṭṭhāyiṭṭhitāti.
no hetaṁ bhante. iti kho bhikkhave yadaniccaṁ taṁ
dukkhaṁ tasmiṁ sati tadupādāya evaṁ diṭṭhi uppajjati .pe.
esikaṭṭhāyiṭṭhitāti. (chabbīsaṁ vitthāretabbāni). 

[1]-

[461] (pts. s iii, 222) sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati adukkhamasukhī attā hoti
arogo parammaraṇāti. bhagavaṁmūlakā no bhante dhammā .pe.
rūpe kho bhikkhave sati rūpaṁ upādāya rūpaṁ abhinivissa evaṁ diṭṭhi
uppajjati adukkhamasukhī attā hoti arogo parammaraṇāti.
vedanāya sati .pe. saññāya sati. saṅkhāresu sati. viññāṇe
sati viññāṇaṁ upādāya viññāṇaṁ abhinivissa evaṁ diṭṭhi uppajjati
adukkhamasukhī attā hoti arogo parammaraṇāti.

[462] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante .pe. vipariṇāmadhammaṁ api nu taṁ anupādāya
evaṁ diṭṭhi uppajjeyya adukkhamasukhī attā hoti arogo parammaraṇāti.
no hetaṁ bhante. iti kho bhikkhave yadaniccaṁ taṁ dukkhaṁ
tasmiṁ sati tadupādāya evaṁ diṭṭhi uppajjati adukkhamasukhī attā
hoti arogo parammaraṇāti. vedanā .pe. saññā. saṅkhārā.
viññāṇaṁ niccaṁ vā aniccaṁ vāti. aniccaṁ bhante .pe.

footnote: 1 ma. dutiyavagge viya catuvīsati suttāni pūretabbāni "pañcavīsatimaṁ".

page number: 273

vipariṇāmadhammaṁ api nu taṁ anupādāya evaṁ diṭṭhi uppajjeyya
adukkhamasukhī attā hoti arogo parammaraṇāti. no hetaṁ
bhante. iti kho bhikkhave yadaniccaṁ taṁ dukkhaṁ tasmiṁ sati
tadupādāya evaṁ diṭṭhi uppajjati adukkhamasukhī attā hoti arogo
parammaraṇāti (tatiyapeyyālo).
-----------

page number: 274

diṭṭhisaṁyutte catutthapeyyālo catuttho

[463] sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati na vātā vāyanti na najjo
sandanti na gabbhiniyo vijāyanti na candimasuriyā udenti vā
apenti vā esikaṭṭhāyiṭṭhitāti. bhagavaṁmūlakā no bhante dhammā
.pe. rūpe kho bhikkhave sati rūpaṁ upādāya rūpaṁ abhinivissa evaṁ
diṭṭhi uppajjati na vātā vāyanti .pe. esikaṭṭhāyiṭṭhitāti.
vedanāya sati .pe. saññāya sati. saṅkhāresu sati. viññāṇe
sati viññāṇaṁ upādāya viññāṇaṁ abhinivissa evaṁ diṭṭhi uppajjati
na vātā vāyanti .pe. esikaṭṭhāyiṭṭhitāti.

[464] taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ
bhante. yaṁ panāniccaṁ dukkhaṁ vipariṇāmadhammaṁ kallaṁ nu taṁ
samanupassituṁ etaṁ mama esohamasmi eso me attāti. no
hetaṁ bhante. vedanā .pe. saññā. saṅkhārā. viññāṇaṁ
niccaṁ vā aniccaṁ vāti. aniccaṁ bhante. yaṁ panāniccaṁ dukkhaṁ vā
taṁ sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ
kallaṁ nu taṁ samanupassituṁ etaṁ mama esohamasmi eso me
attāti. no hetaṁ bhante.

page number: 275

[465] tasmā tiha bhikkhave yaṅkiñci rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ
vā paṇītaṁ vā yandūre santike vā sabbaṁ rūpaṁ netaṁ mama
nesohamasmi na meso attāti evametaṁ yathābhūtaṁ sammappaññāya
daṭṭhabbaṁ. yā kāci vedanā. yā kāci saññā.
ye keci saṅkhārā. yaṅkiñci viññāṇaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ vā
paṇītaṁ vā yandūre santike vā sabbaṁ viññāṇaṁ netaṁ mama nesohamasmi
na meso attāti evametaṁ yathābhūtaṁ sammappaññāya
daṭṭhabbaṁ. evaṁ passaṁ .pe. nāparaṁ itthattāyāti pajānātīti.

[466] sāvatthī. kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati adukkhamasukhī attā hoti
arogo parammaraṇāti. bhagavaṁmūlakā no bhante dhammā .pe.
rūpe kho bhikkhave sati rūpaṁ upādāya rūpaṁ abhinivissa evaṁ diṭṭhi
uppajjati adukkhamasukhī attā hoti arogo parammaraṇāti.
vedanāya sati .pe. saññāya sati. saṅkhāresu sati. viññāṇe
sati viññāṇaṁ upādāya viññāṇaṁ abhinivissa evaṁ diṭṭhi uppajjati
adukkhamasukhī attā hoti arogo parammaraṇāti.

[467] (pts. s iii, 224) taṁ kiṁ maññatha bhikkhave rūpaṁ niccaṁ vā aniccaṁ vāti.
aniccaṁ bhante. yaṁ panāniccaṁ dukkhaṁ vā taṁ sukhaṁ vāti. dukkhaṁ

page number: 276

bhante. yaṁ panāniccaṁ dukkhaṁ vipariṇāmadhammaṁ kallaṁ nu taṁ
samanupassituṁ etaṁ mama esohamasmi eso me attāti. no
hetaṁ bhante. vedanā .pe. saññā. saṅkhārā. viññāṇaṁ
niccaṁ vā aniccaṁ vāti. aniccaṁ bhante. yaṁ panāniccaṁ dukkhaṁ
vā taṁ sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ
kallaṁ nu taṁ samanupassituṁ etaṁ mama esohamasmi eso
me attāti. no hetaṁ bhante.

[468] tasmā tiha bhikkhave yaṅkiñci rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ
vā yaṁ dūre santike vā sabbaṁ rūpaṁ netaṁ mama nesohamasmi
na meso attāti evametaṁ yathābhūtaṁ sammappaññāya daṭṭhabbaṁ.
yā kāci vedanā. yā kāci saññā. ye keci saṅkhārā.
yaṅkiñci viññāṇaṁ atītānāgatapaccuppannaṁ ajjhattaṁ vā bahiddhā
vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike
vā sabbaṁ viññāṇaṁ netaṁ mama nesohamasmi na meso attāti
evametaṁ yathābhūtaṁ sammappaññāya daṭṭhabbaṁ. evaṁ passaṁ bhikkhave
sutavā ariyasāvako rūpasmiṁpi nibbindati vedanāyapi nibbindati
saññāyapi nibbindati saṅkhāresupi nibbindati viññāṇasmiṁpi
nibbindati nibbindaṁ virajjati virāgā vimuccati vimuttasmiṁ
vimuttamiti ñāṇaṁ hoti. khīṇā jāti vusitaṁ brahmacariyaṁ kataṁ

page number: 277

karaṇīyaṁ nāparaṁ itthattāyāti pajānātīti. (purimagamanaṁ aṭṭhārasa
veyyākaraṇā dutiyagamanaṁ chabbīsaṁ vitthāretabbāni tatiyagamanaṁ chabbīsaṁ
vitthāretabbāni catutthagamanaṁ chabbīsaṁ vitthāretabbāni).
diṭṭhisaṁyuttaṁ niṭṭhitaṁ
------------

page number: 278

okkantasaṁyuttaṁ

[469] sāvatthī. cakkhuṁ bhikkhave aniccaṁ vipariṇāmi aññathābhāvi
sotaṁ aniccaṁ vipariṇāmi aññathābhāvi ghānaṁ aniccaṁ
vipariṇāmi aññathābhāvi jivhā aniccā vipariṇāmī aññathābhāvī
kāyo anicco vipariṇāmī aññathābhāvī mano anicco vipariṇāmī
aññathābhāvī. yo bhikkhave ime dhamme evaṁ saddahati adhimuccati.
ayaṁ vuccati saddhānusārī okkanto sammattaniyāmaṁ sappurisabhūmiṁ
okkanto vītivatto puthujjanabhūmiṁ abhabbo taṁ kammaṁ kātuṁ yaṁ
kammaṁ katvā nirayaṁ vā tiracchānayoniṁ vā pittivisayaṁ vā upapajjeyya
abhabbova 1- tāva kālaṁ kātuṁ yāva na sotāpattiphalaṁ sacchikaroti.
yassa kho bhikkhave ime dhammā evaṁ paññāya mattaso nijjhānaṁ
khamanti. ayaṁ vuccati dhammānusārī okkanto sammattaniyāmaṁ sappurisabhūmiṁ
okkanto vītivatto puthujjanabhūmiṁ abhabbo taṁ kammaṁ kātuṁ yaṁ
kammaṁ katvā nirayaṁ vā tiracchānayoniṁ vā pittivisayaṁ vā upapajjeyya
abhabbova 2- tāva kālaṁ kātuṁ yāva na sotāpattiphalaṁ sacchikaroti.
yo bhikkhave ime dhamme evaṁ jānāti evaṁ passati. ayaṁ vuccati
sotāpanno avinipātadhammo niyato sambodhiparāyanoti.

[470] sāvatthī. rūpā bhikkhave aniccā vipariṇāmino aññathābhāvino
saddā aniccā vipariṇāmino aññathābhāvino gandhā

footnote: 1-2 ma. yu. ca. sabbattha evaṁ ñātabbaṁ.

page number: 279

aniccā vipariṇāmino aññathābhāvino rasā aniccā vipariṇāmino
aññathābhāvino phoṭṭhabbā aniccā vipariṇāmino aññathābhāvino
dhammā aniccā vipariṇāmino aññathābhāvino. (pts. s iii, 226) yo bhikkhave ime
dhamme evaṁ saddahati adhimuccati. ayaṁ vuccati saddhānusārī okkanto
sammattaniyāmaṁ sappurisabhūmiṁ okkanto vītivatto puthujjanabhūmiṁ abhabbo
taṁ kammaṁ kātuṁ yaṁ kammaṁ katvā nirayaṁ vā tiracchānayoniṁ vā pittivisayaṁ
vā upapajjeyya abhabbova tāva kālaṁ kātuṁ yāva na sotāpattiphalaṁ
sacchikaroti. yassa kho bhikkhave ime dhammā evaṁ paññāya mattaso
nijjhānaṁ khamanti. ayaṁ vuccati dhammānusārī okkanto sammattaniyāmaṁ
sappurisabhūmiṁ okkanto vītivatto puthujjanabhūmiṁ abhabbo taṁ kammaṁ
kātuṁ yaṁ kammaṁ katvā nirayaṁ vā tiracchānayoniṁ vā pittivisayaṁ vā
upapajjeyya abhabbova tāva kālaṁ kātuṁ yāva na sotāpattiphalaṁ
sacchikaroti. yo bhikkhave ime dhamme evaṁ jānāti 1- evaṁ passati.
ayaṁ vuccati sotāpanno avinipātadhammo niyato sambodhiparāyanoti.

[471] sāvatthī. cakkhuviññāṇaṁ bhikkhave aniccaṁ vipariṇāmi
aññathābhāvi sotaviññāṇaṁ .pe. ghānaviññāṇaṁ. jivhāviññāṇaṁ.
kāyaviññāṇaṁ. manoviññāṇaṁ aniccaṁ vipariṇāmi
aññathābhāvi. yo bhikkhave .pe. sacchikaroti. yassa kho bhikkhave
.pe. sacchikaroti. yo bhikkhave .pe. sambodhiparāyanoti.

[472] sāvatthī. cakkhusamphasso bhikkhave anicco vipariṇāmī

footnote: 1 ma. pajānāti.

page number: 280

aññathābhāvī sotasamphasso. ghānasamphasso. jivhāsamphasso.
kāyasamphasso. manosamphasso anicco vipariṇāmī aññathābhāvī.
yo bhikkhave ime dhamme evaṁ saddahati adhimuccati. ayaṁ vuccati
saddhānusārī .pe. sambodhiparāyanoti.

[473] sāvatthī. cakkhusamphassajā bhikkhave vedanā aniccā
vipariṇāmī aññathābhāvī sotasamphassajā vedanā. ghānasamphassajā
vedanā. jivhāsamphassajā vedanā. kāyasamphassajā vedanā.
manosamphassajā vedanā aniccā vipariṇāmī aññathābhāvī. yo
bhikkhave ime dhamme evaṁ saddahati adhimuccati. ayaṁ vuccati
saddhānusārī .pe. sambodhiparāyanoti.

[474] (pts. s iii, 227) sāvatthī. rūpasaññā bhikkhave aniccā vipariṇāmī
aññathābhāvī saddasaññā. gandhasaññā. rasasaññā.
phoṭṭhabbasaññā. dhammasaññā aniccā vipariṇāmī aññathābhāvī.
yo bhikkhave ime dhamme evaṁ saddahati adhimuccati. ayaṁ
vuccati saddhānusārī .pe. sambodhiparāyanoti.

[475] sāvatthī. rūpasañcetanā bhikkhave aniccā vipariṇāmī
aññathābhāvī saddasañcetanā. gandhasañcetanā. rasasañcetanā.
phoṭṭhabbasañcetanā. dhammasañcetanā aniccā vipariṇāmī aññathābhāvī.
yo bhikkhave ime dhamme evaṁ saddahati adhimuccati. ayaṁ
vuccati saddhānusārī .pe. sambodhiparāyanoti.

page number: 281

[476] sāvatthī. rūpataṇhā bhikkhave aniccā vipariṇāmī
aññathābhāvī saddataṇhā. gandhataṇhā. rasataṇhā.
phoṭṭhabbataṇhā. dhammataṇhā aniccā vipariṇāmī aññathābhāvī.
yo bhikkhave ime dhamme evaṁ saddahati adhimuccati. ayaṁ vuccati
saddhānusārī .pe. sambodhiparāyanoti.

[477] sāvatthī. paṭhavīdhātu bhikkhave aniccā vipariṇāmī
aññathābhāvī. āpodhātu. tejodhātu. vāyodhātu.
ākāsadhātu. viññāṇadhātu aniccā vipariṇāmī aññathābhāvī.
yo bhikkhave ime dhamme evaṁ saddahati adhimuccati. ayaṁ vuccati
saddhānusārī .pe. sambodhiparāyanoti.

[478] sāvatthī. rūpaṁ bhikkhave aniccaṁ vipariṇāmi aññathābhāvi
vedanā aniccā vipariṇāmī aññathābhāvī saññā. saṅkhārā
aniccā vipariṇāmino aññathābhāvino viññāṇaṁ aniccaṁ vipariṇāmi
aññathābhāvi. yo bhikkhave ime dhamme evaṁ saddahati adhimuccati.
ayaṁ vuccati saddhānusārī okkanto sammattaniyāmaṁ (pts. s iii, 228) sappurisabhūmiṁ
okkanto vītivatto puthujjanabhūmiṁ abhabbo taṁ kammaṁ kātuṁ yaṁ
kammaṁ katvā nirayaṁ vā tiracchānayoniṁ vā pittivisayaṁ vā upapajjeyya
abhabbova tāva kālaṁ kātuṁ yāva na sotāpattiphalaṁ sacchikaroti.
yassa kho bhikkhave ime dhammā evaṁ paññāya mattaso nijjhānaṁ
khamanti. ayaṁ vuccati dhammānusārī okkanto sammattaniyāmaṁ sappurisabhūmiṁ

page number: 282

okkanto vītivatto puthujjanabhūmiṁ abhabbo taṁ kammaṁ kātuṁ yaṁ
kammaṁ katvā nirayaṁ vā tiracchānayoniṁ vā pittivisayaṁ vā upapajjeyya
abhabbova tāva kālaṁ kātuṁ yāva na sotāpattiphalaṁ sacchikaroti.
yo bhikkhave ime dhamme evaṁ pajānāti evaṁ passati. ayaṁ vuccati
sotāpanno avinipātadhammo niyato sambodhiparāyanoti.
okkantasaṁyuttaṁ.
tassuddānaṁ
cakkhu rūpañca viññāṇaṁ phasso ca vedanāya ca
saññā ca cetanā taṇhā dhātu khandhena te dasāti.
---------

page number: 283

uppādasaṁyuttaṁ

[479] sāvatthī. yo 1- bhikkhave cakkhussa uppādo ṭhiti
abhinibbatti pātubhāvo dukkhasseso uppādo rogānaṁ ṭhiti
jarāmaraṇassa pātubhāvo yo sotassa uppādo ṭhiti .pe. yo
ghānassa uppādo ṭhiti. yo jivhāya uppādo ṭhiti. yo
kāyassa uppādo ṭhiti. yo manassa uppādo ṭhiti abhinibbatti
pātubhāvo (pts. s iii, 229) dukkhasseso uppādo rogānaṁ ṭhiti jarāmaraṇassa
pātubhāvo.

[480] yo ca 2- bhikkhave cakkhussa nirodho vūpasamo atthaṅgamo
dukkhasseso nirodho rogānaṁ vūpasamo jarāmaraṇassa atthaṅgamo.
yo sotassa nirodho .pe. yo ghānassa nirodho. yo jivhāya
nirodho. yo kāyassa nirodho. yo manassa nirodho vūpasamo
atthaṅgamo dukkhasseso nirodho rogānaṁ vūpasamo jarāmaraṇassa
atthaṅgamoti.

[481] sāvatthī. yo bhikkhave rūpānaṁ uppādo ṭhiti
abhinibbatti pātubhāvo dukkhasseso uppādo rogānaṁ ṭhiti
jarāmaraṇassa pātubhāvo yo saddānaṁ. yo gandhānaṁ. yo rasānaṁ.
yo phoṭṭhabbānaṁ. yo dhammānaṁ uppādo ṭhiti abhinibbatti pātubhāvo
dukkhasseso uppādo rogānaṁ ṭhiti jarāmaraṇassa pātubhāvo.

footnote: 1 ma. yo kho. sabbattha evaṁ ñātabbaṁ. 2 po. yo ca kho.

page number: 284

[482] yo ca kho bhikkhave rūpānaṁ nirodho vūpasamo atthaṅgamo
dukkhasseso nirodho rogānaṁ vūpasamo jarāmaraṇassa atthaṅgamo.
yo saddānaṁ. yo gandhānaṁ. yo rasānaṁ. yo phoṭṭhabbānaṁ.
yo dhammānaṁ nirodho vūpasamo atthaṅgamo dukkhasseso nirodho
rogānaṁ vūpasamo jarāmaraṇassa atthaṅgamoti.

[483] sāvatthī. yo bhikkhave cakkhuviññāṇassa uppādo
ṭhiti .pe. jarāmaraṇassa pātubhāvo .pe. yo manoviññāṇassa
uppādo ṭhiti .pe. jarāmaraṇassa pātubhāvo.

[484] yo ca kho bhikkhave cakkhuviññāṇassa nirodho .pe.
jarāmaraṇassa atthaṅgamo yo manoviññāṇassa nirodho .pe.
jarāmaraṇassa atthaṅgamoti.

[485] (pts. s iii, 230) sāvatthī. yo bhikkhave cakkhusamphassassa uppādo
ṭhiti .pe. jarāmaraṇassa pātubhāvo .pe. yo manosamphassassa
uppādo ṭhiti .pe. jarāmaraṇassa pātubhāvo.

[486] yo ca kho bhikkhave cakkhusamphassassa nirodho .pe.
jarāmaraṇassa atthaṅgamo .pe. yo manosamphassassa nirodho
.pe. jarāmaraṇassa atthaṅgamoti.

[487] sāvatthī. yo bhikkhave cakkhusamphassajāya vedanāya
uppādo ṭhiti .pe. jarāmaraṇassa pātubhāvo .pe. yo
manosamphassajāya vedanāya uppādo ṭhiti abhinibbatti pātubhāvo

page number: 285

dukkhasseso uppādo rogānaṁ ṭhiti jarāmaraṇassa pātubhāvo.

[488] yo ca kho bhikkhave cakkhusamphassajāya vedanāya nirodho
vūpasamo .pe. jarāmaraṇassa atthaṅgamo .pe. yo manosamphassajāya
vedanāya nirodho vūpasamo atthaṅgamo dukkhasseso
nirodho rogānaṁ vūpasamo jarāmaraṇassa atthaṅgamoti.

[489] sāvatthī. yo bhikkhave rūpasaññāya uppādo ṭhiti
.pe. jarāmaraṇassa pātubhāvo .pe. yo dhammasaññāya
uppādo ṭhiti abhinibbatti pātubhāvo dukkhasseso uppādo
rogānaṁ ṭhiti jarāmaraṇassa pātubhāvo.

[490] yo ca kho bhikkhave rūpasaññāya nirodho .pe.
jarāmaraṇassa atthaṅgamo .pe. yo dhammasaññāya nirodho
vūpasamo atthaṅgamo dukkhasseso nirodho rogānaṁ vūpasamo
jarāmaraṇassa atthaṅgamoti.

[491] sāvatthī. yo bhikkhave rūpasañcetanāya uppādo
ṭhiti .pe. jarāmaraṇassa pātubhāvo .pe. yo dhammasañcetanāya
uppādo ṭhiti .pe. jarāmaraṇassa pātubhāvo.

[492] yo ca kho bhikkhave rūpasañcetanāya nirodho .pe.
jarāmaraṇassa atthaṅgamo .pe. yo dhammasañcetanāya nirodho
vūpasamo atthaṅgamo dukkhasseso nirodho rogānaṁ vūpasamo jarāmaraṇassa
atthaṅgamoti.

page number: 286

[493] sāvatthī. yo bhikkhave rūpataṇhāya uppādo ṭhiti
.pe. jarāmaraṇassa pātubhāvo .pe. yo dhammataṇhāya uppādo
ṭhiti abhinibbatti pātubhāvo dukkhasseso uppādo rogānaṁ ṭhiti
jarāmaraṇassa pātubhāvo.

[494] (pts. s iii, 231) yo ca kho bhikkhave rūpataṇhāya nirodho .pe. jarāmaraṇassa
atthaṅgamo .pe. yo dhammataṇhāya nirodho vūpasamo
atthaṅgamo dukkhasseso nirodho rogānaṁ vūpasamo jarāmaraṇassa
atthaṅgamoti.

[495] sāvatthī. yo bhikkhave paṭhavīdhātuyā uppādo ṭhiti
abhinibbatti pātubhāvo .pe. jarāmaraṇassa pātubhāvo yo
āpodhātuyā .pe. yo tejodhātuyā. yo vāyodhātuyā.
yo ākāsadhātuyā. yo viññāṇadhātuyā uppādo ṭhiti
abhinibbatti pātubhāvo dukkhasseso uppādo rogānaṁ ṭhiti
jarāmaraṇassa pātubhāvo.

[496] yo ca kho bhikkhave paṭhavīdhātuyā nirodho .pe.
jarāmaraṇassa atthaṅgamo yo āpodhātuyā nirodho .pe. jarāmaraṇassa
atthaṅgamo yo tejodhātuyā nirodho. yo vāyodhātuyā nirodho.
yo ākāsadhātuyā nirodho. yo viññāṇadhātuyā nirodho vūpasamo
atthaṅgamo dukkhasseso nirodho rogānaṁ vūpasamo jarāmaraṇassa
atthaṅgamoti.

page number: 287

[497] sāvatthī. yo bhikkhave rūpassa uppādo ṭhiti abhinibbatti
pātubhāvo dukkhasseso uppādo rogānaṁ ṭhiti jarāmaraṇassa
pātubhāvo yo vedanāya .pe. yo saññāya. yo saṅkhārānaṁ.
yo viññāṇassa uppādo ṭhiti abhinibbatti pātubhāvo dukkhasseso
uppādo rogānaṁ ṭhiti jarāmaraṇassa pātubhāvo.

[498] yo ca kho bhikkhave rūpassa nirodho vūpasamo atthaṅgamo
dukkhasseso nirodho rogānaṁ vūpasamo jarāmaraṇassa atthaṅgamo yo
vedanāya .pe. yo saññāya. yo saṅkhārānaṁ. yo viññāṇassa
nirodho vūpasamo atthaṅgamo dukkhasseso nirodho rogānaṁ vūpasamo
jarāmaraṇassa atthaṅgamoti.
uppādasaṁyuttaṁ.
tassuddānaṁ
cakkhu rūpañca viññāṇaṁ phasso ca vedanāya ca
saññā ca cetanā taṇhā dhātu khandhena te dasāti.
---------

page number: 288

kilesasaṁyuttaṁ

[499] (pts. s iii, 232) sāvatthī. yo bhikkhave cakkhusmiṁ chandarāgo cittasseso
upakkileso yo sotasmiṁ chandarāgo cittasseso upakkileso yo
ghānasmiṁ chandarāgo cittasseso upakkileso yo jivhāya chandarāgo
cittasseso upakkileso yo kāyasmiṁ chandarāgo cittasseso
upakkileso yo manasmiṁ chandarāgo cittasseso upakkileso.
yato kho bhikkhave bhikkhuno imesu chasu ṭhānesu cetaso upakkileso
pahīno hoti nekkhammaninnaṁ cassa cittaṁ hoti nekkhammaparibhāvitaṁ
cittaṁ kammaniyaṁ khāyati abhiññā sacchikaraṇīyesu dhammesūti.

[500] sāvatthī. yo bhikkhave rūpesu chandarāgo cittasseso
upakkileso yo saddesu. yo gandhesu. yo rasesu. yo
phoṭṭhabbesu. yo dhammesu chandarāgo cittasseso upakkileso.
yato kho bhikkhave bhikkhuno imesu chasu ṭhānesu cetaso upakkileso
pahīno hoti nekkhammaninnaṁ cassa (pts. s iii, 233) cittaṁ hoti nekkhammaparibhāvitaṁ
cittaṁ kammaniyaṁ khāyati abhiññā sacchikaraṇīyesu dhammesūti.

[501] ka. sāvatthinidānaṁ. "yo, bhikkhave, cakkhuviññāṇasmiṁ chandarāgo
cittasseso upakkileso. yo sotaviññāṇasmiṁ ... yo ghānaviññāṇasmiṁ ...
yo jivhāviññāṇasmiṁ ... yo kāyaviññāṇasmiṁ ... yo manoviññāṇasmiṁ
chandarāgo, cittasseso upakkileso. yato kho, bhikkhave, bhikkhuno imesu chasu
ṭhānesu cetaso upakkileso pahīno hoti, nekkhammaninnañcassa cittaṁ
hoti. nekkhammaparibhāvitaṁ cittaṁ kammaniyaṁ khāyati, abhiññā sacchikaraṇīyesu
dhammesū"ti. tatiyaṁ. *-
kha. sāvatthī. yo bhikkhave cakkhusamphassasmiṁ chandarāgo
cittasseso upakkileso yo sotasamphassasmiṁ. yo ghānasamphassasmiṁ.
yo jivhāsamphassasmiṁ. yo kāyasamphassasmiṁ.
yo manosamphassasmiṁ chandarāgo cittasseso upakkileso. yato

footnote: * barāsūtaranīnacha–asayāmar–akhāahāypa ciṁṅancha–achṭāsṅagītiteimakheāhsamaūraṇ

page number: 289

kho bhikkhave bhikkhuno .pe. abhiññā sacchikaraṇīyesu dhammesūti.

[502] sāvatthī. yo bhikkhave cakkhusamphassajāya vedanāya chandarāgo
cittasseso upakkileso yo sotasamphassajāya vedanāya.
yo ghānasamphassajāya vedanāya. yo jivhāsamphassajāya vedanāya.
yo kāyasamphassajāya vedanāya. yo manosamphassajāya vedanāya chandarāgo
cittasseso upakkileso. yato kho bhikkhave bhikkhuno .pe.
abhiññā sacchikaraṇīyesu dhammesūti.

[503] sāvatthī. yo bhikkhave rūpasaññāya chandarāgo
cittasseso upakkileso yo saddasaññāya. yo gandhasaññāya.
yo rasasaññāya. yo phoṭṭhabbasaññāya. yo dhammasaññāya
chandarāgo cittasseso upakkileso. yato kho bhikkhave
bhikkhuno .pe. abhiññā sacchikaraṇīyesu dhammesūti.

[504] sāvatthī. yo bhikkhave rūpasañcetanāya chandarāgo
cittasseso upakkileso yo saddasañcetanāya. yo gandhasañcetanāya.
yo rasasañcetanāya. yo phoṭṭhabbasañcetanāya.
yo dhammasañcetanāya chandarāgo cittasseso upakkileso. yato
kho bhikkhave bhikkhuno .pe. abhiññā sacchikaraṇīyesu dhammesūti.

[505] sāvatthī. yo bhikkhave rūpataṇhāya chandarāgo
cittasseso upakkileso yo saddataṇhāya. yo gandhataṇhāya.
yo rasataṇhāya. yo phoṭṭhabbataṇhāya. yo dhammataṇhāya

page number: 290

chandarāgo cittasseso upakkileso. yato kho bhikkhave
bhikkhuno .pe. abhiññā sacchikaraṇīyesu dhammesūti.

[506] sāvatthī. yo bhikkhave paṭhavīdhātuyā chandarāgo
cittasseso upakkileso yo āpodhātuyā. yo tejodhātuyā. yo
vāyodhātuyā. yo ākāsadhātuyā. yo viññāṇadhātuyā chandarāgo
cittasseso upakkileso. yato kho bhikkhave bhikkhuno imesu chasu
ṭhānesu cetaso upakkileso pahīno hoti nekkhammaninnaṁ cassa
cittaṁ hoti nekkhammaparibhāvitaṁ cittaṁ kammaniyaṁ khāyati abhiññā
sacchikaraṇīyesu dhammesūti.

[507] sāvatthī. yo bhikkhave rūpasmiṁ chandarāgo cittasseso
upakkileso .pe. yo viññāṇasmiṁ chandarāgo cittasseso
upakkileso. yato kho bhikkhave bhikkhuno imesu chasu ṭhānesu
cetaso upakkileso pahīno hoti nekkhammaninnaṁ cassa cittaṁ
hoti nekkhammaparibhāvitaṁ cittaṁ kammaniyaṁ khāyati abhiññā
sacchikaraṇīyesu dhammesūti.
kilesasaṁyuttaṁ.
tassuddānaṁ
cakkhu rūpañca viññāṇaṁ phasso ca vedanāya ca
saññā ca cetanā taṇhā dhātu khandhena te dasāti.
---------

page number: 291

sārīputtasaṁyuttaṁ

[508] ekaṁ samayaṁ āyasmā sārīputto sāvatthiyaṁ viharati
jetavane anāthapiṇḍikassa ārāme. atha kho āyasmā sārīputto
pubbaṇhasamayaṁ nivāsetvā pattacīvaramādāya sāvatthiṁ 1- piṇḍāya pāvisi
sāvatthiyaṁ piṇḍāya caritvā pacchābhattaṁ piṇḍapātapaṭikkanto yena
andhavanaṁ tenupasaṅkami divāvihārāya andhavanaṁ ajjhogāhetvā
aññatarasmiṁ rukkhamūle divāvihāraṁ 2- nisīdi. atha kho āyasmā
sārīputto sāyaṇhasamayaṁ paṭisallānā vuṭṭhito yena jetavanaṁ anāthapiṇḍikassa
ārāmo tenupasaṅkami. addasā kho āyasmā ānando
āyasmantaṁ sārīputtaṁ dūratova āgacchantaṁ disvāna āyasmantaṁ
sārīputtaṁ etadavoca vippasannāni kho te āvuso sārīputta
indriyāni parisuddho mukhavaṇṇo pariyodāto katamenāyasmā
sārīputto ajja vihārena vihāsīti. idhāhaṁ āvuso vivicceva
kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ
paṭhamaṁ jhānaṁ upasampajja viharāmi. tassa mayhaṁ āvuso na
evaṁ hoti ahaṁ paṭhamaṁ jhānaṁ samāpajjāmīti vā ahaṁ paṭhamaṁ
jhānaṁ samāpannoti vā ahaṁ paṭhamā jhānā vuṭṭhitoti vāti.
tathā hi panāyasmato sārīputtassa dīgharattaṁ ahaṅkāramamaṅkāramānānusayā
susamūhatā tasmā āyasmato sārīputtassa na evaṁ hoti

footnote: 1 po. sāvatthiyaṁ. 2 po. divāvihāratthāya.

page number: 292

ahaṁ paṭhamaṁ jhānaṁ samāpajjāmīti vā ahaṁ paṭhamaṁ jhānaṁ samāpannoti
vā ahaṁ paṭhamā jhānā vuṭṭhitoti vāti.

[509] sāvatthī. addasā kho āyasmā ānando .pe.
āyasmantaṁ sārīputtaṁ etadavoca vippasannāni kho te āvuso
sārīputta indriyāni parisuddho mukhavaṇṇo pariyodāto
katamenāyasmā sārīputto ajja vihārena vihāsīti. idhāhaṁ āvuso
vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ
avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharāmi.
tassa mayhaṁ āvuso na evaṁ hoti ahaṁ dutiyaṁ jhānaṁ samāpajjāmīti
vā ahaṁ dutiyaṁ jhānaṁ samāpannoti vā ahaṁ dutiyā 1- jhānā
vuṭṭhitoti vāti. tathā hi panāyasmato sārīputtassa dīgharattaṁ
ahaṅkāramamaṅkāramānānusayā susamūhatā tasmā āyasmato (pts. s iii, 237) sārīputtassa
na evaṁ hoti ahaṁ dutiyaṁ jhānaṁ samāpajjāmīti vā ahaṁ
dutiyaṁ jhānaṁ samāpannoti vā ahaṁ dutiyā jhānā vuṭṭhitoti vāti.

[510] sāvatthī. addasā kho āyasmā ānando .pe.
vippasannāni kho te āvuso sārīputta indriyāni parisuddho
mukhavaṇṇo pariyodāto katamenāyasmā sārīputto ajja vihārena
vihāsīti. idhāhaṁ āvuso pītiyā ca virāgā upekkhako ca viharāmi
sato ca sampajāno sukhañca kāyena paṭisaṁvedemi yantaṁ ariyā
ācikkhanti upekkhako satimā sukhavihārīti tatiyaṁ jhānaṁ

footnote: 1 po. yu. dutiyajjhānā.

page number: 293

upasampajja viharāmi. tassa mayhaṁ āvuso na evaṁ hoti ahaṁ
tatiyaṁ jhānaṁ samāpajjāmīti vā ahaṁ tatiyaṁ jhānaṁ samāpannoti vā
ahaṁ tatiyā jhānā vuṭṭhitoti vāti. tathā hi panāyasmato sārīputtassa
dīgharattaṁ ahaṅkāramamaṅkāramānānusayā susamūhatā tasmā
āyasmato sārīputtassa na evaṁ hoti ahaṁ tatiyaṁ jhānaṁ samāpajjāmīti
vā ahaṁ tatiyaṁ jhānaṁ samāpannoti vā ahaṁ tatiyā jhānā
vuṭṭhitoti vāti.

[511] sāvatthī. addasā kho āyasmā ānando .pe.
vippasannāni kho te āvuso sārīputta indriyāni parisuddho
mukhavaṇṇo pariyodāto katamenāyasmā sārīputto ajja vihārena
vihāsīti. idhāhaṁ āvuso sukhassa ca pahānā dukkhassa ca pahānā
pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ
catutthaṁ jhānaṁ upasampajja viharāmi. tassa mayhaṁ
āvuso na evaṁ hoti ahaṁ catutthaṁ jhānaṁ samāpajjāmīti vā
ahaṁ catutthaṁ jhānaṁ samāpannoti vā ahaṁ catutthā jhānā
vuṭṭhitoti vāti. tathā hi panāyasmato sārīputtassa dīgharattaṁ
ahaṅkāramamaṅkāramānānusayā susamūhatā tasmā āyasmato sārīputtassa
na evaṁ hoti ahaṁ catutthaṁ jhānaṁ samāpajjāmīti vā
ahaṁ catutthaṁ jhānaṁ samāpannoti vā ahaṁ catutthā jhānā
vuṭṭhitoti vāti.

page number: 294

[512] sāvatthī. addasā kho āyasmā ānando .pe.
idhāhaṁ āvuso sabbaso rūpasaññānaṁ samatikkamā paṭighasaññānaṁ
atthaṅgamā nānattasaññānaṁ amanasikārā ananto ākāsoti
ākāsānañcāyatanaṁ (pts. s iii, 238) upasampajja viharāmi .pe. vuṭṭhitoti vāti.

[513] sāvatthī. addasā kho āyasmā ānando .pe.
idhāhaṁ āvuso sabbaso ākāsānañcāyatanaṁ samatikkamma anantaṁ
viññāṇanti viññāṇañcāyatanaṁ upasampajja viharāmi .pe.
vuṭṭhitoti vāti.

[514] sāvatthī. atha kho āyasmā sārīputto .pe. idhāhaṁ
āvuso sabbaso viññāṇañcāyatanaṁ samatikkamma natthi kiñcīti
ākiñcaññāyatanaṁ upasampajja viharāmi .pe. vuṭṭhitoti vāti.

[515] sāvatthī. atha kho āyasmā sārīputto .pe. idhāhaṁ
āvuso ākiñcaññāyatanaṁ samatikkamma nevasaññānāsaññāyatanaṁ
upasampajja viharāmi .pe. vuṭṭhitoti vāti.

[516] ekaṁ samayaṁ āyasmā sārīputto sāvatthiyaṁ viharati
jetavane anāthapiṇḍikassa ārāme. atha kho āyasmā sārīputto
pubbaṇhasamayaṁ nivāsetvā pattacīvaramādāya sāvatthiṁ piṇḍāya pāvisi
sāvatthiyaṁ piṇḍāya caritvā pacchābhattaṁ piṇḍapātapaṭikkanto
yena andhavanaṁ tenupasaṅkami divāvihārāya andhavanaṁ ajjhogāhetvā
aññatarasmiṁ rukkhamūle divāvihāraṁ nisīdi. atha kho āyasmā

page number: 295

sārīputto sāyaṇhasamayaṁ paṭisallānā vuṭṭhito yena jetavanaṁ
anāthapiṇḍikassa ārāmo tenupasaṅkami. addasā kho āyasmā
ānando āyasmantaṁ sārīputtaṁ dūratova āgacchantaṁ disvāna
āyasmantaṁ sārīputtaṁ etadavoca vippasannāni kho te āvuso
sārīputta indriyāni parisuddho mukhavaṇṇo pariyodāto
katamenāyasmā sārīputto ajja vihārena vihāsīti. idhāhaṁ āvuso
sabbaso nevasaññānāsaññāyatanaṁ samatikkamma saññāvedayitanirodhaṁ
upasampajja viharāmi. tassa mayhaṁ āvuso na evaṁ hoti ahaṁ
saññāvedayitanirodhaṁ samāpajjāmīti vā ahaṁ saññāvedayitanirodhaṁ
samāpannoti vā ahaṁ saññāvedayitanirodhā vuṭṭhitoti vāti. tathā
hi panāyasmato sārīputtassa dīgharattaṁ ahaṅkāramamaṅkāramānānusayā
susamūhatā tasmā āyasmato sārīputtassa na evaṁ hoti ahaṁ
saññāvedayitanirodhaṁ samāpajjāmīti vā ahaṁ saññāvedayitanirodhaṁ
samāpannoti vā ahaṁ saññāvedayitanirodhā vuṭṭhitoti vāti.

[517] ekaṁ samayaṁ āyasmā sārīputto rājagahe viharati
veḷuvane kalandakanivāpe. atha kho āyasmā sārīputto pubbaṇhasamayaṁ
nivāsetvā pattacīvaramādāya rājagahaṁ 1- piṇḍāya (pts. s iii, 239) pāvisi rājagahe
sapadānaṁ piṇḍāya caritvā taṁ piṇḍapātaṁ aññataraṁ kuḍḍamūlaṁ 2-
nissāya bhuñjati 3-. atha kho sūcimukhī 4- paribbājikā yenāyasmā
sārīputto tenupasaṅkami upasaṅkamitvā āyasmantaṁ sārīputtaṁ

footnote: 1 ma. yu. rājagahe. 2 po. kuṭamūlaṁ. yu. kuḍḍaṁ. 3 ma. yu. paribhuñjati.
footnote: 4 po. ma. yu. sucimukhī.

page number: 296

etadavoca kiṁ nu kho samaṇa adhomukho bhuñjasīti. na khvāhaṁ
bhagini adhomukho bhuñjāmīti. tenahi samaṇa ubbhamukho bhuñjasīti.
na khvāhaṁ bhagini ubbhamukho bhuñjāmīti. tenahi samaṇa disāmukho
bhuñjasīti. na khvāhaṁ bhagini disāmukho bhuñjāmīti. tenahi
samaṇa vidisāmukho bhuñjasīti. na khvāhaṁ bhagini vidisāmukho
bhuñjāmīti. kiṁ nu samaṇa adhomukho bhuñjasīti iti puṭṭho samāno na
khvāhaṁ bhagini adhomukho bhuñjāmīti vadesi tenahi samaṇa ubbhamukho
bhuñjasīti iti puṭṭho samāno na khvāhaṁ bhagini ubbhamukho bhuñjāmīti
vadesi tenahi samaṇa disāmukho bhuñjasīti iti puṭṭho samāno
na khvāhaṁ bhagini disāmukho bhuñjāmīti vadesi tenahi samaṇa
vidisāmukho bhuñjasīti iti puṭṭho samāno na khvāhaṁ bhagini
vidisāmukho bhuñjāmīti vadesi kathañcarahi 1- samaṇa bhuñjasīti. ye hi
keci bhagini samaṇabrāhmaṇā vatthuvijjātiracchānavijjāya micchājīvena
jīvikaṁ 2- kappenti ime vuccanti bhagini samaṇabrāhmaṇā adhomukhā
bhuñjanti 3-. ye hi keci bhagini samaṇabrāhmaṇā nakkhattavijjātiracchānavijjāya
micchājīvena jīvikaṁ kappenti ime vuccanti bhagini
samaṇabrāhmaṇā ubbhamukhā bhuñjanti. ye hi keci bhagini
samaṇabrāhmaṇā dūteyyapahiṇagamanānuyogā 4- micchājīvena jīvikaṁ kappenti
ime vuccanti bhagini samaṇabrāhmaṇā disāmukhā bhuñjanti. ye
hi (pts. s iii, 240) keci bhagini samaṇabrāhmaṇā aṅgavijjātiracchānavijjāya

footnote: 1 po. kathañcarasi. 2 po. jīvitaṁ. 3 ma. yu. bhuñjantīti. 4 ma. ..ṇuyogāya.

page number: 297

micchājīvena jīvikaṁ kappenti ime vuccanti bhagini samaṇabrāhmaṇā
vidisāmukhā bhuñjanti. so khvāhaṁ bhagini na vatthuvijjātiracchānavijjāya
micchājīvena jīvikaṁ kappemi na nakkhattavijjātiracchānavijjāya
micchājīvena jīvikaṁ kappemi na dūteyyapahiṇagamanānuyogā micchājīvena
jīvikaṁ kappemi na aṅgavijjātiracchānavijjāya micchājīvena jīvikaṁ
kappemi dhammena bhikkhaṁ pariyesāmi dhammena bhikkhaṁ pariyesitvā
bhuñjāmīti. atha kho sūcimukhī paribbājikā rājagahe rathiyāya rathiyaṁ
siṅghāṭakena siṅghāṭakaṁ upasaṅkamitvā evamārocesi dhammikaṁ samaṇā
sakyaputtiyā āhāraṁ āhārenti anavajjaṁ samaṇā sakyaputtiyā
āhāraṁ āhārenti detha samaṇānaṁ sakyaputtiyānaṁ piṇḍanti.
sārīputtasaṁyuttaṁ.
tassuddānaṁ
vivekaṁ avitakkaṁ 1- ca pīti upekkhācatutthakaṁ
ākāsañceva viññāṇaṁ ākiñcanevasaññinā 2-
nirodho 3- navamo vutto dasamaṁ sūcimukhi cāti.
----------

footnote: 1 ma. vivekajaṁ avitakkaṁ. 2 yu. ākiñcaññeva. ma. ākiñcamevasaññinā.
footnote: 3 po. nirodhaṁ. (pts. s iii, 241) yu. nirodhenagahe vutto.

page number: 298

nāgasaṁyuttaṁ

[518] sāvatthī. tatra kho. catasso imā bhikkhave
nāgayoniyo. katamā catasso. aṇḍajā nāgā jalābujā 1- nāgā
saṁsedajā nāgā upapātikā 2- nāgā. imā kho bhikkhave catasso
nāgayoniyoti.

[519] sāvatthī. catasso imā bhikkhave nāgayoniyo.
katamā catasso. aṇḍajā nāgā jalābujā nāgā saṁsedajā
nāgā upapātikā nāgā. tatra bhikkhave aṇḍajehi nāgehi
jalābujā ca saṁsedajā ca upapātikā ca nāgā paṇītatarā.
tatra bhikkhave aṇḍajehi ca jalābujehi ca nāgehi saṁsedajā ca
upapātikā ca nāgā paṇītatarā. tatra bhikkhave aṇḍajehi ca
jalābujehi ca saṁsedajehi ca nāgehi upapātikā nāgā paṇītatarā.
imā kho bhikkhave catasso nāgayoniyoti.

[520] ekaṁ samayaṁ bhagavā sāvatthiyaṁ viharati jetavane
anāthapiṇḍikassa ārāme. atha kho aññataro bhikkhu yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho so bhikkhu bhagavantaṁ etadavoca ko nu
kho bhante hetu ko paccayo yena midhekacce aṇḍajā nāgā
uposathaṁ upavasanti vossaṭṭhakāyā 3- ca bhavantīti. idha bhikkhu

footnote: 1 po. jalambujā. 2 ma. yu. opapātikā. 3 yu. ossaṭṭhakāyā.

page number: 299

ekaccānaṁ aṇḍajānaṁ nāgānaṁ evaṁ hoti mayaṁ kho pubbe kāyena
dvayakārino ahumha vācāya dvayakārino manasā dvayakārino te
mayaṁ (pts. s iii, 242) kāyena dvayakārino vācāya dvayakārino manasā dvayakārino
kāyassa bhedā paraṁ maraṇā aṇḍajānaṁ nāgānaṁ sahabyataṁ upapannā
sacajja mayaṁ kāyena sucaritaṁ careyyāma 1- vācāya sucaritaṁ careyyāma
manasā sucaritaṁ careyyāma evaṁ mayaṁ 

[2]- kāyassa bhedā paraṁ maraṇā
sugatiṁ saggaṁ lokaṁ upapajjeyyāma handa mayaṁ etarahi kāyena
sucaritaṁ carāma vācāya sucaritaṁ carāma manasā sucaritaṁ carāmāti.
ayaṁ kho bhikkhu hetu ayaṁ paccayo yena midhekacce aṇḍajā
nāgā uposathaṁ upavasanti vossaṭṭhakāyā ca bhavantīti.

[521] sāvatthī. atha kho aññataro bhikkhu yena bhagavā
.pe. ekamantaṁ nisinno kho so bhikkhu bhagavantaṁ etadavoca
ko nu kho bhante hetu ko paccayo yena midhekacce jalābujā
nāgā uposathaṁ upavasanti vossaṭṭhakāyā ca bhavantīti. (sabbaṁ
vitthāretabbaṁ). ayaṁ kho bhikkhu hetu ayaṁ paccayo yena
midhekacce jalābujā nāgā uposathaṁ upavasanti vossaṭṭhakāyā ca
bhavantīti.

[522] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yena midhekacce
saṁsedajā nāgā uposathaṁ upavasanti vossaṭṭhakāyā ca bhavantīti.

footnote: 1 po. sabbavāresu carāmāti dissati. 2 po. khosaddo dissati.

page number: 300

(sabbaṁ vitthāretabbaṁ). ayaṁ kho bhikkhu hetu ayaṁ paccayo
yena midhekacce saṁsedajā nāgā uposathaṁ upavasanti vossaṭṭhakāyā
ca bhavantīti.

[523] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yena midhekacce
upapātikā nāgā uposathaṁ upavasanti vossaṭṭhakāyā ca bhavantīti.
idha bhikkhu ekaccānaṁ upapātikānaṁ nāgānaṁ evaṁ hoti mayaṁ kho
pubbe kāyena dvayakārino ahumha vācāya dvayakārino manasā
dvayakārino te mayaṁ kāyena dvayakārino vācāya dvayakārino
manasā dvayakārino kāyassa bhedā paraṁ maraṇā upapātikānaṁ
nāgānaṁ sahabyataṁ upapannā sacajja mayaṁ kāyena sucaritaṁ careyyāma
vācāya sucaritaṁ careyyāma manasā sucaritaṁ careyyāma evaṁ mayaṁ
kāyassa bhedā paraṁ maraṇā sugatiṁ saggaṁ lokaṁ upapajjeyyāma
handa mayaṁ etarahi kāyena sucaritaṁ carāma vācāya sucaritaṁ carāma
manasā sucaritaṁ carāmāti. ayaṁ kho bhikkhu hetu ayaṁ paccayo
yena midhekacce upapātikā nāgā uposathaṁ upavasanti vossaṭṭhakāyā
ca bhavantīti.

[524] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yena midhekacco
kāyassa bhedā paraṁ maraṇā aṇḍajānaṁ nāgānaṁ sahabyataṁ

page number: 301

upapajjatīti. idha bhikkhu ekacco kāyena dvayakārī hoti vācāya
dvayakārī manasā dvayakārī tassa sutaṁ hoti aṇḍajā nāgā
dīghāyukā vaṇṇavanto sukhabahulāti. tassa evaṁ hoti aho
vatāhaṁ kāyassa (pts. s iii, 244) bhedā paraṁ maraṇā aṇḍajānaṁ nāgānaṁ sahabyataṁ
upapajjeyyanti. so kāyassa bhedā paraṁ maraṇā aṇḍajānaṁ
nāgānaṁ sahabyataṁ upapajjati. ayaṁ kho bhikkhu hetu ayaṁ paccayo
yena midhekacco kāyassa bhedā paraṁ maraṇā aṇḍajānaṁ nāgānaṁ
sahabyataṁ upapajjatīti.

[525] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yena midhekacco
kāyassa bhedā paraṁ maraṇā jalābujānaṁ nāgānaṁ sahabyataṁ
upapajjatīti .pe. ayaṁ kho bhikkhu hetu ayaṁ paccayo yena midhekacco
kāyassa bhedā paraṁ maraṇā jalābujānaṁ nāgānaṁ sahabyataṁ upapajjatīti.

[526] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yena midhekacco
kāyassa bhedā paraṁ maraṇā saṁsedajānaṁ nāgānaṁ sahabyataṁ upapajjatīti
.pe. ayaṁ kho bhikkhu hetu ayaṁ paccayo yena midhekacco
kāyassa bhedā paraṁ maraṇā saṁsedajānaṁ nāgānaṁ sahabyataṁ upapajjatīti.

[527] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yena midhekacco

page number: 302

kāyassa bhedā paraṁ maraṇā upapātikānaṁ nāgānaṁ sahabyataṁ
upapajjatīti. idha bhikkhu ekacco kāyena dvayakārī hoti vācāya
dvayakārī manasā dvayakārī tassa sutaṁ hoti upapātikā nāgā
dīghāyukā vaṇṇavanto sukhabahulāti. tassa evaṁ hoti aho
vatāhaṁ kāyassa bhedā paraṁ maraṇā upapātikānaṁ nāgānaṁ sahabyataṁ
upapajjeyyanti. so kāyassa bhedā paraṁ maraṇā upapātikānaṁ
nāgānaṁ sahabyataṁ upapajjati. ayaṁ kho bhikkhu hetu ayaṁ paccayo
yena midhekacco kāyassa bhedā paraṁ maraṇā upapātikānaṁ nāgānaṁ
sahabyataṁ upapajjatīti.

[528] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yena midhekacco
kāyassa bhedā paraṁ maraṇā aṇḍajānaṁ nāgānaṁ sahabyataṁ
upapajjatīti. idha bhikkhu ekacco kāyena dvayakārī hoti vācāya
dvayakārī manasā dvayakārī tassa sutaṁ hoti aṇḍajā nāgā
dīghāyukā vaṇṇavanto sukhabahulāti. tassa evaṁ hoti aho
vatāhaṁ kāyassa bhedā paraṁ maraṇā aṇḍajānaṁ nāgānaṁ sahabyataṁ
upapajjeyyanti. so annaṁ deti pānaṁ deti vatthaṁ deti yānaṁ
deti mālaṁ deti gandhaṁ deti vilepanaṁ deti seyyaṁ deti āvasathaṁ
deti padīpeyyaṁ deti. so kāyassa bhedā paraṁ maraṇā aṇḍajānaṁ
nāgānaṁ sahabyataṁ upapajjati. ayaṁ kho bhikkhu hetu ayaṁ paccayo

page number: 303

yena midhekacco kāyassa bhedā paraṁ maraṇā aṇḍajānaṁ nāgānaṁ
sahabyataṁ upapajjatīti.

[529] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yena midhekacco
kāyassa bhedā paraṁ maraṇā jalābujānaṁ nāgānaṁ .pe. saṁsedajānaṁ
nāgānaṁ. upapātikānaṁ nāgānaṁ sahabyataṁ upapajjatīti. idha bhikkhu
ekacco kāyena dvayakārī hoti vācāya dvayakārī manasā dvayakārī
tassa sutaṁ hoti upapātikā nāgā dīghāyukā vaṇṇavanto
sukhabahulāti. tassa evaṁ hoti aho vatāhaṁ kāyassa bhedā paraṁ
maraṇā upapātikānaṁ nāgānaṁ sahabyataṁ upapajjeyyanti. so
annaṁ deti pānaṁ deti vatthaṁ deti yānaṁ deti mālaṁ deti
gandhaṁ deti vilepanaṁ deti seyyaṁ deti āvasathaṁ deti padīpeyyaṁ
deti. so kāyassa bhedā paraṁ maraṇā upapātikānaṁ nāgānaṁ
sahabyataṁ upapajjati. ayaṁ kho bhikkhu hetu ayaṁ paccayo yena
midhekacco kāyassa bhedā paraṁ maraṇā upapātikānaṁ nāgānaṁ
sahabyataṁ upapajjatīti. (iminā peyyālena saha dasa suttantā
vitthārā catūsu yonīsu cattāḷīsaṁ veyyākaraṇā kātabbā dasa
suttantā honti paṇṇāsaṁ suttantā honti).
nāgasaṁyuttaṁ.

page number: 304

tassuddānaṁ
suddhakañca 1- paṇītataraṁ caturo ca uposathā
tassa sutaṁ caturo ca dānūpakārā 2- caturo
nāgehi (pts. s iii, 247) suppakāsitāti.
---------

footnote: 1 yu. suddhikaṁ. 2 ma. dānupakārā ca sāvatthiyaṁ.

page number: 305

supaṇṇasaṁyuttaṁ

[530] sāvatthī. tatra kho. catasso imā bhikkhave
supaṇṇayoniyo. katamā catasso. aṇḍajā supaṇṇā jalābujā
supaṇṇā saṁsedajā supaṇṇā upapātikā supaṇṇā. imā kho
bhikkhave catasso supaṇṇayoniyoti.

[531] sāvatthī. catasso imā bhikkhave supaṇṇayoniyo.
katamā catasso. aṇḍajā supaṇṇā jalābujā supaṇṇā saṁsedajā
supaṇṇā upapātikā supaṇṇā. tatra bhikkhave aṇḍajā supaṇṇā
aṇḍaje nāge haranti na jalābuje na saṁsedaje na upapātike.
tatra bhikkhave jalābujā supaṇṇā aṇḍaje ca jalābuje ca nāge
haranti na saṁsedaje na upapātike. tatra bhikkhave saṁsedajā
supaṇṇā aṇḍaje ca jalābuje ca saṁsedaje ca nāge haranti na
upapātike. tatra bhikkhave upapātikā supaṇṇā aṇḍaje ca
jalābuje ca saṁsedaje ca upapātike ca nāge haranti. imā kho
bhikkhave catasso supaṇṇayoniyoti.

[532] sāvatthī. aññataro bhikkhu yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho so bhikkhu bhagavantaṁ etadavoca ko nu kho bhante
hetu ko paccayo yena midhekacco kāyassa bhedā paraṁ maraṇā

page number: 306

aṇḍajānaṁ supaṇṇānaṁ sahabyataṁ upapajjatīti. idha bhikkhu ekacco(pts. s iii, 248) 
kāyena dvayakārī hoti vācāya dvayakārī manasā dvayakārī tassa
sutaṁ hoti aṇḍajā supaṇṇā dīghāyukā vaṇṇavanto
sukhabahulāti. tassa evaṁ hoti aho vatāhaṁ kāyassa bhedā paraṁ
maraṇā aṇḍajānaṁ supaṇṇānaṁ sahabyataṁ upapajjeyyanti. so
kāyassa bhedā paraṁ maraṇā aṇḍajānaṁ supaṇṇānaṁ sahabyataṁ upapajjati.
ayaṁ kho bhikkhu hetu ayaṁ paccayo yena midhekacco kāyassa
bhedā paraṁ maraṇā aṇḍajānaṁ supaṇṇānaṁ sahabyataṁ upapajjatīti.

[533] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yena midhekacco
kāyassa bhedā paraṁ maraṇā jalābujānaṁ supaṇṇānaṁ .pe. saṁsedajānaṁ
supaṇṇānaṁ. upapātikānaṁ supaṇṇānaṁ sahabyataṁ upapajjatīti.
idha bhikkhu ekacco kāyena dvayakārī hoti vācāya dvayakārī manasā
dvayakārī tassa sutaṁ hoti upapātikā supaṇṇā dīghāyukā
vaṇṇavanto sukhabahulāti. tassa evaṁ hoti aho vatāhaṁ
kāyassa bhedā paraṁ maraṇā upapātikānaṁ supaṇṇānaṁ sahabyataṁ
upapajjeyyanti. so kāyassa bhedā paraṁ maraṇā upapātikānaṁ
supaṇṇānaṁ sahabyataṁ upapajjati. ayaṁ kho bhikkhu hetu ayaṁ
paccayo yena midhekacco kāyassa bhedā paraṁ maraṇā upapātikānaṁ
supaṇṇānaṁ sahabyataṁ upapajjatīti.

page number: 307

[534] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yena midhekacco
kāyassa bhedā paraṁ maraṇā aṇḍajānaṁ supaṇṇānaṁ sahabyataṁ
upapajjatīti. idha bhikkhu ekacco kāyena dvayakārī hoti vācāya
dvayakārī manasā dvayakārī tassa sutaṁ hoti aṇḍajā supaṇṇā
dīghāyukā vaṇṇavanto sukhabahulāti. tassa evaṁ hoti aho(pts. s iii, 249) 
vatāhaṁ kāyassa bhedā paraṁ maraṇā aṇḍajānaṁ supaṇṇānaṁ sahabyataṁ
upapajjeyyanti. so annaṁ deti pānaṁ deti vatthaṁ deti yānaṁ
deti mālaṁ deti gandhaṁ deti vilepanaṁ deti seyyaṁ deti āvasathaṁ
deti padīpeyyaṁ deti. so kāyassa bhedā paraṁ maraṇā aṇḍajānaṁ
supaṇṇānaṁ sahabyataṁ upapajjati. ayaṁ kho bhikkhu hetu ayaṁ
paccayo yena midhekacco kāyassa bhedā paraṁ maraṇā aṇḍajānaṁ
supaṇṇānaṁ sahabyataṁ upapajjati.

[535] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yena midhekacco
kāyassa bhedā paraṁ maraṇā jalābujānaṁ supaṇṇānaṁ .pe. saṁsedajānaṁ
supaṇṇānaṁ. upapātikānaṁ supaṇṇānaṁ sahabyataṁ upapajjatīti.
idha bhikkhu ekacco kāyena dvayakārī hoti vācāya dvayakārī manasā
dvayakārī tassa sutaṁ hoti upapātikā supaṇṇā dīghāyukā
vaṇṇavanto sukhabahulāti. tassa evaṁ hoti aho vatāhaṁ kāyassa

page number: 308

bhedā paraṁ maraṇā upapātikānaṁ supaṇṇānaṁ sahabyataṁ upapajjeyyanti.
so annaṁ deti pānaṁ deti vatthaṁ deti yānaṁ deti mālaṁ deti
gandhaṁ deti vilepanaṁ deti seyyaṁ deti āvasathaṁ deti padīpeyyaṁ
deti. so kāyassa bhedā paraṁ maraṇā upapātikānaṁ supaṇṇānaṁ
sahabyataṁ upapajjati. ayaṁ kho bhikkhu hetu ayaṁ paccayo yena
midhekacco kāyassa bhedā paraṁ maraṇā upapātikānaṁ supaṇṇānaṁ
sahabyataṁ upapajjatīti. (evaṁ 1- piṇḍikena chacattāḷīsaṁ suttantā
honti).
supaṇṇasaṁyuttaṁ niṭṭhitaṁ.
tassuddānaṁ
suddhakaṁ harati 2- ceva dvayakārī caturopi 3- ca
dānūpakārā cattāro 4- supaṇṇehi 5- suppakāsitāti.
----------

footnote: 1 yu. piṇḍakena cha cattāḷīsa. 2 po. viharanti. yu. haranti. 3 yu. caturo ca.
footnote: 4 yu. dānupakāra ca cattāro. 5 ma. supaṇṇe. yu. supaṇṇā.

page number: 309

gandhabbakāyasaṁyuttaṁ

[536] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme .pe. bhagavā etadavoca gandhabbakāyike 

[1]-
deve vo bhikkhave desissāmi taṁ suṇātha .pe. katame ca bhikkhave
gandhabbakāyikā devā. santi bhikkhave mūlagandhe adhivatthā devā
santi bhikkhave sāragandhe adhivatthā devā santi bhikkhave pheggugandhe
adhivatthā devā santi bhikkhave tacagandhe adhivatthā devā
santi bhikkhave papaṭikagandhe adhivatthā devā santi bhikkhave
pattagandhe adhivatthā devā santi bhikkhave pupphagandhe adhivatthā
devā santi bhikkhave phalagandhe adhivatthā devā santi bhikkhave
rasagandhe adhivatthā devā santi bhikkhave gandhagandhe adhivatthā
devā. ime vuccanti bhikkhave gandhabbakāyikā devāti.

[537] sāvatthī. atha kho aññataro bhikkhu yena bhagavā .pe.
ekamantaṁ nisinno kho so bhikkhu bhagavantaṁ etadavoca ko nu kho
bhante hetu ko paccayo yena midhekacco kāyassa bhedā paraṁ
maraṇā gandhabbakāyikānaṁ devānaṁ sahabyataṁ upapajjatīti. idha bhikkhu
ekacco kāyena sucaritaṁ carati vācāya sucaritaṁ carati manasā sucaritaṁ
carati tassa sutaṁ hoti gandhabbakāyikā devā dīghāyukā
vaṇṇavanto sukhabahulāti. tassa evaṁ hoti aho vatāhaṁ kāyassa

footnote: 1 yu. voti dissati. ma. (pts. s iii, 251) kho.

page number: 310

bhedā paraṁ maraṇā gandhabbakāyikānaṁ devānaṁ sahabyataṁ upapajjeyyanti.
so kāyassa bhedā paraṁ maraṇā gandhabbakāyikānaṁ devānaṁ sahabyataṁ
upapajjati. ayaṁ kho bhikkhu hetu ayaṁ paccayo yena midhekacco
kāyassa bhedā paraṁ maraṇā gandhabbakāyikānaṁ devānaṁ sahabyataṁ
upapajjatīti.

[538] sāvatthī. atha kho aññataro bhikkhu yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho so bhikkhu bhagavantaṁ etadavoca ko nu
kho bhante hetu ko paccayo yena midhekacco kāyassa bhedā
paraṁ maraṇā mūlagandhe adhivatthānaṁ devānaṁ sahabyataṁ upapajjatīti.
idha bhikkhu ekacco kāyena sucaritaṁ carati vācāya sucaritaṁ carati
manasā sucaritaṁ carati tassa sutaṁ hoti mūlagandhe adhivatthā devā
dīghāyukā vaṇṇavanto sukhabahulāti. tassa evaṁ hoti aho
vatāhaṁ kāyassa bhedā paraṁ maraṇā mūlagandhe adhivatthānaṁ devānaṁ
sahabyataṁ upapajjeyyanti. so dātā hoti mūlagandhānaṁ. so
kāyassa bhedā paraṁ maraṇā mūlagandhe adhivatthānaṁ devānaṁ sahabyataṁ
upapajjati. ayaṁ kho bhikkhu hetu ayaṁ paccayo yena midhekacco
kāyassa bhedā paraṁ maraṇā mūlagandhe adhivatthānaṁ devānaṁ sahabyataṁ
upapajjatīti.

[539] sāvatthī. ekamantaṁ nisinno kho so bhikkhu bhagavantaṁ

page number: 311

etadavoca ko nu kho bhante hetu ko paccayo yena midhekacco
kāyassa bhedā paraṁ maraṇā sāragandhe adhivatthānaṁ devānaṁ .pe.
pheggugandhe adhivatthānaṁ devānaṁ. tacagandhe adhivatthānaṁ devānaṁ.
papaṭikagandhe adhivatthānaṁ devānaṁ. pattagandhe adhivatthānaṁ devānaṁ.
pupphagandhe adhivatthānaṁ devānaṁ. phalagandhe adhivatthānaṁ devānaṁ.
rasagandhe adhivatthānaṁ devānaṁ. gandhagandhe adhivatthānaṁ devānaṁ
sahabyataṁ upapajjatīti. idha bhikkhu ekacco kāyena sucaritaṁ carati
vācāya sucaritaṁ carati manasā sucaritaṁ carati tassa sutaṁ hoti
sāragandhe adhivatthā devā (pts. s iii, 252) dīghāyukā vaṇṇavanto sukhabahulāti.
tassa evaṁ hoti aho vatāhaṁ kāyassa bhedā paraṁ maraṇā
sāragandhe adhivatthānaṁ devānaṁ. pheggugandhe adhivatthānaṁ devānaṁ.
tacagandhe adhivatthānaṁ devānaṁ. papaṭikagandhe adhivatthānaṁ devānaṁ.
pattagandhe adhivatthānaṁ devānaṁ. pupphagandhe adhivatthānaṁ devānaṁ.
phalagandhe adhivatthānaṁ devānaṁ. rasagandhe adhivatthānaṁ devānaṁ.
gandhagandhe adhivatthānaṁ devānaṁ sahabyataṁ upapajjeyyanti. so
dātā hoti sāragandhānaṁ. so dātā hoti pheggugandhānaṁ. so
dātā hoti tacagandhānaṁ. so dātā hoti papaṭikagandhānaṁ. so
dātā hoti pattagandhānaṁ. so dātā hoti pupphagandhānaṁ. so
dātā hoti phalagandhānaṁ. so dātā hoti rasagandhānaṁ. so
dātā hoti gandhagandhānaṁ. so kāyassa bhedā paraṁ maraṇā

page number: 312

gandhagandhe adhivatthānaṁ devānaṁ sahabyataṁ upapajjati. ayaṁ kho
bhikkhu hetu ayaṁ paccayo yena midhekacco kāyassa bhedā paraṁ
maraṇā gandhagandhe adhivatthānaṁ devānaṁ sahabyataṁ upapajjatīti.

[540] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yena midhekacco
kāyassa bhedā paraṁ maraṇā mūlagandhe adhivatthānaṁ devānaṁ sahabyataṁ
upapajjatīti. idha bhikkhu ekacco kāyena sucaritaṁ carati vācāya
sucaritaṁ carati manasā sucaritaṁ carati tassa sutaṁ hoti mūlagandhe
adhivatthā (pts. s iii, 253) devā dīghāyukā vaṇṇavanto sukhabahulāti. tassa evaṁ
hoti aho vatāhaṁ kāyassa bhedā paraṁ maraṇā mūlagandhe
adhivatthānaṁ devānaṁ sahabyataṁ upapajjeyyanti. so annaṁ deti pānaṁ
deti vatthaṁ deti yānaṁ deti mālaṁ deti gandhaṁ deti vilepanaṁ deti
seyyaṁ deti āvasathaṁ deti padīpeyyaṁ deti. so kāyassa bhedā
paraṁ maraṇā mūlagandhe adhivatthānaṁ devānaṁ sahabyataṁ upapajjati.
ayaṁ kho bhikkhu hetu ayaṁ paccayo yena midhekacco kāyassa bhedā
paraṁ maraṇā mūlagandhe adhivatthānaṁ devānaṁ sahabyataṁ upapajjatīti.

[541] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yena
midhekacco kāyassa bhedā paraṁ maraṇā sāragandhe adhivatthānaṁ devānaṁ
.pe. pheggugandhe adhivatthānaṁ devānaṁ. tacagandhe adhivatthānaṁ

page number: 313

devānaṁ. papaṭikagandhe adhivatthānaṁ devānaṁ. pattagandhe
adhivatthānaṁ devānaṁ. pupphagandhe adhivatthānaṁ devānaṁ. phalagandhe
adhivatthānaṁ devānaṁ. rasagandhe adhivatthānaṁ devānaṁ. gandhagandhe
adhivatthānaṁ devānaṁ sahabyataṁ upapajjatīti. idha bhikkhu ekacco
kāyena sucaritaṁ carati vācāya sucaritaṁ carati manasā sucaritaṁ carati
tassa sutaṁ hoti gandhagandhe adhivatthā devā dīghāyukā vaṇṇavanto
sukhabahulāti. tassa evaṁ hoti aho vatāhaṁ kāyassa
bhedā paraṁ maraṇā gandhagandhe adhivatthānaṁ devānaṁ sahabyataṁ
upapajjeyyanti. so annaṁ deti pānaṁ deti vatthaṁ deti yānaṁ
deti mālaṁ deti gandhaṁ deti vilepanaṁ deti seyyaṁ deti āvasathaṁ
deti padīpeyyaṁ deti. so kāyassa bhedā paraṁ maraṇā gandhagandhe
adhivatthānaṁ devānaṁ sahabyataṁ upapajjati. ayaṁ kho bhikkhu hetu
ayaṁ paccayo yena midhekacco kāyassa bhedā paraṁ maraṇā gandhagandhe
adhivatthānaṁ devānaṁ sahabyataṁ upapajjatīti. (evaṁ ekapiṇḍikena
ekasatañca (pts. s iii, 254) dvādasa ca suttantā bhavanti).
gandhabbakāyasaṁyuttaṁ niṭṭhitaṁ.
tassuddānaṁ
suddhakaṁ ca sucaritaṁ 1- dātā hi apare tayo 2-
dānūpakārā dasadhā 3- gandhabbā suppakāsitāti.
------------

footnote: 1 po. suddhakaṁ ca sucaritaṁ ca. 2 ma. yu. dasa.. 3 ma. satamā.

page number: 314

valāhakasaṁyuttaṁ

[542] sāvatthī. valāhakakāyike deve vo bhikkhave desissāmi 1-
taṁ suṇātha .pe. katame ca bhikkhave valāhakakāyikā devā. santi
bhikkhave sītavalāhakā devā santi bhikkhave uṇhavalāhakā devā
santi bhikkhave abbhavalāhakā devā santi bhikkhave vātavalāhakā
devā santi bhikkhave vassavalāhakā devā. ime vuccanti
bhikkhave valāhakakāyikā devāti.

[543] sāvatthī. atha kho aññataro bhikkhu yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho so bhikkhu bhagavantaṁ etadavoca ko nu
kho bhante hetu ko paccayo yena midhekacco kāyassa bhedā
paraṁ maraṇā valāhakakāyikānaṁ devānaṁ sahabyataṁ upapajjatīti. idha
bhikkhu ekacco kāyena sucaritaṁ carati vācāya sucaritaṁ carati manasā
sucaritaṁ carati tassa sutaṁ hoti valāhakakāyikā devā dīghāyukā
vaṇṇavanto sukhabahulāti. tassa evaṁ hoti aho vatāhaṁ
kāyassa bhedā paraṁ maraṇā valāhakakāyikānaṁ devānaṁ sahabyataṁ(pts. s iii, 255) 
upapajjeyyanti. so annaṁ deti pānaṁ deti vatthaṁ deti yānaṁ
deti mālaṁ deti gandhaṁ deti vilepanaṁ deti seyyaṁ deti āvasathaṁ
deti padīpeyyaṁ deti. so kāyassa bhedā paraṁ maraṇā valāhakakāyikānaṁ

footnote: 1 ma. vo bhikkhave deve desessāmi.

page number: 315

devānaṁ sahabyataṁ upapajjati. ayaṁ kho bhikkhu hetu ayaṁ
paccayo yena midhekacco kāyassa bhedā paraṁ maraṇā valāhakakāyikānaṁ
devānaṁ sahabyataṁ upapajjatīti.

[544] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yena midhekacco
kāyassa bhedā paraṁ maraṇā sītavalāhakānaṁ devānaṁ sahabyataṁ
upapajjatīti. idha bhikkhu ekacco kāyena sucaritaṁ carati vācāya
sucaritaṁ carati manasā sucaritaṁ carati tassa sutaṁ hoti sītavalāhakā
devā dīghāyukā vaṇṇavanto sukhabahulāti. tassa evaṁ hoti aho
vatāhaṁ kāyassa bhedā paraṁ maraṇā sītavalāhakānaṁ devānaṁ sahabyataṁ
upapajjeyyanti. so annaṁ deti pānaṁ deti vatthaṁ deti yānaṁ
deti mālaṁ deti gandhaṁ deti vilepanaṁ deti seyyaṁ deti āvasathaṁ
deti padīpeyyaṁ deti. so kāyassa bhedā paraṁ maraṇā sītavalāhakānaṁ
devānaṁ sahabyataṁ upapajjati. ayaṁ kho bhikkhu hetu ayaṁ paccayo
yena midhekacco kāyassa bhedā paraṁ maraṇā sītavalāhakānaṁ devānaṁ
sahabyataṁ upapajjatīti.

[545] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yena midhekacco
kāyassa bhedā paraṁ maraṇā uṇhavalāhakānaṁ devānaṁ sahabyataṁ
upapajjatīti.

page number: 316

[546] abbhavalāhakānaṁ devānaṁ sahabyataṁ upapajjatīti.

[547] vātavalāhakānaṁ devānaṁ sahabyataṁ upapajjatīti.

[548] vassavalāhakānaṁ devānaṁ sahabyataṁ upapajjatīti. idha
bhikkhu ekacco kāyena sucaritaṁ carati vācāya sucaritaṁ carati manasā
sucaritaṁ carati tassa sutaṁ hoti vassavalāhakā devā dīghāyukā
vaṇṇavanto (pts. s iii, 256) sukhabahulāti. tassa evaṁ hoti aho vatāhaṁ kāyassa
bhedā paraṁ maraṇā vassavalāhakānaṁ devānaṁ sahabyataṁ upapajjeyyanti.
so annaṁ deti pānaṁ deti vatthaṁ deti yānaṁ deti mālaṁ deti
gandhaṁ deti vilepanaṁ deti seyyaṁ deti āvasathaṁ deti padīpeyyaṁ
deti. so kāyassa bhedā paraṁ maraṇā vassavalāhakānaṁ devānaṁ
sahabyataṁ upapajjati. ayaṁ kho bhikkhu hetu ayaṁ paccayo yena
midhekacco kāyassa bhedā paraṁ maraṇā vassavalāhakānaṁ devānaṁ
sahabyataṁ upapajjatīti.

[549] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yenekadā
sītaṁ hotīti. santi bhikkhu sītavalāhakā nāma devā tesaṁ yadā
evaṁ hoti yannūna mayaṁ sakāya ratiyā rameyyāmāti 1- tesantaṁ
cetopaṇidhimanvāya sītaṁ hoti. ayaṁ kho bhikkhu hetu ayaṁ paccayo
yenekadā sītaṁ hotīti.

footnote: 1 ma. sabbasuttesu vaseyyāmāti pāṭho dissati.

page number: 317

[550] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yenekadā
uṇhaṁ hotīti. santi bhikkhu uṇhavalāhakā nāma devā tesaṁ
yadā evaṁ hoti yannūna mayaṁ sakāya ratiyā rameyyāmāti tesantaṁ
cetopaṇidhimanvāya uṇhaṁ hoti. ayaṁ kho bhikkhu hetu ayaṁ paccayo
yenekadā uṇhaṁ hotīti.

[551] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yenekadā
abbhaṁ hotīti. santi bhikkhu abbhavalāhakā nāma devā tesaṁ
yadā evaṁ hoti yannūna mayaṁ sakāya ratiyā rameyyāmāti tesantaṁ
cetopaṇidhimanvāya abbhaṁ hoti. ayaṁ kho bhikkhu hetu ayaṁ paccayo
yenekadā abbhaṁ hotīti.

[552] sāvatthī. ekamantaṁ nisinno kho so bhikkhu bhagavantaṁ
etadavoca ko nu kho bhante hetu ko paccayo yenekadā
vāto hotīti. santi bhikkhu vātavalāhakā nāma devā tesaṁ
yadā evaṁ hoti yannūna mayaṁ sakāya ratiyā rameyyāmāti tesantaṁ
cetopaṇidhimanvāya vāto hoti. ayaṁ kho bhikkhu hetu ayaṁ paccayo
yenekadā vāto hotīti.

[553] sāvatthī. ekamantaṁ nisinno kho so bhikkhu bhagavantaṁ

page number: 318

etadavoca ko nu kho bhante hetu ko paccayo yenekadā
devo vassatīti. santi bhikkhu vassavalāhakā nāma devā tesaṁ
yadā evaṁ hoti yannūna mayaṁ sakāya ratiyā rameyyāmāti tesantaṁ
cetopaṇidhimanvāya devo vassati. ayaṁ kho bhikkhu hetu ayaṁ paccayo
yenekadā devo vassatīti.
valāhakasaṁyuttaṁ niṭṭhitaṁ.
tassuddānaṁ
desanā sucaritā pañca (pts. s iii, 258) dānūpakārapañcamaṁ
sītaṁ uṇhañca abbhañca vātavassavalāhakāti.
------------

page number: 319

vacchagottasaṁyuttaṁ

[554] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. atha kho vacchagotto paribbājako yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ nisīdi. ekamantaṁ nisinno
kho vacchagotto paribbājako bhagavantaṁ etadavoca ko nu kho
bho gotama hetu ko paccayo yānīmāni anekavihitāni diṭṭhigatāni
loke uppajjanti sassato lokoti vā asassato lokoti vā
antavā lokoti vā anantavā lokoti vā taṁ jīvaṁ taṁ sarīranti
vā aññaṁ jīvaṁ aññaṁ sarīranti vā hoti tathāgato paraṁ
maraṇāti vā na hoti tathāgato paraṁ maraṇāti vā hoti ca
na ca hoti tathāgato paraṁ maraṇāti vā neva hoti na na
hoti tathāgato paraṁ maraṇāti vāti. rūpe kho vaccha aññāṇā
rūpasamudaye aññāṇā rūpanirodhe aññāṇā rūpanirodhagāminiyā
paṭipadāya aññāṇā evamimāni anekavihitāni diṭṭhigatāni loke
uppajjanti sassato lokoti vā .pe. neva hoti na na
hoti tathāgato paraṁ maraṇāti vāti. ayaṁ kho vaccha hetu ayaṁ
paccayo yānīmāni anekavihitāni diṭṭhigatāni loke uppajjanti
sassato lokoti vā .pe. neva hoti na na hoti tathāgato

page number: 320

paraṁ maraṇāti vāti.

[555] sāvatthī. ekamantaṁ nisinno kho vacchagotto paribbājako
bhagavantaṁ etadavoca ko nu kho bho gotama hetu ko paccayo
yānīmāni anekavihitāni diṭṭhigatāni loke uppajjanti sassato
lokoti vā asassato lokoti vā .pe. neva hoti na na hoti
tathāgato paraṁ maraṇāti vāti. vedanāya kho vaccha aññāṇā
vedanāsamudaye aññāṇā vedanānirodhe aññāṇā vedanānirodhagāminiyā
paṭipadāya aññāṇā evamimāni anekavihitāni diṭṭhigatāni
loke uppajjanti sassato lokoti vā asassato lokoti
vā .pe. neva hoti na na hoti tathāgato paraṁ maraṇāti
vāti. ayaṁ kho vaccha hetu ayaṁ paccayo yānīmāni anekavihitāni
diṭṭhigatāni loke uppajjanti sassato lokoti vā asassato
lokoti vā .pe. neva hoti na na hoti tathāgato paraṁ
maraṇāti vāti.

[556] sāvatthī. ekamantaṁ nisinno kho vacchagotto paribbājako
bhagavantaṁ etadavoca ko nu kho bho gotama hetu ko paccayo
yānīmāni anekavihitāni diṭṭhigatāni loke uppajjanti sassato
lokoti vā asassato lokoti vā .pe. neva hoti na
na hoti tathāgato paraṁ maraṇāti vāti. saññāya kho vaccha
aññāṇā saññāsamudaye aññāṇā saññānirodhe aññāṇā

page number: 321

saññānirodhagāminiyā paṭipadāya aññāṇā evamimāni anekavihitāni
diṭṭhigatāni loke uppajjanti sassato lokoti vā asassato
lokoti vā .pe. neva hoti na na hoti tathāgato paraṁ
maraṇāti vāti. ayaṁ kho vaccha hetu ayaṁ paccayo yānīmāni
anekavihitāni diṭṭhigatāni loke uppajjanti sassato lokoti
vā asassato lokoti vā .pe. neva hoti na na hoti
tathāgato paraṁ maraṇāti vāti.

[557] sāvatthī. ekamantaṁ nisinno kho vacchagotto
paribbājako bhagavantaṁ etadavoca ko nu kho bho gotama hetu ko
paccayo yānīmāni anekavihitāni diṭṭhigatāni loke uppajjanti
sassato lokoti vā asassato lokoti vā .pe. neva
hoti na na hoti tathāgato paraṁ maraṇāti vāti. saṅkhāresu
kho vaccha aññāṇā saṅkhārasamudaye aññāṇā saṅkhāranirodhe
aññāṇā saṅkhāranirodhagāminiyā paṭipadāya aññāṇā evamimāni
anekavihitāni diṭṭhigatāni loke uppajjanti sassato lokoti vā
asassato lokoti vā .pe. neva (pts. s iii, 260) hoti na na hoti tathāgato
paraṁ maraṇāti vāti. ayaṁ kho vaccha hetu ayaṁ paccayo yānīmāni
anekavihitāni diṭṭhigatāni loke uppajjanti sassato lokoti vā
asassato lokoti vā .pe. neva hoti na na hoti tathāgato
paraṁ maraṇāti vāti.

page number: 322

[558] sāvatthī. ekamantaṁ nisinno kho vacchagotto
paribbājako bhagavantaṁ etadavoca ko nu kho bho gotama hetu ko
paccayo yānīmāni anekavihitāni diṭṭhigatāni loke uppajjanti
sassato lokoti vā asassato lokoti vā .pe. neva
hoti na na hoti tathāgato paraṁ maraṇāti vāti. viññāṇe
kho vaccha aññāṇā viññāṇasamudaye aññāṇā viññāṇanirodhe
aññāṇā viññāṇanirodhagāminiyā paṭipadāya aññāṇā evamimāni
anekavihitāni diṭṭhigatāni loke uppajjanti sassato lokoti
vā asassato lokoti vā .pe. neva hoti na na hoti
tathāgato paraṁ maraṇāti vāti. ayaṁ kho vaccha hetu ayaṁ paccayo
yānīmāni anekavihitāni diṭṭhigatāni loke uppajjanti sassato
lokoti vā asassato lokoti vā .pe. neva hoti na na
hoti tathāgato paraṁ maraṇāti vāti.

[559] sāvatthī. ekamantaṁ nisinno kho vacchagotto
paribbājako bhagavantaṁ etadavoca ko nu kho bho gotama hetu ko
paccayo yānīmāni anekavihitāni diṭṭhigatāni loke uppajjanti
sassato (pts. s iii, 261) lokoti vā asassato lokoti vā .pe. neva hoti
na na hoti tathāgato paraṁ maraṇāti vāti. rūpe kho vaccha
adassanā .pe. rūpanirodhagāminiyā paṭipadāya adassanā .pe.

[560] sāvatthī. vedanāya kho vaccha adassanā.

page number: 323

[561] sāvatthī. saññāya kho vaccha adassanā.

[562] sāvatthī. saṅkhāresu kho vaccha adassanā.

[563] sāvatthī. viññāṇe kho vaccha adassanā .pe.
viññāṇanirodhagāminiyā paṭipadāya adassanā.

[564] sāvatthī. rūpe kho anabhisamayā .pe. rūpanirodhagāminiyā
paṭipadāya anabhisamayā .pe.

[565] sāvatthī. vedanāya kho vaccha anabhisamayā .pe.

[566] sāvatthī. saññāya kho vaccha anabhisamayā .pe.

[567] sāvatthī. saṅkhāresu kho vaccha anabhisamayā .pe.

[568] sāvatthī. viññāṇe kho vaccha anabhisamayā .pe.

[569] sāvatthī. ekamantaṁ nisinno kho vacchagotto
paribbājako bhagavantaṁ etadavoca ko nu kho bho gotama hetu ko
paccayo .pe. rūpe kho vaccha ananubodhā .pe. rūpanirodhagāminiyā
paṭipadāya ananubodhā .pe.

[570] sāvatthī. vedanāya kho vaccha .pe.

[571] sāvatthī. saññāya kho vaccha .pe.

[572] sāvatthī. saṅkhāresu kho vaccha .pe.

[573] sāvatthī. viññāṇe kho vaccha ananubodhā .pe.
viññāṇanirodhagāminiyā paṭipadāya ananubodhā .pe.

[574] sāvatthī. ko nu kho bho gotama hetu ko

page number: 324

paccayo .pe. rūpe kho vaccha appaṭivedhā .pe. viññāṇe kho
vaccha appaṭivedhā .pe.

[575] (pts. s iii, 262) sāvatthī. rūpe kho vaccha asallakkhaṇā .pe.
viññāṇe kho vaccha asallakkhaṇā .pe.

[576] sāvatthī. rūpe kho vaccha anupalakkhaṇā .pe.
viññāṇe kho vaccha anupalakkhaṇā .pe.

[577] sāvatthī. rūpe kho vaccha asamapekkhaṇā .pe.
viññāṇe kho vaccha asamapekkhaṇā .pe.

[578] sāvatthī. rūpe kho vaccha appaccavekkhaṇā .pe.
viññāṇe kho vaccha appaccavekkhaṇā .pe.

[579] sāvatthī. rūpe kho vaccha appaccupalakkhaṇā .pe.
viññāṇe kho vaccha appaccupalakkhaṇā .pe.

[580] sāvatthī. atha kho vacchagotto paribbājako yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ nisīdi. ekamantaṁ nisinno
kho vacchagotto paribbājako bhagavantaṁ etadavoca ko nu kho
bho gotama hetu ko paccayo yānīmāni anekavihitāni diṭṭhigatāni
loke uppajjanti sassato lokoti vā asassato
lokoti vā .pe. neva hoti na na hoti tathāgato paraṁ
maraṇāti vāti. rūpe kho vaccha appaccakkhakammā rūpasamudaye

page number: 325

appaccakkhakammā rūpanirodhe appaccakkhakammā rūpanirodhagāminiyā
paṭipadāya appaccakkhakammā .pe.

[581] sāvatthī. vedanāya kho vaccha appaccakkhakammā .pe.
vedanānirodhagāminiyā paṭipadāya appaccakkhakammā .pe.(pts. s iii, 263) 

[582] sāvatthī. saññāya kho vaccha appaccakkhakammā .pe.
saññānirodhagāminiyā paṭipadāya appaccakkhakammā .pe.

[583] sāvatthī. saṅkhāresu kho vaccha appaccakkhakammā .pe.
saṅkhāranirodhagāminiyā paṭipadāya appaccakkhakammā .pe.

[584] sāvatthī. viññāṇe kho vaccha appaccakkhakammā
viññāṇasamudaye appaccakkhakammā viññāṇanirodhe appaccakkhakammā
viññāṇanirodhagāminiyā paṭipadāya appaccakkhakammā
evamimāni anekavihitāni diṭṭhigatāni loke uppajjanti sassato
lokoti vā .pe. neva hoti na na hoti tathāgato paraṁ maraṇāti
vāti. ayaṁ kho vaccha hetu ayaṁ paccayo yānīmāni anekavihitāni
diṭṭhigatāni loke uppajjanti sassato lokoti vā asassato
lokoti vā antavā lokoti vā anantavā lokoti vā
taṁ jīvaṁ taṁ sarīranti vā aññaṁ jīvaṁ aññaṁ sarīranti vā hoti
tathāgato paraṁ maraṇāti vā na hoti tathāgato paraṁ maraṇāti vā
hoti ca na ca hoti tathāgato paraṁ maraṇāti vā neva hoti na
na hoti tathāgato paraṁ maraṇāti vāti. ayaṁ kho vaccha hetu ayaṁ

page number: 326

paccayo yānīmāni anekavihitāni diṭṭhigatāni loke uppajjanti
sassato lokoti vā asassato lokoti vā .pe. neva hoti
na na hoti tathāgato paraṁ maraṇāti vāti. (ekapiṇḍena pañcapaññāsaṁ
suttantā bhavanti).
vacchagottasaṁyuttaṁ niṭṭhitaṁ.
idaṁ saṁyuttassa uddānaṁ
aññāṇā adassanañceva anabhisamayā ananubodhā
appaṭivedhā asallakkhaṇā anupalakkhaṇena asamapekkhaṇā
appaccavekkhaṇā appaccupalakkhaṇā appaccakkhakammanti.
------------

page number: 327

samādhisaṁyuttaṁ 1-

[585] sāvatthī. tatra kho .pe. cattārome bhikkhave
jhāyī. katame cattāro. idha bhikkhave ekacco jhāyī samādhismiṁ
samādhikusalo hoti na samādhismiṁ samāpattikusalo. idha pana bhikkhave
ekacco jhāyī samādhismiṁ samāpattikusalo hoti na samādhismiṁ samādhikusalo.
idha pana bhikkhave ekacco jhāyī neva samādhismiṁ samādhikusalo
hoti na samādhismiṁ samāpattikusalo. idha pana bhikkhave
ekacco jhāyī samādhismiṁ samādhikusalo ca hoti samādhismiṁ samāpattikusalo
ca. tatra bhikkhave yvāyaṁ jhāyī samādhismiṁ samādhikusalo
ca 

[2]- samādhismiṁ samāpattikusalo ca. ayaṁ imesaṁ catunnaṁ jhāyīnaṁ aggo
ca seṭṭho ca pāmokkho 3- ca uttamo ca pavaro ca. seyyathāpi
bhikkhave gavā khīraṁ khīramhā dadhi dadhimhā navanītaṁ navanītamhā sappi
sappimhā sappimaṇḍo tatra aggamakkhāyati evameva kho bhikkhave
yvāyaṁ jhāyī samādhismiṁ samādhikusalo ca samādhismiṁ samāpattikusalo
ca. ayaṁ imesaṁ catunnaṁ jhāyīnaṁ aggo ca seṭṭho ca pāmokkho 4-
ca uttamo ca pavaro cāti.

[586] sāvatthī. tatra kho .pe. cattārome bhikkhave
jhāyī. katame cattāro. idha bhikkhave ekacco jhāyī samādhismiṁ
samādhikusalo hoti na (pts. s iii, 265) samādhismiṁ ṭhitikusalo. idha pana bhikkhave

footnote: 1 ma. jhānasaṁyuttaṁ. 

[2] ma. hoti. sabbattha evaṁ ñātabbaṁ. 3-4 ma. yu.
footnote: mokkho iti dissati sabbattha īdisameva.

page number: 328

ekacco jhāyī samādhismiṁ ṭhitikusalo hoti na samādhismiṁ samādhikusalo.
idha pana bhikkhave ekacco jhāyī neva samādhismiṁ samādhikusalo
hoti na samādhismiṁ ṭhitikusalo. idha pana bhikkhave ekacco
jhāyī samādhismiṁ samādhikusalo ca hoti samādhismiṁ ṭhitikusalo ca.
tatra bhikkhave yvāyaṁ jhāyī samādhismiṁ samādhikusalo ca samādhismiṁ
ṭhitikusalo ca. ayaṁ imesaṁ catunnaṁ jhāyīnaṁ aggo ca seṭṭho ca
pāmokkho ca uttamo ca pavaro ca. seyyathāpi bhikkhave gavā
khīraṁ khīramhā dadhi dadhimhā navanītaṁ navanītamhā sappi sappimhā
sappimaṇḍo tatra aggamakkhāyati evameva kho bhikkhave yvāyaṁ
jhāyī samādhismiṁ samādhikusalo ca samādhismiṁ ṭhitikusalo ca. ayaṁ
imesaṁ catunnaṁ jhāyīnaṁ aggo ca seṭṭho ca pāmokkho ca uttamo
ca pavaro cāti.

[587] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ samādhikusalo hoti na 

[1]- samādhismiṁ
vuṭṭhānakusalo. idha pana bhikkhave ekacco jhāyī samādhismiṁ vuṭṭhānakusalo
hoti na samādhismiṁ samādhikusalo. idha pana bhikkhave ekacco
jhāyī neva samādhismiṁ samādhikusalo hoti na samādhismiṁ vuṭṭhānakusalo.
idha pana bhikkhave ekacco jhāyī samādhismiṁ samādhikusalo
ca hoti samādhismiṁ vuṭṭhānakusalo ca. tatra bhikkhave yvāyaṁ jhāyī
samādhismiṁ samādhikusalo ca samādhismiṁ (pts. s iii, 266) vuṭṭhānakusalo ca. ayaṁ imesaṁ

footnote: 

[1] ma. casaddo dissati. sabbattha īdisameva.

page number: 329

catunnaṁ jhāyīnaṁ aggo ca seṭṭho ca pāmokkho ca uttamo ca
pavaro ca. seyyathāpi bhikkhave gavā khīraṁ khīramhā dadhi dadhimhā
navanītaṁ navanītamhā sappi sappimhā .pe. pavaro cāti.

[588] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ samādhikusalo hoti na samādhismiṁ
kallitakusalo 1-. idha pana bhikkhave ekacco jhāyī samādhismiṁ kallitakusalo
hoti na samādhismiṁ samādhikusalo. idha pana bhikkhave ekacco
jhāyī neva samādhismiṁ samādhikusalo hoti na samādhismiṁ kallitakusalo.
idha pana bhikkhave ekacco jhāyī samādhismiṁ samādhikusalo ca hoti
samādhismiṁ kallitakusalo ca. tatra bhikkhave yvāyaṁ jhāyī samādhismiṁ
samādhikusalo ca samādhismiṁ kallitakusalo ca. ayaṁ imesaṁ catunnaṁ
jhāyīnaṁ aggo ca seṭṭho ca pāmokkho ca uttamo ca pavaro
ca. seyyathāpi bhikkhave gavā khīraṁ khīramhā dadhi dadhimhā navanītaṁ
navanītamhā sappi sappimhā .pe. pavaro cāti.

[589] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ samādhikusalo hoti na samādhismiṁ
ārammaṇakusalo. idha pana bhikkhave ekacco jhāyī samādhismiṁ
ārammaṇakusalo hoti na samādhismiṁ samādhikusalo. idha pana bhikkhave
ekacco jhāyī neva samādhismiṁ samādhikusalo hoti na samādhismiṁ
ārammaṇakusalo. idha pana bhikkhave ekacco jhāyī samādhismiṁ

footnote: 1 yu. kallakusalo.

page number: 330

samādhikusalo ca hoti samādhismiṁ (pts. s iii, 267) ārammaṇakusalo ca. tatra bhikkhave
yvāyaṁ jhāyī samādhismiṁ samādhikusalo ca samādhismiṁ ārammaṇakusalo
ca. ayaṁ imesaṁ catunnaṁ jhāyīnaṁ aggo ca seṭṭho ca pāmokkho
ca uttamo ca pavaro ca. seyyathāpi bhikkhave gavā khīraṁ .pe.
pavaro cāti.

[590] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ samādhikusalo hoti na samādhismiṁ
gocarakusalo. idha pana bhikkhave ekacco jhāyī samādhismiṁ gocarakusalo
hoti na samādhismiṁ samādhikusalo. idha pana bhikkhave ekacco
jhāyī neva samādhismiṁ samādhikusalo hoti na samādhismiṁ gocarakusalo.
idha pana bhikkhave ekacco jhāyī samādhismiṁ samādhikusalo ca hoti
samādhismiṁ gocarakusalo ca. tatra bhikkhave yvāyaṁ jhāyī samādhismiṁ
samādhikusalo ca samādhismiṁ gocarakusalo ca. ayaṁ imesaṁ catunnaṁ
jhāyīnaṁ aggo ca seṭṭho ca pāmokkho ca uttamo ca pavaro
ca. seyyathāpi bhikkhave gavā khīraṁ .pe. pavaro cāti.

[591] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ samādhikusalo hoti na samādhismiṁ
abhinīhārakusalo. idha pana bhikkhave ekacco jhāyī samādhismiṁ
abhinīhārakusalo hoti na samādhismiṁ samādhikusalo. idha pana bhikkhave
ekacco jhāyī neva samādhismiṁ samādhikusalo hoti na samādhismiṁ

page number: 331

abhinīhārakusalo. idha pana bhikkhave ekacco jhāyī samādhismiṁ
samādhikusalo ca hoti samādhismiṁ abhinīhārakusalo ca. tatra bhikkhave
yvāyaṁ jhāyī samādhismiṁ samādhikusalo ca samādhismiṁ abhinīhārakusalo
ca. ayaṁ imesaṁ catunnaṁ jhāyīnaṁ aggo ca seṭṭho ca pāmokkho
ca uttamo ca pavaro ca. seyyathāpi bhikkhave gavā khīraṁ .pe.
pavaro cāti.

[592] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ samādhikusalo hoti na samādhismiṁ
sakkaccakārī. idha pana bhikkhave ekacco jhāyī samādhismiṁ sakkaccakārī
hoti na samādhismiṁ samādhikusalo. idha pana bhikkhave ekacco
jhāyī neva samādhismiṁ samādhikusalo hoti na samādhismiṁ sakkaccakārī.
idha pana bhikkhave ekacco jhāyī samādhismiṁ samādhikusalo ca hoti
samādhismiṁ sakkaccakārī ca. tatra bhikkhave yvāyaṁ jhāyī samādhismiṁ
samādhikusalo ca samādhismiṁ sakkaccakārī ca. ayaṁ imesaṁ catunnaṁ
jhāyīnaṁ aggo ca seṭṭho ca pāmokkho ca uttamo ca pavaro
ca. seyyathāpi bhikkhave gavā khīraṁ .pe. pavaro cāti.

[593] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ samādhikusalo hoti na samādhismiṁ
sātaccakārī. idha pana bhikkhave ekacco jhāyī samādhismiṁ sātaccakārī
hoti na samādhismiṁ samādhikusalo. idha pana bhikkhave ekacco jhāyī

page number: 332

neva samādhismiṁ samādhikusalo hoti na samādhismiṁ sātaccakārī.
idha pana bhikkhave ekacco jhāyī samādhismiṁ samādhikusalo ca hoti
samādhismiṁ sātaccakārī ca. tatra bhikkhave yvāyaṁ jhāyī samādhismiṁ
samādhikusalo ca samādhismiṁ sātaccakārī ca. ayaṁ imesaṁ catunnaṁ
jhāyīnaṁ aggo ca seṭṭho ca pāmokkho ca uttamo ca pavaro
ca. seyyathāpi bhikkhave gavā khīraṁ .pe. pavaro cāti.

[594] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ samādhikusalo hoti na samādhismiṁ
sappāyakārī. idha pana bhikkhave ekacco jhāyī samādhismiṁ sappāyakārī
hoti na samādhismiṁ samādhikusalo. idha pana bhikkhave ekacco
jhāyī neva samādhismiṁ samādhikusalo hoti na samādhismiṁ sappāyakārī.
idha pana bhikkhave ekacco jhāyī samādhismiṁ samādhikusalo ca hoti
samādhismiṁ sappāyakārī ca. tatra bhikkhave yvāyaṁ jhāyī samādhismiṁ
samādhikusalo ca samādhismiṁ sappāyakārī ca. ayaṁ imesaṁ catunnaṁ
jhāyīnaṁ aggo ca seṭṭho ca pāmokkho ca uttamo ca pavaro ca.
seyyathāpi bhikkhave gavā khīraṁ .pe. pavaro cāti.

[595] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ samāpattikusalo hoti na
samādhismiṁ ṭhitikusalo. idha pana bhikkhave ekacco jhāyī samādhismiṁ
ṭhitikusalo hoti na samādhismiṁ samāpattikusalo. idha pana bhikkhave

page number: 333

ekacco jhāyī neva samādhismiṁ samāpattikusalo hoti na samādhismiṁ
ṭhitikusalo. idha pana bhikkhave ekacco jhāyī samādhismiṁ samāpattikusalo
ca hoti samādhismiṁ ṭhitikusalo ca. tatra bhikkhave yvāyaṁ jhāyī
samādhismiṁ samāpattikusalo ca samādhismiṁ ṭhitikusalo ca. ayaṁ imesaṁ
catunnaṁ (pts. s iii, 270) jhāyīnaṁ aggo ca seṭṭho ca pāmokkho ca uttamo ca pavaro
ca. seyyathāpi bhikkhave gavā khīraṁ .pe. pavaro cāti.

[596] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ samāpattikusalo hoti na
samādhismiṁ vuṭṭhānakusalo. idha pana bhikkhave ekacco jhāyī
samādhismiṁ vuṭṭhānakusalo hoti na samādhismiṁ samāpattikusalo. idha
pana bhikkhave ekacco jhāyī neva samādhismiṁ samāpattikusalo hoti
na samādhismiṁ vuṭṭhānakusalo. idha pana bhikkhave ekacco jhāyī
samādhismiṁ samāpattikusalo ca hoti samādhismiṁ vuṭṭhānakusalo ca.
tatra bhikkhave yvāyaṁ jhāyī .pe. pavaro cāti.

[597] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ samāpattikusalo hoti na
samādhismiṁ kallitakusalo. idha pana bhikkhave ekacco jhāyī samādhismiṁ
kallitakusalo hoti na samādhismiṁ samāpattikusalo. idha pana bhikkhave
ekacco jhāyī neva samādhismiṁ samāpattikusalo hoti na samādhismiṁ
kallitakusalo. idha pana bhikkhave ekacco jhāyī samādhismiṁ samāpattikusalo

page number: 334

ca hoti samādhismiṁ kallitakusalo ca. tatra .pe. pavaro
cāti.

[598] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ samāpattikusalo (pts. s iii, 271) hoti na
samādhismiṁ ārammaṇakusalo. idha pana bhikkhave ekacco jhāyī
samādhismiṁ ārammaṇakusalo hoti na samādhismiṁ samāpattikusalo.
idha pana bhikkhave ekacco jhāyī neva samādhismiṁ samāpattikusalo
hoti na samādhismiṁ ārammaṇakusalo. idha pana bhikkhave ekacco
jhāyī samādhismiṁ samāpattikusalo ca hoti samādhismiṁ ārammaṇakusalo
ca. tatra .pe. pavaro cāti.

[599] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ samāpattikusalo hoti na
samādhismiṁ gocarakusalo. idha pana bhikkhave ekacco jhāyī samādhismiṁ
gocarakusalo hoti na samādhismiṁ samāpattikusalo. idha pana bhikkhave
ekacco jhāyī neva samādhismiṁ samāpattikusalo hoti na samādhismiṁ
gocarakusalo. idha pana bhikkhave ekacco jhāyī samādhismiṁ samāpattikusalo
ca hoti samādhismiṁ gocarakusalo ca. tatra .pe. pavaro
cāti.

[600] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ samāpattikusalo hoti na

page number: 335

samādhismiṁ abhinīhārakusalo. idha pana bhikkhave ekacco jhāyī
samādhismiṁ abhinīhārakusalo hoti na samādhismiṁ samāpattikusalo. idha
pana bhikkhave ekacco jhāyī neva samādhismiṁ samāpattikusalo hoti
na samādhismiṁ abhinīhārakusalo. idha pana bhikkhave ekacco jhāyī
samādhismiṁ samāpattikusalo ca hoti samādhismiṁ abhinīhārakusalo ca.
tatra .pe. pavaro cāti.

[601] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ samāpattikusalo hoti na
samādhismiṁ sakkaccakārī. idha pana bhikkhave ekacco jhāyī samādhismiṁ
sakkaccakārī hoti na samādhismiṁ samāpattikusalo. idha pana bhikkhave
ekacco jhāyī neva samādhismiṁ samāpattikusalo hoti na samādhismiṁ
sakkaccakārī. idha pana bhikkhave ekacco jhāyī samādhismiṁ samāpattikusalo
ca hoti samādhismiṁ sakkaccakārī ca. tatra .pe. pavaro
cāti.

[602] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ samāpattikusalo hoti na
samādhismiṁ sātaccakārī. idha pana bhikkhave ekacco jhāyī samādhismiṁ
sātaccakārī hoti na samādhismiṁ samāpattikusalo. idha pana bhikkhave
ekacco jhāyī neva samādhismiṁ samāpattikusalo hoti na samādhismiṁ
sātaccakārī. idha pana bhikkhave ekacco jhāyī samādhismiṁ samāpattikusalo

page number: 336

ca hoti samādhismiṁ sātaccakārī ca. tatra .pe. pavaro
cāti.

[603] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ samāpattikusalo hoti na
samādhismiṁ sappāyakārī. idha pana bhikkhave ekacco jhāyī samādhismiṁ
sappāyakārī hoti na samādhismiṁ samāpattikusalo. idha pana bhikkhave
ekacco jhāyī neva samādhismiṁ samāpattikusalo hoti na samādhismiṁ
sappāyakārī. idha pana bhikkhave ekacco jhāyī samādhismiṁ samāpattikusalo
ca hoti (pts. s iii, 273) samādhismiṁ sappāyakārī ca. tatra bhikkhave yvāyaṁ
jhāyī samādhismiṁ samāpattikusalo ca hoti samādhismiṁ sappāyakārī ca.
ayaṁ imesaṁ catunnaṁ jhāyīnaṁ aggo ca seṭṭho ca pāmokkho ca uttamo
ca pavaro ca. seyyathāpi bhikkhave gavā khīraṁ khīramhā dadhi dadhimhā
navanītaṁ navanītamhā sappi sappimhā sappimaṇḍo tatra aggamakkhāyati
evameva kho bhikkhave yvāyaṁ jhāyī samādhismiṁ samāpattikusalo
ca hoti samādhismiṁ sappāyakārī ca. ayaṁ imesaṁ catunnaṁ jhāyīnaṁ
aggo ca seṭṭho ca pāmokkho ca uttamo ca pavaro cāti.

[604] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ ṭhitikusalo hoti na samādhismiṁ
vuṭṭhānakusalo. idha (pts. s iii, 274) pana bhikkhave ekacco jhāyī samādhismiṁ
vuṭṭhānakusalo hoti na samādhismiṁ ṭhitikusalo. idha pana bhikkhave

page number: 337

ekacco jhāyī neva samādhismiṁ ṭhitikusalo hoti na samādhismiṁ
vuṭṭhānakusalo. idha pana bhikkhave ekacco jhāyī samādhismiṁ
ṭhitikusalo ca hoti samādhismiṁ vuṭṭhānakusalo ca. tatra bhikkhave
yvāyaṁ (pts. s iii, 275) jhāyī .pe. uttamo ca pavaro cāti.

[605] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ vuṭṭhānakusalo hoti na
samādhismiṁ kallitakusalo. samādhismiṁ kallitakusalo hoti na samādhismiṁ
vuṭṭhānakusalo neva samādhismiṁ vuṭṭhānakusalo hoti na samādhismiṁ
kallitakusalo. samādhismiṁ vuṭṭhānakusalo ca hoti samādhismiṁ kallitakusalo
ca. tatra bhikkhave yvāyaṁ jhāyī .pe. uttamo ca
pavaro cāti.

[606] sāvatthī. samādhismiṁ kallitakusalo hoti na samādhismiṁ
ārammaṇakusalo. samādhismiṁ ārammaṇakusalo hoti na samādhismiṁ
kallitakusalo. neva samādhismiṁ kallitakusalo hoti na samādhismiṁ
ārammaṇakusalo. samādhismiṁ kallitakusalo ca hoti samādhismiṁ
ārammaṇakusalo (pts. s iii, 276) ca. tatra bhikkhave yvāyaṁ jhāyī .pe. uttamo
ca pavaro cāti.

[607] sāvatthī. samādhismiṁ ārammaṇakusalo hoti na
samādhismiṁ gocarakusalo. samādhismiṁ gocarakusalo hoti na samādhismiṁ
ārammaṇakusalo. neva samādhismiṁ ārammaṇakusalo hoti na

page number: 338

samādhismiṁ gocarakusalo. samādhismiṁ ārammaṇakusalo ca hoti
samādhismiṁ gocarakusalo ca. tatra bhikkhave yvāyaṁ jhāyī .pe.
uttamo ca pavaro cāti.

[608] sāvatthī. samādhismiṁ gocarakusalo hoti na samādhismiṁ
abhinīhārakusalo. samādhismiṁ abhinīhārakusalo hoti na (pts. s iii, 277) samādhismiṁ
gocarakusalo. neva samādhismiṁ gocarakusalo hoti na samādhismiṁ
abhinīhārakusalo. samādhismiṁ gocarakusalo ca hoti samādhismiṁ
abhinīhārakusalo ca. seyyathāpi bhikkhave gavā khīraṁ khīramhā dadhi
dadhimhā navanītaṁ navanītamhā sappi sappimhā sappimaṇḍo tatra
aggamakkhāyati evameva kho bhikkhave yvāyaṁ jhāyī samādhismiṁ gocarakusalo
ca samādhismiṁ abhinīhārakusalo ca. ayaṁ imesaṁ catunnaṁ jhāyīnaṁ
.pe. uttamo ca pavaro cāti.

[609] sāvatthī. samādhismiṁ abhinīhārakusalo hoti na samādhismiṁ
sakkaccakārī. samādhismiṁ sakkaccakārī hoti na samādhismiṁ abhinīhārakusalo.
neva samādhismiṁ abhinīhārakusalo hoti na samādhismiṁ
sakkaccakārī. samādhismiṁ abhinīhārakusalo ca hoti samādhismiṁ
sakkaccakārī ca. tatra bhikkhave yvāyaṁ jhāyī .pe. uttamo ca
pavaro cāti.

[610] sāvatthī. samādhismiṁ sakkaccakārī hoti na samādhismiṁ
sātaccakārī. samādhismiṁ sātaccakārī hoti na samādhismiṁ sakkaccakārī.

page number: 339

neva samādhismiṁ sakkaccakārī hoti na samādhismiṁ sātaccakārī.
samādhismiṁ sakkaccakārī ca hoti samādhismiṁ sātaccakārī ca. tatra
bhikkhave yvāyaṁ jhāyī .pe. uttamo ca pavaro cāti.

[611] sāvatthī. cattārome bhikkhave jhāyī. katame cattāro.
idha bhikkhave ekacco jhāyī samādhismiṁ sātaccakārī hoti na samādhismiṁ
sappāyakārī. idha pana bhikkhave ekacco jhāyī samādhismiṁ sappāyakārī
hoti na samādhismiṁ sātaccakārī. idha pana bhikkhave ekacco
jhāyī neva samādhismiṁ sātaccakārī hoti na samādhismiṁ sappāyakārī.
idha pana bhikkhave ekacco jhāyī samādhismiṁ sātaccakārī ca hoti
samādhismiṁ sappāyakārī ca. tatra bhikkhave yvāyaṁ jhāyī samādhismiṁ
sātaccakārī ca samādhismiṁ sappāyakārī ca. ayaṁ imesaṁ catunnaṁ
jhāyīnaṁ aggo ca seṭṭho ca pāmokkho ca uttamo ca pavaro
cāti. seyyathāpi bhikkhave gavā khīraṁ khīramhā dadhi dadhimhā navanītaṁ
navanītamhā sappi sappimhā sappimaṇḍo tatra aggamakkhāyati
evameva kho bhikkhave yvāyaṁ jhāyī samādhismiṁ sātaccakārī ca
samādhismiṁ sappāyakārī ca. ayaṁ imesaṁ catunnaṁ jhāyīnaṁ aggo ca
seṭṭho ca pāmokkho ca uttamo ca pavaro cāti. idamavoca
bhagavā. attamanā te bhikkhū bhagavato bhāsitaṁ abhinandunti.
(paññāsaṁ veyyākaraṇāni vitthāretabbāni).
samādhisaṁyuttaṁ samattaṁ.

page number: 340

tassuddānaṁ
samādhi samāpatti ṭhiti vuṭṭhānaṁ kallitārammaṇena ca
gocaro abhinīhāro sakkaccasātaccakārī
athopi sappāyanti.
khandhavāravaggasaṁyuttaṁ samattaṁ.
tatra vagguddānaṁ
nakulapitā aniccañca bhāraṁ natumhākena ca
attadīpena paññāso paṭhamoti pavuccati.
upāyo arahaṁ khajjaniyo theraṁ pupphena pañcamaṁ
majjhepaṇṇāsakosalo sambuddhena pakāsitaṁ.
antaṁ dhammakathikāvijjā kukkuḷaṁ diṭṭhipañcamaṁ
tatiyo paṇṇāsako vutto nipātoti pavuccatīti.
khandharādhadiṭṭhi ca okkanti uppādena kilesena ca
sārīputto ca nāgo ca supaṇṇagandhabbakāyikā
balāho vacchagotto ca jhānena bhavati terasāti.

