
page number: 001

suttantapiṭake dīghanikāyassa
tatiyo bhāgo
-------
pāṭikavaggo
namo tassa bhagavato arahato sammāsambuddhassa.
pāṭikasuttaṁ

[1] (pts. d iii, 1) evamme sutaṁ. ekaṁ samayaṁ bhagavā mallesu viharati
anuppiyaṁ nāma mallānaṁ nigamo. athakho bhagavā pubbaṇhasamayaṁ
nivāsetvā pattacīvaramādāya anuppiyaṁ piṇḍāya pāvisi. athakho
bhagavato etadahosi atippago kho tāva anuppiyāyaṁ piṇḍāya carituṁ
yannūnāhaṁ yena bhaggavagottassa paribbājakassa ārāmo yena
bhaggavagotto paribbājako tenupasaṅkameyyanti. athakho bhagavā
yena bhaggavagottassa paribbājakassa ārāmo yena bhaggavagotto
paribbājako tenupasaṅkami. (pts. d iii, 2) athakho bhaggavagotto paribbājako
bhagavantaṁ etadavoca etu kho bhante bhagavā svāgataṁ bhante
bhagavato cirassaṁ kho bhante bhagavā imaṁ pariyāyamakāsi yadidaṁ
idhāgamanāya nisīdatu bhante bhagavā idamāsanaṁ paññattanti.
nisīdi bhagavā paññatte āsane. bhaggavagottopi kho paribbājako

page number: 002

aññataraṁ nīcaṁ āsanaṁ gahetvā ekamantaṁ nisīdi. ekamantaṁ nisinno
kho bhaggavagotto paribbājako bhagavantaṁ etadavoca purimāni
bhante divasāni purimatarāni sunakkhatto licchaviputto yenāhaṁ
tenupasaṅkami upasaṅkamitvā maṁ etadavoca paccakkhātodāni mayā
bhaggava bhagavā nadānāhaṁ bhaggava 1- bhagavantaṁ uddissa viharāmīti
kaccetaṁ bhante tatheva yathā sunakkhatto licchaviputto avacāti.
tatheva kho etaṁ bhaggava yathā sunakkhatto licchaviputto avaca
purimāni bhaggava divasāni purimatarāni sunakkhatto licchaviputto
yenāhaṁ tenupasaṅkami upasaṅkamitvā maṁ abhivādetvā ekamantaṁ
nisīdi. ekamantaṁ nisinno kho bhaggava sunakkhatto licchaviputto maṁ
etadavoca paccakkhāmidānāhaṁ bhante bhagavantaṁ nadānāhaṁ bhante
bhagavantaṁ uddissa viharissāmīti. evaṁ vutte ahaṁ bhaggava sunakkhattaṁ
licchaviputtaṁ etadavocaṁ api nu tāhaṁ sunakkhatta evamavocaṁ ehi
tvaṁ sunakkhatta mamaṁ uddissa viharāhīti. no hetaṁ bhante.
tvaṁ vā pana maṁ evaṁ avaca ahaṁ bhante bhagavantaṁ uddissa
viharissāmīti. no hetaṁ bhante. iti kira sunakkhatta nevāhantaṁ
vadāmi ehi tvaṁ sunakkhatta mamaṁ uddissa viharāhīti napi kira
maṁ tvaṁ vadesi ahaṁ bhante bhagavantaṁ uddissa viharissāmīti evaṁ
sante moghapurisa ko santo kaṁ paccācikkhati 2- passa moghapurisa

footnote: 1 po. ma. ayaṁ pāṭho natthi. 2 paccakkhāsi.

page number: 003

yāvañca te idaṁ aparaddhanti.

[2] na hi pana me bhante bhagavā uttarimanussadhammā iddhipāṭihāriyaṁ
karotīti. api nu tāhaṁ sunakkhatta evaṁ avacaṁ ehi
tvaṁ sunakkhatta mamaṁ uddissa viharāhi ahante uttarimanussadhammā
iddhipāṭihāriyaṁ karissāmīti. no hetaṁ bhante. tvaṁ vā 1- pana maṁ
evaṁ avaca ahaṁ bhante bhagavantaṁ uddissa viharissāmi bhagavā me
uttarimanussadhammā iddhipāṭihāriyaṁ karissatīti. no hetaṁ bhante.
iti kira sunakkhatta nevāhantaṁ vadāmi ehi tvaṁ sunakkhatta
mamaṁ uddissa viharāhi ahante uttarimanussadhammā iddhipāṭihāriyaṁ
karissāmīti napi kira maṁ tvaṁ vadesi ahaṁ bhante bhagavantaṁ uddissa
viharissāmi bhagavā me uttarimanussadhammā iddhipāṭihāriyaṁ karissatīti
evaṁ sante moghapurisa ko santo kaṁ paccācikkhasi. taṁ kiṁ maññasi
sunakkhatta kate vā uttarimanussadhammā iddhipāṭihāriye akate vā
uttarimanussadhammā iddhipāṭihāriye yassatthāya mayā dhammo desito
so niyyāti takkarassa sammādukkhakkhayāyāti. (pts. d iii, 4) kate vā bhante
uttarimanussadhammā iddhipāṭihāriye akate vā uttarimanussadhammā
iddhipāṭihāriye yassatthāya bhagavatā dhammo desito so niyyāti
takkarassa sammādukkhakkhayāyāti. iti kira sunakkhatta kate vā
uttarimanussadhammā iddhipāṭihāriye akate vā uttarimanussadhammā
iddhipāṭihāriye yassatthāya mayā dhammo desito so niyyāti

footnote: 1 po. ma. tavañca.

page number: 004

takkarassa sammādukkhakkhayāyāti. tatra sunakkhatta kiṁ uttarimanussadhammā
iddhipāṭihāriyaṁ kataṁ karissati passa moghapurisa yāvañca
te idaṁ aparaddhanti.

[3] na hi pana me bhante bhagavā aggaññaṁ paññapetīti 1-.
api nu tāhaṁ sunakkhatta evaṁ avacaṁ ehi tvaṁ sunakkhatta mamaṁ
uddissa viharāhi ahante aggaññaṁ paññapessāmīti. no hetaṁ
bhante. tvaṁ vā pana maṁ evaṁ avaca ahaṁ bhante bhagavantaṁ uddissa
viharissāmi bhagavā me aggaññaṁ paññapessatīti. no hetaṁ
bhante. iti kira sunakkhatta nevāhantaṁ vadāmi ehi tvaṁ sunakkhatta
mamaṁ uddissa viharāhi ahante aggaññaṁ paññapessāmīti napi
kira maṁ tvaṁ vadesi ahaṁ bhante bhagavantaṁ uddissa viharissāmi
bhagavā me aggaññaṁ paññapessatīti evaṁ sante moghapurisa
ko santo kaṁ paccācikkhasi. taṁ kiṁ maññasi sunakkhatta paññatte
vā aggaññe apaññatte vā aggaññe yassatthāya mayā dhammo
desito so niyyāti takkarassa sammādukkhakkhayāyāti. paññatte
vā bhante aggaññe apaññatte vā aggaññe yassatthāya bhagavatā
dhammo desito so niyyāti takkarassa sammādukkhakkhayāyāti.
iti kira sunakkhatta paññatte vā aggaññe apaññatte vā
aggaññe yassatthāya mayā dhammo desito so niyyāti takkarassa
sammādukkhakkhayāyāti. tatra sunakkhatta kiṁ aggaññaṁ paññattaṁ

footnote: 1 po. yu. paññāpetīti.

page number: 005

karissati passa moghapurisa yāvañca te idaṁ aparaddhanti 1-.
anekapariyāyena kho te sunakkhatta mama vaṇṇo bhāsito vajjigāme
itipi so bhagavā arahaṁ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṁ buddho
bhagavāti iti kho te sunakkhatta anekapariyāyena mama vaṇṇo
bhāsito vajjigāme. anekapariyāyena kho te sunakkhatta dhammassa
vaṇṇo bhāsito vajjigāme svākkhāto bhagavatā dhammo sandiṭṭhiko
akāliko ehipassiko opanayiko paccattaṁ veditabbo viññūhīti
iti kho te sunakkhatta anekapariyāyena dhammassa vaṇṇo bhāsito
vajjigāme. anekapariyāyena kho te sunakkhatta saṅghassa vaṇṇo
bhāsito vajjigāme supaṭipanno bhagavato sāvakasaṅgho ujupaṭipanno
bhagavato sāvakasaṅgho ñāyapaṭipanno bhagavato sāvakasaṅgho sāmīcipaṭipanno
bhagavato sāvakasaṅgho yadidaṁ cattāri purisayugāni aṭṭha
purisapuggalā esa bhagavato sāvakasaṅgho āhuneyyo pāhuneyyo
dakkhiṇeyyo añjalikaraṇīyo anuttaraṁ puññakkhettaṁ lokassāti iti
kho te sunakkhatta anekapariyāyena saṅghassa vaṇṇo bhāsito
vajjigāme. ārocayāmi kho te sunakkhatta paṭivedayāmi kho te
sunakkhatta bhavissanti kho te sunakkhatta vattāro no visahi
sunakkhatto licchaviputto samaṇe gotame brahmacariyaṁ carituṁ so

footnote: 1 sī. ma. yu. itisaddo na dissati.

page number: 006

avisahanto sikkhaṁ paccakkhāya hīnāyāvattoti iti kho te sunakkhatta
bhavissanti vattāroti. (pts. d iii, 6) evaṁpi kho bhaggava sunakkhatto licchaviputto
mayā vuccamāno apakkameva imasmā dhammavinayā yathā taṁ
āpāyiko nerayiko.

[4] ekamidāhaṁ bhaggava samayaṁ thūlūsu 1- viharāmi uttarakā nāma
thūlūnaṁ nigamo. athakhvāhaṁ bhaggava pubbaṇhasamayaṁ nivāsetvā
pattacīvaramādāya sunakkhattena licchaviputtena pacchāsamaṇena uttarakaṁ
piṇḍāya pāvisiṁ. tena kho pana samayena acelo korakkhattiyo
kukkuravattiko catukkoṇḍiko 2- chamānikiṇṇaṁ bhakkhasaṁ mukheneva khādati
mukheneva bhuñjati. addasā kho bhaggava sunakkhatto licchaviputto
acelaṁ korakkhattiyaṁ kukkuravattikaṁ catukkoṇḍikaṁ chamānikiṇṇaṁ bhakkhasaṁ
mukheneva khādantaṁ mukheneva bhuñjantaṁ. disvānassa etadahosi
sādhurūpo vata bho arahaṁ 3- samaṇo catukkoṇḍiko 2- chamānikiṇṇaṁ bhakkhasaṁ
mukheneva khādati mukheneva bhuñjatīti. athakhvāhaṁ bhaggava sunakkhattassa
licchaviputtassa cetasā cetoparivitakkamaññāya sunakkhattaṁ licchaviputtaṁ
etadavocaṁ tvaṁpi nāma moghapurisa 

[4]- sakyaputtiyo paṭijānissasīti. kiṁ
pana maṁ bhante bhagavā evamāha (pts. d iii, 7) tvaṁpi nāma moghapurisa sakyaputtiyo
paṭijānissasīti. nanu te sunakkhatta imaṁ acelaṁ korakkhattiyaṁ
kukkuravattikaṁ catukkoṇḍikaṁ chamānikiṇṇaṁ bhakkhasaṁ mukheneva khādantaṁ

footnote: 1 sī. yu. būmūsu. 2 yu. catukkuṇḍiko. 3 ma. ayaṁ. 4 po. ma. samaṇo.

page number: 007

mukheneva bhuñjantaṁ disvānassa 1- etadahosi sādhurūpo vata bho
arahaṁ samaṇo catukkoṇḍiko chamānikiṇṇaṁ bhakkhasaṁ mukheneva khādati
mukheneva bhuñjatīti. evaṁ sante kiṁ pana bhante bhagavā arahattassa
maccharāyatīti. na kho ahaṁ moghapurisa arahattassa maccharāyāmi
apica tuyhevetaṁ pāpakaṁ diṭṭhigataṁ uppannaṁ taṁ pajaha mā te
ahosi dīgharattaṁ ahitāya dukkhāya yaṁ kho panetaṁ sunakkhatta maññasi
acelo 2- korakkhattiyo sādhurūpo arahaṁ samaṇoti so sattamaṁ
divasaṁ alasakena kālaṁ karissati kālakato ca kālakañjikā 3- nāma
asurā sabbanihīno asurakāyo tatra uppajjissati kālakatañca
naṁ vīraṇatthambhake susāne chaḍḍessanti. ākaṅkhamāno ca tvaṁ
sunakkhatta acelaṁ korakkhattiyaṁ upasaṅkamitvā puccheyyāsi jānāsi
āvuso korakkhattiya attano gatinti ṭhānaṁ kho panetaṁ sunakkhatta
vijjati yante acelo korakkhattiyo byākarissati jānāmi āvuso
sunakkhatta attano gatiṁ kālakañjikā nāma asurā sabbanihīno
asurakāyo tatramhi uppannoti. athakho bhaggava sunakkhatto licchaviputto
yena acelo korakkhattiyo tenupasaṅkami upasaṅkamitvā
acelaṁ korakkhattiyaṁ etadavoca byākato khosi āvuso korakkhattiya
samaṇena gotamena acelo korakkhattiyo sattamaṁ divasaṁ alasakena
kālaṁ karissati kālakato (pts. d iii, 8) ca kālakañjikā nāma asurā sabbanihīno

footnote: 1 ma. yu. disvāna. 2 po. ma. yu. acelaṁ korakkhattiyaṁ. 3 sī. yu. kālakañjā.

page number: 008

asurakāyo tatra uppajjissati kālakatañca naṁ vīraṇatthambhake
susāne chaḍḍessantīti yena tvaṁ āvuso korakkhattiya mattaṁ
mattaṁ ca bhattaṁ bhuñjeyyāsi mattaṁ mattaṁ ca pānīyaṁ piveyyāsi
yathā samaṇassa gotamassa micchā assa vacananti. athakho bhaggava
sunakkhatto licchaviputto ekadvīhikāya satta rattindivāni gaṇesi
yathā taṁ tathāgatassa asaddahamāno. athakho bhaggava acelo
korakkhattiyo sattamaṁ divasaṁ alasakena kālamakāsi kālakato ca
kālakañjikā nāma asurā sabbanihīno asurakāyo tatra uppajji
kālakatañca naṁ vīraṇatthambhake susāne chaḍḍesuṁ. assosi kho bhaggava
sunakkhatto licchaviputto acelo kira 1- korakkhattiyo alasakena
kālakato vīraṇatthambhake susāne chaḍḍitoti. athakho bhaggava
sunakkhatto licchaviputto tena vīraṇatthambhakaṁ susānaṁ yena acelo
korakkhattiyo tenupasaṅkami upasaṅkamitvā acelaṁ korakkhattiyaṁ
tikkhattuṁ pāṇinā ākoṭesi jānāsi āvuso korakkhattiya attano
gatinti. athakho bhaggava acelo korakkhattiyo pāṇinā piṭṭhiṁ
paripuñchanto vuṭṭhāsi jānāmi āvuso sunakkhatta attano gatiṁ
kālakañjikā nāma asurā sabbanihīno asurakāyo tatramhi
uppannoti vatvā tattheva uttāno paripati 2-. athakho bhaggava
sunakkhatto licchaviputto yenāhaṁ tenupasaṅkami upasaṅkamitvā
maṁ abhivādetvā ekamantaṁ nisīdi. ekamantaṁ nisinnaṁ kho ahaṁ

footnote: 1 yu. kirasaddo natthi. 2 ma. yu. papati.

page number: 009

bhaggava sunakkhattaṁ licchaviputtaṁ etadavocaṁ taṁ kiṁ maññasi sunakkhatta
yatheva te ahaṁ acelaṁ korakkhattiyaṁ ārabbha byākāsiṁ tatheva
taṁ vipākaṁ no 1- aññathā vāti. yatheva me bhante bhagavā acelaṁ
korakkhattiyaṁ ārabbha byākāsi tatheva taṁ vipākaṁ no aññathāti.
taṁ kiṁ maññasi sunakkhatta yadi evaṁ sante kataṁ vā hoti
uttarimanussadhammā iddhipāṭihāriyaṁ akataṁ vāti. addhā kho bhante
evaṁ sante kataṁ hoti uttarimanussadhammā iddhipāṭihāriyaṁ no
akatanti. evaṁpi kho maṁ tvaṁ moghapurisa uttarimanussadhammā
iddhipāṭihāriyaṁ karontaṁ evaṁ vadesi na hi pana me bhante
bhagavā uttarimanussadhammā iddhipāṭihāriyaṁ karotīti passa moghapurisa
yāvañca te idaṁ aparaddhanti. evaṁpi kho bhaggava sunakkhatto
licchaviputto mayā vuccamāno apakkameva imasmā dhammavinayā
yathā taṁ āpāyiko nerayiko.

[5] ekamidāhaṁ bhaggava samayaṁ vesāliyaṁ viharāmi mahāvane
kūṭāgārasālāyaṁ. tena kho pana samayena acelo kaḷāramajjako 2-
vesāliyaṁ paṭivasati lābhaggappatto ceva yasaggappatto ca vajjigāme.
tassa satta vattapadāni samattāni samādinnāni honti yāvajīvaṁ
acelo assaṁ na vatthaṁ paridaheyyaṁ yāvajīvaṁ brahmacārī assaṁ
na methunaṁ dhammaṁ paṭiseveyyaṁ yāvajīvaṁ surāmaṁseneva yāpeyyaṁ na

footnote: 1 ma. yu. nosaddo natthi. 2 sī. ma. kaḷāramaṭṭako. sī. yu. kandaramasuko.

page number: 010

odanakummāsaṁ bhuñjeyyaṁ puratthimena vesāliṁ 1- udenaṁ nāma cetiyaṁ
taṁ nātikkameyyaṁ dakkhiṇena vesāliṁ gotamakaṁ nāma cetiyaṁ taṁ
nātikkameyyaṁ pacchimena vesāliṁ sattambaṁ nāma cetiyaṁ (pts. d iii, 10) taṁ nātikkameyyaṁ
uttarena vesāliṁ bahuputtakannāma cetiyaṁ taṁ nātikkameyyanti so
imesaṁ sattannaṁ vattapadānaṁ samādānahetu lābhaggappatto ceva
yasaggappatto ca vajjigāme. athakho bhaggava sunakkhatto licchaviputto
yena acelo kaḷāramajjako tenupasaṅkami upasaṅkamitvā acelaṁ
kaḷāramajjakaṁ pañhaṁ apucchi. tassa acelo kaḷāramajjako pañhaṁ
puṭṭho na saṁpāyāsi asaṁpāyanto kopañca dosañca appaccayañca
pātvākāsi. athakho bhaggava sunakkhattassa licchaviputtassa etadahosi
sādhurūpaṁ vata bho arahantaṁ samaṇaṁ āsādiyimhase 2- mā vata no
bho ahosi dīgharattaṁ ahitāya dukkhāyāti. athakho bhaggava
sunakkhatto licchaviputto yenāhaṁ tenupasaṅkami upasaṅkamitvā maṁ
abhivādetvā ekamantaṁ nisīdi. ekamantaṁ nisinnaṁ kho ahaṁ bhaggava
sunakkhattaṁ licchaviputtaṁ etadavocaṁ tvaṁpi nāma moghapurisa sakyaputtiyo
paṭijānissasīti. kiṁ pana maṁ bhante bhagavā evamāha tvaṁpi nāma
moghapurisa sakyaputtiyo paṭijānissasīti. nanu tvaṁ sunakkhatta acelaṁ
kaḷāramajjakaṁ upasaṅkamitvā pañhaṁ apucchi tassa te acelo
kaḷāramajjako pañhaṁ puṭṭho na saṁpāyāsi asaṁpāyanto kopañca

footnote: 1 sī. yu. vesāliyaṁ. 2 ma. yu. āsādimhase.

page number: 011

dosañca appaccayañca pātvākāsi tassa te etadahosi sādhurūpaṁ
vata bho arahantaṁ samaṇaṁ āsādiyimhase mā vata no bho ahosi
dīgharattaṁ ahitāya dukkhāyāti. evaṁ bhante kiṁ pana bhante bhagavā
arahattassa maccharāyatīti. (pts. d iii, 11) na kho ahaṁ moghapurisa arahattassa
maccharāyāmi apica tuyhevetaṁ pāpakaṁ diṭṭhigataṁ uppannaṁ taṁ
pajaha mā te ahosi dīgharattaṁ ahitāya dukkhāyāti. yaṁ kho
panetaṁ sunakkhatta maññasi acelaṁ kaḷāramajjakaṁ sādhurūpo arahaṁ
samaṇoti so nacirasseva parihito sānucariko vicaranto odanakummāsaṁ
bhuñjamāno sabbāneva vesāliyāni cetiyāni samatikkamitvā yasā
nihīno kālaṁ karissatīti. athakho bhaggava acelo kaḷāramajjako
nacirasseva parihito sānucariko vicaranto odanakummāsaṁ bhuñjamāno
sabbāneva vesāliyāni cetiyāni samatikkamitvā yasā nihīno 1-
kālamakāsi. assosi kho bhaggava sunakkhatto licchaviputto acelo
kira kaḷāramajjako parihito sānucariko vicaranto odanakummāsaṁ
bhuñjamāno sabbāneva vesāliyāni cetiyāni samatikkamitvā yasā
nihīno kālaṁ karoti 2-. athakho bhaggava sunakkhatto licchaviputto
yenāhaṁ tenupasaṅkami upasaṅkamitvā maṁ abhivādetvā ekamantaṁ
nisīdi. ekamantaṁ nisinnaṁ kho ahaṁ bhaggava sunakkhattaṁ licchaviputtaṁ
etadavocaṁ taṁ kiṁ maññasi sunakkhatta yatheva te ahaṁ acelaṁ
kaḷāramajjakaṁ ārabbha byākāsiṁ tatheva taṁ vipākaṁ no aññathā vāti.

footnote: 1 yu. yasā nikkinno. 2 ma. katoti.

page number: 012

yatheva me bhante bhagavā acelaṁ kaḷāramajjakaṁ ārabbha byākāsi
tatheva taṁ vipākaṁ no aññathāti. taṁ kiṁ maññasi sunakkhatta
yadi evaṁ sante (pts. d iii, 12) kataṁ vā hoti uttarimanussadhammā iddhipāṭihāriyaṁ
akataṁ vāti. athakho bhante evaṁ sante kataṁ hoti uttarimanussadhammā
iddhipāṭihāriyaṁ no akatanti. evaṁpi kho maṁ tvaṁ moghapurisa
uttarimanussadhammā iddhipāṭihāriyaṁ karontaṁ evaṁ vadesi na hi
pana me bhante bhagavā uttarimanussadhammā iddhipāṭihāriyaṁ karotīti
passa moghapurisa yāvañca te idaṁ aparaddhanti. evaṁpi kho bhaggava
sunakkhatto licchaviputto mayā vuccamāno apakkameva imasmā dhammavinayā
yathā taṁ āpāyiko nerayiko.

[6] ekamidāhaṁ bhaggava samayaṁ tattheva 1- vesāliyaṁ viharāmi mahāvane
kūṭāgārasālāyaṁ. tena kho pana samayena acelo pāṭikaputto
vesāliyaṁ paṭivasati lābhaggappatto ceva yasaggappatto ca vajjigāme.
so vesāliyaṁ parisati evaṁ vācaṁ bhāsati samaṇopi gotamo ñāṇavādo
ahaṁpi ñāṇavādo ñāṇavādo kho pana ñāṇavādena
arahati uttarimanussadhammā iddhipāṭihāriyaṁ dassetuṁ samaṇo gotamo
upaḍḍhapathaṁ āgaccheyya ahaṁpi upaḍḍhapathaṁ gaccheyya te tattha
ubhopi uttarimanussadhammā iddhipāṭihāriyaṁ kareyyāma ekañce
samaṇo gotamo uttarimanussadhammā iddhipāṭihāriyaṁ karissati dvāhaṁ
karissāmi dve ce samaṇo gotamo uttarimanussadhammā iddhipāṭihāriyāni

footnote: 1 po. ayaṁ pāṭho natthi.

page number: 013

karissati cattārāhaṁ (pts. d iii, 13) karissāmi cattāri ce samaṇo
gotamo uttarimanussadhammā iddhipāṭihāriyāni karissati aṭṭhāhaṁ
karissāmi. iti yāvatakaṁ yāvatakaṁ samaṇo gotamo uttarimanussadhammā
iddhipāṭihāriyaṁ karissati taddiguṇaṁ taddiguṇāhaṁ karissāmīti. iti 1-
kho bhaggava sunakkhatto licchaviputto yenāhaṁ tenupasaṅkami
upasaṅkamitvā maṁ abhivādetvā ekamantaṁ nisīdi. ekamantaṁ nisinno
kho bhaggava sunakkhatto licchaviputto maṁ etadavoca acelo bhante
pāṭikaputto vesāliyaṁ paṭivasati lābhaggappatto ceva yasaggappatto ca
vajjigāme so vesāliyaṁ parisati evaṁ vācaṁ bhāsati samaṇopi gotamo
ñāṇavādo ahaṁpi ñāṇavādo ñāṇavādo kho pana ñāṇavādena
arahati uttarimanussadhammā iddhipāṭihāriyaṁ dassetuṁ samaṇo gotamo
upaḍḍhapathaṁ āgaccheyya ahaṁpi upaḍḍhapathaṁ gaccheyyaṁ te tattha ubhopi
uttarimanussadhammā iddhipāṭihāriyaṁ kareyyāma ekañce samaṇo
gotamo uttarimanussadhammā iddhipāṭihāriyaṁ karissati dvāhaṁ karissāmi.
saṅkhittaṁ. taddiguṇaṁ taddiguṇāhaṁ karissāmīti. evaṁ vutte ahaṁ
bhaggava sunakkhattaṁ licchaviputtaṁ etadavocaṁ abhabbo kho sunakkhatta
acelo pāṭikaputto taṁ vācaṁ appahāya taṁ cittaṁ appahāya taṁ
diṭṭhiṁ appaṭinissajjitvā mama sammukhībhāvaṁ āgantuṁ sacepissa
evamassa ahaṁ taṁ vācaṁ appahāya taṁ cittaṁ appahāya taṁ diṭṭhiṁ
appaṭinissajjitvā samaṇassa gotamassa sammukhībhāvaṁ gaccheyyanti

footnote: 1 po. ma. yu. atha.

page number: 014

muddhāpi tassa vipateyyāti. rakkhatetaṁ bhante bhagavā vācaṁ
rakkhatetaṁ sugato vācanti. (pts. d iii, 14) kiṁ pana maṁ tvaṁ sunakkhatta evaṁ
vadesi rakkhatetaṁ bhante bhagavā vācaṁ rakkhatetaṁ sugato vācanti.
bhagavatāpassa bhante esā vā ekaṁsena odhāritā 1- abhabbo
acelo pāṭikaputto taṁ vācaṁ appahāya taṁ cittaṁ appahāya taṁ
diṭṭhiṁ appaṭinissajjitvā mama sammukhībhāvaṁ āgantuṁ sacepissa
evamassa ahaṁ taṁ vācaṁ appahāya taṁ cittaṁ appahāya taṁ diṭṭhiṁ
appaṭinissajjitvā samaṇassa gotamassa sammukhībhāvaṁ gaccheyyanti
muddhāpi tassa vipateyyāti acelo ca bhante pāṭikaputto
virūparūpena bhagavato sammukhībhāvaṁ āgaccheyya tadassa bhagavato
musāti. api nu sunakkhatta tathāgato taṁ vācaṁ bhāseyya yā
sā vācā dvayagāminīti. kiṁ pana bhante bhagavatā acelo
pāṭikaputto cetasā ceto paricca vidito abhabbo acelo
pāṭikaputto taṁ vācaṁ appahāya taṁ cittaṁ appahāya taṁ diṭṭhiṁ
appaṭinissajjitvā mama sammukhībhāvaṁ āgantuṁ sacepissa evamassa
ahantaṁ vācaṁ appahāya taṁ cittaṁ appahāya taṁ diṭṭhiṁ appaṭinissajjitvā
samaṇassa gotamassa sammukhībhāvaṁ gaccheyyanti muddhāpi
tassa vipateyyāti udāhu devatā bhagavato etamatthaṁ ārocesuṁ
abhabbo bhante acelo pāṭikaputto taṁ vācaṁ appahāya .pe.
muddhāpi tassa vipateyyāti. cetasā ceto paricca vidito ceva me

footnote: 1 yu. ovāditā.

page number: 015

sunakkhatta acelo pāṭikaputto abhabbo acelo pāṭikaputto
taṁ vācaṁ appahāya taṁ cittaṁ appahāya .pe. muddhāpi tassa
vipateyyāti devatāpi mama etamatthaṁ ārocesuṁ (pts. d iii, 15) abhabbo bhante
acelo pāṭikaputto taṁ vācaṁ appahāya .pe. muddhāpi tassa
vipateyyāti. ajitopi nāma licchavīnaṁ senāpati adhunā kālakato
tāvatiṁsakāyaṁ upapanno sopi maṁ upasaṅkamitvā evamārocesi
alajjī bhante acelo pāṭikaputto musāvādī bhante acelo
pāṭikaputto maṁpi bhante acelo pāṭikaputto byākāsi vajjigāme
ajito licchavīnaṁ senāpati mahānirayaṁ upapannoti na kho panāhaṁ
bhante mahānirayaṁ upapanno tāvatiṁsakāyaṁ 1- upapanno alajjī bhante
acelo pāṭikaputto mūsāvādī bhante acelo pāṭikaputto
abhabbo ca 2- bhante acelo pāṭikaputto taṁ vācaṁ appahāya .pe.
muddhāpi tassa vipateyyāti. iti kho sunakkhatta cetasā ceto
paricca vidito ceva me acelo pāṭikaputto abhabbo acelo
pāṭikaputto taṁ vācaṁ appahāya taṁ cittaṁ appahāya taṁ diṭṭhiṁ
appaṭinissajjitvā mama sammukhībhāvaṁ āgantuṁ sacepissa evamassa
ahantaṁ vācaṁ appahāya taṁ cittaṁ appahāya taṁ diṭṭhiṁ appaṭinissajjitvā
samaṇassa gotamassa sammukhībhāvaṁ gaccheyyanti muddhāpi
tassa vipateyyāti devatāpi me etamatthaṁ ārocesuṁ abhabbo

footnote: 1 yu. tāvatiṁsamhi. 2 sī. yu. cakāro na dissati.

page number: 016

bhante acelo pāṭikaputto taṁ vācaṁ appahāya taṁ cittaṁ appahāya
taṁ diṭṭhiṁ appaṭinissajjitvā bhagavato sammukhībhāvaṁ āgantuṁ sacepissa
evamassa ahantaṁ vācaṁ appahāya taṁ cittaṁ appahāya taṁ diṭṭhiṁ
appaṭinissajjitvā samaṇassa gotamassa sammukhībhāvaṁ gaccheyyanti
muddhāpi tassa vipateyyāti. eso kho panāhaṁ sunakkhatta vesāliyaṁ
piṇḍāya caritvā pacchābhattaṁ piṇḍapātapaṭikkanto yena acelassa
pāṭikaputtassa ārāmo tenupasaṅkamiṁ 1- divā vihārāya yassadāni
tvaṁ sunakkhatta icchasi tassa ārocehīti.

[7] (pts. d iii, 16) athakho svāhaṁ bhaggava pubbaṇhasamayaṁ nivāsetvā pattacīvaraṁ
ādāya vesāliyaṁ 2- piṇḍāya pāvisiṁ vesāliyaṁ piṇḍāya caritvā
pacchābhattaṁ piṇḍapātapaṭikkanto yena acelassa pāṭikaputtassa
ārāmo tenupasaṅkamiṁ divā vihārāya. athakho bhaggava sunakkhatto
licchaviputto taramānarūpo vesāliṁ pavisitvā yena abhiññātā
abhiññātā licchavī tenupasaṅkami upasaṅkamitvā abhiññāte
abhiññāte licchavī etadavoca esāvuso bhagavā vesāliyaṁ piṇḍāya
vicaritvā pacchābhattaṁ piṇḍapātapaṭikkanto yena acelassa pāṭikaputtassa
ārāmo tenupasaṅkami divā vihārāya abhikkamathāyasmanto
abhikkamathāyasmanto sādhurūpānaṁ samaṇānaṁ uttarimanussadhammā iddhipāṭihāriyaṁ
bhavissatīti. athakho bhaggava abhiññātānaṁ abhiññātānaṁ
licchavīnaṁ etadahosi sādhurūpānaṁ kira bho samaṇānaṁ uttarimanussadhammā

footnote: 1 po. ma. tenupasaṅkamissāmi. 2 ma. vesāliṁ.

page number: 017

iddhipāṭihāriyaṁ bhavissati handa vata bho gacchāmāti.
yena ca abhiññātā abhiññātā brāhmaṇamahāsālā gahapatinecayikā
nānātitthiyasamaṇabrāhmaṇā tenupasaṅkami upasaṅkamitvā
abhiññāte abhiññāte nānātitthiyasamaṇabrāhmaṇe etadavoca
esāvuso bhagavā vesāliyaṁ piṇḍāya caritvā pacchābhattaṁ piṇḍapātapaṭikkanto
yena acelassa pāṭikaputtassa ārāmo tenupasaṅkami
divāvihārāya abhikkamathāyasmanto abhikkamathāyasmanto sādhurūpānaṁ
samaṇānaṁ uttarimanussadhammā iddhipāṭihāriyaṁ bhavissatīti. athakho
bhaggava abhiññātānaṁ abhiññātānaṁ nānātitthiyasamaṇabrāhmaṇānaṁ
etadahosi sādhurūpānaṁ kira bho samaṇānaṁ uttarimanussadhammā
iddhipāṭihāriyaṁ bhavissati handa vata bho gacchāmāti. (pts. d iii, 17) athakho
bhaggava abhiññātā abhiññātā licchavī abhiññātā abhiññātā ca
brāhmaṇamahāsālā gahapatinecayikā nānātitthiyasamaṇabrāhmaṇā
yena acelassa pāṭikaputtassa ārāmo tenupasaṅkamiṁsu. sā
esā bhaggava parisā hoti anekasatā anekasahassā. assosi
kho bhaggava acelo pāṭikaputto abhikkantā kira abhiññātā
abhiññātā licchavī abhikkantā abhiññātā abhiññātā ca
brāhmaṇamahāsālā gahapatinecayikā nānātitthiyasamaṇabrāhmaṇā
samaṇopi gotamo mayhaṁ ārāme divāvihāraṁ nisinnoti. sutvānassa
bhayaṁ chambhitattaṁ lomahaṁso udapādi. athakho bhaggava acelo

page number: 018

pāṭikaputto bhīto saṁviggo lomahaṭṭhajāto 1- yena tiṇḍukakhānu-
paribbājakārāmo tenupasaṅkami. assosi kho bhaggava sā parisā
acelo kira pāṭikaputto bhīto saṁviggo lomahaṭṭhajāto yena
tiṇḍukakhānuparibbājakārāmo tenupasaṅkantoti 2-. athakho bhaggava sā
parisā aññataraṁ purisaṁ āmantesi ehi tvaṁ bho purisa yena tiṇḍukakhānu-
paribbājakārāmo yena acelo pāṭikaputto tenupasaṅkami
upasaṅkamitvā acelaṁ pāṭikaputtaṁ evaṁ vadehi abhikkamāvuso
pāṭikaputta abhikkantā abhiññātā abhiññātā licchavī abhikkantā
abhiññātā abhiññātā ca brāhmaṇamahāsālā gahapatinecayikā
nānātitthiyasamaṇabrāhmaṇā samaṇopi gotamo āyasmato ārāme
divāvihāraṁ nisinno bhāsitā kho pana te esāvuso pāṭikaputta
vesāliyaṁ parisati vācā samaṇopi gotamo ñāṇavādo ahaṁpi
ñāṇavādo ñāṇavādo kho pana ñāṇavādena arahati uttarimanussadhammā
iddhipāṭihāriyaṁ dassetuṁ (pts. d iii, 18) samaṇo 

[3]- gotamo upaḍḍhapathaṁ
āgaccheyya ahaṁpi upaḍḍhapathaṁ gaccheyyaṁ te tattha ubhopi
uttarimanussadhammā iddhipāṭihāriyaṁ kareyyāma ekañce samaṇo
gotamo uttarimanussadhammā iddhipāṭihāriyaṁ karissati dvāhaṁ
karissāmi dve ce samaṇo gotamo uttarimanussadhammā
iddhipāṭihāriyāni karissati cattārāhaṁ karissāmi cattāri ce samaṇo

footnote: 1 po. lomahaṁsajāto. 2 sī. yu. tenupasaṅkamanto. 3 ma. cesaddo atthi.

page number: 019

gotamo uttarimanussadhammā iddhipāṭihāriyāni karissati aṭṭhāhaṁ
karissāmi iti yāvatakaṁ yāvatakaṁ samaṇo gotamo uttarimanussadhammā
iddhipāṭihāriyāni karissati taddiguṇaṁ taddiguṇāhaṁ karissāmīti
abhikkamayeva 1- kho āvuso pāṭikaputta upaḍḍhapathaṁ sabbapaṭhamaṁyeva
āgantvā samaṇo gotamo āyasmato ārāme divāvihāraṁ nisinnoti.
evaṁ bhoti kho bhaggava so puriso tassā parisāya paṭissutvā yena
tiṇḍukakhānuparibbājakārāmo yena acelo pāṭikaputto tenupasaṅkami
upasaṅkamitvā acelaṁ pāṭikaputtaṁ etadavoca abhikkamāvuso
pāṭikaputta abhikkantā abhiññātā abhiññātā licchavī
abhikkantā abhiññātā abhiññātā ca brāhmaṇamahāsālā .pe.
abhikkamayeva āvuso pāṭikaputta upaḍḍhapathaṁ sabbapaṭhamaṁyeva
āgantvā samaṇo gotamo āyasmato ārāme divāvihāraṁ
nisinnoti. evaṁ vutte bhaggava acelo pāṭikaputto āyāmi
āvuso āyāmi āvusoti vatvā tattheva saṁsappati na sakkoti
āsanāpi vuṭṭhātuṁ. athakho so bhaggava puriso acelaṁ pāṭikaputtaṁ
etadavoca kiṁsu nāma te āvuso pāṭikaputta pāvaḷāsu nāma
te pīṭhakasmiṁ allīnā pīṭhakaṁsu nāma te pāvaḷāsu allīnaṁ āyāmi
āvuso āyāmi āvusoti vatvā tattheva saṁsappasi na sakkosi
āsanāpi vuṭṭhātunti. evaṁpi kho bhaggava vuccamāno acelo
pāṭikaputto āyāmi āvuso āyāmi āvusoti vatvā tattheva

footnote: 1 ma. abhikkamasseva.

page number: 020

saṁsappati na sakkoti āsanāpi vuṭṭhātuṁ. yadā kho so bhaggava
puriso aññāsi parābhūtarūpo ayaṁ acelo pāṭikaputto āyāmi
āvuso āyāmi āvusoti vatvā tattheva saṁsappati na sakkoti
āsanāpi vuṭṭhātunti atha taṁ parisaṁ āgantvā evamārocesi
parābhūtarūpo bho ayaṁ 1- acelo pāṭikaputto āyāmi āvuso
āyāmi āvusoti vatvā tattheva saṁsappati na sakkoti āsanāpi
vuṭṭhātunti. evaṁ vutte ahaṁ bhaggava taṁ purisaṁ etadavocaṁ abhabbo
kho āvuso acelo pāṭikaputto taṁ vācaṁ appahāya taṁ cittaṁ
appahāya taṁ diṭṭhiṁ appaṭinissajjitvā mama sammukhībhāvaṁ āgantuṁ
sacepissa evamassa ahantaṁ vācaṁ appahāya taṁ cittaṁ appahāya taṁ
diṭṭhiṁ appaṭinissajjitvā samaṇassa gotamassa sammukhībhāvaṁ gaccheyyanti
muddhāpi tassa vipateyyāti.
paṭhamabhāṇavāraṁ niṭṭhitaṁ.

[8] athakho bhaggava aññataro licchavimahāmatto uṭṭhāyāsanā
taṁ parisaṁ etadavoca tenahi bho muhuttaṁ tāva āgametha yāvāhaṁ
gacchāmi (pts. d iii, 20) appevanāma ahaṁpi sakkuṇeyyaṁ acelaṁ pāṭikaputtaṁ imaṁ
parisaṁ ānetunti. athakho so bhaggava licchavimahāmatto yena
tiṇḍukakhānuparibbājakārāmo yena acelo pāṭikaputto
tenupasaṅkami upasaṅkamitvā acelaṁ pāṭikaputtaṁ etadavoca abhikkamāvuso
pāṭikaputta abhikkantaṁ te seyyo abhikkantā abhiññātā

footnote: 1 ma. ayanti pāṭho natthi. sī. yu. bho ayanti dve pāṭho natthi.

page number: 021

abhiññātā ca. saṅkhittaṁ. samaṇopi gotamo āyasmato ārāme
divāvihāraṁ nisinnoti bhāsitā kho pana te esāvuso pāṭikaputta
vesāliyaṁ parisati vācā samaṇopi gotamo ñāṇavādo ahaṁpi
ñāṇavādo .pe. taddiguṇaṁ taddiguṇāhaṁ karissāmīti abhikkamayeva
kho āvuso pāṭikaputta upaḍḍhapathaṁ sabbapaṭhamaṁyeva āgantvā
samaṇopi gotamo āyasmato ārāne divāvihāraṁ nisinno bhāsitā
kho panesā āvuso pāṭikaputta samaṇema gotamena parisati vācā
abhabbo acelo pāṭikaputto taṁ vācaṁ appahāya .pe. muddhāpi
tassa vipateyyāti abhikkamāvuso pāṭikaputta abhikkamaneneva
te jayaṁ karissāma samaṇassa gotamassa parājayanti. evaṁ
vutte bhaggava acelo pāṭikaputto āyāmi āvuso āyāmi
āvusoti vatvā tattheva saṁsappati na (pts. d iii, 21) sakkoti āsanāpi vuṭṭhātuṁ.
athakho so bhaggava licchavimahāmatto acelaṁ pāṭikaputtaṁ etadavoca
kiṁsu nāma te āvuso pāṭikaputta pāvaḷāsu nāma te pīṭhakasmiṁ
allīnā pīṭhakaṁsu nāma te pāvaḷāsu allīnaṁ āyāmi āvuso
āyāmi āvusoti vatvā tattheva saṁsappasi na sakkosi āsanāpi
vuṭṭhātunti. evaṁpi kho bhaggava vuccamāno acelo pāṭikaputto
āyāmi āvuso āyāmi āvusoti vatvā tattheva saṁsappati na
sakkoti āsanāpi vuṭṭhātuṁ. yadā kho 

[1]- bhaggava licchavimahāmatto
aññāsi parābhūtarūpo ayaṁ acelo pāṭikaputto āyāmi āvuso

footnote: 1 po. ma. yu. so.

page number: 022

āyāmi āvusoti vatvā tattheva saṁsappati na sakkoti āsanāpi
vuṭṭhātunti atha taṁ parisaṁ āgantvā evaṁ ārocesi parābhūtarūpo
ayaṁ acelo pāṭikaputto āyāmi āvuso āyāmi āvusoti vatvā
tattheva saṁsappati na sakkoti āsanāpi vuṭṭhātunti. evaṁ vutte
ahaṁ bhaggava taṁ parisaṁ etadavoca abhabbo kho āvuso acelo
pāṭikaputto taṁ vācaṁ appahāya taṁ cittaṁ appahāya .pe.
sacepissa evamassa ahantaṁ vācaṁ appahāya .pe. samaṇassa
gotamassa sammukhībhāvaṁ gaccheyyanti muddhāpi tassa vipateyyāti
sacepāyasmantānaṁ licchavīnaṁ evamassa mayaṁ acelaṁ pāṭikaputtaṁ yāhi 1-
varattāhi bandhitvā goyuttehi 2- āviñjeyyāmāti 3- tā varattā
chijjeruṁ 4- pāṭikaputto vā abhabbo pana acelo pāṭikaputto
taṁ vācaṁ appahāya .pe. sacepissa evamassa ahantaṁ vācaṁ
appahāya .pe. samaṇassa gotasassa sammukhībhāvaṁ gaccheyyanti
muddhāpi tassa vipateyyāti

[9] athakho bhaggava jāliyo dārupattikantevāsī uṭṭhāyāsanā taṁ
parisaṁ etadavoca tenahi bho muhuttaṁ tāva āgametha yāvāhaṁ gacchāmi
appevanāmāhaṁ 5- sakkuṇeyyaṁ acelaṁ pāṭikaputtaṁ 

[6]- ānetunti. athakho
bhaggava jāliyo dārupattikantevāsī yena tiṇḍukakhānuparibbājakārāmo
yena acelo pāṭikaputto tenupasaṅkami upasaṅkamitvā acelaṁ

footnote: 1 sī. ma. yu. ayaṁ na dissati. 2 sī. ma. yu. goyugehīti pāṭhena bhavitabbaṁ.
footnote: 3 ma. āviñcheyyāmāti. yu. āvijjheyyāmāti. 4 ma. chijjeyyuṁ. 5 ma. yu.
footnote: appevanāma ahampi. 6 ma. yu. imaṁ parisaṁ.

page number: 023

acelaṁ pāṭikaputtaṁ etadavoca abhikkamāvuso pāṭikaputta abhikkantaṁ
te seyyo abhikkantā abhiññātā abhiññātā ca licchavī .pe.
samaṇopi gotamo āyasmato ārāme divāvihāraṁ nisinno bhāsitā
kho pana te esāvuso pāṭikaputta vesāliyaṁ parisati vācā samaṇopi
gotamo ñāṇavādo .pe. taddiguṇaṁ taddiguṇāhaṁ karissāmīti
abhikkamayeva āvuso pāṭikaputta upaḍḍhapathaṁ sabbapaṭhamaṁyeva
āgantvā samaṇo gotamo āyasmato ārāme divāvihāraṁ
nisinno bhāsitā kho pana te esāvuso pāṭikaputta samaṇena
gotamena parisati vācā abhabbo kho āvuso acelo pāṭikaputto
taṁ vācaṁ appahāya .pe. sacepissa evamassa ahantaṁ vācaṁ
appahāya .pe. samaṇassa gotamassa sammukhībhāvaṁ gaccheyyanti
muddhāpi vipateyyāti sacepāyasmantānaṁ licchavīnaṁ evamassa
mayaṁ acelaṁ pāṭikaputtaṁ yāhi varattāhi bandhitvā goyuttehi
āviñjeyyāmāti tā varattā chijjeruṁ pāṭikaputto vā
abhabbo pana acelo pāṭikaputto taṁ vācaṁ appahāya taṁ cittaṁ
appahāya taṁ diṭṭhiṁ appaṭinissajjitvā mama sammukhībhāvaṁ āgantuṁ
sacepissa evamassa ahantaṁ vācaṁ appahāya .pe. samaṇassa
gotamassa sammukhībhāvaṁ gaccheyyanti muddhāpi tassa vipateyyāti
abhikkamāvuso pāṭikaputta abhikkamaneneva te jayaṁ karissāma
samaṇassa gotamassa parājayanti. (pts. d iii, 23) evaṁ vutte bhaggava acelo

page number: 024

pāṭikaputto āyāmi āvuso āyāmi āvusoti vatvā tattheva
saṁsappati na sakkoti āsanāpi vuṭṭhātuṁ. athakho bhaggava jāliyo
dārupattikantevāsī acelaṁ pāṭikaputtaṁ etadavoca kiṁsu nāma te
āvuso pāṭikaputta pāvaḷāsu nāma te pīṭhakasmiṁ allīnā pīṭhakaṁsu
nāma te pāvaḷāsu allīnaṁ āyāmi āvuso āyāmi āvusoti
vatvā tattheva saṁsappasi na sakkosi āsanāpi vuṭṭhātunti.
evaṁpi kho bhaggava vuccamāno acelo pāṭikaputto āyāmi
āvuso āyāmi āvusoti vatvā tattheva saṁsappati na sakkoti
āsanāpi vuṭṭhātuṁ. yadā kho bhaggava jāliyo dārupattikantevāsī
aññāsi parābhūtarūpo ayaṁ acelo pāṭikaputto āyāmi āvuso
āyāmi āvusoti vatvā tattheva saṁsappati na sakkoti āsanāpi
vuṭṭhātunti atha naṁ etadavoca bhūtapubbaṁ āvuso pāṭikaputta
sīhassa migarañño etadahosi yannūnāhaṁ aññataraṁ vanasaṇḍaṁ
nissāya āsayaṁ kappeyyaṁ tatrāsayaṁ kappetvā sāyaṇhasamayaṁ
āsayā nikkhameyyaṁ āsayā nikkhamitvā vijambheyyaṁ vijambhitvā
samantā catuddisā anuvilokeyyaṁ samantā catuddisā anuviloketvā
tikkhattuṁ sīhanādaṁ nadeyyaṁ tikkhattuṁ sīhanādaṁ naditvā gocarāya
pakkameyyaṁ so varaṁ varaṁ migasaṅghaṁ 1- vadhitvā mudumaṁsāni mudumaṁsāni
bhakkhayitvā tameva āsayaṁ ajjhupeyyanti. athakho 

[2]- so sīho migarājā
aññataraṁ vanasaṇḍaṁ nissāya āsayaṁ kappesi tatrāsayaṁ kappetvā

footnote: 1 ma. yu. migasaṅghena. 2 ma yu. āvuso.

page number: 025

sāyaṇhasamayaṁ āsayā nikkhami āsayā nikkhamitvā vijambhi vijambhitvā
samantā catuddisā anuvilokesi samantā catuddisā anuviloketvā
tikkhattuṁ sīhanādaṁ nadi tikkhattuṁ sīhanādaṁ naditvā gocarāya pakkami
so varaṁ varaṁ migasaṅghaṁ vadhitvā mudumaṁsāni mudumaṁsāni bhakkhayitvā
tameva āsayaṁ ajjhupesi. (pts. d iii, 24) tasseva kho āvuso pāṭikaputta sīhassa
migarañño vighāsasaṁvaddho jarasigālo ditto ceva balavā ca.
athakho āvuso tassa jarasigālassa etadahosi ko cāhaṁ ko
sīho migarājā yannūnāhaṁpi aññataraṁ vanasaṇḍaṁ nissāya āsayaṁ
kappeyyaṁ tatrāsayaṁ kappetvā sāyaṇhasamayaṁ āsayā nikkhameyyaṁ
āsayā nikkhamitvā vijambheyyaṁ vijambhitvā samantā catuddisā
anuvilokeyyaṁ samantā catuddisā anuviloketvā tikkhattuṁ sīhanādaṁ
nadeyyaṁ tikkhattuṁ sīhanādaṁ naditvā gocarāya pakkameyyaṁ so
varaṁ varaṁ migasaṅghaṁ vadhitvā mudumaṁsāni mudumaṁsāni bhakkhayitvā tameva
āsayaṁ ajjhupeyyanti. athakho so āvuso jarasigālo aññataraṁ
vanasaṇḍaṁ nissāya āsayaṁ kappesi tatrāsayaṁ kappetvā sāyaṇhasamayaṁ
āsayā nikkhami āsayā nikkhamitvā vijambhi vijambhitvā
samantā catuddisā anuvilokesi samantā catuddisā anuviloketvā
tikkhattuṁ sīhanādaṁ nadissāmīti sigālakaṁ 1- anadi bheraṇḍakaṁyeva anadi
ke ca chave sigāle ke pana sīhanādeti. evameva kho tvaṁ āvuso
pāṭikaputta sugatāpadānesu jivamāno sugatātirittāni bhuñjamāno

footnote: 1 po. ma. siṅgālakaṁyeva.

page number: 026

tathāgate arahante sammāsambuddhe āsādetabbaṁ maññasi ke
ca chave pāṭikaputte kā ca tathāgatānaṁ arahantānaṁ sammāsambuddhānaṁ
āsādanāti. yato kho bhaggava jāliyo dārupattikantevāsī imināpi
opammena neva asakkhi acelaṁ pāṭikaputtaṁ tamhā āsanā cāvetuṁ.
atha naṁ etadavoca
sīhoti attāna samekkhiyāna
amaññi kotthu migarājāhamasmi
tameva 1- so sigālakaṁ anadi
ke ca chave sigāle ke pana sīhanādeti.

[10] evameva kho tvaṁ āvuso pāṭikaputta sugatāpadānesu
jīvamāno sugatātirittāni bhuñjamāno tathāgate arahante
sammāsambuddhe āsādetabbaṁ maññasi ke ca chave pāṭikaputte kā
ca tathāgatānaṁ arahantānaṁ sammāsambuddhānaṁ āsādanāti. yato
kho bhaggava jāliyo dārupattikantevāsī imināpi opammena neva
asakkhi acelaṁ pāṭikaputtaṁ tamhā āsanā cāvetuṁ. atha naṁ
etadavoca
suññaṁ anupakaminaṁ 2- attānaṁ
vighāse samekkhiya
yāvattānaṁ na passati kotthu
tāva byagghoti maññati

footnote: 1 ma. yu. tatheva. 2 ma. yu. aññaṁ anucaṅkamanaṁ.

page number: 027

tameva so sigālakaṁ anadi
ke ca chave sigāle ke pana sīhanādeti.

[11] evameva kho tvaṁ āvuso pāṭikaputta sugatāpadānesu
jīvamāno sugatātirittāni bhuñjamāno tathāgate arahante
sammāsambuddhe āsādetabbaṁ maññasi ke ca chave pāṭikaputte kā
ca tathāgatānaṁ arahantānaṁ sammāsambuddhānaṁ āsādanāti. yato
kho bhaggava jāliyo dārupattikantevāsī imināpi (pts. d iii, 26) opammena neva
asakkhi acelaṁ pāṭikaputtaṁ tamhā āsanā cāvetuṁ. atha naṁ
etadavoca
bhutvāna bheke 1- khalamūsikāyo
kaṭasīsu khittāni ca kūṇapāni
mahāvane suññavane vivaḍḍho
amaññi kotthu migarājāhamasmi
tatheva so sigālakaṁ anadi
ke ca chave sigāle ke pana sīhanādeti.

[12] evameva kho tvaṁ āvuso pāṭikaputta sugatāpadānesu
jīvamāno sugatātirittāni bhuñjamāno tathāgate arahante
sammāsambuddhe āsādetabbaṁ maññasi ke ca chave pāṭikaputte kā
ca tathāgatānaṁ arahantānaṁ sammāsambuddhānaṁ āsādanāti. yato
kho bhaggava jāliyo dārupattikantevāsī imināpi opammena neva

footnote: 1 po. bhiṅge.

page number: 028

asakkhi acelaṁ pāṭikaputtaṁ tamhā āsanā cāvetuṁ. atha taṁ
parisaṁ āgantvā evamārocesi parābhūtarūpo bho acelo
pāṭikaputto āyāmi āvuso āyāmi āvusoti vatvā tattheva saṁsappati
na sakkoti āsanāpi vuṭṭhātunti. evaṁ vutte ahaṁ bhaggava taṁ
parisaṁ etadavocaṁ abhabbo kho āvuso acelo pāṭikaputto taṁ
vācaṁ appahāya taṁ cittaṁ appahāya taṁ diṭṭhiṁ appaṭinissajjitvā
mama sammukhībhāvaṁ āgantuṁ sacepissa evamassa ahantaṁ vācaṁ
appahāya taṁ cittaṁ appahāya taṁ diṭṭhiṁ appaṭinissajjitvā samaṇassa
gotamassa sammukhībhāvaṁ gaccheyyanti muddhāpi tassa vipateyyāti
sacepāyasmantānaṁ licchavīnaṁ evamassa mayaṁ acelaṁ pāṭikaputtaṁ yāhi 1-
varattāhi bandhitvā goyuttehi (pts. d iii, 27) āviñjeyyāmāti tā varattā
chijjeruṁ pāṭikaputto vā abhabbo pana acelo pāṭikaputto taṁ
vācaṁ appahāya .pe. mama sammukhībhāvaṁ āgantuṁ sacepissa evamassa
ahantaṁ vācaṁ appahāya .pe. samaṇassa gotamassa sammukhībhāvaṁ
gaccheyyanti muddhāpi tassa vipateyyāti. athakhvāhaṁ bhaggava taṁ
parisaṁ dhammiyā kathāya sandassesiṁ samādapesiṁ samuttejesiṁ sampahaṁsesiṁ
taṁ parisaṁ dhammiyā kathāya sandassetvā samādapetvā samuttejetvā
sampahaṁsetvā mahābandhanā mokkhaṁ karitvā caturāsītipāṇasahassāni
mahāviduggā uddharitvā tejodhātuṁ samāpajjitvā sattatālaṁ vehāsaṁ
abbhuggantvā aññaṁ sattatālaṁpi aggiṁ 2- abhinimminitvā jalitvā

footnote: 1 ma. yu. ayaṁ na dissati. 2 ma. yu. acciṁ.

page number: 029

dhūmāyitvā 1- mahāvane kūṭāgārasālāyaṁ paccuṭṭhāsiṁ. athakho bhaggava
sunakkhatto licchaviputto yenāhaṁ tenupasaṅkami upasaṅkamitvā
maṁ abhivādetvā ekamantaṁ nisīdi. ekamantaṁ nisinnaṁ kho ahaṁ
bhaggava sunakkhattaṁ licchaviputtaṁ etadavocaṁ taṁ kiṁ maññasi sunakkhatta
yatheva te ahaṁ acelaṁ pāṭikaputtaṁ ārabbha byākāsiṁ tatheva taṁ
vipākaṁ no 2- aññathāti. yatheva me bhante bhagavā acelaṁ pāṭikaputtaṁ
ārabbha byākāsi tatheva taṁ vipākaṁ no aññathāti. taṁ kiṁ
maññasi sunakkhatta yadi evaṁ sante kataṁ vā hoti uttarimanussadhammā
iddhipāṭihāriyaṁ akataṁ vāti. addhā kho bhante evaṁ sante
kataṁ hoti uttarimanussadhammā (pts. d iii, 28) iddhipāṭihāriyaṁ no akatanti. evaṁpi
kho maṁ tvaṁ moghapurisa uttarimanussadhammā iddhipāṭihāriyaṁ karontaṁ
evaṁ vadesi na hi pana me bhante bhagavā uttarimanussadhammā
iddhipāṭihāriyaṁ karotīti. passa moghapurisa yāvañca te idaṁ
aparaddhanti. evaṁpi kho bhaggava sunakkhatto licchaviputto mayā
vuccamāno apakkameva imasmā dhammavinayā yathā taṁ āpāyiko
nerayiko.

[13] aggaññañcāhaṁ bhaggava pajānāmi 

[3]- tato uttaritaraṁ
pajānāmi tañca pajānanaṁ na parāmasāmi aparāmasato va 4- me
paccattaṁyeva nibbuti viditā yadabhijānaṁ tathāgato no anayaṁ

footnote: 1 sī. dhūpāyitvā. 2 po. ma. nosaddo natthi. 3 ma. yu. tañca pajānāmi.
footnote: 4 ma. ca.

page number: 030

āpajjati. santi bhaggava eke samaṇabrāhmaṇā issarakuttaṁ
brahmakuttaṁ ācariyakaṁ aggaññaṁ paññapenti tyāhaṁ upasaṅkamitvā
evaṁ vadāmi saccaṁ kira tumhe āyasmanto issarakuttaṁ brahmakuttaṁ
ācariyakaṁ aggaññaṁ paññapethāti. te ca me evaṁ puṭṭhā
āmāti 1- paṭijānanti tyāhaṁ evaṁ vadāmi kathaṁvihitakaṁ pana tumhe
āyasmanto issarakuttaṁ brahmakuttaṁ ācariyakaṁ aggaññaṁ
paññapethāti. te mayā puṭṭhā na saṁpāyanti asaṁpāyantā mamaññeva
paṭipucchanti tesāhaṁ puṭṭho byākaromi hoti kho so āvuso
samayo yaṁ kadāci karahaci dīghassa addhuno accayena ayaṁ loko
saṁvaṭṭati saṁvaṭṭamāne loke yebhuyyena sattā ābhassarasaṁvattanikā
honti te tattha honti manomayā pītibhakkhā sayaṁpabhā antalikkhacarā
subhaṭṭhāyino ciraṁ dīghamaddhānaṁ tiṭṭhanti. hoti kho so āvuso
samayo yaṁ kadāci karahaci dīghassa addhuno accayena ayaṁ loko
vivaṭṭati vivaṭṭamāne loke suññaṁ brahmavimānaṁ pātubhavati atha 2-
aññataro satto āyukkhayā vā puññakkhayā vā ābhassarakāyā
cavitvā suññaṁ brahmavimānaṁ upapajjati so tattha hoti manomayo
pītibhakkho sayaṁpabho antalikkhacaro subhaṭṭhāyī ciraṁ dīghamaddhānaṁ
tiṭṭhati tassa tattha ekakassa dīgharattaṁ nivusitattā anabhirati
paritassanā uppajjati aho vata aññepi sattā itthattaṁ
āgaccheyyunti. athakho aññepi sattā āyukkhayā vā puññakkhayā

footnote: 1 ma. yu. āmoti. 2 ma. yu. atha yo.

page number: 031

vā ābhassarakāyā cavitvā suññaṁ brahmavimānaṁ upapajjanti tassa
sattassa sahabyataṁ tepi tattha honti manomayā pītibhakkhā sayaṁpabhā
antalikkhacarā subhaṭṭhāyino ciraṁ dīghamaddhānaṁ tiṭṭhanti. tatrāvuso
yo so satto paṭhamaṁ upapanno tassa evaṁ hoti ahamasmi brahmā
mahābrahmā abhibhū anabhibhūto aññadatthudaso vasavatti issaro kattā
nimmitā seṭṭho sajjitā vasī pitā bhūtabhabyānaṁ mayā ime sattā
nimmitā. taṁ kissa hetu. mamañhi pubbe etadahosi aho vata
aññepi sattā itthattaṁ āgaccheyyunti iti mamañca manopaṇidhi
ime ca sattā itthattaṁ āgatāti. yepi te sattā pacchā upapannā
tesaṁpi evaṁ hoti ayaṁ kho bhavaṁ brahmā mahābrahmā abhibhū
anabhibhūto aññadatthudaso vasavatti issaro kattā nimmitā seṭṭho
sajjitā vasī pitā bhūtabhabyānaṁ iminā mayaṁ bhotā brahmunā
nimmitā. taṁ kissa hetu. imañhi mayaṁ addasāma 

[1]- paṭhamaṁ upapannaṁ
mayaṁ panamhā pacchā upapannāti. (pts. d iii, 30) tatrāvuso yo so satto paṭhamaṁ
upapanno so dīghāyukataro ca hoti vaṇṇavantataro ca mahesakkhataro
ca. ye pana te sattā pacchā upapannā te appāyukatarā ca
honti dubbaṇṇatarā ca appesakkhatarā ca. ßēhānaṁ kho panetaṁ
āvuso vijjati yaṁ aññataro satto tamhā kāyā cavitvā
itthattaṁ āgacchati itthattaṁ āgato samāno agārasmā anagāriyaṁ
pabbajati agārasmā anagāriyaṁ pabbajito samāno ātappamanvāya

footnote: ma. yu. idha.

page number: 032

padhānamanvāya anuyogamanvāya appamādamanvāya sammāmanasikāramanvāya
tathārūpaṁ cetosamādhiṁ phusati yathāsamāhite citte taṁ pubbenivāsaṁ
anussarati tato paraṁ nānussarati. so evamāha yo kho so
bhavaṁ brahmā mahābrahmā abhibhū anabhibhūto aññadatthudaso vasavatti
issaro kattā nimmitā seṭṭho sajjitā vasī pitā bhūtabhabyānaṁ.
yena mayaṁ bhotā brahmunā nimmitā so nicco dhuvo sassato
dīghāyuko 1- avipariṇāmadhammo sassatisamaṁ tatheva ṭhassati. ye pana mayaṁ
ahumhā tena bhotā brahmunā nimmitā te mayaṁ aniccā adhuvā
asassatā 2- appāyukā cavanadhammā itthattaṁ āgatāti. evaṁvihitakaṁ
bho 3- tumhe āyasmanto issarakuttaṁ brahmakuttaṁ ācariyakaṁ aggaññaṁ
paññapethāti. te evamāhaṁsu evaṁ kho no āvuso gotama
sutaṁ yathevāyasmā gotamo āhāti. aggaññañcāhaṁ bhaggava
pajānāmi. saṅkhittaṁ. yadabhijānaṁ tathāgato no anayaṁ āpajjati.

[14] santi bhaggava eke samaṇabrāhmaṇā khiḍḍāpadosikaṁ
ācariyakaṁ aggaññaṁ paññapenti tyāhaṁ upasaṅkamitvā evaṁ vadāmi
saccaṁ kira tumhe āyasmanto khiḍḍāpadosikaṁ ācariyakaṁ aggaññaṁ
paññapethāti. te ca me evaṁ puṭṭhā āmāti paṭijānanti
tyāhaṁ evaṁ vadāmi kathaṁvihitakaṁ pana tumhe āyasmanto khiḍḍāpadosikaṁ
ācariyakaṁ aggaññaṁ paññapethāti. te mayā puṭṭhā
na saṁpāyanti asaṁpāyantā mamaṁyeva paṭipucchanti tesāhaṁ puṭṭho

footnote: 1-2 ma. yu. ayaṁ na dissati. 3 ma. yu. no.

page number: 033

byākaromi santāvuso khiḍḍāpadosikā nāma devā te ativelaṁ
hassakhiḍḍāratidhammasamāpannā viharanti tesaṁ ativelaṁ
hassakhiḍḍāratidhammasamāpannānaṁ viharataṁ sati sammussati satiyā sammosāya te
devā tamhā kāyā cavanti. ßēhānaṁ kho panetaṁ āvuso vijjati
yaṁ aññataro satto tamhā kāyā cavitvā itthattaṁ āgacchati
itthattaṁ āgato samāno agārasmā anagāriyaṁ pabbajati agārasmā
anagāriyaṁ pabbajito samāno ātappamanvāya padhānamanvāya anuyogamanvāya
appamādamanvāya sammāmanasikāramanvāya tathārūpaṁ cetosamādhiṁ
phusati yathāsamāhite citte taṁ pubbenivāsaṁ anussarati tato paraṁ
nānussarati. so evamāha ye kho te bhonto devā na
khiḍḍāpadosikā te na ativelaṁ hassakhiḍḍāratidhammasamāpannā
viharanti tesaṁ nātivelaṁ hassakhiḍḍāratidhammasamāpannānaṁ viharataṁ
sati na sammussati satiyā asammosāya 1- te devā tamhā kāyā na
cavanti niccā dhuvā sassatā dīghāyukā avipariṇāmadhammā sassatisamaṁ
tatheva ṭhassanti. ye pana mayaṁ ahumhā khiḍḍāpadosikā te mayaṁ
ativelaṁ hassakhiḍḍāratidhammasamāpannā viharimhā tesanno ativelaṁ
hassakhiḍḍāratidhammasamāpannānaṁ viharataṁ sati sammussati satiyā
sammosāya te 2- mayaṁ tamhā kāyā cutā aniccā adhuvā asassatā
appāyukā cavanadhammā itthattaṁ āgatāti. evaṁvihitakaṁ (pts. d iii, 32) pana 3- tumhe
āyasmanto khiḍḍāpadosikaṁ ācariyakaṁ aggaññaṁ paññapethāti.

footnote: 1 ma. yu. asammosā. 2 sī. yu. eva. 3 ma. no. yu. bho.

page number: 034

te evamāhaṁsu evaṁ kho no āvuso gotama sutaṁ yathevāyasmā
gotamo āhāti. aggaññañcāhaṁ bhaggava pajānāmi .pe.
yadabhijānaṁ tathāgato no anayaṁ āpajjati.

[15] santi bhaggava eke samaṇabrāhmaṇā manopadosikaṁ ācariyakaṁ
aggaññaṁ paññapenti tyāhaṁ upasaṅkamitvā evaṁ vadāmi saccaṁ
kira tumhe āyasmanto manopadosikaṁ ācariyakaṁ aggaññaṁ
paññapethāti. te ca me evaṁ puṭṭhā āmāti paṭijānanti tyāhaṁ
evaṁ vadāmi kathaṁvihitakaṁ pana tumhe āyasmanto manopadosikaṁ
ācariyakaṁ aggaññaṁ paññapethāti. te mayā puṭṭhā na saṁpāyanti
asaṁpāyantā mamaṁyeva paṭipucchanti tesāhaṁ puṭṭho byākaromi
santāvuso manopadosikā nāma devā te ativelaṁ aññamaññaṁ
upanijjhāyanti te ativelaṁ aññamaññaṁ upanijjhāyantā aññamaññamhi
cittāni padosenti te aññamaññaṁ paduṭṭhacittā
kilantakāyā kilantacittā te devā tamhā kāyā cavanti. ßēhānaṁ
kho panetaṁ āvuso vijjati yaṁ aññataro satto tamhā kāyā
cavitvā itthattaṁ āgacchati itthattaṁ āgato samāno agārasmā
anagāriyaṁ pabbajati agārasmā anagāriyaṁ pabbajito samāno
ātappamanvāya .pe. tathārūpaṁ cetosamādhiṁ phusati yathāsamāhite
citte taṁ pubbenivāsaṁ anussarati tato paraṁ nānussarati. so
evamāha ye kho te bhonto devā na manopadosikā te

page number: 035

ativelaṁ aññamaññaṁ na upanijjhāyanti te ativelaṁ aññamaññaṁ
na upanijjhāyantā aññamaññamhi cittāni na padosenti te
aññamaññaṁ apaduṭṭhacittā akilantakāyā akilantacittā te
devā 1- (pts. d iii, 33) tamhā kāyā na cavanti niccā dhuvā sassatā dīghāyukā
avipariṇāmadhammā sassatisamaṁ tatheva ṭhassanti. ye pana mayaṁ ahumhā
manopadosikā te mayaṁ ativelaṁ aññamaññaṁ upanijjhāyimhā te
mayaṁ ativelaṁ aññamaññaṁ upanijjhāyantā aññamaññamhi cittāni
padosiyimhā 2- te mayaṁ aññamaññaṁ paduṭṭhacittā kilantakāyā
kilantacittā evaṁ mayaṁ 3- tamhā kāyā cutā aniccā adhuvā
asassatā appāyukā cavanadhammā itthattaṁ āgatāti. evaṁvihitakaṁ
pana tumhe āyasmanto manopadosikaṁ ācariyakaṁ aggaññaṁ
paññapethāti. te evamāhaṁsu evaṁ kho no āvuso gotama sutaṁ
yathevāyasmā gotamo āhāti. aggaññañcāhaṁ bhaggava pajānāmi
.pe. yadabhijānaṁ tathāgato no anayaṁ āpajjati.

[16] santi bhaggava eke samaṇabrāhmaṇā adhiccasamuppannaṁ
ācariyakaṁ aggaññaṁ paññapenti tyāhaṁ upasaṅkamitvā evaṁ vadāmi
saccaṁ kira tumhe āyasmanto adhiccasamuppannaṁ ācariyakaṁ aggaññaṁ
paññapethāti. te ca me evaṁ puṭṭhā āmāti paṭijānanti
tyāhaṁ evaṁ vadāmi kathaṁvihitakaṁ pana tumhe āyasmanto adhiccasamuppannaṁ
ācariyakaṁ aggaññaṁ paññapethāti. te ca mayā puṭṭhā

footnote: 1 ma. te devāti pāṭhadvayaṁ na dissati. 2 ma. padūsimhā.
footnote: 3 ma. evaṁ mayanti pāṭhadvayaṁ na dissati.

page number: 036

na saṁpāyanti asaṁpāyantā mamaṁyeva paṭipucchanti tesāhaṁ puṭṭho
byākaromi santāvuso asaññisattā nāma devā saññuppādā
ca pana te devā tamhā kāyā cavanti. ßēhānaṁ kho panetaṁ āvuso
vijjati yaṁ aññataro satto tamhā kāyā cavitvā itthattaṁ
āgacchati itthattaṁ āgato samāno agārasmā anagāriyaṁ pabbajati
agārasmā anagāriyaṁ pabbajito samāno ātappamanvāya padhānamanvāya
.pe. tathārūpaṁ cetosamādhiṁ phusati yathāsamāhite citte
taṁ saññuppādaṁ anussarati tato paraṁ nānussarati. so evamāha
adhiccasamuppanno attā ca loko ca taṁ kissa hetu (pts. d iii, 34) ahaṁ hi
pubbe nāhosiṁ somhi etarahi ahutvā santatāya parinatoti.
evaṁvihitakaṁ no tumhe āyasmanto adhiccasamuppannaṁ ācariyakaṁ
aggaññaṁ paññapethāti. te evamāhaṁsu evaṁ kho 1- āvuso
gotama sutaṁ yathevāyasmā gotamo āhāti. aggaññañcāhaṁ
bhaggava pajānāmi tañca pajānāmi tato ca uttaritaraṁ pajānāmi
tañca pajānanaṁ na parāmasāmi. aparāmasato ca me paccattaññeva
nibbuti viditā yadabhijānaṁ tathāgato no anayaṁ āpajjati.

[17] evaṁvādiṁ kho maṁ bhaggava evamakkhāyiṁ eke samaṇabrāhmaṇā
asatā tucchā musā abhūtena abbhācikkhanti viparito samaṇo gotamo
bhikkhavo ca samaṇo gotamo evamāha yasmiṁ samaye subhaṁ vimokkhaṁ
upasampajja viharati sabbaṁ tasmiṁ samaye asubhanteva sampajānātīti 2-.

footnote: 1 ma. khosaddo natthi. 2 ma. asubhantveva pajānātīti.

page number: 037

na kho panāhaṁ bhaggava evaṁ vadāmi yasmiṁ samaye subhaṁ vimokkhaṁ
upasampajja viharati sabbaṁ tasmiṁ samaye asubhanteva sampajānātīti.
evaṁ ca kho bhaggava vadāmi yasmiṁ samaye subhaṁ vimokkhaṁ upasampajja
viharati subhanteva tasmiṁ samaye sampajānātīti. te ca 

[1]- viparitā ye
bhagavantaṁ viparitattā 2- dahanti bhikkhavo ca evaṁpasanno ahaṁ bhante
bhagavati (pts. d iii, 35) pahoti ca me bhagavā tathā dhammaṁ desituṁ yathā ahaṁ subhaṁ
vimokkhaṁ upasampajja vihareyyanti. dukkaraṁ kho etaṁ 3- bhaggava tayā
aññadiṭṭhikena aññakhantikena aññarucikena aññatra āyogena
aññatra ācariyakena subhaṁ vimokkhaṁ upasampajja viharituṁ iṅgha tvaṁ
bhaggava yo ca te ayaṁ mayi pasādo tameva tvaṁ sādhukaṁ anurakkhāti.
sacetaṁ bhante mayā dukkaraṁ aññadiṭṭhikena aññakhantikena aññarucikena
aññatra āyogena aññatra ācariyakena subhaṁ vimokkhaṁ upasampajja
viharituṁ yo ca me ayaṁ bhante bhagavati pasādo tamevāhaṁ
sādhukamanurakkhissāmīti. idamavoca bhagavā. attamano bhaggavagotto
paribbājako bhagavato bhāsitaṁ abhinandīti.
pāṭikasuttaṁ niṭṭhitaṁ paṭhamaṁ.
----------

footnote: 1 ma. yu. bhante. 2 ma. yu. viparitato. 3 po. evaṁ taṁ. yu. evaṁ.

page number: 038

udumbarikasuttaṁ

[18] (pts. d iii, 36) evamme sutaṁ. ekaṁ samayaṁ bhagavā rājagahe viharati
gijjhakūṭe pabbate. tena kho pana samayena nigrodho paribbājako
udumbarikāya paribbājakārāme paṭivasati mahatiyā paribbājakaparisāya
saddhiṁ tiṁsamattehi paribbājakasatehi. athakho sandhāno gahapati
divādivasseva rājagahā nikkhami bhagavantaṁ dassanāya. athakho
sandhānassa gahapatissa etadahosi akālo kho tāva 1- bhagavantaṁ
dassanāya paṭisallīno bhagavā manobhāvanīyānaṁpi bhikkhūnaṁ asamayo
dassanāya paṭisallīnā manobhāvanīyā bhikkhū yannūnāhaṁ yena
udumbarikāya paribbājakārāmo yena nigrodho paribbājako
tenupasaṅkameyyanti. athakho sandhāno gahapati yena udumbarikāya
paribbājakārāmo yena nigrodho paribbājako tenupasaṅkami.

[19] tena kho pana samayena nigrodho paribbājako mahatiyā
paribbājakaparisāya saddhiṁ nisinno hoti unnādiniyā uccāsaddamahāsaddāya
anekavihitaṁ tiracchānakathaṁ kathentiyā seyyathīdaṁ rājakathaṁ
corakathaṁ (pts. d iii, 37) mahāmattakathaṁ senākathaṁ bhayakathaṁ yuddhakathaṁ annakathaṁ pānakathaṁ vatthakathaṁ
sayanakathaṁ mālākathaṁ gandhakathaṁ ñātikathaṁ yānakathaṁ gāmakathaṁ nigamakathaṁ janapadakathaṁ
nagarakathaṁ itthīkathaṁ purisakathaṁ 2- surāpānakathaṁ 3- visikhākathaṁ kumbhaṭṭhānakathaṁ
pubbapetakathaṁ nānattakathaṁ lokakkhāyikaṁ kathaṁ samuddakkhāyikaṁ

footnote: 1 ma. tāvasaddo natthi. 2 ma. ayaṁ na dissati. 3 po. ma. yu. sūrakathaṁ.

page number: 039

kathaṁ itibhavābhavakathaṁ iti vā. addasā kho nigrodho paribbājako
sandhānaṁ gahapatiṁ dūrato va āgacchantaṁ disvā sakaṁ parisaṁ saṇṭhapesi 1-
appasaddā bhonto hontu mā bhonto saddamakattha ayaṁ
samaṇassa gotamassa sāvako āgacchati sandhāno gahapati yāvatā
kho pana samaṇassa gotamassa sāvakā gihī odātavasanā rājagahe
paṭivasanti ayaṁ tesaṁ aññataro sandhāno gahapati appasaddakāmā
kho panāyasmanto 2- appasaddassa vaṇṇavādino appevanāma
appasaddaṁ parisaṁ viditvā upasaṅkamitabbaṁ maññeyyāti.
evaṁ vutte te paribbājakā tuṇhī ahesuṁ.

[20] athakho sandhāno gahapati yena nigrodho paribbājako
tenupasaṅkami upasaṅkamitvā nigrodhena paribbājakena saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi. ekamantaṁ
nisinno kho sandhāno gahapati nigrodhaṁ paribbājakaṁ etadavoca
aññathā kho ime bhonto aññatitthiyā paribbājakā saṅgamma
samāgamma unnādino uccāsaddamahāsaddā (pts. d iii, 38) anekavihitaṁ tiracchānakathaṁ
anuyuttā viharanti seyyathīdaṁ rājakathaṁ corakathaṁ .pe. itibhavābhavakathaṁ
iti vā aññathā kho pana so bhagavā araññe
vanapatthāni pantāni senāsanāni paṭisevati appasaddāni appanighosāni
vījanavātāni manussarāhaseyyakāni paṭisallānasāruppānīti.
evaṁ vutte nigrodho paribbājako sandhānaṁ gahapatiṁ etadavoca

footnote: 1 po. ma. yu. saṇṭhāpesi. 2 ma. yu. panete āyasmanto appasaddavinītā.

page number: 040

yagghe gahapati jāneyyāsi kena samaṇo gotamo saddhiṁ sallapati
kena sākacchaṁ samāpajjati kena paññāveyyattiyaṁ samāpajjati
suññāgārahatā samaṇassa gotamassa paññā aparisāvacaro
samaṇo gotamo nālaṁ sallāpāya so antapantāneva 1- sevati
seyyathāpi nāma gokāṇā pariyantacārinī antapantāneva sevati
evameva suññāgārahatā samaṇassa gotamassa paññā aparisāvacaro
samaṇo gotamo nālaṁ sallāpāya so antapantāneva
sevati iṅgha gahapati samaṇo gotamo idaṁ parisaṁ āgaccheyya
ekapañheneva naṁ saṁsādeyyāma tucchakumbhiṁva naṁ maññe
orodheyyāmāti.

[21] assosi kho bhagavā dibbāya sotadhātuyā visuddhāya
atikkantamānusikāya sandhānassa gahapatissa nigrodhena paribbājakena
saddhiṁ imaṁ kathāsallāpaṁ. athakho bhagavā gijjhakūṭā pabbatā
orohitvā yena (pts. d iii, 39) sumāgadhāya tīre moranivāpo tenupasaṅkami
upasaṅkamitvā sumāgadhāya tīre moranivāpe abbhokāse caṅkamati 2-.
addasā kho nigrodho paribbājako bhagavantaṁ sumāgadhāya tīre
moranivāpe abbhokāse caṅkamantaṁ disvā sakaṁ parisaṁ saṇṭhapesi
appasaddā bhonto hontu mā bhonto saddamakattha ayaṁ
samaṇo gotamo sumāgadhāya tīre moranivāpe abbhokāse caṅkamati
appasaddakāmo kho pana so āyasmā appasaddassa vaṇṇavādī

footnote: 1 ma. yu. antamantāneva. 2 ma. yu. caṅkami.

page number: 041

appevanāma appasaddaṁ parisaṁ viditvā upasaṅkamitabbaṁ maññeyya
sace samaṇo gotamo imaṁ parisaṁ āgaccheyya imantaṁ pañhaṁ
puccheyyāma ko nāma so bhante bhagavato dhammo yena bhagavā
sāvake vineti yena bhagavatā sāvakā vinītā assāsappattā
paṭijānanti ajjhāsayaṁ ādibrahmacariyanti. evaṁ vutte te
paribbājakā tuṇhī ahesuṁ.

[22] athakho bhagavā yena nigrodho paribbājako tenupasaṅkami.
athakho nigrodho paribbājako bhagavantaṁ etadavoca
etu kho bhante bhagavā svāgataṁ bhante bhagavato cirassaṁ kho
bhante bhagavā imaṁ pariyāyamakāsi yadidaṁ idhāgamanāya nisīdatu
bhante bhagavā idamāsanaṁ paññattanti. nisīdi bhagavā paññatte
āsane. nigrodhopi kho paribbājako aññataraṁ nīcaṁ āsanaṁ
gahetvā ekamantaṁ nisīdi. ekamantaṁ nisinnaṁ kho nigrodhaṁ
paribbājakaṁ bhagavā etadavoca kāyanottha nigrodha etarahi kathāya
sannisinnā kā ca pana vo antarākathā vippakatāti. evaṁ
vutte nigrodho paribbājako bhagavantaṁ etadavoca idha mayaṁ bhante
addasāma bhagavantaṁ sumāgadhāya tīre moranivāpe abbhokāse caṅkamantaṁ
disvā (pts. d iii, 40) evaṁ avocumhā sace samaṇo gotamo imaṁ parisaṁ āgaccheyya
imantaṁ pañhaṁ puccheyyāma ko nāma so bhante bhagavato dhammo
yena bhagavā sāvake vineti yena bhagavatā sāvakā vinītā

page number: 042

assāsappattā paṭijānanti ajjhāsayaṁ ādibrahmacariyanti ayaṁ kho no
bhante antarākathā vippakatā atha bhagavā anuppattoti. dujjānaṁ
kho panetaṁ nigrodha tayā aññadiṭṭhikena aññakhantikena aññarucikena
aññatra āyogena aññatra ācariyakena yenāhaṁ sāvake vinemi
yena mayā sāvakā vinītā assāsappattā paṭijānanti ajjhāsayaṁ
ādibrahmacariyanti iṅgha tvaṁ maṁ nigrodha sake ācariyake adhijigucche
pañhaṁ puccha kathaṁsantā nu kho bhante tapojigucchā paripuṇṇā
hoti kathaṁ aparipuṇṇāti. evaṁ vutte te paribbājakā unnādino
uccāsaddamahāsaddā ahesuṁ acchariyaṁ vata bho abbhutaṁ vata bho
samaṇassa gotamassa mahiddhikatā mahānubhāvatā yatra hi nāma
sakavādaṁ ṭhapessati paravādena pavāressatīti.

[23] athakho nigrodho paribbājako te paribbājake appasadde
katvā bhagavantaṁ etadavoca mayaṁ kho bhante tapojigucchavādā
tapojigucchaṁ 1- allīnā viharāma kathaṁsantā nu kho bhante tapojigucchā
paripuṇṇā hoti kathaṁ aparipuṇṇāti. idha nigrodha tapassī
acelako hoti muttācāro hatthāvalekhano 2- na ehibhaddantiko
na tiṭṭhabhaddantiko na (pts. d iii, 41) abhihataṁ na uddissa kataṁ na nimantanaṁ
sādiyati so na kumbhimukhā paṭiggaṇhāti na kalopimukhā
paṭiggaṇhāti na eḷakamantaraṁ na udukkhalamantaraṁ 3- na musalamantaraṁ na
daṇḍamantaraṁ na dvinnaṁ bhuñjamānānaṁ na gabbhiniyā na pāyamānāya

footnote: 1 ma. yu. tapojigucchāsārā tapojigucchā. 2 ma. yu. hatthāpalekhano.
footnote: 3 ma. ayaṁ pāṭho na dissati.

page number: 043

na parisantaragatāya 1- na saṅkittīsu na yattha sā upaṭṭhitā hoti
na yattha makkhikā saṇḍasaṇḍacārinī na macchaṁ na maṁsaṁ na suraṁ na
merayaṁ na thusodakaṁ pivati. so ekāgāriko vā hoti ekālopiko
dvāgāriko vā hoti dvālopiko sattāgāriko vā hoti sattālopiko
ekissāpi dattiyā yāpeti dvīhipi dattīhi yāpeti sattahipi
dattīhi yāpeti ekāhikaṁpi āhāraṁ āhāreti dvīhikaṁpi āhāraṁ
āhāreti sattahikaṁpi āhāraṁ āhāreti iti evarūpaṁ addhamāsikaṁ
pariyāyabhattabhojanānuyogamanuyutto viharati. so sākabhakkho vā
hoti sāmākabhakkho vā hoti nivārabhakkho vā hoti daddulakabhakkho
vā hoti sātabhakkho 2- vā hoti kaṇṇabhakkho vā hoti ācāmabhakkho
vā hoti piññākabhakkho vā hoti tiṇabhakkho vā hoti
gomayabhakkho vā hoti vanamūlaphalāhāro yāpeti pavattaphalabhojī.
so sāṇānipi dhāreti masāṇānipi dhāreti chavadussānipi dhāreti
paṁsukūlānipi dhāreti tiriṭānipi dhāreti ajinānipi dhāreti ajinakkhipaṁpi
dhāreti kusacīraṁpi dhāreti vākacīraṁpi dhāreti phalakacīraṁpi dhāreti
kesakambalaṁpi dhāreti vālakambalaṁpi dhāreti ulukapakkhikaṁpi dhāreti
kesamassulocakopi hoti kesamassulocanānuyogamanuyutto (pts. d iii, 42) ubhaṭṭhakopi
hoti āsanapaṭikkhitto ukkuṭikopi hoti ukkuṭikappadhānamanuyutto
kaṇṭakapassayikopi hoti kaṇṭakapassaye seyyaṁ kappeti phalakaseyyaṁpi
kappeti ṭaṇḍilaseyyaṁpi 3- kappeti ekapassayikopi hoti rajojalladharo

footnote: 1 po. ma. yu. purisantaragatāya. 2 ma. yu. hatabhakkho.
footnote: 3 po. ma. yu. thaṇḍilaseyyaṁpi.

page number: 044

abbhokāsikopi hoti yathāsanthatiko vekaṭikopi hoti vikaṭabhojanānuyogamanuyutto
āpānakopi hoti āpānakattamanuyutto sāyaṁtatiyakaṁpi
udakorohanānuyogamanuyutto viharati. taṁ kiṁ maññasi nigrodha
yadi evaṁ sante tapojigucchā paripuṇṇā hoti aparipuṇṇāti.
addhā kho bhante evaṁ sante tapojigucchā paripuṇṇā hoti
no aparipuṇṇāti. evaṁ paripuṇṇāyapi kho ahaṁ nigrodha
tapojigucchāya anekavihite upakkilese vadāmīti.

[24] yathākathaṁ pana bhante bhagavā evaṁparipuṇṇāya tapojigucchāya
anekavihite upakkilese vadatīti. idha nigrodha tapassī tapaṁ samādiyati
so tena tapasā attamano hoti paripuṇṇasaṅkappo. yaṁpi nigrodha
tapassī tapaṁ samādiyati so tena tapasā attamano hoti paripuṇṇasaṅkappo
ayaṁpi kho nigrodha tapassino upakkileso hoti.
puna caparaṁ nigrodha tapassī tapaṁ samādiyati so tena tapasā
attānukkaṁseti paraṁ vambheti. yaṁpi nigrodha tapassī tapaṁ samādiyati
so tena tapasā attānukkaṁseti paraṁ vambheti ayaṁpi kho nigrodha
tapassino upakkileso hoti. puna caparaṁ nigrodha tapassī tapaṁ
samādiyati so tena tapasā majjati mucchati madamāpajjati 1-. yaṁpi
nigrodha tapassī tapaṁ samādiyati so tena tapasā majjati (pts. d iii, 43) mucchati
madamāpajjati ayaṁpi kho nigrodha tapassino upakkileso hoti.
puna caparaṁ nigrodha tapassī tapaṁ samādiyati so tena tapasā

footnote: 1 ma. yu. pamādamāpajjati.

page number: 045

lābhasakkārasilokaṁ abhinibbatteti so tena lābhasakkārasilokena
attamano hoti paripuṇṇasaṅkappo. yaṁpi nigrodha tapassī tapaṁ
samādiyati so tena tapasā lābhasakkārasilokaṁ abhinibbatteti
so tena lābhasakkārasilokena attamano hoti paripuṇṇasaṅkappo
ayaṁpi kho nigrodha tapassino upakkileso hoti. puna
caparaṁ nigrodha tapassī tapaṁ samādiyati so tena tapasā
lābhasakkārasilokaṁ abhinibbatteti so tena lābhasakkārasilokena
attānukkaṁseti paraṁ vambheti. yaṁpi nigrodha tapassī tapaṁ samādiyati
so tena tapasā lābhasakkārasilokaṁ abhinibbatteti so tena
lābhasakkārasilokena attānukkaṁseti paraṁ vambheti ayaṁpi kho
nigrodha tapassino upakkileso hoti. puna caparaṁ nigrodha tapassī
tapaṁ samādiyati so tena tapasā lābhasakkārasilokaṁ abhinibbatteti
so tena lābhasakkārasilokena majjati mucchati madamāpajjati. yaṁpi
nigrodha tapassī tapaṁ samādiyati so tena tapasā lābhasakkārasilokaṁ
abhinibbatteti so tena lābhasakkārasilokena majjati mucchati
madamāpajjati ayaṁpi kho nigrodha tapassino upakkileso hoti.
puna caparaṁ nigrodha tapassī tapaṁ samādiyati bhojanesu vodāsaṁ
āpajjati idaṁ me khamati idaṁ me na khamatīti. so yañca
khvāssa na khamati taṁ sāpekkho pakhahati yaṁ panassa khamati taṁ
gadhito mucchito ajjhāpanno anādīnavadassāvī anissaraṇapañño
paribhuñjati ayaṁ kho nigrodha tapassino upakkileso hoti.

page number: 046

puna caparaṁ nigrodha tapassī tapaṁ samādiyati lābhasakkārasilokanikantihetu
sakkarissanti maṁ rājāno rājamahāmattā khattiyā brāhmaṇā
gahapatikā titthiyāti ayaṁpi kho nigrodha tapassino upakkileso
hoti. puna caparaṁ nigrodha tapassī aññataraṁ samaṇaṁ vā brāhmaṇaṁ
vā kuto 1- apasādetā hoti kiṁ panāyaṁ sambahulājīvo 2- sabbasabbaṁ
saṁbhakkheti seyyathīdaṁ mūlabījaṁ khandhabījaṁ phalubījaṁ aggabījaṁ bījabījameva
pañcamaṁ asanivicakkaṁ dantakūṭaṁ samaṇappavādenāti ayaṁpi kho
nigrodha tapassino upakkileso hoti. puna caparaṁ nigrodha tapassī
passati aññataraṁ samaṇaṁ vā brāhmaṇaṁ vā kulesu sakkariyamānaṁ
garukariyamānaṁ māniyamānaṁ pūjiyamānaṁ. tassa evaṁ hoti imamhi
nāma sambahulājīvaṁ kulesu sakkaronti garukaronti mānenti pūjenti
maṁ pana tapassiṁ lūkhājīviṁ kulesu na sakkaronti na garukaronti na
mānenti na pūjentīti. iti so issāmacchariyaṁ kulesu uppādetā
hoti ayaṁpi kho nigrodha tapassino upakkileso hoti. puna
caparaṁ nigrodha tapassī āpāthakanisādī hoti ayaṁpi kho nigrodha
tapassino upakkileso hoti. puna caparaṁ nigrodha tapassī attānaṁ
adassayamāno kulesu carati idaṁpi me tapasmiṁ idaṁpi me
tapasminti ayaṁpi kho nigrodha tapassino upakkileso hoti.
puna caparaṁ nigrodha tapassī kiñcideva paṭicchannaṁ sevati so
khamati te idanti puṭṭho samāno akkhamamānaṁ āha khamatīti

footnote: 1 po. ma. yu. ayaṁ na dissati. 2 sī. yu. bahulājīvo.

page number: 047

khamamānaṁ āha na khamatīti. iti so sampajānamusā bhāsitā hoti
ayaṁpi kho nigrodha tapassino upakkileso hoti. puna caparaṁ
nigrodha tapassī tathāgatassa vā tathāgatasāvakassa vā dhammaṁ
desentassa santaṁyeva pariyāyaṁ anuññeyyaṁ nānujānāti ayaṁpi
kho nigrodha tapassino upakkileso hoti. puna caparaṁ nigrodha
tapassī kodhano hoti upanāhī. yaṁpi nigrodha tapassī kodhano
hoti upanāhī ayaṁpi kho nigrodha tapassino upakkileso hoti.
puna caparaṁ nigrodha tapassī makkhī hoti palāsī assukī hoti
maccharī saṭho hoti māyāvī thaddho hoti atimānī pāpiccho
hoti pāpikānaṁ icchānaṁ vasaṅgato micchādiṭṭhiko hoti antagāhikāya
diṭṭhiyā samannāgato sandiṭṭhiparāmāsī hoti ādhānagāhī
duppaṭinissaggī. yaṁpi kho nigrodha tapassī sandiṭṭhiparāmāsī hoti
ādhānagāhī duppaṭinissaggī ayaṁpi kho nigrodha tapassino upakkileso
hoti. taṁ kiṁ maññasi nigrodha yadime tapojigucchā upakkilesā
vā anupakkilesā vāti. addhā kho ime bhante tapojigucchā
upakkilesā no anupakkilesā ṭhānaṁ kho panetaṁ bhante vijjati
yaṁ idhekacco tapassī sabbeheva imehi upakkilesehi samannāgato
assa ko pana vādo aññataraññatarenāti.

[25] idha nigrodha tapassī tapaṁ samādiyati so tena tapasā
na attamano hoti na paripuṇṇasaṅkappo. yaṁpi nigrodha tapassī

page number: 048

tapaṁ samādiyati so tena tapasā na attamano (pts. d iii, 46) hoti na paripuṇṇasaṅkappo
evaṁ so tasmiṁ ṭhāne parisuddho hoti. puna caparaṁ
nigrodha tapassī tapaṁ samādiyati so tena tapasā na attānukkaṁseti
na paraṁ vambheti .pe. evaṁ so tasmiṁ ṭhāne parisuddho hoti.
puna caparaṁ nigrodha tapassī tapaṁ samādiyati so tena tapasā na
majjati na mucchati na madamāpajjati .pe. evaṁ so tasmiṁ ṭhāne
parisuddho hoti. puna caparaṁ nigrodha tapassī tapaṁ samādiyati
so tena tapasā lābhasakkārasilokaṁ abhinibbatteti so tena
lābhasakkārasilokena na attamano hoti na paripuṇṇasaṅkappo.
yaṁpi nigrodha tapassī .pe. evaṁ so tasmiṁ ṭhāne parisuddho
hoti. puna caparaṁ nigrodha tapassī tapaṁ samādiyati so tena tapasā
lābhasakkārasilokaṁ abhinibbatteti so tena lābhasakkārasilokena na
attānukkaṁseti na paraṁ vambheti. yaṁpi nigrodha tapassī .pe. evaṁ
so tasmiṁ ṭhāne parisuddho hoti. puna caparaṁ nigrodha tapassī tapaṁ
samādiyati so tena tapasā lābhasakkārasilokaṁ abhinibbatteti so
tena lābhasakkārasilokena na majjati na mucchati na madamāpajjati.
yaṁpi nigrodha tapassī .pe. evaṁ so tasmiṁ ṭhāne parisuddho
hoti. puna caparaṁ nigrodha tapassī tapaṁ samādiyati 1- bhojanesu
na vodāsaṁ āpajjati idaṁ me khamati idaṁ me na khamatīti.
so yañca khvāssa na khamati taṁ anapekkho pajahati yaṁ panassa

footnote: 1 ma. tapaṁ samādiyatīti pāṭhadvayaṁ natthi.

page number: 049

khamati taṁ agadhito amucchito anajjhāpanno ādīnavadassāvī
nissaraṇapañño paribhuñjati evaṁ so tasmiṁ ṭhāne parisuddho
hoti. puna caparaṁ nigrodha tapassī tapaṁ samādiyati na so
lābhasakkārasilokanikantihetu sakkarissanti maṁ rājāno rājamahāmattā
khattiyā brāhmaṇā gahapatikā titthiyāti evaṁ so tasmiṁ ṭhāne
parisuddho hoti. puna caparaṁ nigrodha tapassī aññataraṁ samaṇaṁ
vā brāhmaṇaṁ vā na apasādetā hoti kiṁ panāyaṁ (pts. d iii, 47) sambahulājīvo
sabbasabbaṁ saṁbhakkheti seyyathīdaṁ mūlabījaṁ khandhabījaṁ phalubījaṁ aggabījaṁ
bījabījameva pañcamaṁ asanivicakkaṁ dantakūṭaṁ samaṇappavādenāti evaṁ
so tasmiṁ ṭhāne parisuddho hoti. puna caparaṁ nigrodha tapassī
passati aññataraṁ samaṇaṁ vā brāhmaṇaṁ vā kulesu sakkariyamānaṁ
garukariyamānaṁ māniyamānaṁ pūjiyamānaṁ. tassa na evaṁ hoti imamhi
nāma sambahulājīvaṁ kulesu sakkaronti garukaronti mānenti pūjenti
maṁ pana tapassiṁ lūkhājīviṁ kulesu na sakkaronti na garukaronti na
mānenti na pūjentīti. iti so issāmacchariyaṁ kulesu nuppādetā
hoti evaṁ so tasmiṁ ṭhāne parisuddho hoti. puna caparaṁ nigrodha
tapassī na āpāthakanisādī hoti evaṁ so tasmiṁ ṭhāne parisuddho
hoti. puna caparaṁ nigrodha tapassī na attānaṁ adassayamāno
kulesu carati idaṁpi me tapasmiṁ idaṁpi me tapasminti evaṁ
so tasmiṁ ṭhāne parisuddho hoti. puna caparaṁ nigrodha tapassī

page number: 050

na kiñcideva paṭicchannaṁ sevati so khamati te idanti puṭṭho
samāno akkhamamānaṁ āha na khamatīti khamamānaṁ āha khamatīti.
iti so sampajānamusā na bhāsitā hoti evaṁ so tasmiṁ
ṭhāne parisuddho hoti. puna caparaṁ nigrodha tapassī tathāgatassa
vā tathāgatasāvakassa vā dhammaṁ desentassa santaṁyeva pariyāyaṁ
anuññeyyaṁ anujānāti evaṁ so tasmiṁ ṭhāne parisuddho hoti.
puna caparaṁ nigrodha tapassī akkodhano hoti anupanāhī. yaṁpi
nigrodha tapassī akkodhano hoti anupanāhī evaṁ so tasmiṁ
ṭhāne parisuddho hoti. puna caparaṁ nigrodha tapassī amakkhī
hoti apalāsī anissukī hoti amaccharī asaṭho hoti amāyāvī
athaddho hoti anatimānī na pāpiccho hoti na pāpikānaṁ icchānaṁ
vasaṅgato na micchādiṭṭhiko hoti na antagāhikāya diṭṭhiyā
samannāgato na sandiṭṭhiparāmāsī hoti na ādhānagāhī supaṭinissaggī.
yaṁpi nigrodha tapassī na sandiṭṭhiparāmāsī hoti na ādhānagāhī
supaṭinissaggī evaṁ so tasmiṁ ṭhāne parisuddho hoti.
taṁ kiṁ maññasi nigrodha yadi evaṁ sante tapojigucchā parisuddhā
vā hoti aparisuddhā vāti. addhā kho bhante evaṁ sante
tapojigucchā parisuddhā hoti no aparisuddhā aggappattā ca hoti 1-
sārappattā cāti. na kho nigrodha ettāvatā tapojigucchā
aggappattā sārappattā hoti apica kho pappaṭikapattā ca hotīti.

footnote: 1 ma. yu. ayaṁ pāṭho natthi.

page number: 051

[26] kittāvatā pana bhante tapojigucchā aggappattā
sārappattā ca hoti sādhu bhante bhagavā tapojigucchāya aggaṁyeva
pāpetu sāraṁyeva pāpetūti. idha nigrodha tapassī cātuyāmasaṁvarasaṁvuto
hoti. kathañca nigrodha tapassī cātuyāmasaṁvarasaṁvuto hoti.
idha nigrodha tapassī na pāṇaṁ atipāteti 1- na pāṇaṁ atipātayati
na pāṇaṁ atipātayato samanuñño (pts. d iii, 49) hoti na adinnaṁ ādiyati na
adinnaṁ ādiyāpeti na adinnaṁ ādiyato samanuñño hoti na
musā bhaṇati na musā bhaṇāpeti na musā bhaṇato samanuñño
hoti na bhāvitamāsiṁsati na bhāvitamāsiṁsāpeti na bhāvitamāsiṁsato
samanuñño hoti. evaṁ nigrodha tapassī cātuyāmasaṁvarasaṁvuto hoti.
yato nigrodha tapassī cātuyāmasaṁvarasaṁvuto hoti aduñcassa hoti
tapassitāya. so abhiharati no hīnāyāvattati. so vivittaṁ
senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ
vanapatthaṁ abbhokāsaṁ palāsapuñjaṁ 2-. so pacchābhattaṁ piṇḍapātapaṭikkanto
nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ
satiṁ upaṭṭhapetvā. so abhijjhaṁ loke pahāya vigatābhijjhena
cetasā viharati abhijjhāya cittaṁ parisodheti byāpādapadosaṁ
pahāya abyāpannacitto viharati sabbapāṇabhūtahitānukampī byāpādapadosā
cittaṁ parisodheti thīnamiddhaṁ pahāya vigatathīnamiddho
viharati ālokasaññī sato sampajāno thīnamiddhā cittaṁ parisodheti

footnote: 1 sī. yu. atipāpeti. 2 po. ma. yu. palālapuñjaṁ.

page number: 052

uddhaccakukkuccaṁ pahāya anuddhato viharati ajjhattaṁ vūpasantacitto
uddhaccakukkuccā cittaṁ parisodheti vicikicchaṁ pahāya tiṇṇavicikiccho
viharati akathaṁkathī kusalesu dhammesu vicikicchāya cittaṁ parisodheti.
so ime pañca nīvaraṇe pahāya cetaso upakkilese paññāya
dubbalīkaraṇe mettāsahagatena cetasā ekaṁ disaṁ pharitvā viharati
tathā dutiyaṁ tathā tatiyaṁ tathā catutthaṁ iti uddhamadho tiriyaṁ
sabbadhi sabbattatāya sabbāvantaṁ lokaṁ mettāsahagatena cetasā
vipulena (pts. d iii, 50) mahaggatena appamāṇena averena abyāpajjhena pharitvā
viharati. karuṇāsahagatena cetasā. muditāsahagatena cetasā.
upekkhāsahagatena cetasā ekaṁ disaṁ pharitvā viharati tathā dutiyaṁ
tathā tatiyaṁ tathā catutthaṁ iti uddhamadho tiriyaṁ sabbadhi sabbattatāya
sabbāvantaṁ lokaṁ upekkhāsahagatena cetasā vipulena mahaggatena
appamāṇena averena abyāpajjhena pharitvā viharati. taṁ kiṁ maññasi
nigrodha yadi evaṁ sante tapojigucchā parisuddhā vā hoti
aparisuddhā vāti. addhā kho bhante evaṁ sante tapojigucchā
parisuddhā hoti no aparisuddhā aggappattā ca hoti sārappattā
cāti. na kho nigrodha ettāvatā tapojigucchā aggappattā
vā hoti sārappattā vā apica kho tacapattā hotīti.

[27] kittāvatā pana bhante tapojigucchā aggappattā ca
hoti sārappattā ca sādhu me bhante bhagavā tapojigucchāya

page number: 053

aggaṁyeva pāpetu sāraṁyeva pāpetūti. idha nigrodha tapassī
cātuyāmasaṁvarasaṁvuto hoti. kathañca nigrodha tapassī cātuyāmasaṁvarasaṁvuto
hoti .pe. yato nigrodha tapassī cātuyāmasaṁvarasaṁvuto hoti
aduñcassa hoti tapassitāya. so abhiharati no hīnāyāvattati.
so vivittaṁ senāsanaṁ bhajati .pe. so ime pañca nīvaraṇe pahāya
cetaso upakkilese paññāya dubbalīkaraṇe mettāsahagatena cetasā
ekaṁ disaṁ pharitvā viharati .pe. so anekavihitaṁ pubbenivāsaṁ
anussarati seyyathīdaṁ ekaṁpi jātiṁ dvepi jātiyo tissopi jātiyo
catassopi jātiyo pañcapi jātiyo .pe. dasapi jātiyo vīsaṁpi
jātiyo tiṁsaṁpi jātiyo cattāḷīsaṁpi jātiyo paññāsaṁpi jātiyo
sataṁpi jātiyo (pts. d iii, 51) sahassaṁpi jātiyo satasahassaṁpi jātiyo 1- anekepi
saṁvaṭṭakappe anekepi vivaṭṭakappe anekepi saṁvaṭṭavivaṭṭakappe
amutrāsiṁ evaṁnāmo evaṁgotto evaṁvaṇṇo evamāhāro
evaṁsukhadukkhapaṭisaṁvedī evamāyupariyanto so tato cuto amutra
udapādiṁ tatrāpāsiṁ evaṁnāmo evaṁgotto evaṁvaṇṇo evamāhāro
evaṁsukhadukkhapaṭisaṁvedī evamāyupariyanto so tato cuto idhupapannoti
iti sākāraṁ sauddesaṁ anekavihitaṁ pubbenivāsaṁ anussarati. taṁ kiṁ
maññasi nigrodha yadi evaṁ sante tapojigucchā parisuddhā vā hoti
aparisuddhā vāti. addhā kho bhante evaṁ sante tapojigucchā

footnote: 1 ma. yu. jātisataṁpi jātisahassaṁpi jātisatasahassaṁpīti dissati.

page number: 054

parisuddhā hoti no aparisuddhā aggappattā ca hoti sārappattā
cāti. na kho nigrodha ettāvatā tapojigucchā aggappattā
vā hoti sārappattā vā apica kho pheggupattā hotīti.

[28] kittāvatā pana bhante tapojigucchā aggappattā ca hoti
sārappattā ca sādhu me bhante bhagavā tapojigucchāya aggaṁyeva
pāpetu sāraṁyeva pāpetūti. idha nigrodha tapassī cātuyāmasaṁvarasaṁvuto
hoti. kathañca nigrodha tapassī cātuyāmasaṁvarasaṁvuto hoti .pe.
yato ca kho nigrodha tapassī cātuyāmasaṁvarasaṁvuto hoti aduñcassa
hoti tapassitāya. so abhiharati no hīnāyāvattati. so vivittaṁ
senāsanaṁ bhajati .pe. so ime pañca nīvaraṇe pahāya cetaso
upakkilese paññāya dubbalīkaraṇe mettāsahagatena cetasā .pe.
upekkhāsahagatena cetasā vipulena mahaggatena appamāṇena averena
abyāpajjhena pharitvā viharati. so anekavihitaṁ pubbenivāsaṁ anussarati
seyyathīdaṁ ekampi jātiṁ dvepi jātiyo .pe. iti sākāraṁ sauddesaṁ
anekavihitaṁ pubbenivāsaṁ anussarati. so dibbena cakkhunā visuddhena
atikkantamānusakena satte passati cavamāne upapajjamāne hīne
paṇīte suvaṇṇe dubbaṇṇe sugate duggate yathākammūpage satte
pajānāti ime vata bhonto sattā kāyaduccaritena samannāgatā
vacīduccaritena samannāgatā manoduccaritena samannāgatā ariyānaṁ
upavādakā micchādiṭṭhikā micchādiṭṭhikammasamādānā te kāyassa

page number: 055

bhedā paraṁ maraṇā apāyaṁ duggatiṁ vinipātaṁ nirayaṁ upapannā ime
vā pana bhonto sattā kāyasucaritena samannāgatā vacīsucaritena
samannāgatā manosucaritena samannāgatā ariyānaṁ anupavādakā
sammādiṭṭhikā sammādiṭṭhikammasamādānā te kāyassa bhedā paraṁ
maraṇā sugatiṁ saggaṁ lokaṁ upapannāti iti dibbena cakkhunā
visuddhena atikkantamānusakena satte passati cavamāne upapajjamāne
hīne paṇīte suvaṇṇe dubbaṇṇe sugate duggate yathākammūpage
satte pajānāti. taṁ kiṁ maññasi nigrodha yadi evaṁ sante
tapojigucchā parisuddhā vā hoti aparisuddhā vāti. addhā kho bhante
evaṁ sante tapojigucchā parisuddhā hoti no aparisuddhā aggappattā
ca hoti sārappattā cāti. ettāvatā nigrodha tapojigucchā
aggappattā ca hoti sārappattā ca. iti nigrodha yaṁ maṁ tvaṁ avacāsi
ko nāma so bhagavato dhammo yena bhagavā sāvake vineti yena
bhagavatā sāvakā vinītā assāsappattā paṭijānanti ajjhāsayaṁ
ādibrahmacariyanti. iti kho 

[1]- nigrodha ṭhānaṁ uttaritarañca
paṇītatarañca yenāhaṁ sāvake vinemi yena mayā sāvakā vinītā
assāsappattā paṭijānanti ajjhāsayaṁ ādibrahmacariyanti. evaṁ
vutte te paribbājakā unnādino uccāsaddamahāsaddā ahesuṁ ettha
mayaṁ na passāma sācariyakā ettha mayaṁ na passāma sācariyakā
na mayaṁ ito bhiyyo uttaritaraṁ pajānāmāti.

footnote: 1 ma. yu. taṁ.

page number: 056

[29] (pts. d iii, 53) yadā aññāsi sandhāno gahapati aññadatthu khodānime
aññatitthiyā paribbājakā bhagavato bhāsitaṁ sussūsanti sotaṁ odahanti
aññācittaṁ upaṭṭhapentīti atha nigrodhaṁ paribbājakaṁ etadavoca
iti kho bhante nigrodha yaṁ maṁ tvaṁ avacāsi yagghe gahapati
jāneyyāsi kena samaṇo gotamo saddhiṁ sallapati kena sākacchaṁ
samāpajjati kena paññāveyyattiyaṁ samāpajjati suññāgārahatā
samaṇassa gotamassa paññā aparisāvacaro samaṇo gotamo nālaṁ
sallāpāya so antapantāneva sevati seyyathāpi nāma gokāṇā
pariyantacārinī antapantāneva sevati evamevaṁ suññāgārahatā
samaṇassa gotamassa paññā aparisāvacaro samaṇo gotamo nālaṁ
sallāpāya so antapantāneva sevati iṅgha gahapati samaṇo
gotamo imaṁ parisaṁ āgaccheyya ekapañheneva naṁ saṁsādeyyāma
tucchakumbhīva naṁ maññe orodheyyāmāti athakho 1- so bhante
bhagavā arahaṁ sammāsambuddho idhānuppatto aparisāvacaraṁ pana naṁ
karotha gokāṇaṁ pariyantacāriniṁ karotha ekapañheneva naṁ saṁsādetha
tucchakumbhīva naṁ maññe 2- orodhethāti. evaṁ vutte nigrodho
paribbājako tuṇhībhūto maṅkubhūto pattakkhandho adhomukho pajjhāyanto
appaṭibhāṇo nisīdi.

[30] athakho bhagavā nigrodhaṁ paribbājakaṁ tuṇhībhūtaṁ maṅkubhūtaṁ
pattakkhandhaṁ adhomukhaṁ pajjhāyantaṁ appaṭibhāṇaṁ viditvā nigrodhaṁ

footnote: 1 po. ma. yu. ayaṁ kho. 2 ma. ayaṁ na dissati.

page number: 057

paribbājakaṁ etadavoca saccaṁ nigrodha bhāsitā te esā vācāti.
saccaṁ bhante bhāsitā me esā vācā yathābālena yathāmūḷhena
yathāakusalenāti. taṁ kiṁ maññasi nigrodha kinti te sutaṁ paribbājakānaṁ
vuḍḍhānaṁ mahallakānaṁ ācariyapācariyānaṁ bhāsamānānaṁ ye te ahesuṁ
atītamaddhānaṁ arahanto sammāsambuddhā evaṁsute bhagavanto saṅgamma
samāgamma unnādino uccāsaddamahāsaddā anekavihitaṁ tiracchānakathaṁ
anuyuttā vihariṁsu seyyathīdaṁ rājakathaṁ corakathaṁ .pe. itibhavābhavakathaṁ
iti vā seyyathāpi tvaṁ etarahi sācariyako udāhu evaṁsute
bhagavanto araññavanapatthāni pantāni senāsanāni paṭisevanti
appasaddāni appanigghosāni vijanavātāni manussarāhaseyyakāni
paṭisallānasāruppāni seyyathāpāhametarahīti. sutametaṁ bhante
paribbājakānaṁ vuḍḍhānaṁ mahallakānaṁ ācariyapācariyānaṁ bhāsamānānaṁ ye
te ahesuṁ atītamaddhānaṁ arahanto sammāsambuddhā na evaṁsute
bhagavanto evaṁ saṅgamma samāgamma unnādino uccāsaddamahāsaddā
anekavihitaṁ tiracchānakathaṁ anuyuttā viharanti seyyathīdaṁ rājakathaṁ
corakathaṁ .pe. itibhavābhavakathaṁ iti vā seyyathāpāhametarahi sācariyako
evaṁsute bhagavanto araññavanapatthāni pantāni senāsanāni paṭisevanti
appasaddāni appanigghosāni vijanavātāni manussarāhaseyyakāni
paṭisallānasāruppāni seyyathāpi bhagavā etarahīti. tassa kho 1- nigrodha
viññussa sato mahallakassa na etadahosi buddho so bhagavā

footnote: 1 ma. yu. te.

page number: 058

sambodhāya dhammaṁ deseti danto so bhagavā damathāya dhammaṁ deseti
santo so bhagavā samathāya dhammaṁ deseti tiṇṇo so bhagavā
taraṇāya dhammaṁ deseti parinibbuto so bhagavā parinibbānāya
dhammaṁ desetīti.

[31] evaṁ vutte nigrodho paribbājako bhagavantaṁ etadavoca
accayo maṁ bhante accagamā yathābālaṁ yathāmūḷhaṁ yathāakusalaṁ yvāhaṁ
bhagavantaṁ evaṁ avacāsiṁ tassa me bhante bhagavā accayaṁ accayato
paṭiggaṇhātu āyatiṁ saṁvarāyāti. taggha taṁ 1- nigrodha accayo accagamā
yathābālaṁ yathāmūḷhaṁ yathāakusalaṁ yaṁ 2- mantvaṁ evaṁ avacāsi yato ca
kho nigrodha accayaṁ accayato disvā yathādhammaṁ paṭikarosi taṁ te
mayaṁ paṭiggaṇhāma vuḍḍhi hesā nigrodha ariyassa vinaye yo
accayaṁ accayato disvā yathādhammaṁ paṭikaroti āyatiṁ saṁvaramāpajjati.
ahaṁ pana nigrodha evaṁ vadāmi etu viññū puriso asaṭho amāyāvī
ujujātiko ahamanusāsāmi ahaṁ dhammaṁ desemi yathānusiṭṭhaṁ
tathāpaṭipajjamāno yassatthāya kulaputtā sammadeva agārasmā
anagāriyaṁ pabbajanti tadanuttaraṁ brahmacariyapariyosānaṁ diṭṭhe va dhamme
sayaṁ abhiññā sacchikatvā upasampajja viharissati satta vassāni.
tiṭṭhantu nigrodha satta vassāni. etu viññū puriso asaṭho
amāyāvī ujujātiko ahamanusāsāmi ahaṁ dhammaṁ desemi yathānusiṭṭhaṁ
tathāpaṭipajjamāno yassatthāya kulaputtā sammadeva agārasmā

footnote: 1 po. ma. tavaṁ. 2 ma. yo..

page number: 059

anagāriyaṁ pabbajanti tadanuttaraṁ brahmacariyapariyosānaṁ diṭṭhe va
dhamme sayaṁ abhiññā sacchikatvā upasampajja viharissati cha vassāni.
pañca vassāni. cattāri vassāni. tīṇi vassāni. dve vassāni.
ekaṁ vassaṁ. tiṭṭhatu nigrodha ekaṁ vassaṁ. etu viññū puriso
asaṭho amāyāvī ujujātiko ahamanusāsāmi ahaṁ dhammaṁ desemi
yathānusiṭṭhaṁ tathāpaṭipajjamāno yassatthāya kulaputtā sammadeva
agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭhe va dhamme sayaṁ abhiññā sacchikatvā upasampajja viharissati
satta māsāni. tiṭṭhantu nigrodha satta māsāni. cha māsāni.
pañca (pts. d iii, 56) māsāni. cattāri māsāni. tīṇi māsāni. dve
māsāni. ekaṁ māsaṁ. aḍḍhamāsaṁ. tiṭṭhatu nigrodha aḍḍhamāso.
etu viññū puriso asaṭho amāyāvī ujujātiko ahamanusāsāmi ahaṁ
dhammaṁ desemi yathānusiṭṭhaṁ tathāpaṭipajjamāno yassatthāya kulaputtā
sammadeva agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭhe va dhamme sayaṁ abhiññā sacchikatvā upasampajja
viharissati sattāhaṁ. siyā kho pana te nigrodha evamassa
antevāsikamyatā samaṇo gotamo evamāhāti. na kho panetaṁ
nigrodha evaṁ daṭṭhabbaṁ yo evaṁ vo ācariyo soyeva vo ācariyo
hotu. siyā kho pana te nigrodha evamassa uddesā
no cāvetukāmo samaṇo gotamo evamāhāti. na kho panetaṁ

page number: 060

nigrodha evaṁ daṭṭhabbaṁ yo evaṁ te uddeso soyeva te
uddeso hotu. siyā kho pana te nigrodha evamassa ājīvā
no cāvetukāmo samaṇo gotamo evamāhāti. na kho panetaṁ
nigrodha evaṁ daṭṭhabbaṁ yo ca te ājīvo soyeva te ājīvo
hotu. siyā kho pana te nigrodha evamassa ye te dhammā
akusalā akusalasaṅkhātā sācariyakānaṁ tesu patiṭṭhāpetukāmo samaṇo
gotamo evamāhāti. na kho panetaṁ nigrodha evaṁ daṭṭhabbaṁ akusalāyeva
te dhammā 1- hontu akusalasaṅkhātā sācariyakānaṁ. siyā kho pana
te nigrodha evamassa ye te dhammā kusalā kusalasaṅkhātā sācariyakānaṁ
tehi vivecetukāmo samaṇo gotamo evamāhāti. na kho panetaṁ
nigrodha evaṁ daṭṭhabbaṁ kusalāyeva te dhammā hontu kusalasaṅkhātā
sācariyakānaṁ. iti khohaṁ nigrodha neva antevāsikamyatā evaṁ vadāmi
nāpi uddesā cāvetukāmo evaṁ vadāmi nāpi ājīvā cāvetukāmo
evaṁ vadāmi napi ye te dhammā akusalā akusalasaṅkhātā sācariyakānaṁ
tesu patiṭṭhāpetukāmo evaṁ vadāmi napi ye te dhammā kusalasaṅkhātā
sācariyakānaṁ tehi vivecetukāmo evaṁ vadāmi. santi ca kho nigrodha
akusalā dhammā appahīnā saṅkilesikā ponobbhavikā sadarathā
dukkhavipākā āyatiṁ jātijarāmaraṇiyā yesāhaṁ pahānāya dhammaṁ
desemi. yathāpaṭipannānaṁ vo saṅkilesikā dhammā pahīyissanti vodāniyā
dhammā abhivaḍḍhissanti paññāpāripūriṁ vepullattañca diṭṭhe va

footnote: 1 ma. yu. akusalā ceva vo dhammā.

page number: 061

dhamme sayaṁ abhiññā sacchikatvā upasampajja viharissathāti. evaṁ
vutte te paribbājakā tuṇhībhūtā maṅkubhūtā pattakkhandhā adhomukhā
pajjhāyantā appaṭibhāṇā nisīdiṁsu yathā taṁ mārena pariyuṭṭhitacittā.

[32] athakho bhagavato etadahosi sabbepīme moghapurisā phuṭṭhā
mārena pāpimatā yatra hi nāma ekassapi na evaṁ bhavissati handa
mayaṁ aññāṇatthaṁpi samaṇe gotame brahmacariyaṁ carāma kiṁ karissati
sattāhoti. athakho bhagavā udumbarikāya paribbājakārāme sīhanādaṁ
naditvā vehāsaṁ abbhuggantvā gijjhakūṭe pabbate paccuṭṭhāsi 1-.
sandhāno gahapati tāvadeva rājagahaṁ pāvisīti.
udumbarikasuttaṁ niṭṭhitaṁ dutiyaṁ.
----------------

footnote: 1 ma. paccupaṭṭhāsi.

page number: 062

cakkavattisuttaṁ

[33] (pts. d iii, 58) evamme sutaṁ. ekaṁ samayaṁ bhagavā magadhesu viharati
mātulāyaṁ. tatra kho bhagavā bhikkhū āmantesi bhikkhavoti. bhadanteti
te bhikkhū bhagavato paccassosuṁ. bhagavā etadavoca attadīpā
bhikkhave viharatha attasaraṇā anaññasaraṇā dhammadīpā dhammasaraṇā
anaññasaraṇā. kathañca pana bhikkhave bhikkhu attadīpo viharati
attasaraṇo anaññasaraṇo dhammadīpo dhammasaraṇo anaññasaraṇo.
idha bhikkhave bhikkhu kāye kāyānupassī viharati ātāpī sampajāno
satimā vineyya loke abhijjhādomanassaṁ. vedanāsu vedanānupassī.
citte cittānupassī. dhammesu dhammānupassī viharati ātāpī
sampajāno satimā vineyya loke abhijjhādomanassaṁ. evaṁ kho
bhikkhave bhikkhu attadīpo viharati attasaraṇo anaññasaraṇo dhammadīpo
dhammasaraṇo anaññasaraṇo. gocare bhikkhave caratha sake pettike
visaye. gocare bhikkhave carataṁ sake pettike visaye na lacchati
māro otāraṁ na lacchati māro ārammaṇaṁ. kusalānaṁ bhikkhave
dhammānaṁ samādānahetu evamidaṁ puññaṁ pavaḍḍhati.

[34] (pts. d iii, 59) bhūtapubbaṁ bhikkhave rājā dalhanemi nāma ahosi cakkavatti
dhammiko dhammarājā cāturanto vijitāvī janapadaṭṭhāvariyappatto
sattaratanasamannāgato. tassimāni satta ratanāni ahesuṁ seyyathīdaṁ

page number: 063

cakkaratanaṁ hatthiratanaṁ assaratanaṁ maṇiratanaṁ itthīratanaṁ gahapatiratanaṁ
pariṇāyakaratanameva sattamaṁ. parosahassaṁ kho panassa puttā ahesuṁ
sūrā vīraṅgarūpā parasenappamaddanā. so imaṁ paṭhaviṁ sāgarapariyantaṁ
adaṇḍena asatthena dhammena samena abhivijiya ajjhāvasi. athakho
bhikkhave rājā dalhanemi bahunnaṁ vassānaṁ bahunnaṁ vassasatānaṁ bahunnaṁ
vassasahassānaṁ accayena aññataraṁ purisaṁ āmantesi yadā tvaṁ
ambho purisa passeyyāsi dibbaṁ cakkaratanaṁ osakkitaṁ ṭhānā cutaṁ
atha me āroceyyāsīti. evaṁ devāti kho bhikkhave so puriso
rañño dalhanemissa paccassosi. addasā kho bhikkhave so puriso
bahunnaṁ vassānaṁ bahunnaṁ vassasatānaṁ bahunnaṁ vassasahassānaṁ accayena
dibbaṁ cakkaratanaṁ osakkitaṁ ṭhānā cutaṁ disvāna 1- yena rājā dalhanemi
tenupasaṅkami upasaṅkamitvā rājānaṁ dalhanemiṁ etadavoca yagghe
deva jāneyyāsi dibbante cakkaratanaṁ osakkitaṁ ṭhānā cutanti.
athakho bhikkhave rājā dalhanemi jeṭṭhaputtaṁ kumāraṁ āmantetvā
etadavoca dibbaṁ kira me tāta kumāra cakkaratanaṁ osakkitaṁ ṭhānā
cutaṁ sutaṁ kho panetaṁ 2- yassa rañño cakkavattissa dibbaṁ cakkaratanaṁ
osakkati ṭhānā cavati nadāni tena raññā ciraṁ jīvitabbaṁ hotīti
bhuttā kho (pts. d iii, 60) pana me mānusakā kāmā samayodāni me dibbe 3- kāme
pariyesituṁ ehi tvaṁ tāta kumāra imaṁ samuddapariyantaṁ paṭhaviṁ
paṭipajja ahaṁ pana kesamassuṁ ohāretvā kāsāyāni vatthāni

footnote: 1 yu. disvā. 2 ma. yu. panametaṁ. 3 yu. samayo dibbe.

page number: 064

acchādetvā agārasmā anagāriyaṁ pabbajissāmīti. athakho bhikkhave
rājā dalhanemi jeṭṭhaputtaṁ kumāraṁ sādhukaṁ rajje samanusāsetvā 1-
kesamassuṁ ohāretvā kāsāyāni vatthāni acchādetvā agārasmā
anagāriyaṁ pabbaji. sattāhaṁ pabbajite kho pana bhikkhave rājisimhi
dibbaṁ cakkaratanaṁ antaradhāyi.

[35] athakho bhikkhave aññataro puriso yena rājā khattiyo
muddhāvasitto 2- tenupasaṅkami upasaṅkamitvā rājānaṁ khattiyaṁ
muddhāvasittaṁ etadavoca yagghe deva jāneyyāsi dibbaṁ cakkaratanaṁ
antarahitanti. athakho bhikkhave rājā khattiyo muddhāvasitto dibbe
cakkaratane antarahite anattamano ahosi anattamanatañca
paṭisaṁvedesi. so yena 

[3]- rājisi tenupasaṅkami upasaṅkamitvā
rājisiṁ etadavoca yagghe deva jāneyyāsi dibbaṁ cakkaratanaṁ
antarahitanti. evaṁ vutte bhikkhave rājisi rājānaṁ khattiyaṁ muddhāvasittaṁ
etadavoca mā kho tvaṁ tāta dibbe cakkaratane antarahite
anattamano ahosi 

[4]- anattamanatañca paṭisaṁvedesi na hi te tāta
dibbaṁ cakkaratanaṁ pettikaṁ dāyajjaṁ iṅgha tvaṁ tāta ariye
cakkavattivatte vattāhi ṭhānaṁ kho panetaṁ vijjati yante ariye
cakkavattivatte vattamāne 5- tadahuposathe paṇṇarase sīsanhātassa 6-
uposathikassa uparipāsādavaragatassa dibbaṁ cakkaratanaṁ pātubhavissati
sahassāraṁ sanemikaṁ sanābhikaṁ sabbākāraparipūranti. (pts. d iii, 61) katamaṁ panetaṁ deva ariyaṁ

footnote: 1 ma. yu. samanusāsitvā. 2 ma. sabbavāresu muddhābhisitto. 3 yu. ca.
footnote: 4 ma. mā. 5 ma. yu. vattamānassa. 6 ma. sīsaṁ nhātassa. yu. sīsaṁ nahātassa.

page number: 065

cakkavattivattanti. tenahi tvaṁ tāta dhammaṁyeva nissāya dhammaṁ
sakkaronto dhammaṁ garukaronto dhammaṁ mānento dhammaṁ pūjento
dhammaṁ apacāyamāno dhammaddhajo dhammaketu dhammādhipateyyo dhammikaṁ
rakkhāvaraṇaguttiṁ saṁvidahassu antojanasmiṁ balakāyasmiṁ khattiyesu
anuyantesu 1- brāhmaṇagahapatikesu negamajānapadesu samaṇabrāhmaṇesu
migapakkhīsu mā va 2- te tāta vijite adhammakāro pavattittha ye ca
te tāta vijite adhanā 

[3]- tesañca dhanaṁ anuppadajjeyyāsi 4- ye ca
te tāta vijite samaṇabrāhmaṇā madappamādā paṭiviratā
khantisoracce niviṭṭhā ekamattānaṁ damenti ekamattānaṁ samenti
ekamattānaṁ parinibbāpenti te kālena kālaṁ upasaṅkamitvā
paripuccheyyāsi paripañheyyāsi 5- kiṁ bhante kusalaṁ kiṁ bhante 6- akusalaṁ
kiṁ sāvajjaṁ kiṁ anavajjaṁ kiṁ sevitabbaṁ kiṁ na sevitabbaṁ kiṁ me
kariyamānaṁ 7- dīgharattaṁ ahitāya dukkhāya assa kiṁ vā pana me kariyamānaṁ 7-
dīgharattaṁ hitāya sukhāya assāti tesaṁ sutvā yaṁ akusalaṁ taṁ
abhinivajjeyyāsi yaṁ kusalaṁ taṁ samādāya vatteyyāsi idaṁ kho
tāta taṁ ariyaṁ cakkavattivattanti. evaṁ devāti kho bhikkhave rājā
khattiyo muddhāvasitto rājisissa paṭissutvā ariye cakkavattivatte
vattati 8-. tassa ariye cakkavattivatte vattamānassa tadahuposathe
paṇṇarase sīsanhātassa uposathikassa uparipāsādavaragatassa dibbaṁ
cakkaratanaṁ pāturahosi sahassāraṁ sanemikaṁ sanābhikaṁ sabbākāraparipūraṁ.

footnote: 1 yu. anuyuttesu. 2 ma. yu. ca. 3 ma. yu. assu. 4 ma. dhanamanuppadeyyāsi.
footnote: 5 ma. parigaṇheyyāsi. yu. ayaṁ pāṭho na dissati. 6 ma. yu. ayaṁ na dissati.
footnote: 7 ma. karīyamānaṁ. yu. kayiramānaṁ. 8 ma. yu. vatti.

page number: 066

disvā 1- rañño khattiyassa muddhāvasittassa etadahosi sutaṁ
kho pana metaṁ yassa rañño khattiyassa muddhāvasittassa
tadahuposathe paṇṇarase sīsanhātassa uposathikassa uparipāsādavaragatassa
dibbaṁ cakkaratanaṁ pātubhavati sahassāraṁ sanemikaṁ sanābhikaṁ
sabbākāraparipūraṁ (pts. d iii, 62) so hoti rājā cakkavattīti assaṁ nu kho
ahaṁ rājā cakkavattīti.

[36] athakho bhikkhave rājā khattiyo muddhāvasitto
uṭṭhāyāsanā ekaṁsaṁ uttarāsaṅgaṁ karitvā vāmena hatthena bhiṅgāraṁ
gahetvā dakkhiṇena hatthena cakkaratanaṁ abbhukkiri pavattatu bhavaṁ
cakkaratanaṁ abhivijinātu bhavaṁ cakkaratananti. athakho taṁ bhikkhave
cakkaratanaṁ puratthimaṁ disaṁ pavatti 2-. anvadeva rājā cakkavatti
saddhiṁ caturaṅginiyā senāya. yasmiṁ kho pana bhikkhave padese
cakkaratanaṁ patiṭṭhāsi tattha rājā cakkavatti vāsaṁ upagacchi 3-
saddhiṁ caturaṅginiyā senāya. ye kho pana bhikkhave puratthimāya
disāya paṭirājāno te rājānaṁ cakkavattiṁ upasaṅkamitvā evamāhaṁsu
ehi kho mahārāja svāgataṁ 4- mahārāja sakante mahārāja
anusāsa mahārājāti. rājā cakkavatti evamāha pāṇo na
hantabbo adinnaṁ nādātabbaṁ kāmesu micchā na caritabbā musā
na bhāsitabbā majjaṁ na pātabbaṁ yathābhuttañca bhuñjathāti.

footnote: 1 ma. disvāna. 2 pavattatītipi pāṭho. 3 upagañchīti vā pāṭho. 4 ma. svāgataṁ
footnote: te. yu. sāgataṁ.

page number: 067

ye kho pana bhikkhave puratthimāya disāya paṭirājāno te rañño
cakkavattissa anuyantā ahesuṁ. athakho taṁ bhikkhave cakkaratanaṁ
puratthimaṁ samuddaṁ ajjhogahetvā 1- paccuttaritvā dakkhiṇaṁ samuddaṁ
ajjhogahetvā paccuttaritvā pacchimaṁ 2- disaṁ pavatti. anvadeva
rājā cakkavatti saddhiṁ caturaṅginiyā senāya. yasmiṁ kho pana
bhikkhave padese 

[3]- cakkaratanaṁ patiṭṭhāsi tattha rājā cakkavatti
vāsaṁ upagacchi saddhiṁ caturaṅginiyā senāya. ye kho pana bhikkhave
pacchimāya disāya paṭirājāno te rājānaṁ cakkavattiṁ upasaṅkamitvā
evamāhaṁsu ehi kho mahārāja svāgataṁ mahārāja sakante
mahārāja anusāsa mahārājāti. rājā cakkavatti evamāha
pāṇo na hantabbo adinnaṁ nādātabbaṁ kāmesu micchā na
caritabbā musā na bhāsitabbā majjaṁ na pātabbaṁ yathābhuttañca
bhuñjathāti. ye kho pana bhikkhave pacchimāya disāya paṭirājāno
te rañño cakkavattissa (pts. d iii, 63) anuyantā ahesuṁ. athakho taṁ bhikkhave
cakkaratanaṁ pacchimaṁ samuddaṁ ajjhogahetvā paccuttaritvā uttaraṁ
disaṁ pavatti. anvadeva rājā cakkavatti saddhiṁ caturaṅginiyā
senāya. yasmiṁ kho pana bhikkhave padese 

[3]- cakkaratanaṁ patiṭṭhāsi
tattha rājā cakkavatti vāsaṁ upagacchi saddhiṁ caturaṅginiyā senāya.
ye kho pana bhikkhave uttarāya disāya paṭirājāno te rājānaṁ
cakkavattiṁ upasaṅkamitvā evamāhaṁsu ehi kho mahārāja svāgataṁ

footnote: 1 ma. ajjhogāhetvā. 2 ma. yu. samuddaṁ ... pacchimanti ime pāṭhā natthi.
footnote: 3 ma. dibbaṁ.

page number: 068

mahārāja sakante mahārāja anusāsa mahārājāti. rājā
cakkavatti evamāha pāṇo na hantabbo adinnaṁ nādātabbaṁ
kāmesu micchā na caritabbā musā na bhāsitabbā majjaṁ na
pātabbaṁ yathābhuttañca bhuñjathāti. ye kho pana bhikkhave
uttarāya disāya paṭirājāno te rañño cakkavattissa anuyantā
ahesuṁ. athakho taṁ bhikkhave cakkaratanaṁ samuddapariyantaṁ paṭhaviṁ
abhivijinitvā tameva rājadhāniṁ paccuggantvā 1- rañño cakkavattissa
antepuradvāre atthakaraṇapamukhe akkhāhataṁ maññe aṭṭhāsi rañño
cakkavattissa antepuraṁ upasobhayamānaṁ.

[37] dutiyopi kho bhikkhave rājā cakkavatti. tatiyopi
kho bhikkhave rājā cakkavatti. catutthopi kho bhikkhave rājā
cakkavatti. pañcamopi kho bhikkhave rājā cakkavatti. chaṭṭhopi kho
bhikkhave rājā cakkavatti. sattamopi kho bhikkhave rājā cakkavatti
bahunnaṁ vassānaṁ bahunnaṁ vassasatānaṁ bahunnaṁ vassasahassānaṁ accayena
aññataraṁ purisaṁ āmantesi yadā kho 2- tvaṁ ambho purisa passeyyāsi
dibbaṁ cakkaratanaṁ osakkitaṁ ṭhānā cutaṁ atha me āroceyyāsīti.
evaṁ devāti kho bhikkhave so puriso rañño cakkavattissa
paccassosi. addasā kho bhikkhave so puriso bahunnaṁ vassānaṁ
bahunnaṁ vassasatānaṁ bahunnaṁ vassasahassānaṁ accayena dibbaṁ cakkaratanaṁ

footnote: 1 ma. yu. paccāgantvā. 2 ma. khosaddo na dissati.

page number: 069

osakkitaṁ ṭhānā cutaṁ disvā 1- yena rājā cakkavatti tenupasaṅkami
upasaṅkamitvā rājānaṁ cakkavattiṁ etadavoca (pts. d iii, 64) yagghe deva jāneyyāsi
dibbante cakkaratanaṁ osakkitaṁ ṭhānā cutanti. athakho bhikkhave
rājā cakkavatti jeṭṭhaputtaṁ kumāraṁ āmantetvā 2- etadavoca
dibbaṁ kira me tāta kumāra cakkaratanaṁ osakkitaṁ ṭhānā cutaṁ
sukhaṁ kho pana metaṁ yassa rañño cakkavattissa dibbaṁ cakkaratanaṁ
osakkati ṭhānā cavati nadāni tena raññā ciraṁ jīvitabbaṁ
hotīti bhuttā pana me mānusakā kāmā samayodāni me
dibbe 3- kāme pariyesituṁ ehi tvaṁ tāta kumāra imaṁ samuddapariyantaṁ
paṭhaviṁ paṭipajja ahaṁ pana kesamassuṁ ohāretvā kāsāyāni
vatthāni acchādetvā agārasmā anagāriyaṁ pabbajissāmīti.
athakho bhikkhave rājā cakkavatti jeṭṭhaputtaṁ kumāraṁ sādhukaṁ rajje
samanusāsetvā kesamassuṁ ohāretvā kāsāyāni vatthāni acchādetvā
agārasmā anagāriyaṁ pabbaji. sattāhaṁ pabbajite kho pana
bhikkhave rājisimhi dibbaṁ cakkaratanaṁ antaradhāyi.

[38] athakho bhikkhave aññataro puriso .pe. antarahitanti.
athakho bhikkhave rājā khattiyo muddhāvasitto dibbe cakkaratane
antarahite anattamano ahosi anattamanatañca paṭisaṁvedesi no
ca kho rājisiṁ upasaṅkamitvā ariyaṁ cakkavattivattaṁ pucchi. so
samateneva sudaṁ janapadaṁ pasāsati tassa samatena janapadaṁ pasāsato

footnote: 1 ma. disvāna. 2 ma. yu. āmantāpetvā. 3 yu. samayo dibbe.

page number: 070

na pubbenāparaṁ janapadā paccanti yathā taṁ pubbakānaṁ rājūnaṁ ariye
cakkavattivatte vattamānānaṁ. athakho bhikkhave amaccā pārisajjā
gaṇakamahāmattā anīkaṭṭhā dovārikā mantassājīvino sannipatitvā
rājānaṁ khattiyaṁ muddhāvasittaṁ 

[1]- etadavocuṁ (pts. d iii, 65) na kho te deva samatena
sudaṁ 2- janapadaṁ pasāsato pubbenāparaṁ janapadā paccanti yathā taṁ
pubbakānaṁ rājūnaṁ ariye cakkavattivatte vattamānānaṁ saṁvijjanti
kho te deva vijite amaccā pārisajjā gaṇakamahāmattā anīkaṭṭhā
dovārikā mantassājīvino mayañceva aññe ca ye mayaṁ ariyaṁ
cakkavattivattaṁ dhārema iṅgha tvaṁ deva amhe ariyaṁ cakkavattivattaṁ
puccha tassa te mayaṁ ariyaṁ cakkavattivattaṁ puṭṭhā byākarissāmāti.

[39] athakho bhikkhave rājā khattiyo muddhāvasitto amacce
pārisajje gaṇakamahāmatte anīkaṭṭhe dovārike mantassājīvino
sannipātetvā ariyaṁ cakkavattivattaṁ pucchi. tassa te ariyaṁ
cakkavattivattaṁ puṭṭhā byākariṁsu. tesaṁ sutvā dhammikañhi kho
rakkhāvaraṇaguttiṁ saṁvidahi no ca kho adhanānaṁ dhanamanuppadāsi.
adhanānaṁ dhane nānuppadiyamāne 3- dāḷiddiyaṁ 4- vepullaṁ agamāsi.
dāḷiddiye vepullaṁ gate aññataro puriso paresaṁ adinnaṁ
theyyasaṅkhātaṁ ādiyi. tamenaṁ aggahesuṁ gahetvā rañño
khattiyassa muddhāvasittassa dassesuṁ ayaṁ deva puriso paresaṁ
adinnaṁ theyyasaṅkhātaṁ ādiyīti. evaṁ vutte bhikkhave rājā khattiyo

footnote: 1 yu. upasaṅkamitvā. 2 yu. ayaṁ na dissati. 3 ma. yu. ananuppādiyamāne.
footnote: 4 yu. sabbavāresu daliddiyaṁ.

page number: 071

muddhāvasitto taṁ purisaṁ etadavoca saccaṁ kira tvaṁ ambho purisa paresaṁ
adinnaṁ theyyasaṅkhātaṁ ādiyasīti 1-. saccaṁ devāti. kiṁkāraṇāti. na
hi deva jīvāmīti. (pts. d iii, 66) athakho bhikkhave rājā khattiyo muddhāvasitto
tassa purisassa dhanamanuppadāsi iminā tvaṁ ambho purisa dhanena
attanā ca jīvāhi mātāpitaro ca posehi puttadārañca posehi
kammante 

[2]- payojehi samaṇesu brāhmaṇesu 3- uddhaggikaṁ dakkhiṇaṁ
patiṭṭhapehi sovaggikaṁ sukhavipākaṁ saggasaṁvattanikanti. evaṁ devāti kho
bhikkhave so puriso rañño khattiyassa muddhāvasittassa paccassosi.
aññataropi kho bhikkhave puriso paresaṁ adinnaṁ theyyasaṅkhātaṁ
ādiyi. tamenaṁ aggahesuṁ gahetvā rañño khattiyassa
muddhāvasittassa dassesuṁ ayaṁ deva puriso paresaṁ adinnaṁ theyyasaṅkhātaṁ
ādiyīti. evaṁ vutte bhikkhave rājā khattiyo muddhāvasitto taṁ 4-
purisaṁ etadavoca saccaṁ kira tvaṁ ambho purisa paresaṁ adinnaṁ
theyyasaṅkhātaṁ ādiyasīti. saccaṁ devāti. kiṁkāraṇāti. na hi
deva jīvāmīti. athakho bhikkhave rājā khattiyo muddhāvasitto
tassa purisassa dhanamanuppadāsi iminā tvaṁ ambho purisa dhanena
attanā ca jīvāhi 5- mātāpitaro ca posehi puttadārañca
posehi kammante 

[2]- payojehi samaṇesu brāhmaṇesu 3- uddhaggikaṁ
dakkhiṇaṁ patiṭṭhapehi sovaggikaṁ sukhavipākaṁ saggasaṁvattanikanti. evaṁ
devāti kho bhikkhave so 6- puriso rañño khattiyassa muddhāvasittassa

footnote: 1 ma. yu. ādiyīti. 2 ma. yu. ca. 3 ma. samaṇabrāhmaṇesu. 4 yu. ayaṁ
footnote: na dissati. 5 yu. upajīvāhi. 6 yu. kho so bhikkhave.

page number: 072

paccassosi. assosuṁ kho bhikkhave manussā ye kira bho
paresaṁ adinnaṁ theyyasaṅkhātaṁ ādiyanti tesaṁ rājā anuppadetīti 1-.
sutvāna tesaṁ etadahosi yannūna mayaṁpi paresaṁ adinnaṁ theyyasaṅkhātaṁ
ādiyeyyāmāti.

[40] athakho bhikkhave aññataro puriso paresaṁ adinnaṁ
theyyasaṅkhātaṁ ādiyi. tamenaṁ aggahesuṁ gahetvā rañño khattiyassa
muddhāvasittassa dassesuṁ ayaṁ deva puriso paresaṁ adinnaṁ
theyyasaṅkhātaṁ ādiyīti. (pts. d iii, 67) evaṁ vutte bhikkhave rājā khattiyo
muddhāvasitto taṁ purisaṁ etadavoca saccaṁ kira tvaṁ ambho purisa paresaṁ
adinnaṁ theyyasaṅkhātaṁ ādiyasīti. saccaṁ devāti. kiṁkāraṇāti.
na hi deva jīvāmīti. athakho bhikkhave rañño khattiyassa
muddhāvasittassa etadahosi sace kho ahaṁ yo yo paresaṁ adinnaṁ
theyyasaṅkhātaṁ ādiyissati tassa tassa dhanamanuppadassāmi 2- evamidaṁ
adinnādānaṁ pavaḍḍhissati yannūnāhaṁ imaṁ purisaṁ sunisedhaṁ nisedheyyaṁ
mūlaghacchaṁ kareyyaṁ sīsamassa chindeyyanti. athakho bhikkhave rājā
khattiyo muddhāvasitto purise āṇāpesi tenahi bhaṇe imaṁ
purisaṁ daḷhāya rajjuyā pacchābāhuṁ gāḷhabandhanaṁ bandhitvā khuramuṇḍaṁ
karitvā kharassarena paṇavena rathiyāya rathiyaṁ 3- siṅghāṭakena siṅghāṭakaṁ
parinetvā dakkhiṇena dvārena nikkhamitvā dakkhiṇato nagarassa
sunisedhaṁ nisedhetha mūlaghacchaṁ karotha sīsamassa chindathāti. evaṁ

footnote: 1 ma. yu. dhanamanuppadesīti. 2 yu. dhanamanuppadāmi. 3 ma. rathikāya rathikaṁ.

page number: 073

devāti kho bhikkhave te purisā rañño khattiyassa muddhāvasittassa
paṭissutvā taṁ purisaṁ daḷhāya rajjuyā pacchābāhuṁ gāḷhabandhanaṁ
bandhitvā khuramuṇḍaṁ karitvā kharassarena paṇavena rathiyāya rathiyaṁ
siṅghāṭakena siṅghāṭakaṁ parinetvā dakkhiṇena dvārena nikkhamitvā
dakkhiṇato nagarassa sunisedhaṁ nisedhesuṁ mūlaghacchaṁ akaṁsu sīsamassa
chindiṁsu.

[41] assosuṁ kho bhikkhave manussā ye kira bho paresaṁ
adinnaṁ theyyasaṅkhātaṁ ādiyanti te rājā sunisedhaṁ nisedheti
mūlaghacchaṁ karoti sīsāni tesaṁ chindatīti. sutvāna tesaṁ etadahosi
yannūna mayaṁpi tiṇhāni satthāni kārāpeyyāma 1- tiṇhāni satthāni
kārāpetvā yesaṁ adinnaṁ theyyasaṅkhātaṁ ādiyissāma te (pts. d iii, 68) sunisedhaṁ
nisedhessāma mulaghacchaṁ karissāma sīsāni nesaṁ chindissāmāti.
te tiṇhāni satthāni kārāpesuṁ tiṇhāni satthāni kārāpetvā
gāmaghātaṁpi upakkamiṁsu kātuṁ nigamaghātaṁpi upakkamiṁsu kātuṁ nagaraghātaṁpi
upakkamiṁsu kātuṁ panthadūhaṇampi upakkamiṁsu kātuṁ. yesaṁ te 2-
adinnaṁ theyyasaṅkhātaṁ ādiyanti te sunisedhaṁ nisedhenti mūlaghacchaṁ
karonti sīsāni nesaṁ chindanti.

[42] iti kho bhikkhave adhanānaṁ dhane nānuppadiyamāne 3-
dāḷiddiyaṁ vepullamagamāsi dāḷiddiye vepullaṁ gate 4- adinnādānaṁ
vepullamagamāsi adinnādāne vepullaṁ gate satthaṁ vepullamagamāsi

footnote: 1 ma. kārāpessāma. 2 yu. te yesaṁ. 3 ma. yu. ananuppadīyamāne.
footnote: 4 yu. sabbavāresu vepullagate.

page number: 074

satthe vepullaṁ gate pāṇātipāto vepullamagamāsi pāṇātipāte
vepullaṁ gate musāvādo vepullamagamāsi musāvāde vepullaṁ gate
tesaṁ sattānaṁ āyupi parihāyi vaṇṇopi parihāyi tesaṁ āyunāpi
parihāyamānānaṁ vaṇṇenapi parihāyamānānaṁ asītivassasahasusāyukānaṁ
manussānaṁ cattārīsavassasahassāyukā puttā ahesuṁ cattārīsavassasahassāyukesu
bhikkhave manussesu aññataro puriso paresaṁ
adinnaṁ theyyasaṅkhātaṁ ādiyi. tamenaṁ aggahesuṁ gahetvā rañño
khattiyassa muddhāvasittassa dassesuṁ ayaṁ deva puriso paresaṁ
adinnaṁ theyyasaṅkhātaṁ ādiyīti. evaṁ vutte bhikkhave rājā
khattiyo muddhāvasitto taṁ purisaṁ etadavoca saccaṁ kira tvaṁ ambho
purisa paresaṁ adinnaṁ theyyasaṅkhātaṁ ādiyasīti. na hi devāti
sampajānamusā 1- bhāsi.

[43] iti kho bhikkhave adhanānaṁ dhane nānuppadiyamāne
dāḷiddiyaṁ vepullamagamāsi dāḷiddiye vepullaṁ gate adinnādānaṁ
vepullamagamāsi adinnādāne vepullaṁ gate satthaṁ vepullamagamāsi
satthe vepullaṁ gate pāṇātipāto vepullamagamāsi pāṇātipāte
vepullaṁ gate musāvādo vepullamagamāsi (pts. d iii, 69) musāvāde vepullaṁ gate
tesaṁ sattānaṁ āyupi parihāyi vaṇṇopi parihāyi tesaṁ 2- āyunāpi
parihāyamānānaṁ vaṇṇenapi parihāyamānānaṁ cattārīsavassasahassāyukānaṁ
manussānaṁ vīsativassasahassāyukā puttā ahesuṁ vīsativassasahassāyukesu

footnote: 1 yu. avaca sampajānamusā. 2 yu. ayaṁ na dissati.

page number: 075

bhikkhave manussesu aññataro puriso paresaṁ adinnaṁ theyyasaṅkhātaṁ
ādiyi. tamenaṁ aññataro puriso rañño khattiyassa muddhāvasittassa
ārocesi itthannāmo deva puriso paresaṁ adinnaṁ theyyasaṅkhātaṁ
ādiyatīti pesuññamakāsi.

[44] iti kho bhikkhave adhanānaṁ dhane nānuppadiyamāne
dāḷiddiyaṁ vepullamagamāsi dāḷiddiye vepullaṁ gate .pe.
pisuṇā vācā vepullamagamāsi pisuṇāya vācāya vepullaṁ gatāya
tesaṁ sattānaṁ āyupi parihāyi vaṇṇopi parihāyi tesaṁ āyunāpi
parihāyamānānaṁ vaṇṇenapi parihāyamānānaṁ vīsativassasahassāyukānaṁ
manussānaṁ dasavassasahassāyukā puttā ahesuṁ dasavassasahassāyukesu
bhikkhave manussesu ekidaṁ sattā vaṇṇavantā 1- honti ekidaṁ sattā
dubbaṇṇā tattha ye te sattā dubbaṇṇā te vaṇṇavante
satte abhijjhāyantā paresaṁ dāresu cārittaṁ āpajjiṁsu.

[45] iti kho bhikkhave adhanānaṁ dhane nānuppadiyamāne
dāḷiddiyaṁ vepullamagamāsi dāḷiddiye vepullaṁ gate adinnādānaṁ
vepullamagamāsi adinnādāne vepullaṁ gate. saṅkhittaṁ. kāmesu
micchācāro vepullamagamāsi kāmesu micchācāre vepullaṁ gate
tesaṁ sattānaṁ āyupi parihāyi vaṇṇopi parihāyi tesaṁ āyunāpi
parihāyamānānaṁ vaṇṇenapi parihāyamānānaṁ dasavassasahassāyukānaṁ
manussānaṁ pañcavassasahassāyukā puttā ahesuṁ pañcavassasahassāyukesu

footnote: 1 ma. yu. vaṇṇavanto.

page number: 076

bhikkhave manussesu dve dhammā vepullamagamiṁsu 1- pharusā ca 2-
vācā samphappalāpo ca dvīsu dhammesu vepullaṁ gatesu tesaṁ
sattānaṁ āyupi parihāyi vaṇṇopi parihāyi tesaṁ āyunāpi
parihāyamānānaṁ vaṇṇenapi parihāyamānānaṁ pañcavassasahassāyukānaṁ
manussānaṁ appekacce aḍḍhateyyavassasahassāyukā appekacce
dvevassasahassāyukā puttā ahesuṁ aḍḍhateyyavassasahassāyukesu
bhikkhave manussesu abhijjhābyāpādā vepullamagamiṁsu abhijjhābyāpādesu
vepullaṁ gatesu 3- tesaṁ sattānaṁ āyupi parihāyi vaṇṇopi
parihāyi tesaṁ āyunāpi parihāyamānānaṁ vaṇṇenapi parihāyamānānaṁ
aḍḍhateyyavassasahassāyukānaṁ manussānaṁ vassasahassāyukā puttā
ahesuṁ vassasahassāyukesu bhikkhave manussesu micchādiṭṭhi
vepullamagamāsi micchādiṭṭhiyā vepullaṁ gatāya tesaṁ sattānaṁ āyupi
parihāyi vaṇṇopi parihāyi tesaṁ āyunāpi parihāyamānānaṁ
vaṇṇenapi parihāyamānānaṁ vassasahassāyukānaṁ manussānaṁ pañcavassasatāyukā
puttā ahesuṁ pañcavassasatāyukesu bhikkhave manussesu
tayo dhammā vepullamagamaṁsu adhammarāgo visamalobho micchādhammo
tīsu dhammesu vepullaṁ gatesu tesaṁ sattānaṁ āyupi parihāyi vaṇṇopi
parihāyi tesaṁ āyunāpi parihāyamānānaṁ vaṇṇenapi parihāyamānānaṁ
pañcavassasatāyukānaṁ manussānaṁ appekacce aḍḍhateyyavassasatāyukā
appekacce dvevassasatāyukā puttā ahesuṁ aḍḍhateyyavassasatāyukesu

footnote: 1 ma. yu. vepullamagamaṁsu. 2 yu. casaddo na dissati. 3 yu. abhijjhāvyāpādo
footnote: vepullamagamāsi abhijjhāvyāpāde vepullagate.

page number: 077

bhikkhave manussesu ime dhammā vepullamagamaṁsu amatteyyatā
apetteyyatā asāmaññatā abrahmaññatā nakulejeṭṭhāpacāyitā 1-.
iti kho bhikkhave adhanānaṁ dhane nānuppadiyamāne dāḷiddiyaṁ
vepullamagamāsi dāḷiddiye vepullaṁ gate adinnādānaṁ vepullamagamāsi
adinnādāne vepullaṁ gate satthaṁ vepullamagamāsi satthe vepullaṁ
gate pāṇātipāto vepullamagamāsi pāṇātipāte vepullaṁ gate
musāvādo vepullamagamāsi musāvāde vepullaṁ gate pisuṇā vācā
vepullamagamāsi pisuṇāya vācāya vepullaṁ gatāya kāmesu micchācāro
vepullamagamāsi kāmesu micchācāre (pts. d iii, 71) vepullaṁ gate dve dhammā
vepullamagamaṁsu pharusā ca vācā samphappalāpo ca dvīsu dhammesu
vepullaṁ gatesu abhijjhābyāpādā vepullamagamaṁsu abhijjhābyāpādesu
vepullaṁ gatesu micchādiṭṭhi vepullamagamāsi micchādiṭṭhiyā
vepullaṁ gatāya tayo dhammā vepullamagamaṁsu adhammarāgo visamalobho
micchādhammo tīsu dhammesu vepullaṁ gatesu ime dhammā vepullamagamaṁsu
amatteyyatā apetteyyatā asāmaññatā abrahmaññatā
nakulejeṭṭhāpacāyitā imesu dhammesu vepullaṁ gatesu tesaṁ sattānaṁ
āyupi parihāyi vaṇṇopi parihāyi tesaṁ āyunāpi parihāyamānānaṁ
vaṇṇenapi parihāyamānānaṁ aḍḍhateyyavassasatāyukānaṁ manussānaṁ
vassasatāyukā puttā ahesuṁ.

footnote: 1 nakulejeṭṭhāpacāyikāti vā pāṭho.

page number: 078

[46] bhavissati bhikkhave so samayo yaṁ imesaṁ manussānaṁ
dasavassāyukā puttā bhavissanti dasavassāyukesu bhikkhave manussesu
pañcavassikā kumārikā alaṁpateyyā 1- bhavissanti dasavassāyukesu
bhikkhave manussesu imāni rasāni antaradhāyissanti seyyathīdaṁ sappi
navanītaṁ telaṁ madhu phāṇitaṁ loṇaṁ dasavassāyukesu bhikkhave manussesu
kudrusako 2- aggabhojanaṁ 3- bhavissati seyyathāpi bhikkhave etarahi
sālimaṁsodano aggabhojanaṁ evameva kho bhikkhave dasavassāyukesu
manussesu kudrusako aggabhojanaṁ bhavissati dasavassāyukesu bhikkhave
manussesu dasa kusalakammapathā sabbena sabbaṁ antaradhāyissanti
dasa akusalakammapathā ativiya dippissanti 4- dasavassāyukesu bhikkhave
manussesu kusalantipi na bhavissati kuto pana kusalassa kārako
dasavassāyukesu bhikkhave manussesu ye te bhavissanti (pts. d iii, 72) amatteyyā
apetteyyā asāmaññā abrahmaññā nakulejeṭṭhāpacāyino te
pūjā 5- ca bhavissanti pāsaṁsā ca seyyathāpi bhikkhave etarahi
matteyyā 6- petteyyā sāmaññā brahmaññā kulejeṭṭhāpacāyino
te 7- pūjā ca pāsaṁsā ca evameva kho bhikkhave dasavassāyukesu
manussesu ye te bhavissanti amatteyyā apetteyyā asāmaññā
abrahmaññā nakulejeṭṭhāpacāyino te pūjā ca bhavissanti
pāsaṁsā ca dasavassāyukesu bhikkhave manussesu na bhavissati

footnote: 1 yu. alamapateyyā. 2 ma. kudrūsako. 3 ma. yu. aggaṁ bhojanānaṁ.
footnote: 4 ma. atibyādippissanti. 5 ma. yu. pujjā. 6 yu. metteyyā. 7 ma. ayaṁ
footnote: na dissati.

page number: 079

mātāti vā mātucchāti vā pitāti vā pitucchāti vā 1-
mātulānīti vā ācariyabhariyāti vā garūnaṁ dārāti vā sambhedaṁ
loko gamissati yathā ajeḷakā kukkuṭā sūkarā soṇā sigālā
dasavassāyukesu bhikkhave manussesu tesaṁ sattānaṁ aññamaññamhi
tibbo āghāto paccupaṭṭhito bhavissati tibbo byāpādo tibbo
manopadoso tibbaṁ vadhakacittaṁ mātupi puttamhi. puttassapi
mātari. pitupi puttamhi. puttassapi pitari. bhātupi 2- bhaginiyā.
bhaginiyā bhātari tibbo āghāto paccupaṭṭhito bhavissati tibbo
byāpādo tibbo manopadoso tibbaṁ vadhakacittaṁ seyyathāpi
bhikkhave māgavikassa migaṁ disvā tibbo āghāto paccupaṭṭhito
hoti tibbo byāpādo tibbo manopadoso tibbaṁ vadhakacittaṁ
evameva kho bhikkhave dasavassāyukesu manussesu tesaṁ sattānaṁ
aññamaññamhi tibbo āghāto paccupaṭṭhito bhavissati tibbo
byāpādo tibbo manopadoso tibbaṁ vadhakacittaṁ mātupi
puttamhi. puttassapi mātari. pitupi puttamhi. puttassapi
pitari. bhātupi 2- bhaginiyā. bhaginiyāpi bhātari tibbo (pts. d iii, 73) āghāto
paccupaṭṭhito bhavissati tibbo byāpādo tibbo manopadoso
tibbaṁ vadhakacittaṁ.

[47] dasavassāyukesu bhikkhave manussesu sattāhaṁ satthantarakappo
bhavissati te aññamaññaṁ 3- migasaññaṁ paṭilabhissanti tesaṁ

footnote: 1 ma. yu. pitāti vā pitucchāti vāti na dissati. 2 yu. bhātupi bhātari.
footnote: 3 ma. aññamaññasmi.

page number: 080

tiṇhāni satthāni hatthesu pātubhavissanti te tiṇhena satthena
esa migoti 1- aññamaññaṁ jīvitā voropissanti. athakho tesaṁ
bhikkhave sattānaṁ ekaccānaṁ evaṁ bhavissati mā ca mayaṁ kañci 2-
mā ca amhe koci yannūna mayaṁ tiṇagahaṇaṁ vā vanagahaṇaṁ vā
rukkhagahaṇaṁ vā nadīviduggaṁ vā pabbatavisamaṁ vā pavisitvā
vanamūlaphalāhārā yāpeyyāmāti. te tiṇagahaṇaṁ vā 3- vanagahaṇaṁ vā
rukkhagahaṇaṁ vā 3- nadīviduggaṁ vā 3- pabbatavisamaṁ vā 3- pavisitvā sattāhaṁ
vanamūlaphalāhārā yāpessanti 4-. te tassa sattāhassa accayena
tiṇagahaṇā vanagahaṇā rukkhagahaṇā nadīviduggā pabbatavisamā
nikkhamitvā aññamaññaṁ āliṅgitvā sabhāsu gāyissanti samassāsissanti
diṭṭhā bho sattā jīvasi tvaṁ diṭṭhā bho sattā jīvasīti.
athakho tesaṁ bhikkhave sattānaṁ evaṁ bhavissati mayaṁ kho akusalānaṁ
dhammānaṁ samādānahetu evarūpaṁ 5- āyataṁ ñātikkhayaṁ pattā yannūna mayaṁ
kusalaṁ kareyyāma kiṁ kusalaṁ kareyyāma yannūna mayaṁ pāṇātipātā
virameyyāma idaṁ kusalaṁ dhammaṁ samādāya vatteyyāmāti. te
pāṇātipātā viramissanti idaṁ kusalaṁ dhammaṁ samādāya vattissanti
te kusalānaṁ dhammānaṁ samādānahetu āyunāpi vaḍḍhissanti vaṇṇenapi
vaḍḍhissanti tesaṁ āyunāpi vaḍḍhamānānaṁ vaṇṇenapi vaḍḍhamānānaṁ
dasavassāyukānaṁ manussānaṁ vīsativassāyukā puttā bhavissanti.
athakho tesaṁ bhikkhave sattānaṁ evaṁ bhavissati mayaṁ kho kusalānaṁ

footnote: 1 yu. āmeṇḍitaṁ. 2 ma. kiñci. 3 yu. vāsaddo na dissati.
footnote: 4 yu. yāpeyyanti. 5 yu. ayaṁ na dissati.

page number: 081

dhammānaṁ samādānahetu āyunāpi vaḍḍhāma vaṇṇenapi vaḍḍhāma
yannūna mayaṁ bhiyyoso mattāya kusalaṁ kareyyāma kiṁ kusalaṁ
kareyyāma 1- yannūna mayaṁ adinnādānā virameyyāma kāmesu micchācārā
virameyyāma musāvādā virameyyāma pisuṇāya vācāya virameyyāma
pharusāya vācāya virameyyāma samphappalāpā virameyyāma abhijjhaṁ
pajaheyyāma byāpādaṁ pajaheyyāma micchādiṭṭhiṁ pajaheyyāma tayo dhamme
pajaheyyāma adhammarāgaṁ visamalobhaṁ micchādhammaṁ yannūna mayaṁ matteyyā
assāma petteyyā sāmaññā brahmaññā kule jeṭṭhāpacāyino
idaṁ kusalaṁ dhammaṁ samādāya vatteyyāmāti. te matteyyā bhavissanti
petteyyā sāmaññā brahmaññā kule jeṭṭhāpacāyino idaṁ
kusalaṁ dhammaṁ samādāya vattissanti tesaṁ 2- kusalānaṁ dhammānaṁ samādānahetu
āyunāpi vaḍḍhissanti vaṇṇenapi vaḍḍhissanti tesaṁ āyunāpi
vaḍḍhamānānaṁ vaṇṇenapi vaḍḍhamānānaṁ vīsativassāyukānaṁ manussānaṁ
cattāḷīsavassāyukā puttā bhavissanti. cattāḷīsavassāyukānaṁ
manussānaṁ asītivassāyukā puttā bhavissanti. asītivassāyukānaṁ
manussānaṁ saṭṭhivassasatāyukā puttā bhavissanti. saṭṭhivassasatāyukānaṁ
manussānaṁ vīsatitivassasatāyukā puttā bhavissanti.
vīsatitivassasatāyukānaṁ manussānaṁ cattāḷīsachavassasatāyukā puttā
bhavissanti. cattāḷīsachavassasatāyukānaṁ manussānaṁ dvevassasahassāyukā
puttā bhavissanti. dvevassasahassāyukānaṁ manussānaṁ cattārivassasahassāyukā

footnote: 1 ma. yu. ki kusalaṁ kareyyāmāti na dissati. 2 ma. yu. te.

page number: 082

puttā bhavissanti. cattārivassasahassāyukānaṁ
manussānaṁ aṭṭhavassasahassāyukā puttā bhavissanti. aṭṭhavassasahassāyukānaṁ
manussānaṁ vīsativassasahassāyukā puttā bhavissanti.
vīsativassasahassāyukānaṁ manussānaṁ cattāḷīsavassasahassāyukā (pts. d iii, 75) puttā
bhavissanti. cattāḷīsavassasahassāyukānaṁ manussānaṁ asītivassasahassāyukā
puttā bhavissanti.

[48] asītivassasahassāyukesu bhikkhave manussesu pañcavassasatikā
kumārikā alaṁpateyyā bhavissanti. asītivassasahassāyukesu bhikkhave
manussesu tayo ābādhā bhavissanti icchā anasanaṁ jarā.
asītivassasahassāyukesu bhikkhave manussesu ayaṁ jambudīpo iddho ceva
bhavissati phīto ca kukkuṭasampātitā 1- gāmanigamarājadhāniyo.
asītivassasahassāyukesu bhikkhave manussesu ayaṁ jambudīpo avīci maññe
phuṭo bhavissati manussehi seyyathāpi naḷavanaṁ vā sāravanaṁ vā 2-.
asītivassasahassāyukesu bhikkhave manussesu ayaṁ bārāṇasī ketumatī
nāma rājadhānī bhavissati iddhā ceva phītā ca bahujanā ca ākiṇṇamanussā
ca subhikkhā ca. asītivassasahassāyukesu bhikkhave manussesu
imasmiṁ jambudīpe caturāsītinagarasahassāni bhavissanti ketumatirājadhānīpamukhāni.
asītivassasahassāyukesu bhikkhave manussesu ketumatīrājadhāniyā
saṅkho nāma rājā uppajjissati cakkavatti dhammiko dhammarājā

footnote: 1 ma. yu. kukkuṭasampādikā. 2 ma. yu. saravanaṁ vā.

page number: 083

cāturanto vijitāvī janapadaṭṭhāvariyappatto sattaratanasamannāgato.
tassimāni satta ratanāni bhavissanti seyyathīdaṁ cakkaratanaṁ hatthiratanaṁ
assaratanaṁ maṇiratanaṁ itthīratanaṁ gahapatiratanaṁ pariṇāyakaratanameva
sattamaṁ. parosahassaṁ kho panassa puttā bhavissanti sūrā vīraṅgarūpā
parasenappamaddanā. so imaṁ paṭhaviṁ sāgarapariyantaṁ adaṇḍena
asatthena dhammena abhivijiya ajjhāvasissati. asītivassasahassāyukesu
bhikkhave manussesu (pts. d iii, 76) metteyyo nāma bhagavā loke uppajjissati
arahaṁ sammāsambuddho vijjācaraṇasampanno sugato lokavidū anuttaro
purisadammasārathi satthā devamanussānaṁ buddho bhagavā seyyathāpāhametarahi
loke uppanno arahaṁ sammāsambuddho vijjācaraṇasampanno
sugato lokavidū anuttaro purisadammasārathi satthā devamanussānaṁ
buddho bhagavā. so imaṁ lokaṁ sadevakaṁ samārakaṁ sabrahmakaṁ
sassamaṇabrāhmaṇiṁ pajaṁ sadevamanussaṁ sayaṁ abhiññā sacchikatvā
pavedessati seyyathāpāhametarahi imaṁ lokaṁ sadevakaṁ samārakaṁ
sabrahmakaṁ sassamaṇabrāhmaṇiṁ pajaṁ sadevamanussaṁ sayaṁ abhiññā
sacchikatvā pavedemi. so dhammaṁ desessati ādikalyāṇaṁ majjhekalyāṇaṁ
pariyosānakalyāṇaṁ sātthaṁ sabyañjanaṁ kevalaparipuṇṇaṁ
parisuddhaṁ brahmacariyaṁ pakāsessati seyyathāpāhametarahi dhammaṁ desemi
ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ
kevalaparipuṇṇaṁ parisuddhaṁ brahmacariyaṁ pakāsemi. so anekasahassaṁ

page number: 084

bhikkhusaṅghaṁ pariharissati seyyathāpāhaṁ etarahi anekasataṁ bhikkhusaṅghaṁ
pariharāmi. athakho bhikkhave saṅkho nāma rājā yo so 1- yūpo
raññā mahāpanādena kārāpito taṁ yūpaṁ ussāpetvā ajjhāvasitvā 

[2]-
vissajjitvā samaṇabrāhmaṇakapaṇaddhikavaṇibbakayācakānaṁ
dānaṁ datvā metteyyassa bhagavato arahato sammāsambuddhassa santike
kesamassuṁ ohāretvā kāsāyāni vatthāni acchādetvā agārasmā
anagāriyaṁ pabbajissati. so evaṁ pabbajito samāno eko
vūpakaṭṭho appamatto ātāpī pahitatto viharanto nacirasseva
yassatthāya kulaputtā sammadeva (pts. d iii, 77) agārasmā anagāriyaṁ pabbajanti
tadanuttaraṁ brahmacariyapariyosānaṁ diṭṭhe va dhamme sayaṁ abhiññā
sacchikatvā upasampajja viharissati.

[49] attadīpā bhikkhave viharatha attasaraṇā anaññasaraṇā
dhammadīpā dhammasaraṇā anaññasaraṇā. kathañca bhikkhave bhikkhu
attadīpo viharati attasaraṇo anaññasaraṇo dhammadīpo dhammasaraṇo
anaññasaraṇo. idha bhikkhave bhikkhu kāye kāyānupassī viharati
ātāpī sampajāno satimā vineyya loke abhijjhādomanassaṁ vedanāsu
vedanānupassī viharati ātāpī sampajāno satimā vineyya loke
abhijjhādomanassaṁ citte cittānupassī viharati ātāpī sampajāno
satimā vineyya loke abhijjhādomanassaṁ dhammesu dhammānupassī
viharati ātāpī sampajāno satimā vineyya loke abhijjhādomanassaṁ.

footnote: 1 yu. yenassa. 2 ma. taṁ datvā. yu. daditvā.

page number: 085

evaṁ kho bhikkhave bhikkhu attadīpo viharati attasaraṇo anaññasaraṇo
dhammadīpo dhammasaraṇo anaññasaraṇo.

[50] gocare bhikkhave caratha sake pettike visaye. gocare
bhikkhave carantā sake pettike visaye āyunāpi vaḍḍhissatha vaṇṇenapi
vaḍḍhissatha sukhenapi vaḍḍhissatha bhogenapi vaḍḍhissatha balenapi
vaḍḍhissatha. kiñca bhikkhave bhikkhuno āyusmiṁ. idha bhikkhave
bhikkhu chandasamādhipadhānasaṅkhārasamannāgataṁ iddhipādaṁ bhāveti
viriyasamādhipadhāna ... cittasamādhipadhāna ... vīmaṁsāsamādhipadhānasaṅkhāra-
samannāgataṁ iddhipādaṁ bhāveti so imesaṁ catunnaṁ iddhipādānaṁ bhāvitattā
bahulīkatattā ākaṅkhamāno kappaṁ vā tiṭṭheyya kappāvasesaṁ vā.
idaṁ kho bhikkhave bhikkhuno āyusmiṁ. kiñca bhikkhave bhikkhuno
vaṇṇasmiṁ. idha bhikkhave bhikkhu sīlavā hoti pātimokkhasaṁvarasaṁvuto
viharati ācāragocarasampanno anumattesu vajjesu bhayadassāvī
samādāya sikkhati sikkhāpadesu. idaṁ kho bhikkhave bhikkhuno vaṇṇasmiṁ.
kiñca bhikkhave bhikkhuno sukhasmiṁ. idha bhikkhave bhikkhu vivicceva
kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ
paṭhamaṁ jhānaṁ upasampajja viharati vitakkavicārānaṁ vūpasamā .pe.
dutiyaṁ jhānaṁ. tatiyaṁ jhānaṁ. catutthaṁ jhānaṁ upasampajja viharati.
idaṁ kho bhikkhave bhikkhuno sukhasmiṁ. kiñca bhikkhave bhikkhuno
bhogasmiṁ. idha bhikkhave bhikkhu mettāsahagatena cetasā ekaṁ disaṁ

page number: 086

pharitvā viharati tathā dutiyaṁ tathā tatiyaṁ tathā catutthaṁ iti
uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena
cetasā vipulena mahaggatena appamāṇena averena abyāpajjhena
pharitvā viharati. karuṇāsahagatena cetasā. muditāsahagatena
cetasā. upekkhāsahagatena cetasā ekaṁ disaṁ pharitvā
viharati tathā dutiyaṁ tathā tatiyaṁ tathā catutthaṁ iti uddhamadho
tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā
vipulena mahaggatena appamāṇena averena abyāpajjhena pharitvā
viharati. idaṁ kho bhikkhave bhikkhuno bhogasmiṁ. kiñca bhikkhave
bhikkhuno balasmiṁ. idha bhikkhave bhikkhu āsavānaṁ khayā anāsavañcetovimuttiṁ
paññāvimuttiṁ diṭṭhe va dhamme sayaṁ abhiññā sacchikatvā
upasampajja viharati. idaṁ kho bhikkhave bhikkhuno balasmiṁ.
nāhaṁ bhikkhave aññaṁ ekabalampi samanupassāmi evaṁ 1- duppasahaṁ
yathāyidaṁ bhikkhave mārabalaṁ (pts. d iii, 79) kusalānaṁ bhikkhave dhammānaṁ samādānahetu
evamidaṁ puññaṁ pavaḍḍhatīti. idamavoca bhagavā. attamanā te
bhikkhū bhagavato bhāsitaṁ abhinandunti.
cakkavattisuttaṁ niṭṭhitaṁ tatiyaṁ 2-.
-------------------

footnote: 1 ma. yaṁ evaṁ. 2 yu. cakkavattisīhanādasuttantaṁ tatiyaṁ.

page number: 087

aggaññasuttaṁ

[51] (pts. d iii, 80) evamme sutaṁ. ekaṁ samayaṁ bhagavā sāvatthiyaṁ viharati
pubbārāme migāramātupāsāde. tena kho pana samayena vāseṭṭhabhāradvājā
bhikkhūsu parivasanti bhikkhubhāvaṁ ākaṅkhamānā. athakho
bhagavā sāyaṇhasamayaṁ paṭisallānā vuṭṭhito pāsādā orohitvā
pāsādapacchāyāyaṁ abbhokāse caṅkamati. addasā kho vāseṭṭho
bhagavantaṁ sāyaṇhasamayaṁ paṭisallānā vuṭṭhitaṁ pāsādā orohitvā
pāsādapacchāyāyaṁ abbhokāse caṅkamantaṁ disvāna bhāradvājaṁ
āmantesi ayaṁ āvuso bhāradvāja bhagavā sāyaṇhasamayaṁ paṭisallānā
vuṭṭhito pāsādā orohitvā pāsādapacchāyāyaṁ abbhokāse
caṅkamati āyāmāvuso bhāradvāja yena bhagavā tenupasaṅkamissāma
appevanāma labheyyāma bhagavato sammukhā 1- dhammiṁ kathaṁ savanāyāti.
evamāvusoti kho bhāradvājo vāseṭṭhassa paccassosi. athakho
vāseṭṭhabhāradvājā yena bhagavā tenupasaṅkamiṁsu upasaṅkamitvā
bhagavantaṁ abhivādetvā bhagavantaṁ caṅkamantaṁ anucaṅkamiṁsu. athakho
bhagavā vāseṭṭhaṁ āmantesi (pts. d iii, 81) tumhe khvattha vāseṭṭhā 2- brāhmaṇajaccā
brāhmaṇakulīnā brāhmaṇakulā agārasmā anagāriyaṁ pabbajitā
kacci vo vāseṭṭhā 3- brāhmaṇā na akkosanti na paribhāsantīti.
taggha no bhante brāhmaṇā akkosanti paribhāsanti attarūpāya

footnote: 1 ma. yu. santikā. 2-3 ma. yu. vāseṭṭha.

page number: 088

paribhāsāya paripuṇṇāya no aparipuṇṇāyāti. yathākathaṁ pana vo
vāseṭṭhā brāhmaṇā akkosanti paribhāsanti attarūpāya paribhāsāya
paripuṇṇāya no aparipuṇṇāyāti. brāhmaṇā bhante evamāhaṁsu
brāhmaṇo va seṭṭho vaṇṇo hīnā aññe vaṇṇā
brāhmaṇo va sukko vaṇṇo kaṇhā aññe vaṇṇā brāhmaṇā
va sujjhanti no abrāhmaṇā brāhmaṇā 1- brahmuno puttā orasā
mukhato jātā brahmajā brahmanimmitā brahmadāyādā te
tumhe seṭṭhaṁ vaṇṇaṁ hitvā hīnamatthavaṇṇaṁ ajjhupagatā yadidaṁ
muṇḍake samaṇake ibbhe kaṇhe bandhupādā pacceti 2- tayidaṁ na
sādhu tayidaṁ nappaṭirūpaṁ yaṁ tumhe seṭṭhaṁ vaṇṇaṁ hitvā hīnamatthavaṇṇaṁ
ajjhupagatā yadidaṁ muṇḍake samaṇake ibbhe kaṇhe
bandhupādā pacceti. evaṁ kho no bhante brāhmaṇā
akkosanti paribhāsanti attarūpāya paribhāsāya paripuṇṇāya no
aparipuṇṇāyāti. taggha vo vāseṭṭhā brāhmaṇā porāṇaṁ asarantā
evamāhaṁsu brāhmaṇo va seṭṭho vaṇṇo hīnā aññe vaṇṇā
brāhmaṇo va sukko vaṇṇo kaṇhā aññe vaṇṇā brāhmaṇā
va sujjhanti no abrāhmaṇā brāhmaṇā 1- brahmuno puttā orasā
mukhato jātā brahmajā brahmanimmitā brahmadāyādāti. dissanti
kho pana vāseṭṭhā brāhmaṇānaṁ brāhmaṇiyo utuniyopi gabbhiniyopi
vijāyamānāpi pāyamānāpi te ca brāhmaṇā yonijā va samānā

footnote: 1 ma. yu. brāhmaṇā va. evamupari. 2 ma. yu. bandhupādāpacce.

page number: 089

evamāhaṁsu brāhmaṇo va seṭṭho vaṇṇo .pe. brahmadāyādāti.
te ca 1- brahmānañceva abbhācikkhanti musā ca
bhāsanti bahuñca apuññaṁ pasavanti.

[52] cattārome vāseṭṭhā vaṇṇā khattiyā brāhmaṇā
vessā suddā. khattiyopi kho vāseṭṭhā idhekacco pāṇātipātī
hoti adinnādāyī kāmesu micchācārī musāvādī pisuṇavāco 2-
pharusavāco samphappalāpī abhijjhālu byāpannacitto micchādiṭṭhī.
iti kho vāseṭṭhā yeme dhammā akusalā akusalasaṅkhātā sāvajjā
sāvajjasaṅkhātā asevitabbā asevitabbasaṅkhātā nālamariyā nālamariyasaṅkhātā
kaṇhā kaṇhavipākā viññugarahitā. khattiyepi te
idhekacce sandissanti. brāhmaṇopi kho vāseṭṭhā .pe. vessopi
kho vāseṭṭhā .pe. suddopi kho vāseṭṭhā idhekacco pāṇātipātī
hoti adinnādāyī .pe. micchādiṭṭhī. iti kho vāseṭṭhā
yeme dhammā akusalā akusalasaṅkhātā .pe. kaṇhā kaṇhavipākā
viññugarahitā suddepi te idhekacce sandissanti.

[53] khattiyopi kho vāseṭṭhā idhekacco pāṇātipātā paṭivirato
hoti adinnādānā paṭivirato kāmesu micchācārā paṭivirato
musāvādā paṭivirato pisuṇāya vācāya paṭivirato pharusāya vācāya
paṭivirato samphappalāpā paṭivirato anabhijjhālu abyāpannacitto
sammādiṭṭhī. iti kho vāseṭṭhā yeme dhammā kusalā kusalasaṅkhātā

footnote: 1 ma. yu. casaddo na dissati. 2 yu. pisuṇāvāco pharusāvāco.

page number: 090

anavajjā anavajjasaṅkhātā sevitabbā sevitabbasaṅkhātā alamariyā
alamariyasaṅkhātā sukkā sukkavipākā viññupasatthā. khattiyepi te
idhekacce sandissanti. brāhmaṇopi kho vāseṭṭhā. vessopi
kho vāseṭṭhā. suddopi kho vāseṭṭhā idhekacco pāṇātipātā
paṭivirato hoti .pe. (pts. d iii, 83) anabhijjhālu abyāpannacitto sammādiṭṭhī.
iti kho vāseṭṭhā yeme dhammā kusalā kusalasaṅkhātā anavajjā
anavajjasaṅkhātā sevitabbā sevitabbasaṅkhātā alamariyā alamariyasaṅkhātā
sukkā sukkavipākā viññupasatthā. suddepi te idhekacce
sandissanti. imesu kho vāseṭṭhā catūsu vaṇṇesu evaṁ
ubhayabyokiṇṇesu 1- vattamānesu kaṇhasukkesu dhammesu viññuvigarahitesu
ceva viññupasatthesu ca yadettha brāhmaṇā evamāhaṁsu
brāhmaṇo va seṭṭho vaṇṇo hīnā aññe vaṇṇā brāhmaṇo
va sukko vaṇṇo kaṇhā aññe vaṇṇā brāhmaṇā va
sujjhanti no abrāhmaṇā brāhmaṇā brahmuno puttā orasā
mukhato jātā brahmajā brahmanimmitā brahmadāyādāti. tantesaṁ
viññū nānujānanti. taṁ kissa hetu. imesaṁ hi vāseṭṭhā catunnaṁ
vaṇṇānaṁ yo hoti bhikkhu arahaṁ khīṇāsavo vusitavā katakaraṇīyo
ohitabhāro anuppattasadattho parikkhīṇakavasaññojano sammadaññāvimutto
so nesaṁ aggamakkhāyati dhammeneva no adhammena.
dhammo hi vāseṭṭhā seṭṭho janetasmiṁ diṭṭhe ceva dhamme abhisamparāyañca.

footnote: 1 ma. yu. ubhayaokiṇṇesu.

page number: 091

tadamināpetaṁ vāseṭṭhā pariyāyena veditabbaṁ yathā
dhammo 1- seṭṭho janetasmiṁ diṭṭhe ceva dhamme abhisamparāyañca.

[54] jānāti kho vāseṭṭhā rājā pasenadi kosalo samaṇo
gotamo anuttaro 2- sakyakulā pabbajitoti. sakyā kho pana vāseṭṭhā
rañño pasenadissa kosalassa anantarā 3- anuyantā bhavanti. karonti
kho vāseṭṭhā sakyā raññe pasenadimhi kosale nipaccakāraṁ abhivādanaṁ
paccuṭṭhānaṁ añjalikammaṁ sāmīcikammaṁ. iti kho vāseṭṭhā
yaṁ karonti sakyā raññe pasenadimhi kosale nipaccakāraṁ abhivādanaṁ
paccuṭṭhānaṁ añjalikammaṁ sāmīcikammaṁ (pts. d iii, 84) karoti taṁ rājā pasenadi
kosalo tathāgate nipaccakāraṁ abhivādanaṁ paccuṭṭhānaṁ añjalikammaṁ
sāmīcikammaṁ nanu sujāto samaṇo gotamo dujjātohamasmi balavā
samaṇo gotamo dubbalohamasmi pāsādiko samaṇo gotamo
dubbaṇṇohamasmi mahesakkho samaṇo gotamo appesakkhohamasmīti
athakho naṁ dhammaṁyeva sakkaronto dhammaṁ garukaronto dhammaṁ
mānento dhammaṁ pūjento dhammaṁ apacayamāno. evaṁ rājā pasenadi
kosalo tathāgate nipaccakāraṁ karoti abhivādanaṁ paccuṭṭhānaṁ añjalikammaṁ
sāmīcikammaṁ. iminā 4- kho evaṁ 5- vāseṭṭhā pariyāyena veditabbaṁ
yathā dhammo seṭṭho janetasmiṁ diṭṭhe ceva dhamme abhisamparāyañca.

[55] tumhe khvattha vāseṭṭhā nānājaccā nānānāmā nānāgottā
nānākulā agārasmā anagāriyaṁ pabbajitā ke tumheti

footnote: 1 ma. dhammo va. 2 ma. anantarā. 3 ma. yu. ayaṁ pāṭho na dissati.
footnote: 4 ma. imināpi. 5 ma. yu. etaṁ vāseṭṭha.

page number: 092

puṭṭhā samānā samaṇā sakyaputtiyāmhāti paṭijānāthāti 1-. yassa
kho panassa vāseṭṭhā tathāgate saddhā niviṭṭhā mūlajātā patiṭṭhitā
daḷhā asaṁhāriyā 2- samaṇena vā brāhmaṇena vā devena vā mārena
vā brahmunā vā kenaci vā lokasmiṁ tassetaṁ kallaṁ vācāya
bhagavatomhi putto oraso mukhato jāto dhammajo dhammanimmito
dhammadāyādoti. taṁ kissa hetu. tathāgatassa hetaṁ vāseṭṭhā
adhivacanaṁ dhammakāyo itipi brahmakāyo itipi dhammabhūto itipi
brahmabhūto itipi.

[56] hoti kho so vāseṭṭhā samayo yaṁ kadāci karahaci
dīghassa addhuno accayena ayaṁ loko saṁvaṭṭati saṁvaṭṭamāne loke
yebhuyyena sattā ābhassarasaṁvattanikā honti te tattha 

[2]- manomayā
pītibhakkhā sayaṁpabhā antalikkhacarā subhaṭṭhāyino ciraṁ dīghamaddhānaṁ
tiṭṭhanti. hoti kho so vāseṭṭhā samayo yaṁ kadāci karahaci
dīghassa addhuno accayena ayaṁ loko vivaṭṭati vivaṭṭamāne loke
yebhuyyena sattā ābhassarakāyā (pts. d iii, 85) cavitvā itthattaṁ āgacchanti te
ca honti manomayā pītibhakkhā sayaṁpabhā antalikkhacarā subhaṭṭhāyino
ciraṁ dīghamaddhānaṁ tiṭṭhanti. ekodakīkūtaṁ kho pana vāseṭṭhā tena
samayena hoti andhakāro andhakāratimisā na candimasuriyā
paññāyanti na nakkhattāni tārakarūpāni paññāyanti na rattindivā
paññāyanti na māsaddhamāsā paññāyanti na utusaṁvaccharā

footnote: 1 ma. yu. itisaddo na dissati. 2 yu. asaṁhārikā. 3 ma. yu. honti.

page number: 093

paññāyanti na itthīpurisā 1- paññāyanti. sattā sattātveva
saṅkhyaṁ gacchanti. athakho tesaṁ vāseṭṭhā sattānaṁ kadāci karahaci
dīghassa addhuno accayena rasapaṭhavī udakasmiṁ samantāni 2- seyyathāpi
nāma payatattassa nibbāyamānassa upari santānakaṁ hoti evamevaṁ 3-
pāturahoti sā ahosi vaṇṇasampannā gandhasampannā rasasampannā
seyyathāpi nāma sampannā vā sappi sampannaṁ vā navanītaṁ evaṁvaṇṇā
ahosi seyyathāpi nāma khuddamadhuṁ aneḷakaṁ evamassādā ahosi.
athakho vāseṭṭhā aññataro satto lolajātiko ambho kimevidaṁ
bhavissatīti rasapaṭhaviṁ aṅguliyā sāyi tassa rasapaṭhaviṁ aṅguliyā sāyato
acchādesi taṇhāpassa 4- okkami. aññepi 5- kho vāseṭṭhā
sattā tassa sattassa diṭṭhānugatiṁ āpajjamānā rasapaṭhaviṁ aṅguliyā
sāyiṁsu. tesaṁ rasapaṭhaviṁ aṅguliyā sāyataṁ acchādeti taṇhā ca
nesaṁ okkami. athakho te vāseṭṭhā sattā rasapaṭhaviṁ hatthehi
āluppakārakaṁ upakkamiṁsu paribhuñjituṁ. yato (pts. d iii, 86) kho vāseṭṭhā sattā
rasapaṭhaviṁ hatthehi āluppakārakaṁ upakkamiṁsu paribhuñjituṁ atha tesaṁ
sattānaṁ sayaṁpabhā antaradhāyi. sayaṁpabhāya antarahitāya candimasuriyā
pāturahesuṁ candimasuriyesu pātubhūtesu nakkhattāni tārakarūpāni
pāturahesuṁ nakkhattesu tārakarūpesu pātubhūtesu rattindivā
paññāyiṁsu rattindivesu paññāyamānesu māsaddhamāsā paññāyiṁsu
māsaddhamāsesu paññāyamānesu utusaṁvaccharā paññāyiṁsu ettāvatā

footnote: 1 ma. yu. itthipumā. 2 ma. yu. samatāni. 3 ma. evameva. evamupari.
footnote: 4 ma. yu. taṇhā cassa. 5 yu. aññatarepi.

page number: 094

kho vāseṭṭhā ayaṁ loko puna vivaṭṭo hoti.

[57] athakho te vāseṭṭhā sattā rasapaṭhaviṁ paribhuñjantā
tabbhakkhā tadāhārā 1- ciraṁ dīghamaddhānaṁ aṭṭhaṁsu. yathā yathā kho
te vāseṭṭhā sattā rasapaṭhaviṁ paribhuñjantā tabbhakkhā tadāhārā
ciraṁ dīghamaddhānaṁ aṭṭhaṁsu tathā tathā tesaṁ sattānaṁ kharattañceva
kāyasmiṁ okkami vaṇṇavevaṇṇatā ca paññāyittha. ekidaṁ
sattā vaṇṇavanto honti ekidaṁ sattā dubbaṇṇā. tattha
ye te sattā vaṇṇavanto te dubbaṇṇe satte atimaññanti
mayametehi vaṇṇavantatarā amhehete dubbaṇṇatarāti. tesaṁ
vaṇṇātimānapaccayā mānātimānajātikānaṁ rasapaṭhavī antaradhāyi.
rasapaṭhaviyā antarahitāya sannipatiṁsu sannipatitvā anutthuniṁsu aho
rasaṁ aho rasanti. tadetarahipi manussā kiñcideva surasaṁ 2- labhitvā
evamāhaṁsu aho rasaṁ aho rasanti. tadeva porāṇaṁ aggaññaṁ
akkharaṁ anussaranti 3- na tvevassa atthaṁ ājānanti.

[58] athakho tesaṁ vāseṭṭhā sattānaṁ rasapaṭhaviyā (pts. d iii, 87) antarahitāya
bhūmipappaṭiko 4- pāturahosi. seyyathāpi nāma ahicchattako evamevaṁ
pāturahosi. so ahosi vaṇṇasampanno gandhasampanno
rasasampanno seyyathāpi nāma sampannā vā sappi sampannaṁ vā
navanītaṁ evaṁvaṇṇo ahosi seyyathāpi nāma khuddamadhuṁ aneḷakaṁ

footnote: 1 yu. tadahārā. 2 yu. sādhurasaṁ. 3 yu. anupatanti. evamupari.
footnote: 4 ma. yu. bhūmipappaṭako.

page number: 095

evamassādo ahosi. athakho te vāseṭṭhā sattā bhūmipappaṭikaṁ
upakkamiṁsu paribhuñjituṁ te 

[1]- paribhuñjantā tabbhakkhā tadāhārā ciraṁ
dīghamaddhānaṁ aṭṭhaṁsu. yathā yathā kho te vāseṭṭhā sattā
bhūmipappaṭikaṁ paribhuñjantā tabbhakkhā tadāhārā ciraṁ dīghamaddhānaṁ
aṭṭhaṁsu tathā tathā tesaṁ sattānaṁ bhiyyoso mattāya kharattañceva
kāyasmiṁ okkami vaṇṇavevaṇṇatā ca paññāyittha. ekidaṁ
sattā vaṇṇavanto honti ekidaṁ sattā dubbaṇṇā. tattha
ye te sattā vaṇṇavanto te dubbaṇṇe satte atimaññanti
mayametehi vaṇṇavantatarā amhehete dubbaṇṇatarāti. tesaṁ
vaṇṇātimānapaccayā mānātimānajātikānaṁ bhūmipappaṭiko antaradhāyi.
bhūmipappaṭike antarahite padālatā pāturahosi. seyyathāpi nāma
kalambakā 2- evamevaṁ pāturahosi. sā ahosi vaṇṇasampannā
gandhasampannā rasasampannā seyyathāpi nāma sampannā vā sappi
sampannaṁ vā navanītaṁ evaṁvaṇṇā ahosi seyyathāpi nāma
khuddamadhuṁ aneḷakaṁ evamassādā ahosi. athakho te vāseṭṭhā
sattā padālataṁ upakkamiṁsu paribhuñjituṁ te paribhuñjantā tabbhakkhā
tadāhārā ciraṁ dīghamaddhānaṁ aṭṭhaṁsu. yathā yathā kho te vāseṭṭhā
sattā padālataṁ paribhuñjantā tabbhakkhā tadāhārā ciraṁ dīghamaddhānaṁ
aṭṭhaṁsu tathā tathā tesaṁ sattānaṁ bhiyyoso mattāya kharattañceva
kāyasmiṁ okkami vaṇṇavevaṇṇatā ca paññāyittha. (pts. d iii, 88) ekidaṁ

footnote: 1 ma. yu. taṁ. 2 ma. yu. kalambukā.

page number: 096

sattā vaṇṇavanto honti ekidaṁ sattā dubbaṇṇā. tattha
ye te sattā vaṇṇavanto te dubbaṇṇe satte atimaññanti
mayametehi vaṇṇavantatarā amhehete dubbaṇṇatarāti. tesaṁ
vaṇṇātimānapaccayā mānātimānajātikānaṁ padālatā antaradhāyi.
padālatāya antarahitāya sannipatiṁsu sannipatitvā anutthuniṁsu ahu
vata no ahāyi vata no padālatāti. tadetarahi manussā
kenacideva dukkhadhammena phuṭṭhā evamāhaṁsu ahu vata no ahāyi
vata noti. tadeva porāṇaṁ aggaññaṁ akkharaṁ anussaranti na
tvevassa atthaṁ ājānanti.

[59] athakho tesaṁ vāseṭṭhā sattānaṁ padālatāya antarahitāya
akaṭṭhapāko sāli pāturahosi akaṇo athuso suddho 1- sugandho
taṇḍulapphalo. yantaṁ sāyaṁ sāyamāsāya āharanti pāto taṁ
hoti pakkaṁ paṭiviruḷhaṁ yantaṁ pāto pātarāsāya āharanti
sāyaṁ taṁ hoti pakkaṁ paṭiviruḷhaṁ nāpadānaṁ paññāyati. athakho 

[2]-
vāseṭṭhā sattā akaṭṭhapākaṁ sāliṁ paribhuñjantā tabbhakkhā tadāhārā
ciraṁ dīghamaddhānaṁ aṭṭhaṁsu. yathā yathā kho te vāseṭṭhā
sattā akaṭṭhapākaṁ sāliṁ paribhuñjantā tabbhakkhā tadāhārā ciraṁ
dīghamaddhānaṁ aṭṭhaṁsu tathā tathā tesaṁ sattānaṁ bhiyyoso mattāya
kharattañceva kāyasmiṁ okkami vaṇṇavevaṇṇatā ca paññāyittha.
itthiyā ca itthīliṅgaṁ pāturahosi purisassa purisaliṅgaṁ.

footnote: 1 yu. ayaṁ pāṭho na dissati. 2 te.

page number: 097

itthī ca sudaṁ 1- ativelaṁ purisaṁ 2- upanijjhāyati puriso ca itthiṁ.
tesaṁ ativelaṁ aññamaññaṁ upanijjhāyantānaṁ sārāgo udapādi
pariḷāho kāyasmiṁ okkami. te pariḷāhapaccayā methunaṁ dhammaṁ
paṭiseviṁsu. ye kho pana te vāseṭṭhā tena samayena sattā
passanti methunaṁ dhammaṁ paṭisevante aññe paṁsuṁ khipanti aññe
seṭṭhiṁ (pts. d iii, 89) khipanti aññe gomayaṁ khipanti nassa vasali 3- nassa
vasalīti 3-. kathañhi nāma satto sattassa evarūpaṁ karissatīti.
tadetarahipi manussā ekaccesu janapadesu vadhaniyā 4- nibbuyhamānāya
aññe paṁsuṁ khipanti aññe seṭṭhiṁ khipanti aññe gomayaṁ
khipanti. tadeva porāṇaṁ aggaññaṁ akkharaṁ anussaranti na tvevassa
atthaṁ ājānanti.

[60] adhammasammataṁ taṁ 5- kho pana vāseṭṭhā tena samayena hoti
tadetarahi dhammasammataṁ. ye kho pana te 6- vāseṭṭhā tena samayena
sattā methunaṁ dhammaṁ paṭisevanti temāsaṁpi dvemāsaṁpi na labhanti
gāmaṁ vā nigamaṁ vā pavisituṁ. yato kho vāseṭṭhā te sattā
tasmiṁ asaddhamme ativelaṁ pātabyataṁ āpajjiṁsu atha agārāni
upakkamiṁsu kātuṁ tasseva asaddhammassa paṭicchādanatthaṁ. athakho
vāseṭṭhā aññatarassa sattassa alasajātikassa etadahosi ambho
kimevāhaṁ vihaññāmi sāliṁ āharanto sāyaṁ sāyamāsāya pāto
pātarāsāya yannūnāhaṁ sāliṁ āhareyyaṁ sakideva sāyaṁ pātarāsāyāti.

footnote: 1 ma. ayaṁ na dissati. 2 ma. purisaṁ ativelaṁ. 3 ma. yu. asuci.
footnote: 4 ma. yu. vadhuyā. 5-6 ma. yu. ayaṁ na dissati.

page number: 098

athakho so vāseṭṭhā satto sāliṁ āhāsi sakideva
sāyaṁ pātarāsāyāti 1-. athakho vāseṭṭhā aññataro satto yena
so satto tenupasaṅkami upasaṅkamitvā taṁ sattaṁ etadavoca
ehi bho satta sālāhāraṁ gamissāmāti. alaṁ bho satta
āhaṭo me sāli sakideva sāyaṁ pātarāsāyāti. athakho so
vāseṭṭhā satto tassa sattassa diṭṭhānugatiṁ āpajjamāno sāliṁ
āhāsi sakideva dvīhāya 2- evaṁpi kira bho sādhūti. athakho
vāseṭṭhā aññataro satto yena so satto tenupasaṅkami
upasaṅkamitvā (pts. d iii, 90) taṁ sattaṁ etadavoca ehi bho satta sālāhāraṁ
gamissāmāti. alaṁ bho satta āhaṭo me sāli sakideva
sāyaṁ pātarāsāyāti 1-. athakho so vāseṭṭhā satto tassa sattassa
diṭṭhānugatiṁ āpajjamāno sāliṁ āhāsi sakideva catūhāya evaṁ 3-
kira bho sādhūti. athakho vāseṭṭhā aññataro satto yena so
satto tenupasaṅkami upasaṅkamitvā taṁ sattaṁ etadavoca ehi
bho satta sālāhāraṁ gamissāmāti. alaṁ bho satta āhaṭo
me sāli sakideva catūhāyāti. athakho so vāseṭṭhā satto
tassa sattassa diṭṭhānugatiṁ āpajjamāno sāliṁ āhāsi sakideva
aṭṭhāhāya evaṁ 3- kira bho sādhūti. yato kho te vāseṭṭhā sattā
sannidhikārakaṁ sāliṁ upakkamiṁsu paribhuñjituṁ. athakho vāseṭṭhā 4- kaṇo
taṇḍulaṁ pariyonaddhi 5- thusopi taṇḍulaṁ pariyonaddhi 5- lunaṁpi

footnote: 1 yu. itisaddo na dissati. 2 ma. yu. dvīhāyāti. 3 ma. yu. evaṁpi.
footnote: 4 ma. yu. ayaṁ na dissati. 5 ma. yu. pariyonandhi.

page number: 099

nappaṭiviruḷhaṁ apadānaṁ paññāyittha saṇḍasaṇḍā sālayo 1- aṭṭhaṁsu.

[61] athakho te vāseṭṭhā sattā sannipatiṁsu sannipatitvā
anutthaniṁsu pāpakā vata bho dhammā sattesu pātubhūtā mayaṁ
hi pubbe manomayā ahumhā pītibhakkhā sayaṁpabhā antalikkhacarā
subhaṭṭhāyino ciraṁ dīghamaddhānaṁ aṭṭhamhā tesaṁ no amhākaṁ
kadāci karahaci ciraṁ 2- dīghassa addhuno accayena rasapaṭhavī udakasmiṁ
samantāni sā ahosi vaṇṇasampannā gandhasampannā rasasampannā
te mayaṁ rasapaṭhaviṁ hatthehi āluppakārakaṁ upakkamimhā 3- paribhuñjituṁ
tesanno rasapaṭhaviṁ hatthehi āluppakārakaṁ upakkamataṁ paribhuñjituṁ
sayaṁpabhā antaradhāyi sayaṁpabhāya 4- antarahitāya candimasuriyā
pāturahesuṁ 5- candimasuriyesu pātubhūtesu nakkhattāni (pts. d iii, 91) tārakarūpāni pāturahesuṁ 5-
nakkhattesu tārakarūpesu pātubhūtesu rattindivā paññāyiṁsu rattindivesu
paññāyamānesu māsaddhamāsā paññāyiṁsu māsaddhamāsesu
paññāyamānesu utusaṁvaccharā paññāyiṁsu te mayaṁ rasapaṭhaviṁ paribhuñjantā
tabbhakkhā tadāhārā ciraṁ dīghamaddhānaṁ aṭṭhamhā tesaṁ no pāpakānaṁyeva
akusalānaṁ dhammānaṁ pātubhāvā rasapaṭhavī antaradhāyi rasapaṭhaviyā
antarahitāya bhūmipappaṭiko pāturahosi so ahosi vaṇṇasampanno
gandhasampanno rasasampanno te mayaṁ bhūmipappaṭikaṁ upakkamimhā 3-
paribhuñjituṁ te mayaṁ taṁ paribhuñjantā tabbhakkhā tadāhārā ciraṁ
dīghamaddhānaṁ aṭṭhamhā tesaṁ no pāpakānaṁyeva akusalānaṁ dhammānaṁ

footnote: 1 yu. sāliyo. 2 ma. yu. ayaṁ na dissati. 3 ma. yu. upakkamimha.
footnote: 4 ma. tāya. 5 yu. pāturahaṁsu.

page number: 100

pātubhāvā bhūmipappaṭiko antaradhāyi bhūmipappaṭike antarahite
padālatā pāturahosi sā ahosi vaṇṇasampannā gandhasampannā
rasasampannā te mayaṁ padālataṁ upakkamimhā paribhuñjituṁ te mayaṁ
taṁ paribhuñjantā tabbhakkhā tadāhārā ciraṁ dīghamaddhānaṁ aṭṭhamhā
tesaṁ no pāpakānaṁyeva akusalānaṁ dhammānaṁ pātubhāvā padālatā
antaradhāyi padālatāya antarahitāya akaṭṭhapāko sāli pāturahosi
akaṇo athuso suddho sugandho taṇḍulapphalo yantaṁ sāyaṁ
sāyamāsāya āharāma pāto taṁ hoti pakkaṁ paṭiviruḷhaṁ yantaṁ
pāto pātarāsāya āharāma sāyantaṁ hoti pakkaṁ paṭiviruḷhaṁ
nāpadānaṁ paññāyittha te mayaṁ akaṭṭhapākaṁ sāliṁ paribhuñjantā
tabbhakkhā tadāhārā ciraṁ dīghamaddhānaṁ aṭṭhamhā tesanno pāpakānaṁyeva
akusalānaṁ dhammānaṁ pātubhāvā kaṇopi taṇḍulaṁ pariyonaddhi
thusopi taṇḍulaṁ pariyonaddhi lūnaṁpi nappaṭiviruḷhaṁ apadānampi
paññāyittha saṇḍasaṇḍā (pts. d iii, 92) sālayo ṭhitā yannūna mayaṁ sāliṁ
vibhajeyyāma mariyādaṁ ṭhapeyyāmāti. athakho 

[1]- vāseṭṭhā sattā
sāliṁ vibhajiṁsu mariyādaṁ ṭhapesuṁ.

[62] athakho vāseṭṭhā aññataro satto lolajātiko sakaṁ
bhāgaṁ parirakkhanto aññataraṁ bhāgaṁ adinnaṁ ādiyitvā paribhuñji.
tamenaṁ aggahesuṁ gahetvā etadavocuṁ pāpakaṁ vata bho satta
karosi yatra hi nāma sakaṁ bhāgaṁ parirakkhanto aññataraṁ bhāgaṁ

footnote: 1 ma. yu. te.

page number: 101

adinnaṁ ādiyitvā paribhuñjasi mā bho 1- satta puna 2- evarūpamakāsīti.
evaṁ bhoti kho vāseṭṭhā so satto tesaṁ sattānaṁ paccassosi.
dutiyampi kho vāseṭṭhā so satto .pe. tatiyampi kho vāseṭṭhā
so satto sakaṁ bhāgaṁ parirakkhanto aññataraṁ bhāgaṁ adinnaṁ
ādiyitvā paribhuñji. tamenaṁ aggahesuṁ gahetvā 3- etadavocuṁ pāpakaṁ
vata bho satta karosi yatra hi nāma sakaṁ bhāgaṁ parirakkhanto
aññataraṁ bhāgaṁ adinnaṁ ādiyitvā paribhuñji 4- mā bho 1- satta punapi
evarūpaṁ akāsīti. aññe pāṇinā pahariṁsu aññe leḍḍunā
pahariṁsu aññe daṇḍena pahariṁsu. tadagge kho pana vāseṭṭhā
adinnādānaṁ paññāyati garahā paññāyati musāvādo paññāyati
daṇḍādānaṁ paññāyati. athakho seṭṭhasattā sannipatiṁsu
sannipatitvā anutthaniṁsu pāpakā vata bho dhammā sattesu pātubhūtā
yatra hi nāma adinnādānaṁ paññāyissati garahā paññāyissati
musāvādo paññāyissati daṇḍādānaṁ paññāyissati yannūna mayaṁ
ekaṁ sattaṁ sammanneyyāma yo 5- no sammākhīyitabbaṁ khīyeyya
sammāgarahitabbaṁ garaheyya sammāpabbājetabbaṁ pabbājeyya mayaṁ panassa
sālīnaṁ bhāgaṁ anupadassāmāti. (pts. d iii, 93) athakho te vāseṭṭhā sattā yo
nesaṁ satto abhirūpataro ca dassanīyataro ca pāsādikataro ca
mahesakkhataro ca taṁ sattaṁ upasaṅkamitvā etadavocuṁ ehi bho
satta sammākhīyitabbaṁ khīyi sammāgarahitabbaṁ garahi sammāpabbājetabbaṁ

footnote: 1 ma. yu. māssu bho. 2 ma. yu. punapi. 3 yu. aggahetvā.
footnote: 4 ma. yu. paribhuñjasi. 5. yu. so.

page number: 102

pabbājehi mayaṁ pana vo sālīnaṁ bhāgaṁ anupadassāmāti.
evaṁ bhoti kho so vāseṭṭhā satto tesaṁ sattānaṁ paṭissutvā
sammākhīyitabbaṁ khīyi sammāgarahitabbaṁ garahi sammāpabbājetabbaṁ
pabbājesi. te panassa sālīnaṁ bhāgaṁ anupadaṁsu.

[63] mahājanasammatoti kho vāseṭṭhā mahāsammatotveva paṭhamaṁ
akkharaṁ upanibbattaṁ. khettānaṁ adhipatīti kho vāseṭṭhā khattiyo
khattiyotveva dutiyaṁ akkharaṁ upanibbattaṁ. dhammena paresaṁ 1- rañjetīti
kho vāseṭṭhā rājā rājātveva tatiyaṁ akkharaṁ upanibbattaṁ. iti
kho vāseṭṭhā evamevassa 2- khattiyamaṇḍalassa porāṇena aggaññena
akkharena abhinibbatti ahosi. tesaṁyeva sattānaṁ aññesaṁ 3- sadisānaṁyeva
no asadisānaṁ dhammeneva no adhammena. dhammo hi vāseṭṭhā
seṭṭho janetasmiṁ diṭṭhe ceva dhamme abhisamparāyañca.

[64] athakho tesaṁ sattānaṁyeva ekaccānaṁ etadahosi pāpakā
vata bho dhammā sattesu pātubhūtā yatra hi nāma adinnādānaṁ
paññāyissati garahā paññāyissati musāvādo paññāyissati
daṇḍādānaṁ paññāyissati pabbājanaṁ paññāyissati yannūna mayaṁ
pāpake akusale dhamme vāheyyāmāti. te pāpake akusale
dhamme (pts. d iii, 94) vāhesuṁ. pāpake akusale dhamme vāhentīti kho vāseṭṭhā
brāhmaṇātveva paṭhamaṁ akkharaṁ upanibbattaṁ. te araññāyatane
paṇṇakuṭiyo ca karitvā paṇṇakuṭīsu jhāyanti. vītaṅgārā vītadhūmā

footnote: 1 ma. yu. pare. 2 ma. yu. evametassa. 3 ma. yu. anaññesaṁ.

page number: 103

paṇṇamusalā sāyaṁ sāyamāsāya pāto pātarāsāya gāmanigamarājadhāniyo
osaranti ghāsamesanā. te ghāsaṁ paṭilabhitvā punadeva
araññāyatane paṇṇakuṭīsu jhāyanti. tamenaṁ manussā disvā
evamāhaṁsu ime kho bho sattā araññāyatane paṇṇakuṭiyo
karitvā paṇṇakuṭīsu jhāyanti vītaṅgārā vītadhūmā paṇṇamusalā
sāyaṁ sāyamāsāya pāto pātarāsāya gāmanigamarājadhāniyo osaranti
ghāsamesanā. te ghāsampaṭilabhitvā punadeva araññāyatane paṇṇakuṭīsu
jhāyanti 1-. te kho 2- vāseṭṭhā jhāyikā jhāyikātveva dutiyaṁ
akkharaṁ upanibbattaṁ tesaṁyeva kho vāseṭṭhā sattānaṁ ekacce
sattā araññāyatane paṇṇakuṭīsu 

[3]- jhānaṁ anabhisambhunamānā
gāmasāmantaṁ nigamasāmantaṁ osaritvā gaṇṭhe karontā āgacchanti.
tamenaṁ manussā disvā evamāhaṁsu ime kho pana bho sattā
araññāyatane paṇṇakuṭīsu jhānaṁ anabhisambhunamānā gāmasāmantaṁ
nigamasāmantaṁ osaritvā gaṇṭhe karontā gacchanti 4-. nadānime jhāyanti
nadānime jhāyantīti kho vāseṭṭhā ajjhāyikā ajjhāyikātveva
tatiyaṁ akkharaṁ upanibbattaṁ. hīnasammataṁ kho pana vāseṭṭhā
tena samayena hoti tadetarahi seṭṭhasammataṁ. iti kho vāseṭṭhā
evametassa brāhmaṇamaṇḍalassa porāṇena aggaññena akkharena
abhinibbatti ahosi tesaṁyeva (pts. d iii, 95) sattānaṁ aññesaṁ sadisānaṁyeva no
asadisānaṁ dhammeneva no adhammena. dhammo hi vāseṭṭhā seṭṭho
janetasmiṁ diṭṭhe ceva dhamme abhisamparāyañca.

footnote: 1 ma. jhāyantīti. 2 ma. jhāyantīti kho. 3 ma. yu. taṁ. 4 ma. acchanti.
footnote: yu. acchenti.

page number: 104

[65] tesaṁyeva kho vāseṭṭhā sattānaṁ ekacce sattā methunaṁ
dhammaṁ samādāya visuṁ kammante 1- payojesuṁ. methunaṁ dhammaṁ samādāya
visuṁ kammante payojentīti kho vāseṭṭhā vessā vessātveva
akkharaṁ nibbattaṁ 2-. iti kho vāseṭṭhā evametassa. saṅkhittaṁ 3-. iti
kho vāseṭṭhā evametassa suddamaṇḍalassa porāṇena aggaññena
akkharena abhinibbatti ahosi tesaṁyeva sattānaṁ aññesaṁ sadisānaṁyeva
no asadisānaṁ dhammeneva no adhammena. dhammo hi vāseṭṭhā
seṭṭho janetasmiṁ diṭṭhe ceva dhamme abhisamparāyañca.

[66] ahu kho so vāseṭṭhā samayo yaṁ khattiyopi sakaṁ dhammaṁ
garahamāno agārasmā anagāriyaṁ pabbajati samaṇo bhavissāmīti.
brāhmaṇopi 4- vāseṭṭhā .pe. vessopi vāseṭṭhā .pe. suddopi
kho 

[5]- sakaṁ dhammaṁ garahamāno (pts. d iii, 96) agārasmā anagāriyaṁ pabbajati samaṇo
bhavissāmīti. imehi kho vāseṭṭhā catūhi maṇḍalehi samaṇamaṇḍalassa
abhinibbatti ahosi tesaṁyeva sattānaṁ aññesaṁ sadisānaṁyeva
no asadisānaṁ dhammeneva no adhammena. dhammo hi vāseṭṭhā
seṭṭho janetasmiṁ diṭṭhe ceva dhamme abhisamparāyañca.

[67] khattiyopi kho vāseṭṭhā kāyena duccaritañcaritvā vācāya

footnote: 1 ma. visukammante. yu. vissutakammante. 2 ma. yu. upanibbattaṁ.
footnote: 3 ayaṁ vitthāro. vessamaṇḍalassa porāṇena aggaññena akkharena abhinibbatti ahosi
footnote: tesaṁyeva sattānaṁ aññesaṁ sadisānaṁyeva no asadisānaṁ dhammeneva no adhammena.

dhammo hi vāseṭṭhā seṭṭho janetasmiṁ diṭṭhe ceva dhamme abhisamparāyañca. tesaṁyeva
kho vāseṭṭhā sattānaṁ ye te sattā avasesā te luddācārā luddācārā ahesuṁ.
luddācārā luddācārāti kho vāseṭṭhā suddā suddātveva akkharaṁ upanibbattaṁ.
4 ma. brāhmaṇopi kho. yu. brāhmaṇopi sakaṁ dhammaṁ .pe. 5 ma. vāseṭṭhā.

page number: 105

duccaritañcaritvā manasā duccaritañcaritvā micchādiṭṭhiko
micchādiṭṭhikammasamādāno 1- micchādiṭṭhikammasamādānahetu kāyassa bhedā paraṁ
maraṇā apāyaṁ duggatiṁ vinipātaṁ nirayaṁ upapajjati. brāhmaṇopi kho
vāseṭṭhā .pe. vessopi kho vāseṭṭhā .pe. suddopi kho
vāseṭṭhā .pe. samaṇopi kho vāseṭṭhā kāyena duccaritañcaritvā
vācāya duccaritañcaritvā manasā duccaritañcaritvā micchādiṭṭhiko
micchādiṭṭhikammasamādāno micchādiṭṭhikammasamādānahetu kāyassa bhedā
paraṁ maraṇā apāyaṁ duggatiṁ vinipātaṁ nirayaṁ upapajjati.

[68] khattiyopi kho vāseṭṭhā kāyena sucaritañcaritvā vācāya
sucaritañcaritvā manasā sucaritañcaritvā sammādiṭṭhiko sammādiṭṭhi-
kammasamādāno 2- sammādiṭṭhikammasamādānahetu kāyassa bhedā paraṁ
maraṇā sugatiṁ saggaṁ lokaṁ upapajjati. brāhmaṇopi kho vāseṭṭhā .pe.
vessopi kho vāseṭṭhā .pe. suddopi kho vāseṭṭhā .pe.
samaṇopi kho vāseṭṭhā kāyena sucaritañcaritvā vācāya
sucaritañcaritvā manasā sucaritañcaritvā sammādiṭṭhiko sammādiṭṭhikammasamādāno
sammādiṭṭhikammasamādānahetu kāyassa bhedā paraṁ
maraṇā sugatiṁ saggaṁ lokaṁ upapajjati.

[69] khattiyopi kho vāseṭṭhā kāyena dvayakārī vācāya
dvayakārī manasā dvayakārī vimissadiṭṭhiko 3- vimissakammasamādāno 4-
vimissakammasamādānahetu kāyassa bhedā paraṁ maraṇā sukhadukkhapaṭisaṁvedī
hoti. brāhmaṇopi kho (pts. d iii, 97) vāseṭṭhā kāyena dvayakārī vācāya

footnote: 1 yu. ayaṁ pāṭho na dissati. 2-4 yu. ayaṁ pāṭho na dissati. 3 yu.
footnote: vītimissadiṭṭhiko.

page number: 106

dvayakārī manasā dvayakārī vimissadiṭṭhiko vimissakammasamādāno
vimissakammasamādānahetu kāyassa bhedā paraṁ maraṇā sukhadukkhapaṭisaṁvedī
hoti. vessopi kho vāseṭṭhā kāyena dvayakārī vācāya
dvayakārī manasā dvayakārī vimissadiṭṭhiko vimissakammasamādāno
vimissakammasamādānahetu kāyassa bhedā paraṁ maraṇā sukhadukkhapaṭisaṁvedī
hoti. suddopi kho vāseṭṭhā kāyena dvayakārī vācāya
dvayakārī manasā dvayakārī vimissadiṭṭhiko vimissakammasamādāno
vimissakammasamādānahetu kāyassa bhedā paraṁ maraṇā sukhadukkhapaṭisaṁvedī
hoti. samaṇopi kho vāseṭṭhā kāyena dvayakārī vācāya
dvayakārī manasā dvayakārī vimissadiṭṭhiko vimissakammasamādāno
vimissakammasamādānahetu kāyassa bhedā paraṁ maraṇā sukhadukkhapaṭisaṁvedī
hoti.

[70] khattiyopi kho vāseṭṭhā kāyena saṁvuto vācāya saṁvuto
manasā saṁvuto sattannaṁ bodhipakkhiyānaṁ dhammānaṁ bhāvanamanvāya diṭṭheyeva 1-
dhamme parinibbāyati. brāhmaṇopi kho vāseṭṭhā kāyena
saṁvuto vācāya saṁvuto manasā saṁvuto sattannaṁ bodhipakkhiyānaṁ
dhammānaṁ bhāvanamanvāya diṭṭheyeva dhamme parinibbāyati. vessopi
kho vāseṭṭhā kāyena saṁvuto vācāya saṁvuto manasā saṁvuto
sattannaṁ bodhipakkhiyānaṁ dhammānaṁ bhāvanamanvāya diṭṭheyeva dhamme
parinibbāyati. suddopi kho vāseṭṭhā kāyena saṁvuto vācāya

footnote: 1 ma. yu. diṭṭheva.

page number: 107

saṁvuto manasā saṁvuto sattannaṁ bodhipakkhiyānaṁ dhammānaṁ bhāvanamanvāya
diṭṭheyeva dhamme parinibbāyati.

[71] imesaṁ hi vāseṭṭhā catunnaṁ vaṇṇānaṁ yo hoti bhikkhu
arahaṁ khīṇāsavo vusitavā katakaraṇīyo ohitabhāro anuppattasadattho
parikkhīṇabhavasaññojano sammadaññāvimutto so nesaṁ aggamakkhāyati
dhammeneva no adhammena. dhammo hi vāseṭṭhā seṭṭho janetasmiṁ
diṭṭhe ceva dhamme abhisamparāyañca. brahmunāpi 1- vāseṭṭhā
sanaṅkumārena gāthā bhāsitā

[72] khattiyo seṭṭho janetasmiṁ 2- ye gottapaṭisārino
vijjācaraṇasampanno so seṭṭho devamānuseti.
sāpi 3- kho panesā vāseṭṭhā brahmunā sanaṅkumārena gāthā sugītā
no duggītā subhāsitā no dubbhāsitā atthasañhitā no
anatthasañhitā anumatā mayā. ahaṁpi vāseṭṭhā evaṁ vadāmi
khattiyo seṭṭho janetasmiṁ ye gottapaṭisārino
vijjācaraṇasampanno so seṭṭho devamānuseti.
idamavoca bhagavā. attamanā vāseṭṭhabhāradvājā bhagavato
bhāsitaṁ abhinandunti.
aggaññasuttaṁ niṭṭhitaṁ catutthaṁ.
-------------

footnote: 1 ma. yu. brahmunāpesā. 2 yu. jane tasmiṁ. 3 ma. yu. sā.

page number: 108

sampasādanīyasuttaṁ

[73] (pts. d iii, 99) evamme sutaṁ. ekaṁ samayaṁ bhagavā nāḷandāyaṁ viharati
pāvārikambavane. athakho āyasmā sārīputto yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho āyasmā sārīputto bhagavantaṁ etadavoca
evaṁ pasanno ahaṁ bhante bhagavati na cāhu na ca bhavissati na
cetarahi vijjati añño samaṇo vā brāhmaṇo vā bhagavatā
bhiyyobhiññataro yadidaṁ sambodhiyanti. oḷārā 1- kho te ayaṁ
sārīputta āsabhivācā bhāsitā ekaṁso gahito sīhanādo nadito
evaṁ pasanno ahaṁ bhante bhagavati na cāhu na ca bhavissati na
cetarahi vijjati añño samaṇo vā brāhmaṇo vā bhagavatā
bhiyyobhiññataro yadidaṁ sambodhiyanti.

[74] kiṁ nu kho te sārīputta ye te ahesuṁ atītamaddhānaṁ
arahanto sammāsambuddhā sabbe te bhagavanto cetasā ceto
paricca viditā evaṁsīlā te bhagavanto ahesuṁ itipi evaṁdhammā
te bhagavanto ahesuṁ itipi (pts. d iii, 100) evaṁpaññā te bhagavanto ahesuṁ
itipi evaṁvihārī te bhagavanto ahesuṁ itipi evaṁvimuttā te
bhagavanto ahesuṁ itipīti. no hetaṁ bhanteti 2-. kiṁ pana te 3-
sārīputta ye te bhavissanti anāgatamaddhānaṁ arahanto

footnote: 1 ma. yu. uḷārā. 2 sabbavāresu itisaddo na dissati. 3 yu. ayaṁ na dissati.

page number: 109

sammāsambuddhā sabbe te bhagavanto cetasā ceto paricca viditā
evaṁsīlā te bhagavanto bhavissanti itipi evaṁdhammā.
evaṁpaññā. evaṁvihārī. evaṁvimuttā te bhagavanto bhavissanti
itipīti. no hetaṁ bhanteti. kiṁ pana te sārīputta ahaṁ
etarahi arahaṁ sammāsambuddho cetasā ceto paricca vidito
evaṁsīlo bhagavā itipi evaṁdhammo. evaṁpañño. evaṁvihārī.
evaṁvimutto bhagavā itipīti. no hetaṁ bhanteti. ettha hi 1- te
sārīputta atītānāgatapaccuppannesu arahantesu sammāsambuddhesu
cetopariyañāṇaṁ natthi atha kiñcarahi te ayaṁ sārīputta oḷārā
āsabhivācā bhāsitā ekaṁso gahito sīhanādo nadito evaṁ
pasanno ahaṁ bhante bhagavati na cāhu na ca bhavissati na cetarahi
vijjati añño samaṇo vā brāhmaṇo vā bhagavatā bhiyyobhiññataro
yadidaṁ sambodhiyanti. na kho panetaṁ 

[2]- bhante atītānāgatapaccuppannesu
arahantesu sammāsambuddhesu cetopariyañāṇaṁ atthi
apica me 

[3]- dhammanvayo vidito seyyathāpi (pts. d iii, 101) bhante rañño paccantimaṁ
nagaraṁ daḷhaddhālaṁ 4- daḷhapākāratoraṇaṁ ekadvāraṁ tatrassa dovāriko
paṇḍito viyatto medhāvī aññātānaṁ nivāretā ñātānaṁ pavesetā
so tassa nagarassa sāmantā 5- anupariyāyapathaṁ anukkamamāno 6- na
passeyya pākārasandhiṁ vā pākāravivaraṁ vā antamaso viḷāranikkhamanamattaṁpi
tassa evamassa ye keci oḷārikā pāṇā imaṁ

footnote: 1 ma. ca hi. yu. carahi. 2 ma. yu. me. 3 yu. bhante. 4 ma. daḷhuddhātaṁ
footnote: yu. daḷhuddātaṁ. 5 ma. yu. samantā. 6 yu. anukkamanate.

page number: 110

nagaraṁ pavisanti vā nikkhamanti vā sabbe te iminā va dvārena
pavisanti vā nikkhamanti vāti evameva kho me bhante dhammanvayo
vidito ye te 

[1]- ahesuṁ atītamaddhānaṁ arahanto sammāsambuddhā
sabbe te bhagavanto pañca nīvaraṇe pahāya cetaso upakkilese
paññāya dubbalīkaraṇe catūsu satipaṭṭhānesu supatiṭṭhitacittā satta
sambojjhaṅge 2- yathābhūtaṁ bhāvetvā anuttaraṁ sammāsambodhiṁ
abhisambujjhiṁsu yepi te bhante bhavissanti anāgatamaddhānaṁ arahanto
sammāsambuddhā sabbe te bhagavanto pañca nīvaraṇe pahāya
cetaso upakkilese paññāya dubbalīkaraṇe catūsu satipaṭṭhānesu
supatiṭṭhitacittā satta sambojjhaṅge yathābhūtaṁ bhāvetvā anuttaraṁ
sammāsambodhiṁ abhisambujjhissanti bhagavāpi bhante etarahi arahaṁ
sammāsambuddho pañca nīvaraṇe pahāya cetaso upakkilese paññāya
dubbalīkaraṇe catūsu satipaṭṭhānesu supatiṭṭhitacitto satta sambojjhaṅge
yathābhūtaṁ bhāvetvā anuttaraṁ sammāsambodhiṁ abhisambuddho. idhāhaṁ
bhante yena (pts. d iii, 102) bhagavā tenupasaṅkamiṁ dhammassavanāya. tassa 

[3]-
bhante bhagavā dhammaṁ desesi 4- uttaruttaraṁ 5- paṇītapaṇītaṁ kaṇhasukkaṁ
sappaṭibhāgaṁ. yathā yathā 

[6]- bhante bhagavā dhammaṁ desesi uttaruttaraṁ 5-
paṇītapaṇītaṁ kaṇhasukkaṁ sappaṭibhāgaṁ tathā tathāhaṁ tasmiṁ dhamme
abhiññā idhekaccaṁ dhammaṁ dhammesu niṭṭhamagamaṁ satthari pasīdiṁ sammāsambuddho
bhagavā svākkhāto bhagavatā dhammo supaṭipanno saṅghoti 7-.

footnote: 1 ma. bhante. 2 yu. bojjhaṅge. 3 ma. yu. me. 4 ma. deseti.
footnote: 5 yu. uttaruttariṁ. 6 ma. yu. me. 7 ma. sāvakasaṅghoti.

page number: 111

[75] aparaṁ pana bhante etadānuttariyaṁ yathā bhagavā dhammaṁ
deseti kusalesu dhammesu tatrīme kusalā dhammā seyyathīdaṁ
cattāro satipaṭṭhānā cattāro sammappadhānā cattāro iddhipādā
pañcindriyāni pañca balāni satta bojjhaṅgā ariyo aṭṭhaṅgiko
maggo. idha bhante bhikkhu āsavānaṁ khayā anāsavaṁ cetovimuttiṁ
paññāvimuttiṁ diṭṭhe va dhamme sayaṁ abhiññā sacchikatvā
upasampajja viharati. etadānuttariyaṁ bhante kusalesu dhammesu taṁ
bhagavā asesamabhijānāti taṁ bhagavato asesamabhijānato uttariabhiññeyyaṁ
natthi yadabhijānaṁ añño samaṇo vā brāhmaṇo
vā bhagavatā bhiyyobhiññataro assa yadidaṁ kusalesu dhammesu.

[76] aparaṁ pana bhante etadānuttariyaṁ yathā bhagavā dhammaṁ
deseti āyatanappaṇṇattīsu 1-. chayimāni bhante ajjhattikabāhirāni
āyatanāni cakkhuñceva rūpā ca sotañca saddā ca ghānañca
gandhā ca jivhā ca rasā ca kāyo ca phoṭṭhabbā ca mano ca
dhammā ca. etadānuttariyaṁ bhante āyatanappaṇṇattīsu taṁ bhagavā
asesamabhijānāti taṁ bhagavato asesamabhijānato uttariabhiññeyyaṁ
natthi (pts. d iii, 103) yadabhijānaṁ añño samaṇo vā brāhmaṇo vā bhagavatā
bhiyyobhiññataro assa yadidaṁ āyatanappaṇṇattīsu.

[77] aparaṁ pana bhante etadānuttariyaṁ yathā bhagavā dhammaṁ
deseti gabbhāvakkantīsu. catasso imā bhante gabbhāvakkantiyo.

footnote: 1 yu. āyatanapaññattīsu.

page number: 112

idha pana 1- bhante ekacco asampajāno 2- mātu kucchiṁ okkamati
asampajāno mātu kucchismiṁ ṭhāti asampajāno mātu kucchimhā
nikkhamati ayaṁ paṭhamā gabbhāvakkanti. puna caparaṁ bhante
idhekacco sampajāno hi 3- kho mātu kucchiṁ okkamati asampajāno
mātu kucchismiṁ ṭhāti asampajāno mātu kucchimhā nikkhamati ayaṁ
dutiyā gabbhāvakkanti. puna caparaṁ bhante idhekacco sampajāno
mātu kucchiṁ okkamati sampajāno mātu kucchismiṁ ṭhāti
asampajāno mātu kucchimhā nikkhamati ayaṁ tatiyā gabbhāvakkanti.
puna caparaṁ bhante idhekacco sampajāno mātu kucchiṁ okkamati
sampajāno mātu kucchismiṁ ṭhāti sampajāno mātu kucchimhā
nikkhamati ayaṁ catutthā gabbhāvakkanti. etadānuttariyaṁ bhante
gabbhāvakkantīsu.

[78] aparaṁ pana bhante etadānuttariyaṁ yathā bhagavā dhammaṁ
deseti ādesanavidhāsu. catasso imā bhante ādesanavidhā.
idha bhante ekacco nimittena ādisati evaṁpi te mano itthampi
te mano itipi te cittanti. so bahuṁ cepi ādisati tatheva
taṁ hoti no aññathāti 4-. ayaṁ paṭhamā ādesanvidhā. puna caparaṁ
bhante idhekacco na heva kho nimittena ādisati apica kho
manussānaṁ vā amanussānaṁ vā devatānaṁ vā saddaṁ sutvā ādisati
evaṁpi te mano itthampi te mano itipi te cittanti.

footnote: 1 ma. yu. panasaddo na dissati. 2 yu. asampajāno ceva. 3 ma. hisaddo na
footnote: dissati. yu. pi. 4 ma. yu. itisaddo na dissati. evamupari.

page number: 113

so bahuñcepi ādisati tatheva taṁ hoti no aññathāti.
ayaṁ dutiyā ādesanavidhā. puna caparaṁ bhante idhekacco na heva
kho nimittena ādisati nāpi manussānaṁ vā amanussānaṁ vā devatānaṁ
vā saddaṁ sutvā (pts. d iii, 104) ādisati apica kho vitakkayato vicārayato
vitakkavipphārasaddaṁ sutvā ādisati evaṁpi te mano itthampi
te mano itipi te cittanti. so bahuñcepi ādisati tatheva
taṁ hoti no aññathāti. ayaṁ tatiyā ādesanavidhā. puna
caparaṁ bhante idhekacco na heva kho nimittena ādisati nāpi
manussānaṁ vā amanussānaṁ vā devatānaṁ vā saddaṁ sutvā ādisati
napi vitakkayato vicārayato vitakkavipphārasaddaṁ sutvā ādisati
athakho 1- vitakkavicārasamādhiṁ 2- samāpannassa cetasā ceto paricca pajānāti
yathā imassa bhoto manosaṅkhārā paṇihitā tathā imassa cittassa
anantarā imaṁ 3- nāma vitakkaṁ vitakkessatīti. so bahuñcepi ādisati
tatheva taṁ hoti no aññathāti. ayaṁ bhante 4- catutthā ādesanavidhā.
etadānuttariyaṁ bhante ādesanavidhāsu.

[79] aparaṁ pana bhante etadānuttariyaṁ yathā bhagavā dhammaṁ deseti
dassanasamāpattīsu. catasso imā bhante dassanasamāpattiyo.
idha bhante ekacco samaṇo vā brāhmaṇo vā ātappamanvāya
padhānamanvāya anuyogamanvāya appamādamanvāya sammāmanasikāramanvāya
tathārūpaṁ cetosamādhiṁ phusati yathāsamāhite citte imameva kāyaṁ uddhaṁ

footnote: 1 ma. yu. apica kho. 2 yu. avitakkaṁ avicāraṁ samādhiṁ. 3 yu. amuṁ.
footnote: 4 ma. yu. ayaṁ na dissati.

page number: 114

pādatalā adho kesamatthakā tacapariyantaṁ pūrannānappakārassa asucino
paccavekkhati atthi imasmiṁ kāye kesā lomā nakhā dantā taco
maṁsaṁ nahārū aṭṭhī aṭṭhimiñjaṁ 1- vakkaṁ hadayaṁ yakanaṁ kilomakaṁ pihakaṁ
papphāsaṁ antaṁ antaguṇaṁ udariyaṁ karīsaṁ pittaṁ semhaṁ pubbo
lohitaṁ sedo medo assu vasā kheḷo siṅghānikā lasikā muttanti
ayaṁ paṭhamā dassanasamāpatti. puna (pts. d iii, 105) caparaṁ bhante idhekacco samaṇo
vā brāhmaṇo vā ātappamanvāya .pe. tathārūpaṁ cetosamādhiṁ
phusati yathāsamāhite citte imameva kāyaṁ uddhaṁ pādatalā adho
kesamatthakā tacapariyantaṁ pūrannānappakārassa asucino paccavekkhati
atthi imasmiṁ kāye kesā lomā .pe. lasikā muttaṁ 2- atikkamma
ca purisassa chavimaṁsalohitaṁ aṭṭhiṁ paccavekkhati ayaṁ dutiyā dassanasamāpatti.
puna caparaṁ bhante idhekacco samaṇo vā brāhmaṇo
vā ātappamanvāya .pe. tathārūpaṁ cetosamādhiṁ phusati yathāsamāhite
citte imameva kāyaṁ uddhaṁ pādatalā adho kesamatthakā
tacapariyantaṁ pūrannānappakārassa asucino paccavekkhati atthi imasmiṁ
kāye kesā lomā .pe. lasikā muttaṁ 2- atikkamma ca purisassa
chavimaṁsalohitaṁ aṭṭhiṁ paccavekkhati purisassa ca viññāṇasotaṁ pajānāti
ubhayato abbocchinnaṁ idhaloke patiṭṭhitañca paraloke patiṭṭhitañca
ayaṁ tatiyā dassanasamāpatti. puna caparaṁ bhante idhekacco samaṇo vā
brāhmaṇo vā ātappamanvāya .pe. lasikā muttaṁ 2- atikkamma ca

footnote: 1 yu. aṭṭhimiñjā. 2 ma. muttanti.

page number: 115

purisassa chavimaṁsalohitaṁ aṭṭhiṁ paccavekkhati purisassa ca viññāṇasotaṁ
pajānāti ubhayato abbocchinnaṁ idhaloke appatiṭṭhitañca
paraloke appatiṭṭhitañca ayaṁ catutthā dassanasamāpatti.
etadānuttariyaṁ bhante dassanasamāpattīsu.

[80] aparaṁ pana bhante etadānuttariyaṁ yathā bhagavā dhammaṁ deseti
puggalapaṇṇattīsu. sattime bhante puggalā ubhatobhāgavimutto
paññāvimutto kāyasakkhi 1- diṭṭhippatto saddhāvimutto dhammānusārī
saddhānusārī. etadānuttariyaṁ bhante puggalapaṇṇattīsu.

[81] aparaṁ pana bhante etadānuttariyaṁ yathā bhagavā (pts. d iii, 106) dhammaṁ
deseti padhānesu. sattime bhante bojjhaṅgā 2- satisambojjhaṅgo
dhammavicayasambojjhaṅgo viriyasambojjhaṅgo pītisambojjhaṅgo passaddhisambojjhaṅgo
samādhisambojjhaṅgo upekkhāsambojjhaṅgo.
etadānuttariyaṁ bhante padhānesu.

[82] aparaṁ pana bhante etadānuttariyaṁ yathā bhagavā dhammaṁ
deseti paṭipadāsu. catasso imā bhante paṭipadā dukkhāpaṭipadā
dandhābhiññā dukkhāpaṭipadā khippābhiññā sukhāpaṭipadā dandhābhiññā
sukhāpaṭipadā khippābhiññāti 3- tatra bhante yāyaṁ paṭipadā
dukkhā dandhābhiññā ayaṁ pana bhante paṭipadā ubhayeneva hīnā
akkhāyati dukkhattā ca dandhattā ca. tatra bhante yāyaṁ paṭipadā
dukkhā khippābhiññā ayaṁ pana bhante paṭipadā dukkhattā hīnā

footnote: 1 ma. kāyasakkhī. 2 ma. sambojjhaṅgā. 3 yu. itisaddo na dissati.

page number: 116

akkhāyati. tatra bhante yāyaṁ paṭipadā sukhā dandhābhiññā ayaṁ
pana bhante paṭipadā dandhattā hīnā akkhāyati. tatra bhante
yāyaṁ paṭipadā sukhā khippābhiññā ayaṁ pana bhante paṭipadā
ubhayeneva paṇītā akkhāyati sukhattā ca khippattā ca.
etadānuttariyaṁ bhante paṭipadāsu.

[83] aparaṁ pana bhante etadānuttariyaṁ yathā bhagavā dhammaṁ
deseti bhassasamācāre. idha bhante ekacco na ceva
musāvādupasañhitaṁ vācaṁ bhāsati na ca vebhūtiyaṁ pesuṇiyaṁ na ca sārambhajaṁ
jayāpekkho mantāmantā ca vācaṁ bhāsati nidhānavatiṁ kālena.
etadānuttariyaṁ bhante bhassasamācāre.

[84] aparaṁ pana bhante etadānuttariyaṁ yathā bhagavā dhammaṁ
deseti purisasīlasamācāre. idha bhante ekacco sacco cassa
saddho ca na ca kuhako na ca lapako na ca nemittiko na ca
nipphesiko 1- na ca (pts. d iii, 107) lābhena lābhaṁ nijigiṁsanako 2- indriyesu guttadvāro
bhojanesu 3- mattaññū samakārī jāgariyānuyogamanuyutto atandito
āraddhaviriyo jhāyī satimā kalyāṇapaṭibhāṇo gatimā dhitimā matimā 4-
na ca kāmesu giddho sato ca nipako care 5-. etadānuttariyaṁ
bhante purisasīlasamācāre.

[85] aparaṁ pana bhante etadānuttariyaṁ yathā bhagavā dhammaṁ
deseti anusāsanavidhāsu catasso imā bhante anusāsanavidhā.

footnote: 1 ma. yu. nippesiko. 2 ma. nijigīsanako. yu. nijigiṁsitā. 3 ma. yu. bhojane.
footnote: 4 yu. mutimā. 5 ma. yu. ca.

page number: 117

jānāti bhante bhagavā paraṁ puggalaṁ paccattaṁ yonisomanasikārā
ayaṁ puggalo yathānusiṭṭhaṁ tathāpaṭipajjamāno tiṇṇaṁ saññojanānaṁ
parikkhayā sotāpanno bhavissati avinipātadhammo niyato sambodhiparāyanoti.
jānāti bhante bhagavā paraṁ puggalaṁ paccattaṁ yonisomanasikārā
ayaṁ puggalo yathānusiṭṭhaṁ tathāpaṭipajjamāno tiṇṇaṁ
saññojanānaṁ parikkhayā rāgadosamohānaṁ tanuttā sakadāgāmī bhavissati
sakideva imaṁ lokaṁ āgantvā dukkhassantaṁ karissatīti. jānāti
bhante bhagavā paraṁ puggalaṁ paccattaṁ yonisomanasikārā ayaṁ
puggalo yathānusiṭṭhaṁ tathāpaṭipajjamāno pañcannaṁ orambhāgiyānaṁ
saññojanānaṁ parikkhayā opapātiko bhavissati tattha parinibbāyī
anāvattidhammo tasmā lokāti. jānāti bhante bhagavā paraṁ
puggalaṁ paccattaṁ yonisomanasikārā ayaṁ puggalo yathānusiṭṭhaṁ
tathāpaṭipajjamāno āsavānaṁ parikkhayā anāsavañcetovimuttiṁ
paññāvimuttiṁ diṭṭhe va dhamme sayaṁ abhiññā sacchikatvā upasampajja
viharissatīti. etadānuttariyaṁ bhante anusāsanavidhāsu 1-.

[86] (pts. d iii, 108) aparaṁ pana bhante etadānuttariyaṁ yathā bhagavā dhammaṁ
deseti parapuggalavimuttiñāṇe. jānāti bhante bhagavā paraṁ
puggalaṁ paccattaṁ yonisomanasikārā ayaṁ puggalo tiṇṇaṁ
saññojanānaṁ parikkhayā sotāpanno bhavissati avinipātadhammo niyato
sambodhiparāyanoti. jānāti bhante bhagavā paraṁ puggalaṁ paccattaṁ

footnote: 1 yu. anusāsanividhāsu.

page number: 118

yonisomanasikārā ayaṁ puggalo tiṇṇaṁ saññojanānaṁ parikkhayā
rāgadosamohānaṁ tanuttā sakadāgāmī sakideva imaṁ lokaṁ āgantvā
dukkhassantaṁ karissatīti. jānāti bhante bhagavā paraṁ puggalaṁ
paccattaṁ yonisomanasikārā ayaṁ puggalo pañcannaṁ orambhāgiyānaṁ
saññojanānaṁ parikkhayā opapātiko 

[1]- tattha parinibbāyī anāvattidhammo
tasmā lokāti. jānāti bhante bhagavā paraṁ puggalaṁ
paccattaṁ yonisomanasikārā ayaṁ puggalo āsavānaṁ khayā
anāsavañcetovimuttiṁ paññāvimuttiṁ diṭṭhe va dhamme sayaṁ abhiññā
sacchikatvā upasampajja viharissatīti. etadānuttariyaṁ bhante
parapuggalavimuttiñāṇe.

[87] aparaṁ pana bhante etadānuttariyaṁ yathā bhagavā dhammaṁ
deseti sassatavādesu. tayome bhante sassatavādā. idha
bhante ekacco samaṇo vā brāhmaṇo vā ātappamanvāya
.pe. tathārūpañcetosamādhiṁ phusati yathāsamāhite citte anekavihitaṁ
pubbenivāsaṁ anussarati seyyathīdaṁ ekampi jātiṁ dvepi jātiyo
tissopi jātiyo catassopi jātiyo pañcapi jātiyo dasapi jātiyo
vīsaṁpi jātiyo tiṁsaṁpi jātiyo cattāḷīsaṁpi jātiyo paññāsaṁpi
jātiyo sataṁpi jātiṁ sahassaṁpi jātiṁ satasahassaṁpi jātiṁ anekānipi
jātisatāni anekānipi jātisahassāni anekānipi jātisatasahassāni
amutrāsiṁ evaṁnāmo evaṁgotto evaṁvaṇṇo evamāhāro

footnote: 1 ma. bhavissati.

page number: 119

evaṁsukhadukkhapaṭisaṁvedī (pts. d iii, 109) evamāyupariyanto so tato cuto amutra udapādiṁ 1-
tatrāpāsiṁ evaṁnāmo evaṁgotto evaṁvaṇṇo evamāhāro
evaṁsukhadukkhapaṭisaṁvedī evamāyupariyanto so tato cuto idhupapannoti.
iti sākāraṁ sauddesaṁ anekavihitaṁ pubbenivāsaṁ anussarati so
evamāha atītaṁ cāhaṁ 2- addhānaṁ jānāmi saṁvaṭṭi vā loko
vivaṭṭi vāti. anāgataṁ cāhaṁ 2- addhānaṁ jānāmi saṁvaṭṭissati vā
loko vivaṭṭissati vāti. sassato attā ca loko ca vañjho
ca 3- kuṭaṭṭho esikaṭṭhāyī ṭhito te ca sattā sandhāvanti saṁsaranti
cavanti upapajjanti atthitveva sassatisamanti. ayaṁ paṭhamo
sassatavādo. puna caparaṁ bhante idhekacco samaṇo vā
brāhmaṇo vā ātappamanvāya .pe. tathārūpaṁ cetosamādhiṁ
phusati yathāsamāhite citte anekavihitaṁ pubbenivāsaṁ anussarati
seyyathīdaṁ ekaṁpi saṁvaṭṭavivaṭṭaṁ dvepi saṁvaṭṭavivaṭṭāni tīṇipi
saṁvaṭṭavivaṭṭāni cattāripi saṁvaṭṭavivaṭṭāni pañcapi saṁvaṭṭavivaṭṭāni
dasapi saṁvaṭṭavivaṭṭāni 

[4]- amutrāsiṁ evaṁnāmo evaṁgotto
evaṁvaṇṇo evamāhāro evaṁsukhadukkhapaṭisaṁvedī evamāyupariyanto so
tato cuto amutra udapādiṁ tatrāpāsiṁ evaṁnāmo evaṁgotto
.pe. evamāyupariyanto so tato cuto idhupapannoti. iti
sākāraṁ sauddesaṁ anekavihitaṁ pubbenivāsaṁ anussarati so evamāha
atītaṁ kho cāhaṁ 5- addhānaṁ (pts. d iii, 110) jānāmi saṁvaṭṭi 6- vā loko vivaṭṭi

footnote: 1 yu. upapādiṁ. 2 ma. yu. pāhaṁ. 3 ma. yu. casaddo na dissati.
footnote: 4 vīsampi saṁvaṭaṭvivaṭṭāni. 5 ma. pāhaṁ. yu. ahaṁ. 6 yu. saṁvaṭṭipi ...
footnote: vivaṭṭipi ....

page number: 120

vāti. anāgatañca khvāhaṁ addhānaṁ jānāmi saṁvaṭṭissati vā
loko vivaṭṭissati vāti. sassato attā ca loko ca vañjho
kuṭaṭṭho esikaṭṭhāyī ṭhito te ca sattā sandhāvanti saṁsaranti
cavanti upapajjanti atthitveva sassatisamanti. ayaṁ dutiyo
sassatavādo. puna caparaṁ bhante idhekacco samaṇo vā brāhmaṇo
vā ātappamanvāya .pe. tathārūpaṁ cetosamādhiṁ phusati
yathāsamāhite citte anekavihitaṁ pubbenivāsaṁ anussarati seyyathīdaṁ
dasapi saṁvaṭṭavivaṭṭāni vīsaṁpi saṁvaṭṭavivaṭṭāni tiṁsaṁpi saṁvaṭṭavivaṭṭāni
cattāḷīsaṁpi saṁvaṭṭavivaṭṭāni amutrāsiṁ evaṁnāmo evaṁgotto
evaṁvaṇṇo evamāhāro evaṁsukhadukkhapaṭisaṁvedī evamāyupariyanto
so tato cuto amutra udapādiṁ tatrāpāsiṁ evaṁnāmo .pe.
iti sākāraṁ sauddesaṁ anekavihitaṁ pubbenivāsaṁ anussarati so
evamāha atītaṁ cāhaṁ addhānaṁ jānāmi saṁvaṭṭipi loko
vivaṭṭipīti. anāgataṁ cāhaṁ addhānaṁ jānāmi saṁvaṭṭissatipi
loko vivaṭṭissatipīti 1-. sassato attā ca loko ca vañjho
kuṭaṭṭho esikaṭṭhāyī ṭhito te ca sattā sandhāvanti saṁsaranti
cavanti upapajjanti atthitveva sassatisamanti. ayaṁ bhante 2- tatiyo
sassatavādo. etadānuttariyaṁ bhante sassatavādesu.

[88] aparaṁ pana bhante etadānuttariyaṁ yathā bhagavā dhammaṁ
deseti pubbenivāsānussatiñāṇe. idha bhante ekacco samaṇo

footnote: 1 vivaṭṭissatipi lokoti. 2 yu. ayaṁ na dissati.

page number: 121

vā brāhmaṇo vā ātappamanvāya .pe. tathārūpaṁ cetosamādhiṁ
phusati yathāsamāhite citte anekavihitaṁ pubbenivāsaṁ anussarati
seyyathīdaṁ ekaṁpi jātiṁ dvepi jātiyo tissopi jātiyo catassopi
jātiyo pañcapi jātiyo dasapi jātiyo vīsaṁpi jātiyo tiṁsaṁpi
jātiyo cattāḷīsaṁpi jātiyo paññāsaṁpi jātiyo sataṁpi jātiṁ
sahassaṁpi jātiṁ satasahassaṁpi jātiṁ anekepi saṁvaṭṭakappe anekepi
vivaṭṭakappe anekepi saṁvaṭṭavivaṭṭakappe .pe. iti sākāraṁ
sauddesaṁ anekavihitaṁ pubbenivāsaṁ anussarati. santi bhante
sattā 1- yesaṁ ca 2- na sakkā gaṇanāya vā saṅkhānena vā ayaṁ 3-
saṅkhātuṁ apica yasmiṁ 4- attabhāve abhinivutthapubbo 5- hoti yadi vā
rūpīsu yadi vā arūpīsu yadi vā saññīsu yadi vā asaññīsu
yadi vā nevasaññināsaññīsu iti sākāraṁ sauddesaṁ anekavihitaṁ 6-
pubbenivāsaṁ anussarati. etadānuttariyaṁ bhante
pubbenivāsānussatiñāṇe.

[89] aparaṁ pana bhante etadānuttariyaṁ yathā bhagavā dhammaṁ
deseti sattānaṁ cutūpapātañāṇe. idha bhante ekacco samaṇo vā
brāhmaṇo vā ātappamanvāya .pe. tathārūpaṁ cetosamādhiṁ
phusati yathāsamāhite citte dibbena cakkhunā visuddhena atikkantamānusakena
satte passati cavamāne upapajjamāne hīne paṇīte
suvaṇṇe dubbaṇṇe sugate duggate yathākammūpage satte pajānāti

footnote: 1 ma. yu. devā. 2 ma. yu. casaddo na dissati. 3 ma. āyu. yu. āyuṁ.
footnote: 4 ma. yu. āmeṇḍitaṁ. 5 yu. abhinivutthapubbaṁ. 6 yu. ayaṁ pāṭho na dissati.

page number: 122

ime vata bhonto sattā kāyaduccaritena samannāgatā vacīduccaritena
samannāgatā manoduccaritena samannāgatā ariyānaṁ upavādakā micchādiṭṭhikā
micchādiṭṭhikammasamādānā te kāyassa bhedā paraṁ maraṇā
apāyaṁ duggatiṁ vinipātaṁ nirayaṁ upapannā ime vā pana bhonto
sattā kāyasucaritena samannāgatā vacīsucaritena samannāgatā manosucaritena
samannāgatā ariyānaṁ anupavādakā sammādiṭṭhikā sammādiṭṭhikammasamādānā
te kāyassa bhedā (pts. d iii, 112) paraṁ maraṇā sugatiṁ saggaṁ
lokaṁ upapannāti. iti dibbena cakkhunā visuddhena atikkantamānusakena
satte passati cavamāne upapajjamāne hīne paṇīte
suvaṇṇe dubbaṇṇe sugate duggate yathākammūpage satte pajānāti.
etadānuttariyaṁ bhante sattānaṁ cutūpapātañāṇe.

[90] aparaṁ pana bhante etadānuttariyaṁ yathā bhagavā dhammaṁ
deseti iddhividhāsu. dvemā bhante iddhividhāyo 1-. atthi bhante
iddhi sāsavā 2- saupadhikā no ariyāti vuccati. atthi bhante iddhi
anāsavā 3- anupadhikā ariyāti vuccati. katamā ca bhante iddhi
sāsavā 2- saupadhikā no ariyāti vuccati. idha bhante ekacco
samaṇo vā brāhmaṇo vā ātappamanvāya padhānamanvāya anuyogamanvāya
appamādamanvāya sammāmanasikāramanvāya tathārūpaṁ cetosamādhiṁ
phusati yathāsamāhite citte anekavihitaṁ iddhividhaṁ paccanubhoti
ekopi hutvā bahudhā hoti bahudhāpi hutvā eko hoti āvibhāvaṁ

footnote: 1 yu. iddhiyo. 2 yu. iddhi yā sāsavā. 3 yu. iddhi yā anāsavā.

page number: 123

tirobhāvaṁ tirokuḍḍaṁ tiropākāraṁ tiropabbataṁ asajjamāno gacchati
seyyathāpi ākāse paṭhaviyāpi ummujjanimmujjaṁ karoti seyyathāpi
udake udakepi abhijjamāne 1- gacchati seyyathāpi paṭhaviyaṁ ākāsepi
pallaṅkena caṅkamati 2- seyyathāpi pakkhī sakuṇo. imepi candimasuriye
evaṁmahiddhike evaṁmahānubhāve pāṇinā parāmasati 3- parimajjati yāva
brahmalokāpi kāyena vasaṁ vatteti. ayaṁ bhante iddhi sāsavā saupadhikā
no ariyāti vuccati. katamā ca bhante iddhi anāsavā anupadhikā
ariyāti vuccati. idha bhante bhikkhu sace ākaṅkhati paṭikūle
appaṭikūlasaññī vihareyyanti appaṭikūlasaññī tattha viharati sace
ākaṅkhati appaṭikūle (pts. d iii, 113) paṭikūlasaññī vihareyyanti paṭikūlasaññī
tattha viharati sace ākaṅkhati paṭikūle ca appaṭikūle ca appaṭikūlasaññī
vihareyyanti appaṭikūlasaññī tattha viharati sace ākaṅkhati
paṭikūle ca appaṭikūle ca paṭikūlasaññī vihareyyanti paṭikūlasaññī
tattha viharati sace ākaṅkhati paṭikūlañca appaṭikūlañca tadubhayaṁ
abhinivajjetvā upekkhako vihareyyaṁ sato sampajānoti upekkhako
tattha viharati sato sampajāno. ayaṁ pana 4- bhante iddhi anāsavā
anupadhikā ariyāti vuccati. etadānuttariyaṁ bhante iddhividhāsu.
taṁ bhagavā asesamabhijānāti taṁ bhagavato asesamabhijānato
uttariabhiññeyyaṁ 5- natthi yadabhijānaṁ añño samaṇo vā brāhmaṇo
vā bhagavatā bhiyyobhiññataro natthi 6- yadidaṁ iddhividhāsu.

footnote: 1 yu. abhijjamāno. 2 ma. yu. kamati. 3 yu. parimasati. 4 ma. yu.
footnote: panasaddo na dissati. 5 yu. uttariṁ. 6 ma. yu. assa.

page number: 124

[91] yantaṁ bhante saddhena kulaputtena pattabbaṁ āraddhaviriyena
thāmavatā purisatthāmena purisaviriyena purisaparakkamena purisadhorayhena
anuppattaṁ taṁ bhagavatā. na ca bhante bhagavā kāmesu
kāmasukhallikānuyogamanuyutto hīnaṁ gammaṁ pothujjanikaṁ anariyaṁ anatthasañhitaṁ na ca
attakilamathānuyogamanuyutto dukkhaṁ anariyaṁ anatthasañhitaṁ catunnañca 1-
bhagavā jhānānaṁ ābhicetasikānaṁ diṭṭhadhammasukhavihārānaṁ nikāmalābhī
akicchalābhī akasiralābhī. sace maṁ bhante evaṁ puccheyya kinnu
kho āvuso sārīputta ahesuṁ atītamaddhānaṁ aññe samaṇā vā
brāhmaṇā vā bhagavatā bhiyyobhiññataro 2- sambodhiyanti. evaṁ
puṭṭho ahaṁ bhante noti vadeyyaṁ. kiṁ panāvuso sārīputta
bhavissanti anāgatamaddhānaṁ aññe samaṇā vā brāhmaṇā vā
bhagavatā bhiyyobhiññataro 2- sambodhiyanti. evaṁ puṭṭho ahaṁ bhante
noti (pts. d iii, 114) vadeyyaṁ. kiṁ panāvuso sārīputta atthetarahi aññe samaṇā
vā brāhmaṇā vā 3- bhagavatā bhiyyobhiññataro sambodhiyanti. evaṁ
puṭṭho ahaṁ bhante noti vadeyyaṁ. sace pana maṁ bhante evaṁ
puccheyya kiṁ nu kho āvuso sārīputta ahesuṁ atītamaddhānaṁ aññe
samaṇā vā brāhmaṇā vā bhagavatā samasamā sambodhiyanti.
evaṁ puṭṭho ahaṁ bhante evanti vadeyyaṁ. kiṁ panāvuso sārīputta
bhavissanti anāgatamaddhānaṁ aññe samaṇā vā brāhmaṇā vā
bhagavatā samasamā sambodhiyanti. evaṁ puṭṭho ahaṁ bhante evanti

footnote: 1 yu. casaddo na dissati. 2 ma. yu. bhiyyobhiññatarā. 3 ma. yu. añño
footnote: samaṇo vā brāhmaṇo vā.

page number: 125

vadeyyaṁ. kiṁ panāvuso sārīputta atthetarahi aññe samaṇā vā
brāhmaṇā vā bhagavatā samasamā sambodhiyanti. evaṁ puṭṭho ahaṁ
bhante noti vadeyyaṁ. sace pana maṁ bhante evaṁ puccheyya
kasmā panāyasmā sārīputto ekaccaṁ abbhanujānāti ekaccaṁ na
abbhanujānātīti. evaṁ puṭṭho ahaṁ bhante evaṁ byākareyyaṁ
sammukhā metaṁ āvuso bhagavato sutaṁ sammukhā paṭiggahitaṁ ahesuṁ
atītamaddhānaṁ arahanto sammāsambuddhā mayā samasamā sambodhiyanti
sammukhā metaṁ āvuso bhagavato sutaṁ sammukhā paṭiggahitaṁ
bhavissanti anāgatamaddhānaṁ arahanto sammāsambuddhā mayā samasamā
sambodhiyanti sammukhā metaṁ āvuso bhagavato sutaṁ sammukhā
paṭiggahitaṁ aṭṭhānametaṁ anavakāso yaṁ ekissā lokadhātuyā dve
arahanto sammāsambuddhā apubbaṁ acarimaṁ uppajjeyyuṁ netaṁ ṭhānaṁ
vijjatīti.

[92] kiñcāhaṁ 1- bhante (pts. d iii, 115) evaṁ puṭṭho evaṁ byākaramāno vuttavādī
ceva ahaṁ bhagavato homi na ca bhagavantaṁ abhūtena abbhācikkhāmi
dhammassa cānudhammaṁ byākaromi na ca koci sahadhammiko vādānuvādo
gārayhaṭṭhānaṁ āgacchatīti. taggha tvaṁ sārīputta evaṁ puṭṭho evaṁ
byākaramāno vuttavādī ceva me hosi na ca maṁ abhūtena
abbhācikkhasi dhammassa cānudhammaṁ byākarosi na ca koci sahadhammiko
vādānuvādo gārayhaṭṭhānaṁ āgacchatīti.

footnote: 1 ma. yu. kaccāhaṁ.

page number: 126

[93] evaṁ vutte āyasmā udāyi bhagavantaṁ etadavoca acchariyaṁ
bhante abbhutaṁ bhante tathāgatassa appicchatā santuṭṭhitā sallekhatā
yatra hi nāma tathāgato evaṁmahiddhiko evaṁmahānubhāvo atha ca pana
neva attānaṁ pātukarissati ekamekañcapi ito bhante dhammaṁ
aññatitthiyā paribbājakā attani samanupasseyyuṁ te tāvatakeneva paṭākaṁ
parihareyyuṁ acchariyaṁ bhante abbhutaṁ bhante tathāgatassa appicchatā
santuṭṭhitā sallekhatā yatra hi nāma tathāgato evaṁmahiddhiko
evaṁmahānubhāvo atha ca pana neva attānaṁ pātukarissatīti. passa
kho tvaṁ udāyi tathāgatassa appicchatā santuṭṭhitā sallekhatā
yatra hi nāma tathāgato evaṁmahiddhiko evaṁmahānubhāvo atha ca
pana neva attānaṁ pātukarissatīti ekamekañcapi ito udāyi dhammaṁ
aññatitthiyā paribbājakā attani samanupasseyyuṁ te tāvatakeneva
paṭākaṁ parihareyyuṁ passa kho tvaṁ udāyi tathāgatassa appicchatā
santuṭṭhitā sallekhatā yatra hi nāma tathāgato evaṁmahiddhiko
evaṁmahānubhāvo atha ca pana neva attānaṁ pātukarissatīti.
athakho bhagavā āyasmantaṁ sārīputtaṁ āmantesi yasmātiha 1- tvaṁ
sārīputta imaṁ dhammapariyāyaṁ abhikkhaṇaṁ bhāseyyāsi bhikkhūnaṁ bhikkhunīnaṁ
upāsakānaṁ upāsikānaṁ yesaṁpi hi sārīputta moghapurisānaṁ bhavissati
tathāgate kaṅkhā vā vimati vā tesaṁpīmaṁ 2- dhammapariyāyaṁ sutvā
tathāgate 3- kaṅkhā vā vimati vā sā pahīyissatīti. iti hidaṁ āyasmā

footnote: 1 ma. yu. tasmātiha. 2 ma. tesamimaṁ. yu. tesampimaṁ. 3 yu. sutvā yā
footnote: tathāgate.

page number: 127

sārīputto bhagavato sammukhā sampasādaṁ pavedesi. tasmā imassa
veyyākaraṇassa sampasādanīyantveva adhivacananti.
sampasādanīyasuttaṁ niṭṭhitaṁ pañcamaṁ.
--------------

page number: 128

pāsādikasuttaṁ

[94] (pts. d iii, 117) evamme sutaṁ. ekaṁ samayaṁ bhagavā sakyesu viharati
vedhaññā nāma sakyā tesaṁ ambavane pāsāde. tena kho pana
samayena nigaṇṭho nāṭaputto 1- pāvāyaṁ adhunā kālakato hoti.
tassa kālakiriyāya bhinnā nigaṇṭhā dvedhikajātā bhaṇḍanajātā
kalahajātā vivādāpannā aññamaññaṁ mukhasattīhi vitudantā viharanti na
tvaṁ imaṁ dhammavinayaṁ ājānāsi ahaṁ imaṁ dhammavinayaṁ ājānāmi kiṁ
tvaṁ imaṁ dhammavinayaṁ ājānissasi micchāpaṭipanno tvamasi ahamasmi
sammāpaṭipanno sahitamme asahitante pure vacanīyaṁ pacchā avaca
pacchā vacanīyaṁ pure avaca adhiciṇṇante viparāvattaṁ āropito
te vādo niggahitosi paravādappamokkhāya 2- nibbeṭhehi vā sace
pahosīti. vadhoyeva ko 3- maññe nigaṇṭhesu nāṭaputtiyesu
anuvattati. yepi nigaṇṭhassa nāṭaputtassa sāvakā gihī (pts. d iii, 118) odātavasanā
tepi nigaṇṭhesu nāṭaputtiyesu nibbinnarūpā virattarūpā paṭivānarūpā
yathā taṁ durākkhāte 4- dhammavinaye duppavedite aniyyānike
anupasamasaṁvattanike asammāsambuddhappavedite bhinnathūpe appaṭisaraṇe.

[95] athakho cundo samaṇuddeso pāvāyaṁ vassaṁ vuttho yena
sāmagāmo yenāyasmā ānando tenupasaṅkami upasaṅkamitvā
āyasmantaṁ ānandaṁ abhivādetvā ekamantaṁ nisīdi. ekamantaṁ

footnote: 1 ma. yu. nāthaputto. 2 ma. niggahito tvamasi cara vādappamokkhāya.
footnote: yu. niggahītosi cara vādappamokkhāya. 3 ma. yu. kho. 4 ma. yu. durakkhāte.

page number: 129

nisinno kho cundo samaṇuddeso āyasmantaṁ ānandaṁ etadavoca
nigaṇṭho bhante nāṭaputto pāvāyaṁ adhunā kālakato tassa
kālakiriyāya bhinnā nigaṇṭhā dvedhikajātā .pe. bhinnathūpe
appaṭisaraṇeti. evaṁ vutte āyasmā ānando cundaṁ samaṇuddesaṁ
etadavoca atthi kho idaṁ āvuso cunda kathāpābhataṁ bhagavantaṁ
dassanāya āyāmāvuso cunda yena bhagavā tenupasaṅkamissāma
upasaṅkamitvā etamatthaṁ bhagavato āroceyyāmāti 1-. evaṁ bhanteti
kho cundo samaṇuddeso āyasmato ānandassa paccassosi.
athakho āyasmā ca ānando cundo ca samaṇuddeso yena
bhagavā tenupasaṅkamiṁsu upasaṅkamitvā bhagavantaṁ abhivādetvā
ekamantaṁ nisīdiṁsu. ekamantaṁ nisinno kho āyasmā ānando
bhagavantaṁ etadavoca ayaṁ bhante cundo samaṇuddeso evamāha
nigaṇṭho bhante 2- nāṭaputto pāvāyaṁ adhunā kālakato tassa
kālakiriyāya bhinnā nigaṇṭhā .pe. bhinnathūpe appaṭisaraṇeti.

[96] evañhetaṁ cunda hoti durākkhāte dhammavinaye (pts. d iii, 119) duppavedite
aniyyānike anupasamasaṁvattanike asammāsambuddhappavedite. idha
cunda satthā ca hoti asammāsambuddho dhammo ca durākkhāto
duppavedito aniyyāniko anupasamasaṁvattaniko asammāsambuddhappavedito
sāvako ca tasmiṁ dhamme na dhammānudhammapaṭipanno viharati na
sāmīcipaṭipanno na anudhammacārī vokkamma ca tamhā dhammā vattati

footnote: 1 ma. yu. ārocessāmāti. 2 yu. ayaṁ na hissati.

page number: 130

so evamassa vacanīyo tassa te āvuso lābhā tassa te
suladdhaṁ satthā ca te asammāsambuddho dhammo ca durākkhāto
duppavedito aniyyāniko anupasamasaṁvattaniko asammāsambuddhappavedito
tvañca tasmiṁ dhamme na dhammānudhammapaṭipanno viharasi
na sāmīcipaṭipanno na anudhammacārī vokkamma ca tamhā dhammā
vattasīti. iti kho cunda satthāpi tattha gārayho dhammopi
tattha gārayho sāvako ca tattha evaṁ pāsaṁso. yo kho
cunda evarūpaṁ sāvakaṁ evaṁ vadeyya etāyasmā tathā paṭipajjatu
yathā te satthārā dhammo desito paññattoti. yo ca samādapeti
yañca samādapeti yo ca samādapito tathattāya paṭipajjati sabbe
te bahuṁ apuññaṁ pasavanti. taṁ kissa hetu. evañhetaṁ cunda hoti
durākkhāte dhammavinaye duppavedite aniyyānike anupasamasaṁvattanike
asammāsambuddhappavedite.

[97] idha pana cunda satthā ca hoti asammāsambuddho dhammo
ca durākkhāto duppavedito aniyyāniko anupasamasaṁvattaniko
asammāsambuddhappavedito sāvako ca tasmiṁ dhamme dhammānudhammapaṭipanno
viharati sāmīcipaṭipanno anudhammacārī samādāya taṁ dhammaṁ pavattati 1-
so evamassa vacanīyo tassa te āvuso alābhā tassa te
dulladdhaṁ satthā ca te asammāsambuddho (pts. d iii, 120) dhammo ca durākkhāto
duppavedito aniyyāniko anupasamasaṁvattaniko asammāsambuddhappavedito

footnote: 1 ma. yu. vattati.

page number: 131

tvañca tasmiṁ dhamme dhammānudhammapaṭipanno viharasi sāmīcipaṭipanno
anudhammacārī samādāya taṁ dhammaṁ vattasīti. iti kho cunda
satthāpi tattha gārayho dhammopi tattha gārayho sāvakopi tattha
evaṁ gārayho. yo kho cunda evarūpaṁ sāvakaṁ evaṁ vadeyya
addhāyasmā ñāyapaṭipanno ñāyaṁ ārādhessatīti. yo ca
pasaṁsati yañca pasaṁsati yo ca pasaṁsito 1- bhiyyoso mattāya
viriyaṁ ārabhati sabbe te bahuṁ apuññaṁ pasavanti. taṁ kissa hetu.
evaṁ hetaṁ cunda hoti durākkhāte dhammavinaye duppavedite aniyyānike
anupasamasaṁvattanike asammāsambuddhappavedite.

[98] idha pana cunda satthā ca hoti sammāsambuddho
dhammo ca svākkhāto suppavedito niyyāniko upasamasaṁvattaniko
sammāsambuddhappavedito sāvako ca tasmiṁ dhamme na
dhammānudhammapaṭipanno viharati na sāmīcipaṭipanno na anudhammacārī
vokkamma ca tamhā dhammā vattati so evamassa vacanīyo tassa
te āvuso alābhā tassa te dulladdhaṁ satthā ca te sammāsambuddho
dhammo ca svākkhāto suppavedito niyyāniko upasamasaṁvattaniko
sammāsambuddhappavedito tvañca tasmiṁ dhamme na dhammānudhammapaṭipanno
viharasi na sāmīcipaṭipanno na anudhammacārī vokkamma ca tamhā
dhammā vattasīti. iti kho cunda satthāpi tattha pāsaṁso dhammopi
tattha pāsaṁso sāvako ca tattha evaṁ gārayho. yo kho cunda

footnote: 1 yu. pasattho.

page number: 132

evarūpaṁ sāvakaṁ evaṁ vadeyya etāyasmā tathā paṭipajjatu yathā
te satthārā dhammo desito paññattoti. yo ca samādapeti
yañca samādapeti yo ca samādapito tathattāya paṭipajjati sabbe
te bahuṁ puññaṁ pasavanti. taṁ kissa hetu. evañhetaṁ cunda
hoti svākkhāte dhammavinaye suppavedite niyyānike upasamasaṁvattanike
sammāsamabuddhappavedite.

[99] (pts. d iii, 121) idha pana cunda satthā ca hoti sammāsambuddho dhammo
ca svākkhāto suppavedito niyyāniko upasamasaṁvattaniko
sammāsambuddhappavedito sāvako ca tasmiṁ dhamme dhammānudhammapaṭipanno
viharati sāmīcipaṭipanno anudhammacārī samādāya taṁ dhammaṁ vattati
so evamassa vacanīyo tassa te āvuso sulābhā 1- tassa te
suladdhaṁ satthā ca te arahaṁ 2- sammāsambuddho dhammo ca svākkhāto
suppavedito niyyāniko upasamasaṁvattaniko sammāsambuddhappavedito
tvañca tasmiṁ dhamme dhammānudhammapaṭipanno viharasi sāmīcipaṭipanno
anudhammacārī samādāya taṁ dhammaṁ vattasīti. iti kho cunda satthāpi
tattha pāsaṁso dhammopi tattha pāsaṁso sāvakopi tattha evaṁ
pāsaṁso. yo kho cunda evarūpaṁ sāvakaṁ evaṁ vadeyya addhāyasmā
ñāyapaṭipanno ñāyaṁ ārādhessatīti. yo ca pasaṁsati yañca pasaṁsati
yo ca pasattho 3- bhiyyoso mattāya viriyaṁ ārabhati sabbe te
bahuṁ puññaṁ pasavanti. taṁ kissa hetu. evañhetaṁ cunda hoti

footnote: 1 ma. yu. lābhā. 2 ma. ayaṁ pāṭho natthi. 3 ma. pasaṁsito.

page number: 133

svākkhāte dhammavinaye suppavedite niyyānike upasamasaṁvattanike
sammāsambuddhappavedite.

[100] idha 

[1]- cunda satthā ca loke udapādi arahaṁ
sammāsambuddho dhammo ca svākkhāto suppavedito niyyāniko
upasamasaṁvattaniko sammāsambuddhappavedito aviññāpitatthā cassa
honti sāvakā saddhamme nesaṁ satthu ca nesaṁ 2- kevalaṁ paripūraṁ
brahmacariyaṁ āvikataṁ hoti uttānīkataṁ sabbasaṅgāhapadakataṁ sappāṭihirakataṁ 3-
yāva devamanussehi suppakāsitaṁ atha nesaṁ satthuno antaradhānaṁ
hoti. evarūpo kho cunda satthā ca 4- sāvakānaṁ kālakato 5- anutappo
hoti. taṁ kissa hetu. satthā hi 6- loke udapādi arahaṁ
sammāsambuddho dhammo ca svākkhāto suppavedito niyyāniko
upasamasaṁvattaniko sammāsambuddhappavedito aviññāpitatthā camhā 7-
saddhamme na ca no kevalañca 8- paripūraṁ brahmacariyaṁ āvikataṁ hoti
uttānīkataṁ sabbasaṅgāhapadakataṁ sappāṭihirakataṁ yāva devamanussehi
suppakāsitaṁ atha no satthuno antaradhānaṁ hoti 9-. evarūpo kho
cunda satthā ca 8- sāvakānaṁ kālakato anutappo hoti.

[101] idha pana cunda satthā ca loke udapādi arahaṁ
sammāsambuddho dhammo ca svākkhāto suppavedito niyyāniko
upasamasaṁvattaniko sammāsambuddhappavedito viññāpitatthā cassa

footnote: 1 ma. yu. pana. 2 ma. na ca nesaṁ. yu. na ca tesaṁ. 3 ma. yu. sappāṭihīrakataṁ.
footnote: 4-8 ma. yu. casaddo na dissati. 5 ma. kālaṁ kato. 6 ma. ca. yu. ca no. 7 ma. yu. camha. 9 ma. yu. hotīti.

page number: 134

honti sāvakā saddhamme kevalañca tesaṁ paripūraṁ brahmacariyaṁ
āvikataṁ hoti uttānīkataṁ sabbasaṅgāhapadakataṁ sappāṭihirakataṁ yāva
devamanussehi suppakāsitaṁ atha nesaṁ satthuno antaradhānaṁ hoti.
evarūpo kho cunda satthā sāvakānaṁ kālakato anānutappo 1- hoti.
taṁ kissa hetu. satthāpi loke 2- udapādi arahaṁ sammāsambuddho
dhammo ca svākkhāto suppavedito niyyāniko upasamasaṁvattaniko
sammāsambuddhappavedito viññāpitatthā camhā 3- saddhamme
kevalañca no paripūraṁ brahmacariyaṁ āvikataṁ hoti uttānīkataṁ
sabbasaṅgāhapadakataṁ sappāṭihirakataṁ yāva devamanussehi suppakāsitaṁ
athakho satthuno antaradhānaṁ hoti 4-. evarūpo kho cunda satthā
sāvakānaṁ kālakato anānutappo 1- hotīti 5-.

[102] etehi cepi cunda aṅgeha samannāgataṁ brahmacariyaṁ
hoti no ca kho satthā hoti thero rattaññū cirapabbajito
addhagato vayo anuppatto evantaṁ brahmacariyaṁ aparipūraṁ hoti
tenaṅgena. yato kho 6- cunda etehi cepi 7- aṅgehi samannāgataṁ
brahmacariyaṁ hoti satthā ca hoti thero rattaññū cirapabbajito
addhagato vayo anuppatto evantaṁ brahmacariyaṁ paripūraṁ hoti
tenaṅgena.

[103] etehi cepi cunda aṅgehi samannāgataṁ brahmacariyaṁ
hoti satthā ca hoti thero rattaññū cirapabbajito addhagato

footnote: 1 ma. yu. ananutappo. 2 ma. yu. satthā ca no loke. 3 ma. yu. camha.
footnote: 4 ma. yu. hotīti. 5 ma. yu. itisaddo na dissati. 6 ma. yu. yato ca kho.
footnote: 7 ma. yu. ceva.

page number: 135

vayo anuppatto no ca khvassa therā bhikkhū sāvakā honti viyattā 1-
vinītā visāradā pattayogakkhemā alaṁ samakkhātuṁ saddhammassa alaṁ
uppannaṁ parappavādaṁ sahadhammena suniggahitaṁ niggahetvā sappāṭihāriyaṁ
dhammaṁ desetuṁ evantaṁ brahmacariyaṁ aparipūraṁ hoti tenaṅgena.
yato ca kho cunda etehi cepi aṅgehi samannāgataṁ brahmacariyaṁ
hoti satthā ca hoti thero rattaññū cirapabbajito addhagato
vayo anuppatto therā cassa bhikkhū sāvakā honti viyattā
vinītā visāradā pattayogakkhemā alaṁ samakkhātuṁ saddhammassa alaṁ
uppannaṁ parappavādaṁ sahadhammena suniggahitaṁ niggahetvā sappāṭihāriyaṁ
dhammaṁ desetuṁ evantaṁ brahmacariyaṁ paripūraṁ hoti tenaṅgena.

[104] etehi cepi cunda aṅgehi samannāgataṁ brahmacariyaṁ hoti
satthā ca hoti thero rattaññū cirapabbajito addhagato vayo
anuppatto therā cassa bhikkhū sāvakā honti viyattā vinītā
visāradā .pe. alaṁ uppannaṁ parappavādaṁ sahadhammena suniggahitaṁ
niggahetvā sappāṭihāriyaṁ dhammaṁ desetuṁ no ca khvassa majjhimā
bhikkhū sāvakā honti. majjhimā ca 2- bhikkhū sāvakā honti. no
ca khvassa navā bhikkhū sāvakā honti. navā cassa bhikkhuniyo
sāvikā honti. no ca khvassa therā bhikkhuniyo sāvikā honti.
therā cassa bhikkhuniyo sāvikā honti. no ca khvassa majjhimā
bhikkhuniyo sāvikā honti. majjhimā cassa bhikkhuniyo sāvikā

footnote: 1 yu. vyattā. 2 ma. cassa. majjhimāssa.

page number: 136

honti. no ca khvassa navā bhikkhuniyo sāvikā honti. navā
cassa bhikkhuniyo sāvikā honti. no ca khvassa upāsakā sāvakā
honti gihī odātavasanā brahmacārino. upāsakā cassa sāvakā
honti gihī odātavasanā brahmacārino. no ca khvassa upāsakā
sāvakā honti gihī odātavasanā kāmabhogino. upāsakā cassa
sāvakā honti gihī odātavasanā kāmabhogino. no ca khvassa
upāsikā sāvikā honti gihinī odātavasanā brahmacāriniyo.
upāsikā cassa sāvikā honti gihinī odātavasanā brahmacāriniyo.
no ca khvassa upāsikā sāvikā honti gihinī odātavasanā
kāmabhoginiyo. upāsikā cassa sāvikā honti gihinī odātavasanā
kāmabhoginiyo. no ca khvassa brahmacariyaṁ hoti iddhañceva 

[1]-
phītañca vitthārikaṁ bahujaññaṁ 2- puthubhūtaṁ yāva devamanussehi suppakāsitaṁ
brahmacariyañcassa hoti iddhañca phītañca vitthārikaṁ bahujaññaṁ puthubhūtaṁ
yāva devamanussehi suppakāsitaṁ no ca kho lābhaggayasaggappattaṁ
evantaṁ brahmacariyaṁ aparipūraṁ hoti tenaṅgena. yato ca kho
cunda etehi ceva aṅgehi samannāgataṁ brahmacariyaṁ hoti satthā
ca hoti thero rattaññū cirapabbajito addhagato vayo anuppatto
therā cassa bhikkhū sāvakā honti viyattā vinītā visāradā .pe.
sappāṭihāriyaṁ dhammaṁ desetuṁ. (pts. d iii, 124) majjhimā cassa bhikkhū sāvakā
honti. navā cassa bhikkhū sāvakā honti. therā cassa bhikkhuniyo

footnote: 1 yu. hoti. 2 ma. yu. bāhujaññaṁ.

page number: 137

sāvikā honti. majjhimā cassa bhikkhuniyo sāvikā honti.
navā cassa bhikkhuniyo sāvikā honti. upāsakā cassa sāvakā
honti gihī odātavasanā brahmacārino. (pts. d iii, 125) upāsakā cassa sāvakā
honti gihī odātavasanā kāmabhogino. upāsikā cassa sāvikā
honti gihinī odātavasanā brahmacāriniyo. upāsikā cassa sāvikā
honti gihinī odātavasanā kāmabhoginiyo. brahmacariyañcassa hoti
iddhañceva phītañca vitthārikaṁ bahujaññaṁ puthubhūtaṁ yāva devamanussehi
suppakāsitaṁ lābhaggayasaggappattañca evantaṁ brahmacariyaṁ paripūraṁ
hoti tenaṅgena.

[105] ahaṁ kho pana cunda etarahi satthā loke uppanno
arahaṁ sammāsambuddho dhammo ca svākkhāto suppavedito
niyyāniko upasamasaṁvattaniko sammāsambuddhappavedito viññāpitatthā
ca me sāvakā saddhamme kevalañca tesaṁ paripūraṁ brahmacariyaṁ
āvikataṁ hoti 1- uttānīkataṁ sabbasaṅgāhapadakataṁ sappāṭihirakataṁ yāva
devamanussehi suppakāsitaṁ. ahaṁ kho pana cunda etarahi satthā
thero rattaññū cirapabbajito addhagato vayo anuppatto.

[106] santi kho pana me cunda etarahi therā bhikkhū sāvakā
honti viyattā vinītā visāradā pattayogakkhemā alaṁ samakkhātuṁ
saddhammassa alaṁ uppannaṁ parappavādaṁ sahadhammena suniggahitaṁ
niggahetvā sappāṭihāriyaṁ dhammaṁ desetuṁ. santi kho pana me

footnote: 1 ma. yu. ayaṁ pāṭho na dissati.

page number: 138

cunda etarahi 1- majjhimā bhikkhū sāvakā. santi kho pana me cunda
etarahi navā bhikkhū sāvakā. santi kho pana me cunda etarahi
therā bhikkhuniyo sāvikā. santi kho pana me cunda etarahi majjhimā
bhikkhuniyo sāvikā. santi kho pana me cunda etarahi navā
bhikkhuniyo sāvikā. santi kho pana me cunda etarahi upāsakā
sāvakā gihī odātavasanā brahmacārino. santi kho (pts. d iii, 126) pana me cunda
etarahi upāsakā sāvakā gihī odātavasanā kāmabhogino .pe. santi
kho pana me cunda etarahi upāsikā sāvikā gihinī odātavasanā
kāmabhoginiyo. etarahi pana me cunda brahmacariyaṁ iddhañceva
phītañca vitthārikaṁ bahujaññaṁ puthubhūtaṁ yāva devamanussehi suppakāsitaṁ.

[107] yāvatā kho cunda etarahi satthāro loke uppannā.
nāhaṁ cunda aññaṁ ekaṁ satthāraṁpi samanupassāmi evaṁlābhaggayasaggappattaṁ
yatharivāhaṁ. yāvatā kho pana me 2- cunda etarahi saṅgho
vā gaṇo vā loke uppanno 3-. nāhaṁ cunda aññaṁ ekaṁ saṅghaṁpi
samanupassāmi evaṁlābhaggayasaggappattaṁ yathariva 4- cunda bhikkhusaṅgho.
yaṁ kho taṁ cunda sammā vadamāno vadeyya sabbākārasampannaṁ
sabbakāraparipūraṁ anūnaṁ anadhikaṁ svākkhātaṁ kevalaparipūraṁ brahmacariyaṁ
suppakāsitanti. idameva taṁ sammā vadamāno vadeyya sabbākārasampannaṁ
sabbākāraparipūraṁ .pe. suppakāsitanti. uddako 5-
sudaṁ cunda rāmaputto evaṁ vācaṁ bhāsati passaṁ na passatīti.

footnote: 1-2 ma. yu. ayaṁ na dissati. 3 yu. saṅghā vā gaṇā loke uppannā.
footnote: 4 ma. yatharivāyaṁ. 5 ma. udako.

page number: 139

kiñca passaṁ na passatīti. khurassa sādhunisitassa talamassa passati
dhārañca khurassa 1- na passati. idaṁ vuccati cunda passaṁ na
passatīti. taṁ 2- kho panetaṁ cunda uddakena rāmaputtena bhāsitaṁ
hīnaṁ gammaṁ pothujjanikaṁ anariyaṁ anatthasañhitaṁ khurameva sandhāya.
yañcetaṁ 3- cunda sammā vadamāno vadeyya (pts. d iii, 127) passaṁ na passatīti.
idameva taṁ sammā vadamāno vadeyya passaṁ na passatīti. kiñca
passaṁ na passatīti. evaṁ sabbākārasampannaṁ sabbākāraparipūraṁ
anūnaṁ anadhikaṁ svākkhātaṁ kevalaparipūraṁ brahmacariyaṁ suppakāsitanti
iti hetaṁ na 4- passatīti idamettha apakaḍḍheyya. evantaṁ parisuddhataraṁ
assāti iti hetaṁ na passatīti 5- idamettha upakaḍḍheyya. evantaṁ
parisuddhataraṁ 6- assāti iti hetaṁ na passati. idaṁ vuccati
passaṁ na passatīti. yaṁ kho taṁ cunda sammā vadamāno vadeyya
sabbākārasampannaṁ .pe. brahmacariyaṁ suppakāsitanti. idametaṁ 7-
sammā vadamāno vadeyya sabbākārasampannaṁ sabbākāraparipūraṁ
anūnaṁ anadhikaṁ svākkhātaṁ kevalaparipūraṁ brahmacariyaṁ suppakāsitanti.

[108] tasmātiha cunda ye te 8- mayā dhammā abhiññā desitā
tattha sabbeheva saṅgamma samāgamma atthena atthaṁ byañjanena
byañjanaṁ saṅgāyitabbaṁ vicaritabbaṁ 9- yathayidaṁ brahmacariyaṁ addhaniyaṁ
assa ciraṭṭhitikaṁ tadasseva bahujanahitāya bahujanasukhāya lokānukampāya
atthāya hitāya sukhāya devamanussānaṁ. katame ca te

footnote: 1 ma. khvassa. yu. kho tassa. 2 ma. yaṁ. 3 ma. yu. yañca taṁ.
footnote: 4 ma. yu. nasaddo na dissati. 5 ma. yu. passati. 6 ma. yu. paripūraṁ.
footnote: 7 ma. idameva taṁ. 8 ma. yu. vo. 9 ma. yu. na vivaditabbaṁ.

page number: 140

cunda dhammā mayā abhiññā desitā. yattha sabbeheva saṅgamma
samāgamma atthena atthaṁ byañjanena byañjanaṁ saṅgāyitabbaṁ
vicaritabbaṁ 1- yathayidaṁ brahmacariyaṁ addhaniyaṁ assa ciraṭṭhitikaṁ tadasseva
bahujanahitāya bahujanasukhāya lokānukampāya atthāya hitāya sukhāya
devamanussānaṁ. seyyathīdaṁ. cattāro satipaṭṭhānā cattāro
sammappadhānā cattāro iddhipādā pañcindriyāni pañca balāni
satta (pts. d iii, 128) sambojjhaṅgā 2- ariyo aṭṭhaṅgiko maggo. ime kho te
cunda dhammā mayā abhiññā desitā yattha sabbeheva saṅgamma
samāgamma atthena atthaṁ byañjanena byañjanaṁ saṅgāyitabbaṁ
vicaritabbaṁ yathayidaṁ brahmacariyaṁ addhaniyaṁ assa ciraṭṭhitikaṁ tadasseva
bahujanahitāya bahujanasukhāya lokānukampāya atthāya hitāya sukhāya
devamanussānaṁ.

[109] tesañca kho 3- cunda samaggānaṁ sammodamānānaṁ avivadamānānaṁ
sikkhitabbaṁ 4-. aññataro sabrahmacārī saṅgho 5- dhammaṁ bhāseyya tatra
ce tumhākaṁ evamassa ayaṁ kho āvuso 6- āyasmā atthañceva
micchā gaṇhāti byañjanāni ca micchā ropetīti. tassa neva
abhinanditabbaṁ nappaṭikkositabbaṁ. anabhinanditvā appaṭikkositvā
so evamassa vacanīyo imassa nu kho āvuso atthassa imāni 

[7]-
byañjanāni etāni vā byañjanāni katamāni opāyikatarāni
imesaṁ vā 8- byañjanānaṁ ayaṁ vā attho eso vā attho katamo

footnote: 1 ma. yu. na vivaditabbaṁ. 2 ma. yu. bojjhaṅgā. 3 ma. yu. vo. 4 ma. sikkhataṁ.
footnote: 5 ma. yu. saṅghe. 6 ma. yu. ayaṁ pāṭho na dissati. 7 ma. yu. vā.
footnote: 8 ma. imesañca.

page number: 141

opāyikataroti. so ce evaṁ vadeyya imassa kho āvuso
atthassa imāneva byañjanāni opāyikatarāni yāni ceva etāni
imesaṁ 1- byañjanānaṁ ayameva attho opāyikataro yo ceva
esoti. so neva ussādetabbo na apasādetabbo.
anussādetvā anapasādetvā sveva sādhukaṁ saññāpetabbo tassa
ca atthassa tesañca byañjanānaṁ nisantiyā.

[110] aparopi ce cunda sabrahmacārī saṅgho 2- dhammaṁ bhāseyya
tatra ce tumhākaṁ evamassa ayaṁ kho āyasmā atthañhi kho
micchā gaṇhāti byañjanāni (pts. d iii, 129) sammā ropetīti. tassa neva
abhinanditabbaṁ nappaṭikkositabbaṁ. anabhinanditvā appaṭikkositvā
so evamassa vacanīyo imesaṁ nu kho āvuso byañjanānaṁ ayaṁ
vā attho eso vā attho katamo opāyikataroti. so ce
evaṁ vadeyya imesaṁ nu kho āvuso byañjanānaṁ ayameva attho
opāyikataro yo ceva esoti. so neva ussādetabbo
na apasādetabbo. anussādetvā anapasādetvā sveva sādhukaṁ
saññāpetabbo tassa ca 3- atthassa nisantiyā.

[111] aparopi ce cunda sabrahmacārī saṅgho 2- dhammaṁ bhāseyya
tatra ce tumhākaṁ evamassa ayaṁ kho āyasmā atthaṁ hi kho 4-
sammā gaṇhāti byañjanāni micchā ropetīti. tassa neva
abhinanditabbaṁ nappaṭikkositabbaṁ. anabhinanditvā appaṭikkositvā

footnote: 1 ma. imesañca. 2 ma. yu. saṅghe. 3 ma. yu. tasseva. 4 ma. atthañceva.

page number: 142

so evamassa vacanīyo imassa nu kho āvuso atthassa imāneva 1-
byañjanāni etāni vā byañjanāni katamāni opāyikatarānīti.
so ce evaṁ vadeyya imassa nu khvāvuso atthassa imāneva
byañjanāni opāyikatarāni yāni ceva etānīti. so neva
ussādetabbo na apasādetabbo. anussādetvā anapasādetvā
sveva sādhukaṁ saññāpetabbo tesaṁyeva byañjanānaṁ nisantiyā.

[112] aparopi ce cunda sabrahmacārī saṅgho 2- dhammaṁ bhāseyya
tatra ce tumhākaṁ evamassa ayaṁ kho āyasmā atthaññeva
sammā gaṇhāti byañjanāni 

[3]- sammā ropetīti. tassa sādhūti
bhāsitaṁ abhinanditabbaṁ anumoditabbaṁ. tassa sādhūti bhāsitaṁ
abhinanditvā anumoditvā so evamassa vacanīyo lābhā no
āvuso suladdhaṁ no āvuso ye mayaṁ āyasmantaṁ tādisaṁ
sabrahmacāriṁ sarissāma 4- evaṁ atthupetaṁ byañjanupetanti.

[113] na vo ahaṁ cunda diṭṭhadhammikānaṁyeva (pts. d iii, 130) āsavānaṁ saṁvarāya
dhammaṁ desemi na panāhaṁ cunda samparāyikānaṁyeva āsavānaṁ
paṭighātāya dhammaṁ desemi diṭṭhadhammikānaṁ cevāhaṁ cunda āsavānaṁ
saṁvarāya dhammaṁ desemi samparāyikānaṁ ca āsavānaṁ paṭighātāya.
tasmātiha cunda yaṁ vo mayā cīvaraṁ anuññātaṁ alaṁ vo taṁ
yāvadeva sītassa paṭighātāya uṇhassa paṭighātāya ḍaṁsamakasavātātapa-
siriṁsapasamphassānaṁ paṭighātāya yāvadeva hirikopinapaṭicchādanatthaṁ

footnote: 1 ma. imāni vā. yu. imāni ca. 2 ma. yu. saṅghe. 3 ma. ca. 4 ma. yu. passāma.
footnote: 5 ma. ... sarī ....

page number: 143

yo vo mayā piṇḍapāto anuññāto alaṁ vo so yāvadeva
imassa kāyassa ṭhitiyā yāpanāya vihiṁsuparatiyā brahmacariyānuggahāya
iti purāṇañca vedanaṁ paṭihaṅkhāmi navañca vedanaṁ na uppādessāmi
yātrā ca me bhavissati anavajjatā ca phāsuvihāro cāti 1- yaṁ
vo mayā senāsanaṁ anuññātaṁ alaṁ vo taṁ yāvadeva sītassa
paṭighātāya uṇhassa paṭighātāya ḍaṁsamakasavātātapasiriṁsapasamphassānaṁ
paṭighātāya yāvadeva utuparissayavinodanaṁ paṭisallānārāmatthaṁ yo
vo mayā gilānapaccayabhesajjaparikkhāro anuññāto alaṁ vo so
yāvadeva uppannānaṁ veyyābādhikānaṁ vedanānaṁ paṭighātāya
abyāpajjhaparamatāyāti 2-.

[114] ßēhānaṁ kho panetaṁ cunda vijjati yaṁ aññatitthiyā
paribbājakā evaṁ vadeyyuṁ sukhallikānuyogamanuyuttā samaṇā
sakyaputtiyā viharantīti. evaṁ vadamānā 3- cunda aññatitthiyā
paribbājakā evamassu vacanīyā katamo so āvuso sukhallikānuyogo
sukhallikānuyogāpi hi bahū anekavihitā nānappakārakāti. cattārome
cunda sukhallikānuyogā hīnā gammā pothujjanikā anariyā anatthasañhitā
na nibbidāya na virāgāya na nirodhāya na upasamāya na
abhiññāya na sambodhāya na nibbānāya saṁvattanti. katame
cattāro. idha cunda ekacco bālo pāṇe vadhitvā 4- attānaṁ
sukheti piṇeti ayaṁ paṭhamo sukhallikānuyogo. puna caparaṁ cunda

footnote: 1 ma. ca. 2 ma. itisaddo na dissati. 3 ma. yu. vādino. 4 ma. āmeṇḍitaṁ.

page number: 144

idhekacco (pts. d iii, 131) adinnaṁ ādiyitvā 1- attānaṁ sukheti piṇeti ayaṁ dutiyo
sukhallikānuyogo. puna caparaṁ cunda idhekacco musā bhaṇitvā 2-
attānaṁ sukheti piṇeti ayaṁ tatiyo sukhallikānuyogo. puna
caparaṁ cunda idhekacco pañcahi kāmaguṇehi samappito samaṅgibhūto
paricāreti 3- ayaṁ catuttho sukhallikānuyogo. ime kho cunda
cattāro sukhallikānuyogā hīnā gammā pothujjanikā anariyā
anatthasañhitā na nibbidāya na virāgāya na nirodhāya na upasamāya na
abhiññāya na sambodhāya na nibbānāya saṁvattanti.

[115] ßēhānaṁ kho panetaṁ cunda vijjati yaṁ aññatitthiyā
paribbājakā 4- evaṁ vadeyyuṁ 5- ime cattāro sukhallikānuyoge anuyuttā
samaṇā sakyaputtiyā viharantīti. te vo 6- mā hevantissu
vacanīyā na te vo sammā vadamānā vadeyyuṁ na 7- abbhācikkheyyuṁ
te vo 8- asatā abhūtena. cattārome cunda sukhallikānuyogā
ekantaṁ nibbidāya virāgāya nirodhāya upasamāya abhiññāya
sambodhāya nibbānāya saṁvattanti. katame cattāro. idha cunda
vivicceva kāmehi vivicca akusalehi dhammehi savitakkaṁ savicāraṁ
vivekajaṁ pītisukhaṁ paṭhamaṁ jhānaṁ upasampajja viharati ayaṁ paṭhamo
sukhallikānuyogo. puna caparaṁ cunda bhikkhu vitakkavicārānaṁ
vūpasamā .pe. dutiyaṁ jhānaṁ upasampajja viharati ayaṁ dutiyo
sukhallikānuyogo. puna caparaṁ cunda bhikkhu pītiyā ca virāgā .pe.

footnote: 1-2 ma. āmeṇḍitaṁ. 3 yu. parivāreti. 4-6 yu. ayaṁ pāṭho na dissati.
footnote: 5 yu. puccheyyuṁ. 7 ma. yu. nasaddo na dissati. 8 ma. te voti dve
footnote: saddā na dissati.

page number: 145

tatiyaṁ jhānaṁ upasampajja viharati ayaṁ tatiyo sukhallikānuyogo.
puna caparaṁ cunda bhikkhu sukhassa ca pahānā dukkhassa ca pahānā .pe.
catutthaṁ jhānaṁ upasampajja viharati (pts. d iii, 132) ayaṁ catuttho sukhallikānuyogo.
ime kho cunda cattāro sukhallikānuyogā ekantaṁ nibbidāya
virāgāya nirodhāya upasamāya abhiññāya sambodhāya nibbānāya
saṁvattanti. ßēhānaṁ kho panetaṁ cunda vijjati yaṁ aññatitthiyā
paribbājakā evaṁ vadeyyuṁ ime kho 1- cattāro sukhallikānuyoge
anuyuttā samaṇā sakyaputtiyā viharantīti. te vo evantissu
vacanīyā sammā te vo vadamānā vadeyyuṁ na te vo
abbhācikkheyyuṁ asatā abhūtena.

[116] ßēhānaṁ kho panetaṁ cunda vijjati yaṁ aññatitthiyā
paribbājakā evaṁ vadeyyuṁ ime panāvuso cattāro sukhallikānuyoge
anuyuttānaṁ viharataṁ kati phalāni katānisaṁsā pāṭikaṅkhāti. evaṁvādino
cunda aññatitthiyā paribbājakā evamassu vacanīyā ime kho
āvuso cattāro sukhallikānuyoge anuyuttānaṁ viharataṁ cattāri phalāni
cattāro ānisaṁsā pāṭikaṅkhā. katame cattāro. idhāvuso
bhikkhu tiṇṇaṁ saññojanānaṁ parikkhayā sotāpanno hoti avinipātadhammo
niyato sambodhiparāyano idaṁ paṭhamaṁ phalaṁ paṭhamo ānisaṁso.
puna caparaṁ āvuso bhikkhu tiṇṇaṁ saññojanānaṁ parikkhayā rāgadosamohānaṁ
tanuttā sakadāgāmī hoti sakideva imaṁ lokaṁ āgantvā

footnote: 1 ma. yu. khosaddo na dissati.

page number: 146

dukkhassantaṁ karoti idaṁ dutiyaṁ phalaṁ dutiyo ānisaṁso. puna
caparaṁ āvuso bhikkhu pañcannaṁ orambhāgiyānaṁ saññojanānaṁ parikkhayā
opapātiko hoti tattha parinibbāyī anāvattidhammo tasmā lokā
idaṁ tatiyaṁ phalaṁ tatiyo ānisaṁso. puna caparaṁ āvuso bhikkhu
āsavānaṁ khayā anāsavañcetovimuttiṁ paññāvimuttiṁ diṭṭhe va dhamme
sayaṁ abhiññā sacchikatvā upasampajja viharati idaṁ catutthaṁ phalaṁ
catuttho ānisaṁso. ime kho āvuso cattāro sukhallikānuyoge anuyuttānaṁ
viharataṁ imāni cattāri phalāni cattāro ānisaṁsā pāṭikaṅkhāti.

[117] ßēhānaṁ kho panetaṁ cunda vijjati yaṁ aññatitthiyā
paribbājakā evaṁ vadeyyuṁ aṭṭhitadhammā samaṇā sakyaputtiyā
viharantīti. evaṁvādino cunda aññatitthiyā paribbājakā evamassu
vacanīyā atthi kho āvuso tena bhagavatā jānatā passatā arahatā
sammāsambuddhena sāvakānaṁ dhammā desitā paññattā yāvajīvaṁ
anatikkamanīyā. seyyathāpi āvuso indakhīlo vā ayokhīlo vā
gambhīranemo sunikkhitto 1- acalo asampavedhī evameva kho āvuso
tena bhagavatā jānatā passatā arahatā sammāsambuddhena sāvakānaṁ
dhammā desitā paññattā yāvajīvaṁ anatikkamanīyā. yo so āvuso
bhikkhu arahaṁ khīṇāsavo vusitavā katakaraṇīyo ohitabhāro anuppattasadattho
parikkhīṇabhavasaññojano sammadaññā vimutto abhabbo so
nava ṭhānāni ajjhācarituṁ. abhabbo āvuso khīṇāsavo bhikkhu

footnote: 1 ma. yu. sunikhāto.

page number: 147

sañcicca pāṇaṁ jīvitā voropetuṁ abhabbo khīṇāsavo bhikkhu
adinnaṁ theyyasaṅkhātaṁ ādiyituṁ 1- abhabbo khīṇāsavo bhikkhu methunaṁ
dhammaṁ paṭisevituṁ abhabbo khīṇāsavo bhikkhu sampajānamusāvādaṁ 2-
bhāsituṁ abhabbo khīṇāsavo bhikkhu sannidhikārakakāme paribhuñjituṁ
seyyathāpi pubbe āgārikabhūto 3- abhabbo khīṇāsavo bhikkhu chandāgatiṁ
gantuṁ abhabbo khīṇāsavo bhikkhu dosāgatiṁ gantuṁ abhabbo
khīṇāsavo bhikkhu mohāgatiṁ gantuṁ abhabbo khīṇāsavo bhikkhu
bhayāgatiṁ gantuṁ. yo so āvuso bhikkhu arahaṁ khīṇāsavo vusitavā
katakaraṇīyo ohitabhāro anuppattasadattho parikkhīṇabhavasaññojano
sammadaññā vimutto abhabbo kho 4- so imāni nava ṭhānāni
ajjhācaritunti.

[118] (pts. d iii, 134) ßēhānaṁ kho panetaṁ cunda vijjati yaṁ aññatitthiyā
paribbājakā evaṁ vadeyyuṁ atītaṁ kho addhānaṁ ārabbha samaṇo
gotamo atīrakaṁ 5- ñāṇadassanaṁ paññapeti no ca kho anāgataṁ
addhānaṁ ārabbha atīrakaṁ 5- ñāṇadassanaṁ paññapeti tayidaṁ kiṁsu tayidaṁ
kathaṁsūti. te ca 6- aññatitthiyā paribbājakā aññāvihitakena ñāṇadassanena
aññāvihitaṁ añāṇadassanaṁ 7- paññapetabbaṁ maññanti yathariva
bālā abyattā. atītaṁ kho cunda addhānaṁ ārabbha tathāgatassa
satānusāriñāṇaṁ 8- hoti so yāvatakaṁ ākaṅkhati tāvatakaṁ anussarati
anāgatañca kho addhānaṁ ārabbha tathāgatassa bodhijaṁ ñāṇaṁ uppajjati

footnote: 1 yu. ādātuṁ. 2 ma. yu. sampajānamusā. 3 yu. āgāriyabhūto.
footnote: 4 ma. yu. khosaddo na dissati. 5 ma. atirekaṁ. 6 yu. te neva.
footnote: 7 ma. yu. ñāṇadassanaṁ. 8 yu. satānusāriviññāṇaṁ.

page number: 148

ayamantimā jāti natthidāni punabbhavoti.

[119] atītañcepi 

[1]- cunda hoti abhūtaṁ atacchaṁ anatthasañhitaṁ
na taṁ tathāgato byākaroti. atītañcepi kho 2- cunda hoti bhūtaṁ
tacchaṁ anatthasañhitaṁ taṁpi tathāgato na byākaroti. atītañcepi
kho 2- cunda hoti bhūtaṁ tacchaṁ atthasañhitaṁ tatra kālaññū tathāgato
hoti tassa pañhassa veyyākaraṇāya. anāgatañcepi cunda hoti
.pe. paccuppannaṁ kho cepi cunda hoti abhūtaṁ atacchaṁ anatthasañhitaṁ
na taṁ tathāgato byākaroti. paccuppannaṁ cepi cunda
hoti bhūtaṁ (pts. d iii, 135) tacchaṁ anatthasañhitaṁ taṁpi tathāgato na byākaroti.
paccuppannaṁpi ce cunda hoti bhūtaṁ tacchaṁ atthasañhitaṁ tatra
kālaññū tathāgato hoti tassa pañhassa veyyākaraṇāya. iti
kho cunda atītānāgatapaccuppannesu dhammesu tathāgato kālavādī
saccavādī 3- bhūtavādī atthavādī dhammavādī vinayavādī tasmā
tathāgatoti vuccati.

[120] yañca kho cunda sadevakassa lokassa samārakassa
sabrahmakassa sassamaṇabrāhmaṇiyā pajāya sadevamanussāya diṭṭhaṁ sutaṁ mutaṁ
viññātaṁ pattaṁ pariyesitaṁ anuvicaritaṁ manasā sammā 4- tathāgatena
abhisambuddhaṁ tasmā tathāgatoti vuccati. yañca cunda rattiṁ
tathāgato anuttaraṁ sammāsambodhiṁ abhisambujjhati yañca rattiṁ
anupādisesāya nibbānadhātuyā parinibbāyati yaṁ etasmiṁ anantare

footnote: 1 ma. kho. 2 ma. yu. khosaddo na dissati. 3 ma. yu. ayaṁ pāṭho na dissati.
footnote: 4 ma. yu. sabbaṁ.

page number: 149

bhāsati lapati niddisati sabbantaṁ tatheva ca 1- hoti no aññathāti 2-
tasmā tathāgatoti vuccati. yathāvādī cunda tathāgato tathākārī
yathākārī tathāvādī iti yathāvādī tathākārī yathākārī tathāvādī vā 3-
tasmā tathāgatoti vuccati. yaṁ 4- sadevake loke samārake sabrahmake
sassamaṇabrāhmaṇiyā pajāya sadevamanussāya tathāgato abhibhū
anabhibhūto aññadatthudaso vasavattī tasmā tathāgatoti vuccati.

[121] ßēhānaṁ kho panetaṁ cunda vijjati yaṁ aññatitthiyā
paribbājakā evaṁ vadeyyuṁ kiṁ nu kho āvuso hoti tathāgato
paraṁ maraṇā idameva saccaṁ moghamaññanti. evaṁvādino kho 5-
cunda aññatitthiyā paribbājakā evamassu vacanīyā abyākataṁ kho
āvuso (pts. d iii, 136) bhagavatā hoti tathāgato paraṁ maraṇā idameva saccaṁ
moghamaññanti. ßēhānaṁ kho panetaṁ cunda vijjati yaṁ aññatitthiyā
paribbājakā evaṁ vadeyyuṁ kiṁ panāvuso na hoti tathāgato paraṁ
maraṇā idameva saccaṁ moghamaññanti. evaṁvādino cunda
aññatitthiyā paribbājakā evamassu vacanīyā etaṁpi 6- kho āvuso
bhagavatā abyākataṁ na hoti tathāgato paraṁ maraṇā idameva
saccaṁ moghamaññanti. ßēhānaṁ kho panetaṁ cunda vijjati yaṁ
aññatitthiyā paribbājakā evaṁ vadeyyuṁ kiṁ panāvuso 7- hoti ca
na ca hoti tathāgato paraṁ maraṇā idameva saccaṁ moghamaññanti.
evaṁvādino cunda aññatitthiyā paribbājakā evamassu vacanīyā

footnote: 1-2-3-4-5 ayaṁ na dissati. 6 ma. evampikho. 7 yu. kinnukho āvuso.

page number: 150

abyākataṁ kho panetaṁ āvuso bhagavatā hoti ca na ca hoti
tathāgato paraṁ maraṇā idameva saccaṁ moghamaññanti. ßēhānaṁ
kho panetaṁ cunda vijjati yaṁ aññatitthiyā paribbājakā evaṁ
vadeyyuṁ kiṁ panāvuso neva hoti na na hoti tathāgato paraṁ
maraṇā idameva saccaṁ moghamaññanti. evaṁvādino cunda
aññatitthiyā paribbājakā evamassu vacanīyā etaṁpi kho āvuso
bhagavatā abyākataṁ neva hoti na na hoti tathāgato paraṁ maraṇā
idameva saccaṁ moghamaññanti.

[122] ßēhānaṁ kho panetaṁ cunda vijjati yaṁ aññatitthiyā
paribbājakā evaṁ vadeyyuṁ kasmā panetaṁ āvuso samaṇena gotamena
abyākatanti. evaṁvādino cunda aññatitthiyā paribbājakā evamassu
vacanīyā na hetaṁ āvuso atthasañhitaṁ na 1- dhammasañhitaṁ na
ādibrahmacariyakaṁ na nibbidāya na virāgāya na nirodhāya na
upasamāya na abhiññāya na sambodhāya na nibbānāya saṁvattati
tasmā taṁ bhagavatā abyākatanti. ßēhānaṁ kho panetaṁ cunda vijjati
yaṁ aññatitthiyā paribbājakā evaṁ vadeyyuṁ kiṁ panāvuso samaṇena
gotamena byākatanti. evaṁvādino cunda aññatitthiyā paribbājakā
evamassu vacanīyā idaṁ dukkhanti kho āvuso bhagavatā byākataṁ
ayaṁ dukkhasamudayoti kho āvuso bhagavatā byākataṁ ayaṁ dukkhanirodhoti
kho āvuso bhagavatā byākataṁ ayaṁ dukkhanirodhagāminī

footnote: 1 ma. na ca.

page number: 151

paṭipadāti kho āvuso bhagavatā byākatanti. (pts. d iii, 137) ßēhānaṁ kho panetaṁ
cunda vijjati yaṁ aññatitthiyā paribbājakā evaṁ vadeyyuṁ kasmā
panetaṁ āvuso samaṇena gotamena byākatanti. evaṁvādino kho 1-
cunda aññatitthiyā paribbājakā evamassu vacanīyā etañhi
āvuso atthasañhitaṁ dhammasañhitaṁ 2- etaṁ ādibrahmacariyakaṁ ekantaṁ
nibbidāya virāgāya nirodhāya upasamāya abhiññāya sambodhāya
nibbānāya saṁvattati tasmā taṁ bhagavatā byākatanti.

[123] yepi te cunda pubbantasahagatā diṭṭhinissayā tepi
kho 3- mayā byākatā yathā te byākātabbā 4- yathā ca te 5- na
byākātabbā 4- kiṁ te 6- ahante aññatitthiye tattha 7- byākarissāmi.
yepi te cunda aparantasahagatā diṭṭhinissayā tepi te 5- mayā
byākatā yathā te byākātabbā 4- yathā ca te 5- na byākātabbā 4-
kiṁ te ahante na tattha 7- byākarissāmi. katame te cunda
pubbantasahagatā diṭṭhinissayā ye te 3- mayā byākatā yathā te
byākātabbā 4- yathā ca te na byākātabbā 4-. santi 

[8]- cunda
eke samaṇabrāhmaṇā evaṁvādino evaṁdiṭṭhino sassato attā ca
loko ca idameva saccaṁ moghamaññanti. santi pana cunda eke
samaṇabrāhmaṇā evaṁvādino evaṁdiṭṭhino asassato attā ca
loko ca. saṅkhittaṁ. sassato ca asassato ca attā ca
loko ca. nevasassato ca 9- nāsassato ca 9- attā ca loko ca.

footnote: 1-9 ma. yu. ayaṁ na dissati. 2 ma. yu. etaṁ dhammasaṁhitaṁ. 3-6 ma. yu. vo.
footnote: 4 yu. vyākattabbā. 5 yu. ca kho te. 7 ma. na tathā. yu. tathā. 8 ma. kho
footnote: 9 ma. yu. casaddo na dissati.

page number: 152

sayaṅkato attā ca loko ca. paraṅkato attā ca loko ca.
sayaṅkato ca paraṅkato ca attā ca loko ca. (pts. d iii, 138) asayaṅkāro ca 1-
aparaṅkāro ca 1- adhiccasamuppanno attā ca loko ca idameva saccaṁ
moghamaññanti. sassataṁ sukhadukkhaṁ. asassataṁ sukhadukkhaṁ. sassatañca
asassatañca sukhadukkhaṁ. nevasassataṁ nāsassataṁ sukhadukkhaṁ. sayaṅkataṁ
sukhadukkhaṁ. paraṅkataṁ sukhadukkhaṁ. sayañca kataṁ 2- paraṅkatañca
sukhadukkhaṁ. asayaṅkāraṁ aparaṅkāraṁ adhiccasamuppannaṁ sukhadukkhaṁ idameva
saccaṁ moghamaññanti.

[124] tattha cunda ye te samaṇabrāhmaṇā evaṁvādino
evaṁdiṭṭhino sassato attā ca loko ca idameva saccaṁ
moghamaññanti tyāhaṁ upasaṅkamitvā evaṁ vadāmi atthi nu kho idaṁ
āvuso vuccati sassato attā ca loko cāti. yañca kho
te evamāhaṁsu idameva saccaṁ moghamaññanti. taṁ tesaṁ
nānujānāmi. taṁ kissa hetu. aññathāsaññinopi hettha cunda
santeke sattā. imāyapi kho ahaṁ cunda paññattiyā neva
attano 3- samasamaṁ samanupassāmi kuto bhiyyo athakho ahameva tattha
bhiyyo yadidaṁ adhipaññatti.

[125] tatra cunda ye te samaṇabrāhmaṇā evaṁvādino
evaṁdiṭṭhino 

[4]- asassato attā ca loko ca. saṅkhittaṁ. sassato ca
asassato ca attā ca loko ca. nevasassato ca nāsassato ca

footnote: 1-5 ma. yu. casaddo na dissati. 2 ma. yu. sayaṅkatañca. evamupari.
footnote: 3 ma. attanā. 4 sassato attā ca loko ca.

page number: 153

attā ca loko ca. sayaṅkato attā ca loko ca. paraṅkato
attā ca loko ca. sayaṅkato ca paraṅkato ca attā ca loko ca.
asayaṅkāro ca 1- aparaṅkāro ca 1- adhiccasamuppanno attā ca loko ca.
sassataṁ sukhadukkhaṁ. (pts. d iii, 139) asassataṁ sukhadukkhaṁ. sassatañca asassatañca
sukhadukkhaṁ. nevasassataṁ ca 1- nāsassataṁ ca 1- sukhadukkhaṁ. sayaṅkataṁ
sukhadukkhaṁ. paraṅkataṁ sukhadukkhaṁ. sayañca kataṁ paraṅkatañca sukhadukkhaṁ.
asayaṅkāraṁ aparaṅkāraṁ adhiccasamuppannaṁ sukhadukkhaṁ idameva saccaṁ
moghamaññanti tyāhaṁ upasaṅkamitvā evaṁ vadāmi atthi nu kho
idaṁ āvuso vuccati asayaṅkāraṁ aparaṅkāraṁ adhiccasamuppannaṁ
sukhadukkhanti. yañca kho te evamāhaṁsu idameva saccaṁ moghamaññanti.
tantesannānujānāmi. taṁ kissa hetu. aññathāsaññinopi
hettha cunda santeke sattā. imāyapi kho ahaṁ cunda
paññattiyā neva attano 2- samasamaṁ samanupassāmi kuto bhiyyo
athakho ahameva tattha bhiyyo yadidaṁ adhipaññatti. ime kho
te cunda pubbantasahagatā diṭṭhinissayā ye te mayā byākatā
yathā te byākātabbā yathā ca te na byākātabbā kiṁ te
ahante tattha byākarissāmi.

[126] katame te 3- cunda aparantasahagatā diṭṭhinissayā ye
te mayā byākatā yathā te byākatā 4- yathā ca te na
byākātabbā kiṁ te ahaṁ te tattha byākarissāmi 5-. santi cunda

footnote: 1 ma. casaddo na disusati. 2 ma. attanā. 3 ma. yu. ca. 4 ma. byākātabbā
footnote: yu. vyākattabbā. 5 yu. kiṁ te ahaṁ te tattha byākarissāmīti ime pāṭhā na
footnote: dissanti.

page number: 154

eke samaṇabrāhmaṇā evaṁvādino evaṁdiṭṭhino rūpī attā hoti
arogo paraṁ maraṇā idameva saccaṁ moghamaññanti. santi
kho 1- pana cunda eke samaṇabrāhmaṇā evaṁvādino evaṁdiṭṭhino
arūpī attā hoti. rūpī ca arūpī ca attā hoti.
nevarūpinārūpī attā hoti. (pts. d iii, 140) saññī attā hoti. asaññī attā
hoti. saññī ca asaññī ca attā hoti 2-. nevasaññināsaññī
attā hoti. attā ucchijjati vinassati na hoti paraṁ maraṇā
idameva saccaṁ moghamaññanti. tatra cunda ye te samaṇabrāhmaṇā
evaṁvādino evaṁdiṭṭhino rūpī attā hoti arogo paraṁ maraṇā
idameva saccaṁ moghamaññanti tyāhaṁ upasaṅkamitvā evaṁ vadāmi
atthi kho idaṁ āvuso vuccati rūpī attā hoti arogo paraṁ
maraṇāti yañca kho te evamāhaṁsu idameva saccaṁ moghamaññanti.
tantesaṁ nānujānāmi. taṁ kissa hetu. aññathāsaññinopi
hettha cunda santeke sattā. imāyapi kho ahaṁ cunda
paññattiyā neva attano 3- samasamaṁ samanupassāmi kuto bhiyyo
athakho 

[4]- ahameva tattha bhiyyo yadidaṁ adhipaññatti.

[127] tattha cunda ye te samaṇabrāhmaṇā evaṁvādino
evaṁdiṭṭhino arūpī attā hoti. rūpī ca arūpī ca attā hoti.
nevarūpinārūpī attā hoti. saññī attā hoti. asaññī
attā hoti. saññī ca asaññī ca attā hoti 2-.

footnote: 1 ma. yu. khosaddo na dissati. 2 ma. yu. saññī ca ... hotīti ime pāṭhā na
footnote: dissanti. 3 ma. attanā. 4 yu. cunda.

page number: 155

nevasaññināsaññī attā hoti. attā ucchijjati vinassati na
hoti paraṁ maraṇā idameva saccaṁ moghamaññanti tyāhaṁ
upasaṅkamitvā evaṁ vadāmi atthi kho 1- idaṁ āvuso vuccati attā
ucchijjati vinassati na hoti paraṁ maraṇāti. yañca kho te
cunda evamāhaṁsu idameva saccaṁ moghamaññanti. tantesaṁ
nānujānāmi. taṁ kissa hetu. aññathāsaññinopi hettha cunda
santeke sattā. imāyapi kho ahaṁ cunda paññattiyā neva
attano samasamaṁ samanupassāmi kuto bhiyyo athakho ahameva
tattha bhiyyo yadidaṁ adhipaññatti. ime kho cunda aparantasahagatā
diṭṭhinissayā ye te mayā byākatā (pts. d iii, 141) yathā te byākātabbā
yathā ca te na byākātabbāti 2- kiṁ te ahante tattha
byākarissāmi.

[128] imesañca cunda pubbantasahagatānaṁ diṭṭhinissayānaṁ
imesañca aparantasahagatānaṁ diṭṭhinissayānaṁ pahānāya samatikkamāya
evaṁ mayā cattāro satipaṭṭhānā desitā paññattā. katame
cattāro. idha cunda bhikkhu kāye kāyānupassī viharati ātāpī
sampajāno satimā vineyya loke abhijjhādomanassaṁ. vedanāsu.
citte. dhammesu dhammānupassī viharati ātāpī sampajāno
satimā vineyya loke abhijjhādomanassaṁ. imesañca cunda
pubbantasahagatānaṁ diṭṭhinissayānaṁ imesañca aparantasahagatānaṁ diṭṭhinissayānaṁ

footnote: 1 ma. atthi nu kho. 2 ma. yu. itisaddo na dissati.

page number: 156

pahānāya samatikkamāya evaṁ mayā ime cattāro
satipaṭṭhānā desitā paññattāti.

[129] tena kho pana samayena āyasmā upadāno 1- bhagavato
piṭṭhito ṭhito hoti bhagavantaṁ vījayamāno. athakho āyasmā
upadāno 1- bhagavantameva etadavoca acchariyaṁ bhante abbhutaṁ bhante
pāsādiko vatāyaṁ bhante dhammapariyāyo supāsādiko 2- vatāyaṁ bhante
dhammapariyāyo ko nāmāyaṁ bhante dhammapariyāyoti. tasmātiha
tvaṁ upadāna 3- imaṁ dhammapariyāyaṁ pāsādikotveva 

[4]- dhārehīti.
idamavoca bhagavā. attamano āyasmā upadāno 1- bhagavato bhāsitaṁ
abhinandīti.
pāsādikasuttaṁ niṭṭhitaṁ chaṭṭhaṁ.
-------------

footnote: 1 ma. upavāṇo. yu. upavāno. 2 yu. atipāsādiko. 3 ma. upavāṇa.
footnote: yu. upavāna. 5 ma. yu. naṁ.

page number: 157

lakkhaṇasuttaṁ

[130] (pts. d iii, 142) evamme sutaṁ. ekaṁ samayaṁ bhagavā sāvatthiyaṁ viharati
jetavane anāthapiṇḍikassārāme 1-. tatra kho bhagavā bhikkhū āmantesi
bhikkhavoti. bhadanteti te bhikkhū bhagavato paccassosuṁ. bhagavā
etadavoca dvattiṁsimāni bhikkhave mahāpurisassa mahāpurisalakkhaṇāni
yehi samannāgatassa mahāpurisassa dve va 2- gatiyo bhavanti anaññā
sace agāraṁ ajjhāvasati rājā hoti cakkavatti dhammiko dhammarājā
cāturanto vijitāvī janapadaṭṭhāvariyappatto sattaratanasamannāgato
tassimāni satta ratanāni bhavanti seyyathīdaṁ cakkaratanaṁ hatthiratanaṁ
assaratanaṁ maṇiratanaṁ itthīratanaṁ gahapatiratanaṁ pariṇāyakaratanameva
sattamaṁ. parosahassaṁ kho panassa puttā bhavanti sūrā vīraṅgarūpā
parasenappamaddanā. so imaṁ paṭhaviṁ sāgarapariyantaṁ akhīlaṁ animittaṁ
akaṇṭakaṁ iddhaṁ phītaṁ khemaṁ sivaṁ nirabbudaṁ 3- adaṇḍena asatthena dhammena
samena 4- abhivijiya ajjhāvasati sace kho pana agārasmā anagāriyaṁ
pabbajati arahaṁ hoti sammāsambuddho loke vivaṭacchado.
katamāni 

[5]- tāni bhikkhave dvattiṁsa mahāpurisassa mahāpurisalakkhaṇāni
yehi samannāgatassa mahāpurisassa (pts. d iii, 143) dve va 2- gatiyo bhavanti anaññā
sace agāraṁ ajjhāvasati rājā hoti cakkavatti. saṅkhittaṁ.
sace kho pana agārasmā anagāriyaṁ pabbajati arahaṁ hoti sammāsambuddho

footnote: 1 ma. yu. anāthapiṇḍikassa ārāme. 2 yu vasaddo na dissati. 3 ma. yu. akhīlaṁ
footnote: animittaṁ ... sivaṁ nirabbudanti ime pāṭhā na dissanti.
footnote: 4 ma. yu. ayaṁ na dissati. 5 ma. yu. ca.

page number: 158

loke vivaṭacchado. idha bhikkhave mahāpuriso supatiṭṭhitapādo
hoti. yaṁpi bhikkhave mahāpuriso supatiṭṭhitapādo hoti idaṁpi
bhikkhave mahāpurisassa mahāpurisalakkhaṇaṁ bhavati. puna caparaṁ bhikkhave
mahāpurisassa heṭṭhāpādatalesu cakkāni jātāni honti sahassārāni
sanemikāni sanābhikāni sabbākāraparipūrāni 

[1]-. yaṁpi bhikkhave mahāpurisassa
heṭṭhāpādatalesu cakkāni jātāni honti sahassārāni sanemikāni
sanābhikāni sabbākāraparipūrāni. idaṁpi bhikkhave mahāpurisassa
mahāpurisalakkhaṇaṁ bhavati. puna caparaṁ bhikkhave mahāpuriso āyatapaṇhi
hoti. dīghaṅgulī hoti. mudutalanahatthapādo 2- hoti. jālahatthapādo
hoti. ussaṅkhapādo hoti. eṇijaṅgho hoti ṭhitako va
anonamanto ubhohi pāṇitalehi jannukāni parimasati parimajjati.
kosohitavatthaguyho hoti. suvaṇṇavaṇṇo 

[3]- kāñcanasannibhataco.
sukhumacchavī hoti sukhumattā chaviyā rajojallaṁ kāye na upalippati.
ekekalomo hoti ekekāni lomāni lomakūpesu jātāni.
uddhaggalomo hoti uddhaggāni lomāni jātāni nīlāni añjanavaṇṇāni
kuṇḍalāvattāni dakkhiṇāvattakajātāni. brahmujugatto
hoti. sattussado hoti. sīhapubbaddhakāyo hoti. pittantaraṁso 4-
hoti. nigrodhaparimaṇḍalo hoti yāvatakvassa kāyo tāvatakvassa
byāmo yāvatakvassa byāmo tāvatakvassa kāyo. samavaṭṭakkhandho
hoti. rasaggasaggī hoti. sīhahanu hoti. cattāḷīsadanto

footnote: 1 yu. suvibhattantarāni. 2 ma. mudutaluna .... yu. mudutaluṇa ....
footnote: 3 ma. yu. hoti. 4 ma. yu. citantaraṁso.

page number: 159

hoti. samadanto hoti. aviraḷadanto 1- hoti. susukkadāṭho
hoti. pahūtajivho 2- hoti. brahmassaro hoti karavikabhāṇī
hoti 3-. abhinīlanetto hoti. gopakhumo hoti. uṇṇā
bhamukantare jātā hoti odātā mudu tūlasannibhā. yaṁpi bhikkhave
mahāpurisassa uṇṇā bhamukantare jātā hoti odātā mudu tūlasannibhā
idaṁpi bhikkhave mahāpurisassa mahāpurisalakkhaṇaṁ bhavati.
puna caparaṁ bhikkhave mahāpuriso uṇhīsasīso hoti. yaṁpi bhikkhave
mahāpuriso uṇhīsasīso hoti idaṁpi bhikkhave mahāpurisassa
mahāpurisalakkhaṇaṁ bhavati. imāni kho tāni bhikkhave dvattiṁsa
mahāpurisassa mahāpurisalakkhaṇāni yehi samannāgatassa mahāpurisassa
dve va gatiyo bhavanti anaññā sace agāraṁ ajjhāvasati rājā
hoti cakkavatti. saṅkhittaṁ. sace kho pana agārasmā anagāriyaṁ
pabbajati arahaṁ hoti sammāsambuddho loke vivaṭacchado. imāni
kho bhikkhave dvattiṁsa mahāpurisassa mahāpurisalakkhaṇāni bāhirakāpi
isayo dhārenti no ca kho te jānanti imassa kammassa
katattā .pe. imaṁ lakkhaṇaṁ paṭilabhatīti.

[131] yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno daḷhasamādāno ahosi kusalesu
dhammesu avatthitasamādāno kāyasucarite vacīsucarite manosucarite
dānasaṁvibhāge sīlasamādāne uposathupavāse matteyyatāya petteyyatāya

footnote: 1 yu. avivaradanto. 2 yu. pahūlājivho. 3 ma. ayaṁ pāṭho na dissati.

page number: 160

sāmaññatāya brahmaññatāya kulejeṭṭhāpacāyitāya aññataraññataresu
ca adhikusalesu (pts. d iii, 146) dhammesu. so tassa kammassa katattā
upacitattā ussannattā vipulattā kāyassa bhedā paraṁ maraṇā sugatiṁ
saggaṁ lokaṁ upapajjati. so tattha aññe deve dasahi ṭhānehi
adhigaṇhāti dibbena āyunā dibbena vaṇṇena dibbena sukhena
dibbena yasena dibbena adhipateyyena dibbehi rūpehi dibbehi
saddehi dibbehi gandhehi dibbehi rasehi dibbehi phoṭṭhabbehi.
so tato cuto itthattaṁ āgato samāno imaṁ mahāpurisalakkhaṇaṁ
paṭilabhati.

[132] supatiṭṭhitapādo hoti samaṁ pādaṁ bhūmiyaṁ nikkhipati samaṁ
uddharati samaṁ sabbāvantehi pādatalehi bhūmiṁ phusati. so tena
lakkhaṇena samannāgato sace agāraṁ ajjhāvasati rājā hoti
cakkavatti dhammiko dhammarājā cāturanto vijitāvī janapadaṭṭhāvariyappatto
sattaratanasamannāgato. tassimāni satta ratanāni
bhavanti seyyathīdaṁ cakkaratanaṁ hatthiratanaṁ assaratanaṁ maṇiratanaṁ
itthīratanaṁ gahapatiratanaṁ pariṇāyakaratanameva sattamaṁ. parosahassaṁ
kho panassa puttā bhavanti sūrā vīraṅgarūpā parasenappamaddanā.
so imaṁ paṭhaviṁ sāgarapariyantaṁ akhīlamanimittamakaṇṭakaṁ iddhaṁ phītaṁ
khemaṁ sivaṁ nirabbudaṁ adaṇḍena asatthena dhammena samena abhivijiya
ajjhāvasati rājā samāno kiṁ labhati akkhambhiyo 1- hoti kenaci

footnote: 1 yu. avikkhambhiyo.

page number: 161

manussabhūtena paccatthikena paccāmittena rājā samāno idaṁ
labhati. sace kho pana agārasmā anagāriyaṁ pabbajati arahaṁ
hoti sammāsambuddho loke vivaṭacchado buddho samāno kiṁ
labhati akkhambhiyo hoti abbhantarehi vā bāhirehi vā paccatthikehi 

[1]-
paccāmittehi rāgena vā dosena vā mohena vā samaṇena (pts. d iii, 147) vā
brāhmaṇena vā devena vā mārena vā brahmunā vā kenaci vā
lokasmiṁ. buddho samāno idaṁ labhati. etamatthaṁ bhagavā avoca.
tatthetaṁ vuccati

[133] sacce ca dhamme ca dame ca saṁyame
soceyyasīlālayuposathesu ca
pāṇe 2- ahiṁsāya asāhase rato
daḷhaṁ samādāya samantamācari 3-.
so tena kammena tidivaṁ apakkami 4-
sukhañca khiḍḍā ratiyo ca annubhi 5-
tato cavitvā punarāgato idha
samehi pādehi phusī basundharaṁ.
byākaṁsu veyyañjanikā samāgatā
samappatiṭṭhassa na hoti khambhanā
gihissa vā pabbajitassa vā pana 6-
taṁ lakkhaṇaṁ bhavati tadatthajotakaṁ.

footnote: 1 yu. vā. 2 ma. yu. dāne. 3 ma. yu. samattamācari. 4 ma. yu. divaṁ samakkami.
footnote: 5 ma. anvabhi. yu. ānubhi. 6 ma. yu. puna.

page number: 162

akkhambhiyo hoti agāramāvasaṁ
parābhibhū sattubhi nappamaddano
manussabhūtenidha hoti 1- kenaci
akkhambhiyo tassa phalena kammuno.
sace va 2- pabbajjamupeti tādiso
nekkhammachandābhirato vicakkhaṇo
aggo na so gacchati jātu khambhanaṁ 3-
naruttamo esa hi tassa dhammatāti.

[134] yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno (pts. d iii, 148) bahujanassa sukhāvaho 4- ahosi
ubbegauttāsabhayaṁ apanuditā dhammikañca rakkhāvaraṇaguttiṁ saṁvidhātā
saparivārañca dānaṁ adāsi. so tassa kammassa katattā
upacitattā ussannattā vipulattā kāyassa bhedā paraṁ maraṇā sugatiṁ
saggaṁ lokaṁ upapajjati. so tattha aññe deve dasahi ṭhānehi
adhigaṇhāti .pe. so tato cuto itthattaṁ āgato samāno
imaṁ mahāpurisalakkhaṇaṁ paṭilabhati heṭṭhāpādatalesu cakkāni jātāni
honti sahassārāni sanemikāni sanābhikāni sabbākāraparipūrāni
suvibhattantarāni. so tena lakkhaṇena samannāgato sace agāraṁ
ajjhāvasati rājā hoti cakkavatti .pe. rājā samāno kiṁ
labhati mahāparivāro hoti mahāssa honti parivārā 5- brāhmaṇagahapatikā

footnote: 1 yu. manussabhūtena na hoti. 2 ma. yu. ca. 3 yu. gabbhaṁ. 4 yu. bahujanasukhāya.
footnote: 5 yu. mahāssa hoti parivāro. evamupari.

page number: 163

negamā jānapadā gaṇakamahāmattā anīkaṭṭhā dovārikā
amaccā pārisajjā rājāno bhogikā 1- kumārā rājā samāno idaṁ
labhati. sace 2- agārasmā anagāriyaṁ pabbajati arahaṁ hoti
sammāsambuddho loke vivaṭacchado buddho samāno kiṁ labhati
mahāparivāro hoti mahāssa honti parivārā bhikkhū bhikkhuniyo upāsakā
upāsikāyo devā manussā asurā nāgā gandhabbā buddho samāno
idaṁ labhati. etamatthaṁ bhagavā avoca. tatthetaṁ vuccati

[135] pure puratthā purimāsu jātisu
manussabhūto bahunaṁ sukhāvaho
ubbegauttāsabhāyāpanūdano
guttīsu rakkhāvaraṇesu ussuko.
so tena kammena tidivaṁ apakkami
sukhañca khiḍḍā ratiyo ca annubhi
tato cavitvā punarāgato idha
cakkāni pādesu duvesu vindati
samantanemīni sahassarāni 3- ca.
byākaṁsu veyyañjanikā samāgatā
disvā kumāraṁ satapuññalakkhaṇaṁ
parivāravā hessati sattumaddano
tathā hi cakkāni samantanemini.

footnote: 1 ma. yu. bhogiyā evamupari. 2 yu. sace pana. 3 yu. sahassārāni ca.

page number: 164

sace na pabbajjamupeti tādiso
vatteti cakkaṁ paṭhaviṁ pasāsati
tassānuyantā idha 1- bhavanti khattiyā
mahāyasā 2- saparivārayanti 3- naṁ.
sace va 4- pabbajjamupeti tādiso
nekkhammachandābhirato vicakkhaṇo
devā manussāsurasakkarakkhasā 5-
gandhabbanāgā vihaṅgā 6- catuppadā
anuttaraṁ devamanussapūjitaṁ
mahāyasā saparivārayanti naṁ.

[136] yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno pāṇātipātaṁ pahāya pāṇātipātā
paṭivirato hoti nihitadaṇḍo nihitasattho lajjī dayāpanno
sabbapāṇabhūtahitānukampī vihāsi. so tassa kammassa katattā
.pe. so tato cuto itthattaṁ āgato samāno imāni tīṇi
mahāpurisalakkhaṇāni (pts. d iii, 150) paṭilabhati āyatapaṇhi ca hoti dīghaṅgulī ca
brahmujugatto ca. so tehi lakkhaṇehi samannāgato sace agāraṁ
ajjhāvasati rājā hoti cakkavatti .pe. rājā samāno kiṁ
labhati dīghāyuko hoti ciraṭṭhitiko dīghamāyupāleti na sakkā
hoti antarā jīvitā voropetuṁ kenaci manussabhūtena paccatthikena

footnote: 1 ma. tassānuyantādha. yu. tassānuyuttā idha. 2 ma. yu. mahāyasaṁ.
footnote: 3 ma. saṁpari.... yu. sampari.... 4 ma. yu. ca. 5 yu. devamanussa....
footnote: 6 ma. yu. vihagā.

page number: 165

paccāmittena rājā samāno idaṁ labhati .pe. buddho samāno
kiṁ labhati dīghāyuko hoti ciraṭṭhitiko dīghamāyupāleti na sakkā
hoti antarā jīvitā voropetuṁ paccatthikehi paccāmittehi samaṇena
vā brāhmaṇena vā devena vā mārena vā brahmunā vā kenaci
vā lokasmiṁ buddho samāno idaṁ labhati. etamatthaṁ bhagavā avoca.
tatthetaṁ vuccati

[137] maraṇavadhabhayamattano viditvā
paṭivirato paraṁ maraṇāya ahosi
tena so 1- sucaritena saggamagamāsi 2-
sukataphalavipākamanubhosi.
caviya punaridhāgato samāno
paṭilabhati idha tīṇi lakkhaṇāni
bhavati vipuladīghapāsuṇiko 3-
brahmāva sujju 4- subho sujātagatto.
subhujo susū 5- susaṇṭhito sujāto
mudutalunaṅguliyassa honti
dīghā (pts. d iii, 151) tībhi purisalakkhaṇebhi 6-
cirayāpanāya 7- kumāramādisanti.
bhavati yadi gihī ciraṁ yapeti
cirataraṁ pabbajati yadi tato hi

footnote: 1 ma. yu. ayaṁ na dissati. 2 ma. yu. saggamaggamā. 3 ma. ... pāsaṇhiko.
footnote: yu. ...pāṇiko. 4 yu. brahmā viyujju. 5 ma. yu. susu.
footnote: 6 ma. yu. purisavaraggalakkhaṇehi. 7 ma. yu. cirayapanāya.

page number: 166

yāpayati 

[1]- vasiddhibhāvanāya
iti dīghāyukatāya tannimittanti.

[138] yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno dātā ahosi paṇītānaṁ rasitānaṁ
khādanīyānaṁ bhojanīyānaṁ sāyanīyānaṁ lehanīyānaṁ pānānaṁ. so tassa
kammassa katattā upacitattā .pe. kāyassa bhedā paraṁ maraṇā
sugatiṁ saggaṁ lokaṁ upapajjati .pe. so tato cuto itthattaṁ
āgato samāno imaṁ mahāpurisalakkhaṇaṁ paṭilabhati sattassa ussadā 2-
honti ubhosu hatthesu ussadā honti ubhosu pādesu ussadā
honti ubhosu aṁsakūṭesu ussadā honti khandhe ussadā honti 3-.
so tena lakkhaṇena samannāgato sace agāraṁ ajjhāvasati rājā
hoti cakkavatti .pe. rājā samāno kiṁ labhati lābhī hoti
paṇītānaṁ rasitānaṁ khādanīyānaṁ bhojanīyānaṁ sāyanīyānaṁ lehanīyānaṁ
pānānaṁ rājā samāno idaṁ labhati .pe. buddho samāno
kiṁ labhati lābhī hoti paṇītānaṁ rasitānaṁ khādanīyānaṁ bhojanīyānaṁ
sāyanīyānaṁ lehanīyānaṁ pānānaṁ buddho samāno idaṁ labhati.
etamatthaṁ bhagavā avoca. tatthetaṁ vuccati

[139] khajjabhojanaṁ atha lehasāyitaṁ 4-
uttamaggarasadāyako ahu
tena so sucaritena kammunā
nandavane 5- ciramabhippamodati.

footnote: 1 ma. ca. 2 ma. sattussado hoti sattassa ussadā. yu. sattussado hoti
footnote: sattussadā. 3 ma. yu. ussado hoti. 4 ma. yu. leyyasāyiyaṁ. 5 ma. yu. nandane.

page number: 167

satta cussade 1- idhādhigacchati
hatthapādamudutalañca 2- vindati
āhu byañjananimittakovidā
khajjabhojanarasalābhitāya 3-.
na 4- taṁ 5- gihissapi tadatthajotakaṁ
pabbajjaṁpi ca 6- tadādhigacchati
khajjabhojanassa lābhiruttamaṁ 7-
āhu sabbagihibandhanacchidanti.

[140] yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno catūhi saṅgahavatthūhi janasaṅgahiko 8-
ahosi dānena piyavācena 9- atthacariyāya samānattatāya. so tassa
kammassa katattā upacitattā ussannattā vipulattā kāyassa
bhedā paraṁ maraṇā sugatiṁ saggaṁ lokaṁ upapajjati. so tato
cuto itthattaṁ āgato samāno imāni dve (pts. d iii, 153) mahāpurisalakkhaṇāni
paṭilabhati mudutalahatthapādo 10- ca 11- hoti jālahatthapādo ca. so
tehi lakkhaṇehi samannāgato sace agāraṁ ajjhāvasati rājā
hoti cakkavatti .pe. rājā samāno kiṁ labhati susaṅgahitaparijano
hoti susaṅgahitassa honti brāhmaṇagahapatikā negamā

footnote: 1 yu. satta vussade. 2 ma. yu. ... mudutañca. 3 ma. khajjabhojjarasalābhitāya naṁ.
footnote: yu. khajjabhojjarasalābhitāya. 4 ma. nasaddo na dissati. 5 ma. yaṁ. 6-11 yu. casaddo na dissati. 7 ma. yu. khajjabhojjarasalābhiruttamaṁ. 8 ma. janaṁ saṅgāhiko. yu. janaṁ
saṅgahitā. 9 ma. piyavajjena. yu. peyyavācena. 10 ma. yu. mudutalunahatthapādo.

page number: 168

jānapadā 1- gaṇakamahāmattā anīkaṭṭhā dovārikā amaccā pārisajjā
rājāno bhogikā kumārā rājā samāno idaṁ labhati .pe.
buddho samāno kiṁ labhati susaṅgahitaparijano hoti susaṅgahitassa 2-
honti bhikkhū bhikkhuniyo upāsakā upāsikāyo devā manussā
asurā nāgā gandhabbā buddho samāno idaṁ labhati. etamatthaṁ
bhagavā avoca. tatthetaṁ vuccati

[141] dānaṁpi catthacariyatañca 3-
piyavadatañca samānachandañca 4-
kariya cariya susaṅgahaṁ bahunnaṁ
anavamatena guṇena yāti saggaṁ.
caviya punaridhāgato samāno
karacaraṇamudukañca 5- jālino ca
atirucirasuvaggadassaneyyaṁ 6-
paṭilabhati daharo susukumāro.
bhavati parijanassa vo vidheyyo
mahimaṁ āvasito 7- susaṅgahito
piyavadū hitasukhataṁ jigiṁsamāno
abhirucitāni guṇāni ācarati.
yadi pajahati 8- sabbakāmabhogaṁ 9-
kathayati dhammakathaṁ jino janassa

footnote: 1 ma. yu. negamajānapadā. 2 ma. yu. susaṅgahitāssa. 3 yu. dānampi ca atthacariyatampi
footnote: ca. 4 ma. piyavāditañca samānattatañca. 5 ma. yu. ... mudutañca. 6 ma. yu. ...
footnote: suvaggu .... 7 yu. āvasiko. 8 ma. yu. yadi ca jahati.

9 yu. sabbakāmaguṇabhogaṁ.

page number: 169

vacanapaṭikarassābhippasannā
sutvāna dhammānudhammamācarantīti.

[142] yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno atthūpasañhitaṁ dhammūpasañhitaṁ
vācaṁ bhāsitā ahosi bahujanaṁ nidasseti 1- pāṇīnaṁ hitasukhāvaho 

[2]-
dhammayāgī. so tassa kammassa katattā upacitattā vipulattā .pe.
so tato cuto itthattaṁ āgato samāno imāni dve
mahāpurisalakkhaṇāni paṭilabhati ussaṅkhapādo ca hoti uddhaggalomo
ca. so tehi lakkhaṇehi samannāgato sace agāraṁ ajjhāvasati
rājā hoti cakkavatti .pe. rājā samāno kiṁ labhati aggo ca
hoti seṭṭho ca pāmokkho ca uttamo ca pavaro ca kāmabhogīnaṁ
rājā samāno idaṁ labhati .pe. buddho samāno kiṁ labhati
aggo ca hoti seṭṭho ca pāmokkho ca uttamo ca pavaro
ca sabbasattānaṁ buddho samāno idaṁ labhati. etamatthaṁ
bhagavā avoca. tatthetaṁ vuccati

[143] (pts. d iii, 155) atthadhammaṁ saṅgahitaṁ 3- pure tiraṁ 4-
eriyaṁ 5- bahujanaṁ nidaṁsayi
pāṇinaṁ hitasukhāvaho ahu
dhammayāgaṁ assajji 6- amaccharī.
tena so sucaritena kammunā

footnote: 1 ma. nidaṁsesi. yu. nidaṁseti. 2 yu. ahu. 3 ma. yu. atthadhammasahitaṁ. 4 ma. yu.
footnote: giraṁ. 5 ma. yu. erayaṁ. 6 ma. dhammayāgamayaji. yu. dhammayāgamassaji.

page number: 170

sugatiṁ vajati tattha modati
lakkhaṇāni ca duve idhāgato
uttamasukhatāya 1- vindati 2-.
ubbhamuppatitalomavā saso
pādagaṇṭhirahu sādhu saṇṭhitā
maṁsalohitācitā tacotthaṭā 3-
uparijānu sobhanā 4- ahu.
gehamāvasati ce tathāvidho
aggataṁ vajati kāmabhoginaṁ
tena uttaritarañca 5- na vijjati
jambudīpaṁ abhibhuyya iriyati 6-.
pabbajjāpi ca 7- anomanikkamo
aggataṁ vajati sabbapāṇinaṁ
tena uttaritaro na vijjati
sabbalokaṁ abhibhuyya viharatīti.

[144] yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno sakkaccaṁ vācetā ahosi sippaṁ
vā vijjaṁ vā caraṇaṁ vā kammaṁ vā kintīme khippaṁ 8- vijāneyyuṁ
khippaṁ sampaṭipajjeyyuṁ na ciraṁ kiliseyyunti. so tassa kammassa
katattā upacitattā .pe. so tato cuto itthattaṁ āgato

footnote: 1 ma. uttamappamukhatāya. 2 yu. uttamasukhāni saṁvindati. 3 yu. tacotatā.
footnote: 4 ma. uparicaraṇasobhanā. yu. upari ca pana sobhanā. 5 ma. yu. uttaritaro.
footnote: 6 yu. irīyati. 7 ma. yu. pabbajjampi ca. 8 yu. ajāneyyuṁ.

page number: 171

samāno idaṁ mahāpurisalakkhaṇaṁ paṭilabhati eṇijaṅgho hoti.
so tena lakkhaṇena samannāgato sace agāraṁ ajjhāvasati rājā
hoti cakkavatti .pe. rājā samāno kiṁ labhati yāni tāni
rājārahāni rājaṅgāni rājūpabhogāni rājānucchavikāni tāni khippaṁ
paṭilabhati rājā samāno idaṁ labhati .pe. buddho samāno kiṁ
labhati yāni tāni samaṇārahāni samaṇaṅgāni samaṇūpabhogāni
samaṇānucchavikāni tāni khippaṁ paṭilabhati buddho samāno idaṁ
labhati. etamatthaṁ bhagavā avoca. tatthetaṁ vuccati

[145] sippesu vijjācaraṇesu kammesu 1-
kathaṁ vijāneyyu 2- lahunti 3- icchati
yatūpaghātāya na hoti kassaci
vāceti khippaṁ na ciraṁ kilissati.
taṁ kammaṁ katvā kusalaṁ sukhudrayaṁ
jaṅghā manuññā labhate susaṇṭhitā
vattā sujātā anupubbamuggatā
uddhaggalomā sukhumattacotthaṭā 4-.
eṇeyyajaṅghoti tamāhu puggalaṁ
sampattiyā khippamidhāhu lakkhaṇaṁ
ekekalomāni 5- yadābhikaṅkhati
apabbajaṁ khippamidhādhigacchati.

footnote: 1 yu. kammasu. 2 ma. vijāneyyuṁ. 3 yu. vijāney ya lahūti. 4 yu. ... cotatā.
footnote: 5 ma. gehānulomāni.

page number: 172

sace va 1- pabbajjamupeti tādiso
nekkhammachandābhirato vicakkhaṇo
anucchavikassa yadānulomiyaṁ 2-
taṁ vindati khippamanomanikkamoti 3-.

[146] yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno samaṇaṁ vā brāhmaṇaṁ vā
upasaṅkamitvā paripucchitā ahosi kiṁ bhante kusalaṁ kiṁ akusalaṁ
kiṁ sāvajjaṁ kiṁ anavajjaṁ kiṁ sevitabbaṁ kiṁ na sevitabbaṁ kiṁ
me kariyamānaṁ dīgharattaṁ ahitāya dukkhāya assa kiṁ vā pana me
kariyamānaṁ dīgharattaṁ hitāya sukhāya assāti. so tassa kammassa
katattā upacitattā ussannattā .pe. so tato cuto itthattaṁ
āgato samāno imaṁ mahāpurisalakkhaṇaṁ paṭilabhati (pts. d iii, 158) sukhumacchavi hoti
sukhumattā chaviyā rajojallaṁ kāye na upalippati. so tena
lakkhaṇena samannāgato sace agāraṁ ajjhāvasati rājā hoti
cakkavatti .pe. rājā samāno kiṁ labhati mahāpañño 

[4]- nāssa
hoti koci paññāya sadiso vā seṭṭho 5- vā kāmabhogīnaṁ rājā
samāno idaṁ labhati .pe. buddho samāno kiṁ labhati mahāpañño
hoti puthupañño hāsapañño javanapañño tikkhapañño nibbedhikapañño
nāssa hoti koci paññāya sadiso vā seṭṭho 5- vā sabbasattānaṁ
buddho samāno idaṁ labhati. etamatthaṁ bhagavā avoca.

footnote: 1 ma. yu. ca. 2 ma. yu. ..ḷomikaṁ. 3 ma. ...vikkamoti. 4 ma. yu. hoti.
footnote: 5 yu. visiṭṭho.

page number: 173

tatthetaṁ vuccati

[147] pure puratthā purimāsu jātisu
aññātukāmo paripucchitā ahu
sussusitā pabbajitaṁ upāsitā
atthantaro atthakathaṁ nisāmayi.
paññāpaṭilābhagatena 1- kammunā
manussabhūto sukhumacchavī ahu
byākaṁsu uppāṭanimittakovidā 2-
sukhumāni atthāni avecca dakkhati 3-.
sace na pabbajjamupeti tādiso
vatteti cakkaṁ paṭhaviṁ pasāsati
atthānusiṭṭhīsu pariggahesu ca
na tena seyyo sadiso na 4- vijjati.
sace va 5- pabbajjamupeti tādiso
nekkhammachandābhirato vicakkhaṇo
paññāvisiṭṭhaṁ labhate anuttaraṁ
pappoti bodhiṁ varabhūrimedhasoti.

[148] yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno akkodhano ahosi anupāyāsabahulo
bahunnaṁpi 6- vutto samāno nābhisajji na kuppi na byāpajji

footnote: 1 yu. ...katena. 2 ma. yu. uppāda.... 3 ma. dakkhiti. 4 ma. ca. yu. va.
footnote: 5 ma. ca. yu. vasaddo na dissati. 6 ma. yu. bahumpi.

page number: 174

na patiṭṭhayi na kopañca dosañca appaccayañca pātvākāsi
dātā ca ahosi sukhumānaṁ mudukānaṁ attharaṇānaṁ pāpuraṇānaṁ 1-
khomasukhumānaṁ kappāsikasukhumānaṁ koseyyasukhumānaṁ kambalasukhumānaṁ. so
tassa kammassa katattā upacitattā .pe. so tato cuto
itthattaṁ āgato samāno imaṁ mahāpurisalakkhaṇaṁ paṭilabhati
suvaṇṇavaṇṇo hoti kāñcanasannibhataco. so tena lakkhaṇena
samannāgato sace agāraṁ ajjhāvasati rājā hoti cakkavatti .pe.
rājā samāno kiṁ labhati lābhī hoti sukhumānaṁ mudukānaṁ attharaṇānaṁ
pāpuraṇānaṁ khomasukhumānaṁ kappāsikasukhumānaṁ koseyyasukhumānaṁ
kambalasukhumānaṁ rājā samāno idaṁ labhati .pe. buddho samāno kiṁ
labhati lābhī hoti sukhumānaṁ mudukānaṁ attharaṇānaṁ pāpuraṇānaṁ
khomasukhumānaṁ kappāsikasukhumānaṁ koseyyasukhumānaṁ kambalasukhumānaṁ buddho
samāno idaṁ labhati. etamatthaṁ bhagavā avoca. tatthetaṁ vuccati

[149] akkodhañca adhiṭṭhahi adāsi 2-
dānañca vatthāni sukhumāni succhavīni
purimatarabhave ṭhito abhivisajji
mahimiva suro abhivassaṁ 3-.
taṁ katvāna ito cuto dibbamupapajji
sukataṁ phalavipākamanubhutvā kanakatanupaṭiko 4-
idhābhibhavati 5- suravarataroriva indo.

footnote: 1 ma. pāvuraṇānaṁ. 2 yu. adāsi ca. 3 yu. ābhivassaṁ. 4 ... tanusannibho.
footnote: 5 yu. idha bhavati.

page number: 175

gehañcāvasati 1- naro apabbajjamicchaṁ
mahatiṁ 2- mahiṁ pasāsati 3-
pasayha sahidha sattaratanaṁ 4- paṭilabhati
vipulasukhumacchavisuciñca 5-.
lābhī acchādanavatthamokkhapāpuraṇānaṁ
bhavati yadi anagāriyatamupeti
suhitapurimakataphalaṁ anubhavati
na bhavati katassa panāsoti.

[150] yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno cirappanaṭṭhe sucirappavāsine 6-
ñātimitte suhajje sakhino samānetā ahosi mātaraṁpi puttena
samānetā ahosi puttaṁpi mātarā samānetā ahosi pitaraṁpi
puttena samānetā ahosi puttaṁpi pitarā samānetā ahosi
pitaraṁpi 7- bhātarā samānetā ahosi bhātaraṁpi bhaginiyā samānetā
ahosi bhaginiṁpi bhātarā samānetā ahosi samaggiṁ katvā ca
abbhanumoditā ahosi. so tassa kammassa katattā .pe. so
tato cuto itthattaṁ āgato samāno imaṁ mahāpurisalakkhaṇaṁ paṭilabhati
kosohitavatthaguyho hoti. so tena lakkhaṇena samannāgato sace
agāraṁ ajjhāvasati rājā hoti cakkavatti .pe. rājā samāno
kiṁ labhati pahūtaputto ahosi 8- parosahassaṁ kho panassa puttā

footnote: 1 yu. gehamāvasati. 2 ma. yu. mahati. 3 ma. yu. anusāsati. 4 yu. pasayha
footnote: abhivasanavarataraṁ. 5 yu. vipulaṁ sukhumañca succhaviñca. 6 ma. yu. sucirappavāsino.
footnote: 7 ma. yu. bhātarampi. 8 ma. yu. hoti.

page number: 176

bhavanti sūrā vīraṅgarūpā parasenappamaddanā rājā samāno idaṁ labhati
.pe. buddho samāno kiṁ labhati pahūtaputto ahosi anekasahassaṁ
kho panassa puttā bhavanti sūrā vīraṅgarūpā parasenappamaddanā buddho
samāno idaṁ labhati. etamatthaṁ bhagavā avoca. tatthetaṁ vuccati

[151] pure puratthā purimāsu jātisu
cirappanaṭṭhe sucirappavāsino
ñātīsuhajje sakhino samānayi
samaggi katvā ca 1- anumoditā ahu.
so tena kammena tidivaṁ apakkami 2-
sukhañca khiḍḍā ratiyo ca annubhi 3-
tato cavitvā punarāgato idha
kosohitaṁ vindati vatthachādiyaṁ.
pahūtaputto bhavati 4- tathāvidho
parosahassañca 5- bhavanti atrajā 6-
sūrā ca vīrā ca amittatāpanā
gihissa pītījananā 7- piyaṁ vadā.
pahutarā 8- pabbajitassa iriyato
puttā bhavanti vacanānusārino 9-
gihissa vā pabbajitassa vā pana 10-
taṁ lakkhaṇaṁ bhavati 11- tadatthajotakanti.

footnote: 1 ma. casaddo na dissati. 2 ma. yu. divaṁ samakkami. 3 ma. anvabhi. yu. ānubhi.
footnote: 4 ma. bhavatī. 5 yu. paro sahassassa. 6 yu. atujā. 7 ma. pīti jananā.
footnote: 8 ma. yu. bahutarā. 9 yu. vacanānucārino. 10 ma. yu. puna. 11 ma. jāyati.

page number: 177

[152] yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno mahājanasaṅgāhakaṁ samekkhamāno
samaṁ jānāti 1- sāmaṁ jānāti purisaṁ jānāti purisavisesaṁ jānāti
ayamidamarahati ayamidamarahatīti tattha tattha visesatthakaro pure 2-
ahosi. so tassa kammassa katattā .pe. so tato cuto
itthattaṁ āgato samāno imāni dve mahāpurisalakkhaṇāni paṭilabhati
nigrodhaparimaṇḍalo ca hoti ṭhitoyeva anonamanto ubhohi pāṇitalehi
jannukāni parimasati parimajjati. so tehi lakkhaṇehi samannāgato
sace agāraṁ ajjhāvasati rājā hoti cakkavatti .pe. rājā
samāno kiṁ (pts. d iii, 163) labhati aḍḍho hoti mahaddhano mahābhogo
pahūtajātarūparajato pahūtavittūpakaraṇo pahūtadhanadhañño paripuṇṇakoṭṭhāgāro 3-
rājā samāno idaṁ labhati .pe. buddho samāno
kiṁ labhati aḍḍho hoti mahaddhano mahābhogo tassimāni dhanāni
honti seyyathīdaṁ saddhādhanaṁ sīladhanaṁ hiridhanaṁ ottappadhanaṁ
sutadhanaṁ cāgadhanaṁ paññādhanaṁ buddho samāno idaṁ labhati.
etamatthaṁ bhagavā avoca. tatthetaṁ vuccati

[153] tuliya 4- pavicaya 5- cintayitvā
mahājanasaṅgāhakaṁ 6- samekkhamāno
ayamidamarahatīti 7- tattha tattha
purisavisesaṅkaro pure ahosi.

footnote: 1 yu. saṁjānāti. 2 yu. purisavisesakaro. 3 ma. yu. paripuṇṇako sakoṭṭhāgāro.
footnote: 4 yu. tulaya. 5 ma. paṭivicaya. yu. paviceyya. 6 ma. ... saṅgahanaṁ.
footnote: yu. ...saṅgahataṁ. 7 ma. itisaddo na dissati.

page number: 178

samā ca panaṭṭhito 1- anonamanto
phusati karehi ubhohi jannukāni
mahiruhapparimaṇḍalo ahosi
sucaritakammavipākasesakena.
bahuvividhanimittalakkhaṇaññū
abhinipuṇā manujā byākariṁsu
bahuvividhagihīnaṁ arahāni 2-
paṭilabhati daharo susū kumāro
idha ca 3- mahipatissa kāmabhogā
gihīpatirūpakā bahū bhavanti
yadi 4- pajahati sabbakāmabhogaṁ
labhati anuttaraṁ uttamaṁ dhanagganti.

[154] yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno bahujanassa atthakāmo ahosi
hitakāmo phāsukāmo yogakkhemakāmo kintīme saddhāya vaḍḍheyyuṁ
sīlena vaḍḍheyyuṁ sutena vaḍḍheyyuṁ buddhiyā vaḍḍheyyuṁ 5- cāgena
vaḍḍheyyuṁ dhammena vaḍḍheyyuṁ paññāya vaḍḍheyyuṁ dhanadhaññena
vaḍḍheyyuṁ khettavatthunā vaḍḍheyyuṁ dvipadacatuppadehi vaḍḍheyyuṁ
puttadārehi vaḍḍheyyuṁ dāsakammakaraporisehi vaḍḍheyyuṁ ñātīhi
vaḍḍheyyuṁ mittehi vaḍḍheyyuṁ bandhavehi vaḍḍheyyunti. so tassa

footnote: 1 ma. mahiṁ ca pana ṭhito. yu. sa hi ca pana ṭhito. 2 yu. ārahāni. 3 yu. casaddo
footnote: na dissati. 4 ma. yu. yadica. 5 ma. yu. buddhiyā vaḍḍheyyunti na dissati.

page number: 179

kammassa katattā upacitattā .pe. so tato cuto itthattaṁ
āgato samāno imāni tīṇi mahāpurisalakkhaṇāni paṭilabhati
sīhapubbaddhakāyo ca hoti pittantaraṁso 1- ca samavaṭṭakkhandho ca. so
tehi lakkhaṇehi samannāgato sace agāraṁ ajjhāvasati rājā hoti
cakkavatti .pe. rājā samāno kiṁ labhati (pts. d iii, 165) aparihānadhammo hoti
na parihāyati dhanadhaññena khettavatthunā dvipadacatuppadehi puttadārehi
dāsakammakaraporisehi ñātīhi mittehi bandhavehi na parihāyati
sabbasampattiyā rājā samāno idaṁ labhati .pe. buddho samāno
kiṁ labhati aparihānadhammo hoti na parihāyati saddhāya sīlena
sutena cāgena paññāya na parihāyati sabbasampattiyā buddho
samāno idaṁ labhati. etamatthaṁ bhagavā avoca. tatthetaṁ vuccati

[155] saddhāya sīlena sutena buddhiyā
cāgena dhammena bahūhi sādhubhi
dhanena dhaññena ca khettavatthunā
puttehi dārehi catuppadehi ca
ñātīhi mittehi ca bandhavehi
balena vaṇṇena sukhena cūbhayaṁ
kathaṁ na hāyeyyunti 2- parehi 3- icchati
addhaṁ samiddhañca 4- panābhikaṅkhati.
sasīhapubbaddhasusaṇṭhito ahu

footnote: 1 ma. yu. citantaraṁso. 2 ma. yu. itisaddo na dissati. 3 ma. yu. pareti.
footnote: 4 ma. yu. atthassa middhī ca.

page number: 180

samavaṭṭakkhandho ca pittantaraṁso
pubbe suciṇṇena katena kammunā
ahāniyaṁ pubbanimittamassataṁ.
gihīpi dhaññena dhanena vaḍḍhati
puttehi dārehi catuppadehi ca
akiñcano pabbajito anuttaraṁ
pappoti sambodhimahānadhammatanti 1-.

[156] (pts. d iii, 166) yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno sattānaṁ avihesakajātiko 2- ahosi
pāṇinā vā leḍḍunā vā daṇḍena vā satthena vā. so tassa
kammassa katattā upacitattā .pe. so tato cuto itthattaṁ
āgato samāno imaṁ mahāpurisalakkhaṇaṁ paṭilabhati rasaggasaggī hoti
uddhaggassa rasaharaṇiyo gīvāyaṁ jātā honti samavāharasaharaṇiyo 3-.
so tena lakkhaṇena samannāgato sace agāraṁ ajjhāvasati rājā
hoti cakkavatti .pe. rājā samāno kiṁ labhati appābādho
hoti appātaṅko samavepākiniyā gahaṇiyā samannāgato nātisītāya
nāccuṇhāya rājā samāno idaṁ labhati .pe. buddho samāno kiṁ labhati
appābādho hoti appātaṅko samavepākiniyā gahaṇiyā samannāgato
nātisītāya nāccuṇhāya majjhimāya padhānakkhamāya buddho samāno
idaṁ labhati. etamatthaṁ bhagavā avoca. tatthetaṁ vuccati

footnote: 1 ma. yu. sambodhiṁ asahānadhammatanti. 2 ma. yu. aviheṭhakajātiko.
footnote: 3 ma. samābhivāhiniyo. yu. samabhivāhiniyo.

page number: 181

[157] na pāṇinā na ca pana daṇḍaleḍḍunā 1-
satthena vā maraṇavadhena vā pana 2-
ubbādhanāya paritajjanāya vā
na viheṭhayī janatamaheṭhako 3- ahu.
teneva so sugatisu pecca 4- modati
sukhapphalaṁ kiriya 5- sukhāni vindati
pāmuñjasā 6- rasaharaṇī susaṇṭhitā
idhāgato labhati rasaggisaggitaṁ 7-.
tenāhu naṁ abhinipuṇā 8- vicakkhaṇā
ayaṁ naro sukhabahulo bhavissati
gihissa vā pabbajitassa vā pana 2-
taṁ lakkhaṇaṁ bhavati tadatthajotakanti.

[158] yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno na ca 9- visaṭaṁ na ca visāvi 10- na
ca 11- pana vidheyyapekkhitā 12- uju 13- tathā pasaṭamujumano 14- hutvā
ujupekkhitā ahosi 15- piyacakkhunā bahujanaṁ udakkhitā 16- ahosi. so tassa
kammassa katattā upacittatā .pe. so tato cuto itthattaṁ āgato
samāno imāni dve mahāpurisalakkhaṇāni paṭilabhati abhinīlanetto

footnote: 1 ma. na pāṇidaṇḍehi panātha leḍḍunā. 2 yu. puna. 3 yu. na heṭhayī janatumaheṭhako.
footnote: 4 ma. yu. sugatimupecca. 5 ma. yu. kariya. 6 ma. samojasā. yu. sampajjasā.
footnote: 7 ma. yu. rasaggasaggitaṁ. 8 ma. atinipuṇā. 9-11 yu. casaddo na dissati. 10 ma.

visāci. yu. visācitaṁ. 12 ma. yu. viceyyapekkhitā. 13 ma. ujuṁ. 14 yu. ...
mudumano. 15 ma. yu. hutvā ujupekkhitā ahosīti pāṭhattayaṁ natthi. 16 ma. yu.
udikkhitā.

page number: 182

ca hoti gopakhumo ca. so tehi lakkhaṇehi samannāgato sace
agāraṁ ajjhāvasati rājā hoti cakkavatti .pe. rājā samāno
kiṁ labhati piyadassano hoti bahuno janassa piyo hoti manāpo
brāhmaṇagahapatikānaṁ negamajānapadānaṁ (pts. d iii, 168) gaṇakamahāmattānaṁ anīkaṭṭhānaṁ
dovārikānaṁ amaccānaṁ pārisajjānaṁ rājūnaṁ bhogikānaṁ 1- kumārānaṁ rājā
samāno idaṁ labhati .pe. buddho samāno kiṁ labhati piyadassano
hoti bahuno janassa piyo hoti manāpo ca 2- bhikkhūnaṁ bhikkhunīnaṁ
upāsakānaṁ upāsikānaṁ devānaṁ manussānaṁ asurānaṁ nāgānaṁ gandhabbānaṁ
buddho samāno idaṁ labhati. etamatthaṁ bhagavā avoca. tatthetaṁ vuccati

[159] na ca visaṭaṁ na ca visāvi
na ca pana vidheyyapekkhitā
uju tathā pasaṭamujumano 3-
piyacakkhunā bahujanaṁ udakkhitā.
sugatisu so phalavipākaṁ
anubhavati tattha modati
idha ca 4- bhavati gopakhumo
abhinīlanettanayano sudassano.
abhiyogino ca nipuṇā
bahupadanimittakovidā
gopakhumanayanakusalā 5- manujā

footnote: 1 ma. yu. bhogiyānaṁ. 2 ma. yu. casaddo na dissati. 3 yu. ..ßēáudumano.
footnote: 4 ma. yu. ca pana. 5 ma. yu. sukhumanayanakusalā.

page number: 183

piyadassanoti abhinandasanti 1- naṁ.
piyadassano gihī santo ca
bhavati bahujanapiyāyako 2-
yadi pana 3- bhavati gihi samaṇo 4-
hoti piyo bahūnaṁ sokanāsanoti.

[160] yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno bahujanapubbaṅgamo ahosi kusalesu
dhammesu bahujanapāmokkho kāyasucaritena vacīsucaritena manosucaritena 5-
dānasaṁvibhāge sīlasamādāne uposathūpavāse matteyyatāya 6- petteyyatāya
sāmaññatāya brahmaññatāya kulejeṭṭhāpacāyitāya aññataraññataresu
ca 7- adhikusalesu dhammesu. so tassa kammassa katattā .pe.
so tato cuto itthattaṁ āgato samāno idaṁ mahāpurisalakkhaṇaṁ
paṭilabhati uṇhīsasīso hoti. so tena lakkhaṇena samannāgato
sace agāraṁ ajjhāvasati rājā hoti cakkavatti .pe. rājā
samāno kiṁ labhati mahāssa jano anvāyiko hoti brāhmaṇagahapatikā
negamajānapadā gaṇakamahāmattā anīkaṭṭhā dovārikā amaccā
pārisajjā rājāno bhogikā kumārā rājā samāno idaṁ
labhati .pe. buddho samāno kiṁ labhati mahāssa jano
anvāyiko hoti bhikkhū bhikkhuniyo upāsakā upāsikāyo devā
manussā asurā nāgā gandhabbā buddho samāno idaṁ labhati.

footnote: 1 ma. yu. abhiniddisanti. 2 ma. bahujanapiyāyito. yu. bahūnnaṁ piyāyito.
footnote: 3 ma. yu. yadica na. 4 gihī samaṇo hoti. 5 ma. yu. kāyasucarite vacīsucarite
footnote: manosucarite. 6 yu. metteyyatāya. 7 yu. casaddo na dissati.

page number: 184

etamatthaṁ bhagavā avoca. tatthetaṁ vuccati

[161] pubbaṅgamo sucaritesu ahu
dhammesu dhammacariyābhirato
anvāyiko bahujanassa ahu
saggesu vedayitha 1- puññaphalaṁ.
vedayitvā 2- so sucaritassa phalaṁ
uṇhīsasīsattamidhajjhagamā
byākaṁsu byañjananimittadharā
pubbaṅgamo bahujanaṁ hessati 3-.
paṭibhogiyāni 4- manujesu idha
pubbepi tassa abhiharanti tadā
yadi khattiyo bhavati bhūmipati
paṭihārakaṁ bahujane labhati.
atha ceva pabbajati so manujo
dhammesu hoti paguṇo visavī
tassānusāsanaguṇābhirato 5-
anvāyiko bahujano bhavatīti.

[162] yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno musāvādaṁ pahāya musāvādā
paṭivirato ahosi saccavādī saccasandho theto paccayiko avisaṁvādako

footnote: 1 ma. yu. vedayittha. 2 yu. veditvā. 3 yu. bahunnaṁ hessatāyaṁ.
footnote: 4 ma. paṭibhogiyā. 5 ma. tassānusāsaniguṇābhirato. yu. tassānusāsanī guṇābhirato.

page number: 185

lokassa. so tassa kammassa katattā .pe. so tato cuto
itthattaṁ āgato samāno imāni dve mahāpurisalakkhaṇāni paṭilabhati
ekekalomo ca hoti uṇṇā ca bhamukantare jātā hoti
odātā mudu tūlasannibhā. so tehi lakkhaṇehi samannāgato sace
agāraṁ ajjhāvasati rājā hoti cakkavatti .pe. rājā samāno kiṁ
labhati mahāssa jano upavattati brāhmaṇagahapatikā negamajānapadā
gaṇakamahāmattā anīkaṭṭhā dovārikā amaccā pārisajjā rājāno
bhogikā kumārā rājā samāno idaṁ labhati .pe. buddho samāno kiṁ
labhati mahāssa jano upavattati bhikkhū bhikkhuniyo upāsakā upāsikāyo
devā manussā asurā nāgā gandhabbā buddho samāno idaṁ labhati.
etamatthaṁ bhagavā avoca. tatthetaṁ vuccati

[163] saccappaṭiñño purimāsu jātisu
advejjhavāco alikaṁ vivajjayi
na so visaṁvādayitāpi kassaci
bhūtena tacchena tathena bhāsayi 1-.
setā susukkā sumudu 2- tūlasannibhā
uṇṇā sujātā bhamukantare ahu
na lomakūpesu duve ajāyisuṁ
ekekalomūpacitaṅgavā ahu.
taṁ lakkhaṇaññū bahavo samāgatā

footnote: 1 yu. tosayi. 2 ma. yu. mudu.

page number: 186

byākaṁsu uppāṭanimittakovidā 1-
uṇṇā ca lomā ca yathā susaṇṭhitā
upavattati 2- īdisakaṁ bahujano 3-.
gihīpi 4- santaṁ upavattati jano
bahu puratthā pakatena kammunā
akiñcanaṁ pabbajitaṁ anuttaraṁ
buddhaṁpi santaṁ upavattati janoti.

[164] yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno pisuṇaṁ vācaṁ 5- pahāya pisuṇāya
vācāya paṭivirato ahosi ito sutvā na amutra akkhātā imesaṁ
bhedāya amutra vā sutvā na imesaṁ akkhātā amūsaṁ bhedāya iti
bhinnānaṁ vā sandhātā (pts. d iii, 172) sahitānaṁ vā anuppadātā samaggārāmo
samaggarato samagganandī samaggakaraṇiṁ vācaṁ bhāsitā ahosi. so
tassa kammassa katattā .pe. so tato cuto itthattaṁ āgato
samāno imāni dve mahāpurisalakkhaṇāni paṭilabhati cattāḷīsadanto
ca 6- hoti aviraḷadanto ca. so tehi lakkhaṇehi samannāgato sace
agāraṁ ajjhāvasati rājā hoti cakkavatti .pe. rājā samāno
kiṁ labhati abhejjapariso hoti abhejjassa 7- honti parisā brāhmaṇagahapatikā
negamajānapadā gaṇakamahāmattā anīkaṭṭhā dovārikā
amaccā pārisajjā rājāno bhogikā kumārā rājā samāno idaṁ

footnote: 1 ma. yu. uppāda.... 2 ma. upavattatī. 3 yu. edisakaṁ bahujjano. 4 ma. yu.
footnote: gihimpi. 5 yu. pisuṇāvācaṁ. 6 yu. casaddo na dissati. 7 ma. yu.
footnote: abhejjāssa.

page number: 187

labhati .pe. buddho samāno kiṁ labhati abhejjapariso hoti
abhesajjassa honti parisā bhikkhū bhikkhuniyo upāsakā upāsikāyo
devā manussā asurā nāgā gandhabbā buddho samāno idaṁ
labhati. etamatthaṁ bhagavā avoca. tatthetaṁ vuccati

[165] savebhutiyaṁ 1- sahitabhedakāriṁ
bhedappavaḍḍhanavivādakāriṁ
kalahappavaḍḍhanākiccakāriṁ
sahitānaṁ bhedajananiṁ nabhaṇi.
avivādavaḍḍhanakariṁ sugiraṁ 2-
bhinnāna sandhijananiṁ 3- abhaṇi
kalahaṁ janassa panudi 4- samaṅgī
sattehi 5- nandati pamodati ca
sugatisu so phalavipākaṁ
anubhavati tattha modati
dantā idha honti aviraḷā 6- sahitā
caturo dasassa mukhajā susaṇṭhitā.
yadi khattiyo bhavati bhūmipati
avibhedayassa 7- parisā bhavati 8-
samaṇo ca hoti virajo vimalo
parisāssa hoti anugatā acalāti.

footnote: 1 ma. yu. vebhūtiyaṁ. 2 yu. giraṁ. 3 ma. yu. bhinnānusandhijananiṁ. 4 ma. panudī.
footnote: 5 ma. yu. sahitehi. 6 yu. avirā. 7 ma. avibhediyāya. yu. avīheṭhiyāssa.
footnote: 8 yu. bhavanti.

page number: 188

[166] yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno pharusaṁ vācaṁ pahāya pharusāya
vācāya paṭivirato ahosi yā sā vācā nelā kaṇṇasukhā
pemanīyā hadayaṅgamā porī bahujanakantā bahujanamanāpā tathārūpiṁ
vācaṁ bhāsitā ahosi. so tassa kammassa katattā upacitattā
.pe. so tato cuto itthattaṁ āgato samāno imāni dve
mahāpurisalakkhaṇāni paṭilabhati pahūtajivho ca hoti brahmassaro
ca karavikabhāṇī. so tehi lakkhaṇehi samannāgato sace agāraṁ
ajjhāvasati rājā hoti cakkavatti .pe. rājā samāno kiṁ
labhati ādeyyavāco hoti ādiyantassa 1- vacanaṁ brāhmaṇagahapatikā
negamajānapadā gaṇakamahāmattā anīkaṭṭhā dovārikā amaccā
pārisajjā rājāno bhogikā kumārā rājā samāno idaṁ labhati.
.pe. buddho samāno kiṁ labhati (pts. d iii, 174) ādeyyavāco hoti ādiyantassa 1-
vacanaṁ bhikkhū bhikkhuniyo upāsakā upāsikāyo devā manussā
asurā nāgā gandhabbā buddho samāno idaṁ labhati. etamatthaṁ
bhagavā avoca. tatthetaṁ vuccati

[167] akkosabhaṇḍanavihesakāriṁ
ubbādhakaraṁ 2- bahujanappamaddanaṁ
abāḷhagiraṁ so nabhaṇi pharusaṁ
madhuraṁ bhaṇi susahitaṁ sakhilaṁ.

footnote: 1 ma. yu. ādiyantissa. 2 ma. ubbādhikaṁ. yu. ubbāyikaṁ.

page number: 189

manaso piyā hadayagāminiyo
vācā so erayati kaṇṇasukhā
vācā suciṇṇaphalamanubhavi
saggesu vedayitha 1- puññaphalaṁ
viditvā so sucaritassa phalaṁ
brahmassarattamidhajjhagamā
jivhāssa hoti vipulā puthulā 2-
ādeyyavākyavacano bhavati
gihinopi ijjhati yathā bhaṇato
atha ce 3- pabbajati so manujo
ādiyantassa vacanaṁ janakā 4-
bahuno bahuṁ subhaṇitaṁ bhaṇatoti.

[168] yaṁpi bhikkhave tathāgato purimaṁ jātiṁ purimaṁ bhavaṁ purimaṁ
niketaṁ pubbe manussabhūto samāno samphappalāpaṁ pahāya samphappalāpā
paṭivirato ahosi kālavādī bhūtavādī dhammavādī atthavādī 

[5]-
vinayavādī nidhānavatiṁ vācaṁ bhāsitā 

[6]- kālena sāpadesaṁ pariyantavatiṁ
atthasañhitaṁ. so tassa kammassa katattā upacitattā .pe.
so tato cuto itthattaṁ āgato samāno imaṁ mahāpurisalakkhaṇaṁ
paṭilabhati sīhahanu hoti. so tena lakkhaṇena samannāgato sace
agāraṁ ajjhāvasati rājā hoti cakkavatti .pe. rājā samāno

footnote: 1 ma. yu. vedayatha. 2 yu. thūlā. 3 yu. cepi. 4 ma. yu. janatā. 5 ma. yu.
footnote: dhammavādī. 6 ma. yu. ahosi.

page number: 190

kiṁ labhati appadhaṁsiko hoti kenaci manussabhūtena paccatthikena
paccāmittena rājā samāno idaṁ labhati .pe. buddho samāno kiṁ
labhati appadhaṁsiko hoti abbhantarehi vā bāhirehi vā paccatthikehi
paccāmittehi rāgena vā dosena vā mohena vā samaṇena vā
brāhmaṇena vā devena vā mārena vā brahmunā vā kenaci vā
lokasmiṁ buddho samāno idaṁ labhati. etamatthaṁ bhagavā avoca.
tatthetaṁ vuccati

[169] na samphappalāpaṁ na vuccaddhatanti 1-
avikiṇṇavacanabyapatho ca 2- ahosi
ahitamapi 3- ca apanudi hitamapi ca
bahujanasukhañca abhaṇi.
taṁ katvāna ito cuto divamupapajji
sukataphalavipākamanobhosi 4-
caviya punaridhāgato samāno
dviduggamavaratarahanuttamalattha.
rājā hoti sudduppadhaṁsiyo manujindo
manujādhipati mahānubhāvo
tidivapuravarasamo bhavati
suravarataroriva indo.
gandhabbāsurasakkarakkhasebhi 5- surebhi 6-

footnote: 1 ma. yu. na muddhataṁ. 2 ma. casaddo na dissati. yu. va. 3 yu. ahitampi ...
footnote: hitampi. 4 ma. yu. ..ṇubhosi. 5 ma. ...yakkharakkhasebhi. 6 yu. ...rakkhasehi
footnote: surehi.

page number: 191

na hi bhavati suppadhaṁsiyo tathatto
yadi bhavati 

[1]- tathāvidho idha
disā ca pati disā ca vidisā cāti.

[170] yaṁpi bhikkhave tathāgato purimaṁ jātiṁ purimaṁ bhavaṁ purimaṁ niketaṁ
pubbe manussabhūto samāno micchāājīvaṁ 2- pahāya sammāājīvena jīvikaṁ
kappesi tulākūṭakaṁsakūṭamānakūṭaukkoṭanavañcananikatisāviyogā 3-
chedanavadhabandhanaviparāmosāalopasāhasākārā 4- paṭivirato ahosi. so tassa
kammassa (pts. d iii, 177) katattā upacitattā ussannattā vipulattā kāyassa bhedā
paraṁ maraṇā sugatiṁ saggaṁ lokaṁ upapajjati. so tassa aññe deve
dasahi ṭhānehi adhigaṇhāti dibbena āyunā dibbena vaṇṇena dibbena
yasena dibbena sukhena 5- dibbena adhipateyyena dibbehi rūpehi dibbehi
saddehi dibbehi gandhehi dibbehi rasehi dibbehi phoṭṭhabbehi. so
tato cuto itthattaṁ āgato samāno imāni dve mahāpurisalakkhaṇāni
paṭilabhati samadanto ca hoti susukkadāṭho ca. so tehi lakkhaṇehi
samannāgato sace agāraṁ ajjhāvasati rājā hoti cakkavatti dhammiko
dhammarājā cāturanto vijitāvī janapadaṭṭhāvariyappatto sattaratanasamannāgato.
tassimāni satta ratanāni bhavanti seyyathīdaṁ cakkaratanaṁ
hatthiratanaṁ assaratanaṁ maṇiratanaṁ itthīratanaṁ gahapatiratanaṁ pariṇāyakaratanameva
sattamaṁ. parosahassaṁ kho panassa puttā bhavanti sūrā vīraṅgarūpā
parasenappamaddanā. so imaṁ paṭhaviṁ sāgarapariyantaṁ akhīlaṁ animittaṁ

footnote: 1 yu. gihī. 2 ma. yu. micchājīvaṁ. 3 yu. sāciyogā. 4 ma. ...sahasākārā.
footnote: 5 ma. dibbena sukhena dibbena yasena.

page number: 192

akaṇṭakaṁ iddhaṁ phītaṁ khemaṁ sivaṁ nirabbudaṁ adaṇḍena asatthena dhammena
samena 1- abhivijiya ajjhāvasati rājā samāno kiṁ labhati suciparivāro hoti
sucissa honti parivārā brāhmaṇagahapatikā negamajānapadā
gaṇakamahāmattā anīkaṭṭhā dovārikā amaccā pārisajjā rājāno
bhogikā kumārā rājā samāno idaṁ labhati. sace kho pana agārasmā
anāgāriyaṁ pabbajati arahaṁ hoti sammāsambuddho loke vivaṭacchado buddho
samāno kiṁ labhati suciparivāro hoti sucissa honti parivārā bhikkhū
bhikkhuniyo upāsakā upāsikāyo devā manussā asurā nāgā gandhabbā
buddho samāno idaṁ labhati. etamatthaṁ bhagavā avoca. tatthetaṁ vuccati

[171] micchājīvañca avassaji samena
vuttiṁ sucinā so janayittha dhammikena
ahitamapi ca apanudi hitamapi ca
bahujanasukhañca acari 2-.
sagge vedayati naro suphalāni 3-
karitvā nipuṇebhi vidūbhi sabbhi 4-
vaṇṇitāni tidivapuravarasamo
abhiramati ratikhiḍḍāsamaṅgī.
aladdhā na 5- manussakaṁ bhavaṁ tato caviya 6-
puna 7- sukataphalavipākasesakena
paṭilabhati lapanajaṁ samamapi

footnote: 1 ma. yu. ayaṁ na dissati. 2 yu. ācari. 3 ma. yu. sukhapphalāni. 4 yu. samabbhi.
footnote: 5 ma. laddhāna. yu. laddhā. 6 ma. cavitvāna. 7 ma. punasaddo na dissati.

page number: 193

suci ca suvisuddhasusukkaṁ 1-.
taṁ veyyañjanikā samāgatā bahavo
byākaṁsu nipuṇā sammatā manujā 2-
sucijanaparivāragaṇo bhavati
dijasamasukkasucisobhanadanto 3-.
rañño hoti bahujano suciparivāro
mahatimaṁ mahimanusāsato ca
pasayha na ca janapadatudanaṁ
hitamapi ca bahujanasukhaṁ 4- caranti
atha ce pabbajati bhavati vipāpo
samaṇo samitarajo vivaṭacchado
vigatadarathakilamatho imaṁpi ca
paraṁpi paramaṁpi ca passati lokaṁ.
tassovādakarā bahugihī ca
pabbajitā ca asuci vigarahitapanudipāpassa 5-
hi sucībhi 6- parivuto
bhavati malakhilakalikilesepanudebhīti 7-.
idamavoca bhagavā. attamanā te bhikkhū bhagavato bhāsitaṁ abhinandunti 8-.
lakkhaṇasuttaṁ niṭṭhitaṁ sattamaṁ.
------------

footnote: 1 ma. sucisusukkaṁ. yu. suvisuddhaṁ suvisukkaṁ. 2 yu. manujindā. 3 yu.
footnote: dijā .... 4 ma. ...sukhañca. 5 ma. garahitaṁ dhunanti pāpaṁ. yu. vigarahitaṁ dhunanti
footnote: pāpaṁ. 6 ma. sa hi sucībhi. yu. sa hi suci. 7 ma. yu. ...panudetīti. 8 idamavoca

bhagavā .pe. abhinanduntīti ime pāṭhā na dissanti.

page number: 194

siṅgālakasuttaṁ

[172] (pts. d iii, 180) evamme sutaṁ. ekaṁ samayaṁ bhagavā rājagahe viharati
veḷuvane kalandakanivāpe. tena kho pana samayena siṅgālako 1-
gahapatiputto kālasseva vuṭṭhāya rājagahā nikkhamitvā allavattho
allakeso pañjaliko puthuddisā namassati puratthimaṁ disaṁ dakkhiṇaṁ
disaṁ pacchimaṁ disaṁ uttaraṁ disaṁ heṭṭhimaṁ disaṁ uparimaṁ disaṁ.

[173] athakho bhagavā pubbaṇhasamayaṁ nivāsetvā pattacīvaramādāya
rājagahaṁ piṇḍāya pāvisi. addasā kho bhagavā siṅgālakaṁ
gahapatiputtaṁ kālasseva vuṭṭhāya rājagahā nikkhamitvā allavatthaṁ
allakesaṁ pañjalikaṁ puthuddisā namassantaṁ puratthimaṁ disaṁ dakkhiṇaṁ
disaṁ pacchimaṁ disaṁ uttaraṁ disaṁ heṭṭhimaṁ disaṁ uparimaṁ disaṁ disvāna 2-
siṅgālakaṁ gahapatiputtaṁ etadavoca kinnu 3- tvaṁ gahapatiputta kālasseva
vuṭṭhāya rājagahā nikkhamitvā allavattho allakeso pañjaliko
puthuddisā (pts. d iii, 181) namassasi puratthimaṁ disaṁ .pe. uparimaṁ disanti. pitā
mama 4- bhante kālaṁ karonto evaṁ 5- avaca disā tāta namasseyyāsīti
so kho ahaṁ bhante pitu vacanaṁ sakkaronto garukaronto 6- mānento
pūjento kālasseva vuṭṭhāya rājagahā nikkhamitvā allavattho
allakeso pañjaliko puthuddisā namassāmi puratthimaṁ disaṁ .pe.

footnote: 1 sigālakotipi pāṭho. 2 ma. yu. disvā. 3 ma. kiṁ nu kho. 4 ma. yu. maṁ.
footnote: 5 yu. ayaṁ na dissati. 6 ma. garuṁ karonto.

page number: 195

uparimaṁ disanti. na kho gahapatiputta ariyassa vinaye evaṁ cha
disā namassitabbāti. yathākathaṁ pana bhante ariyassa vinaye cha
disā namassitabbā sādhu me bhante bhagavā tathā dhammaṁ desetu
yathā ariyassa vinaye cha disā namassitabbāti.

[174] tenahi gahapatiputta suṇāhi sādhukaṁ manasikarohi
bhāsissāmīti. evaṁ bhanteti kho siṅgālako gahapatiputto bhagavato
paccassosi. bhagavā etadavoca yato kho gahapatiputta ariyasāvakassa
cattāro kammakkilesā pahīnā honti catūhi 1- ṭhānehi
pāpakammaṁ na karoti cha ca bhogānaṁ apāyamukhāni na sevati
so evaṁ cuddasapāpakāpagato chadisāpaṭicchādī hoti 2- ubholokavijayāya
paṭipanno hoti tassa ayañceva loko āraddho hoti
paro ca loko. so 3- kāyassa bhedā paraṁ maraṇā sugatiṁ saggaṁ
lokaṁ upapajjati. katamassa cattāro kammakkilesā pahīnā honti.
pāṇātipāto kho gahapatiputta kammakkileso adinnādānaṁ kammakkileso
kāmesu micchācāro kammakkileso musāvādo kammakkileso
imassa cattāro kammakkilesā pahīnā hontīti. idamavoca bhagavā
idaṁ vatvāna sugato athāparaṁ etadavoca satthā

[175] (pts. d iii, 182) pāṇātipāto adinnādānaṁ musāvādo pavuccati 4-
paradāragamanañceva na pasaṁsanti 5- paṇḍitāti.

[176] katamehi catūhi ṭhānehi pāpakammaṁ na karoti chandāgatiṁ

footnote: 1 ma. yu. catuhi ca. 2 ma. yu. ayaṁ na dissati. 3 yu. ayaṁ na dissati.
footnote: 4 ma. yu. musāvādo ca vuccati. 5 ma. yu. nappasaṁsanti.

page number: 196

gacchanto pāpakammaṁ karoti dosāgatiṁ gacchanto pāpakammaṁ karoti
mohāgatiṁ gacchanto pāpakammaṁ karoti bhayāgatiṁ gacchanto pāpakammaṁ
karoti. yato kho gahapatiputta ariyasāvako neva chandāgatiṁ
gacchati na dosāgatiṁ gacchati na mohāgatiṁ gacchati na bhayāgatiṁ
gacchati. imehi catūhi ṭhānehi pāpakammaṁ na karotīti. idamavoca
bhagavā idaṁ vatvāna sugato athāparaṁ etadavoca satthā

[177] chandā dosā bhayā mohā yo dhammaṁ ativattati
nihīyati tassa yaso 1- kāḷapakkheva candimā
chandā dosā bhayā mohā yo dhammaṁ nātivattati
āpūrati tassa yaso 1- sukkapakkheva candimāti.

[178] katamāni cha bhogānaṁ apāyamukhāni na sevati.
surāmerayamajjapamādaṭṭhānānuyogo kho gahapatiputta bhogānaṁ apāyamukhaṁ
vikālavisikhācariyānuyogo bhogānaṁ apāyamukhaṁ samajjābhicaraṇaṁ bhogānaṁ
apāyamukhaṁ jūtappamādaṭṭhānānuyogo bhogānaṁ apāyamukhaṁ pāpamittānuyogo
bhogānaṁ apāyamukhaṁ ālassānuyogo bhogānaṁ apāyamukhaṁ.

[179] cha khome gahapatiputta ādīnavā surāmerayamajjapamādaṭ-
ṭhānānuyoge sandiṭṭhikā dhanajāni 2- kalahappavaḍḍhanī rogānaṁ
āyatanaṁ akittisañjananī (pts. d iii, 183) hirikopinaniddaṁsanī paññāya dubbalīkaraṇītveva
chaṭṭhaṁ padaṁ bhavati. ime kho gahapatiputta cha ādīnavā
surāmerayamajjapamādaṭṭhānānuyoge.

footnote: 1 ma. yaso tassa. 2 yu. dhanañjāni.

page number: 197

[180] cha khome gahapatiputta ādīnavā vikālavisikhācariyānuyoge
attāpissa agutto arakkhito hoti puttadāropissa agutto
arakkhito hoti sāpateyyaṁpissa aguttaṁ arakkhitaṁ hoti saṅkiyo
ca hoti tesu tesu 1- ṭhānesu abhūtavacanañca tasmiṁ rūhati bahūnañca
dukkhadhammānaṁ purakkhito 2- hoti. ime kho gahapatiputta cha ādīnavā
vikālavisikhācariyānuyoge.

[181] cha khome gahapatiputta ādīnavā samajjābhicaraṇe kva 3-
naccaṁ kva gītaṁ kva vāditaṁ kva akkhānaṁ kva pāṇissaraṁ kva
kumbhathūnanti. ime kho gahapatiputta cha ādīnavā samajjābhicaraṇe.

[182] cha khome gahapatiputta ādīnavā jūtappamādaṭṭhānānuyoge
jayaṁ veraṁ pasavati jino vittamanusocati 4- sandiṭṭhikā dhanajāni sabhāgatassa
vacanaṁ na rūhati mittāmaccānaṁ paribhūto hoti āvāhavivāhakānaṁ
appatthito hoti akkhadhutto 

[5]- purisapuggalo nālaṁ
dārabharaṇāyāti 6-. ime kho gahapatiputta cha ādīnavā
jūtappamādaṭṭhānānuyoge.

[183] cha khome gahapatiputta ādīnavā pāpamittānuyoge ye
dhuttā ye soṇḍā ye pipāsā ye nekatikā ye vañcanikā
ye sāhasikā tyāssa mittā honti te sahāyā. (pts. d iii, 184) ime
kho gahapatiputta cha ādīnavā pāpamittānuyoge.

[184] cha khome gahapatiputta ādīnavā ālassānuyoge atisītanti

footnote: 1 ma. yu. pāpakesu. 2 yu. purakkhato. 3 sī. yu. sabbavāresu kuvaṁ. 4 yu.
footnote: cittamanusocati. 5 ma. ayaṁ. 6 yu. dārābharaṇāyāti.

page number: 198

kammaṁ na karoti atiuṇhanti kammaṁ na karoti atisāyanti
kammaṁ na karoti atipātoti kammaṁ na karoti aticchātosmīti
kammaṁ na karoti atipipāsitosmīti 1- kammaṁ na karoti
tassa evaṁ kiccāpadesabahulassa viharato anuppannā ceva bhogā
nuppajjanti uppannā ca bhogā parikkhayaṁ gacchanti. ime kho
gahapatiputta cha ādīnavā ālassānuyogeti. idamavoca bhagavā
idaṁ vatvāna sugato athāparaṁ etadavoca satthā

[185] hoti pānasakhā nāma hoti sammiyasammiyo
yo ca atthesu jātesu sahāyo hoti so sakhā.
ussūraseyyā paradārasevanā
verappasaṅgo 2- ca anatthatā ca
pāpā ca mittā sukadariyatā ca
ete cha ṭhānā purisaṁ dhaṁsayanti.
pāpamitto pāpasakho pāpāacāragocaro 3-
asmā lokā paramhā ca ubhayā dhaṁsate naro.
akkhitthiyo vāruṇī naccagītaṁ
divāsoppaṁ pāricariyā akāle 4-
pāpā ca mittā sukadariyatā ca
ete cha ṭhānā purisaṁ dhaṁsayanti.
akkhehi dibbanti suraṁ pivanti

footnote: 1 ma. yu. atidhātosmīti. 2 ma. verappasavo. 3 yu. pāpacāragocaro. 4 yu. akālaṁ.

page number: 199

yantitthiyo pāṇasamā paresaṁ
nihīnasevī na ca vuḍḍhisevī 1-
nihīyati 2- kāḷapakkheva candimā 3-
yo vāruṇi adhano abhicchano 4-
pipāsosi atthapāgato 5-
udakamiva iṇaṁ vigāhati
ākulaṁ 6- kāhati 7- khippamattano.
na divāsuppasīlena rattinuṭṭhānadessinā 8-
niccaṁ mattena soṇḍena sakkā āvasituṁ gharaṁ.
atisītaṁ atiuṇhaṁ atisāyamidaṁ ahu
iti vissaṭṭhakammante 9- atthā accenti māṇave.
yo ca sītañca uṇhañca tiṇā bhiyyo na maññati
karaṁ purisakiccāni so sukhā 10- na vihāyatīti.

[186] cattārome gahapatiputta amittā mittappaṭirūpakā
veditabbā aññadatthuharo amitto mittappaṭirūpako veditabbo vacīparamo
amitto mittappaṭirūpako veditabbo anuppiyabhāṇī amitto
mittappaṭirūpako veditabbo apāyasahāyo amitto mittappaṭirūpako
veditabbo.

[187] catūhi kho gahapatiputta ṭhānehi aññadatthuharo (pts. d iii, 186) amitto
mittappaṭirūpako veditabbo aññadatthuharo hoti appena bahumicchati

footnote: 1 ma. yu. vuddhasevī. 2 ma. nihīyate. 3 ma. cando. 4 ma. yu. yo vāruṇī addhano
footnote: akiñcano 5 ma. pipāso pivaṁ papāgato. yu. pipāso pibampapāgato. 6 yu. akulaṁ.
footnote: 7 ma. akulaṁ kāhiti. 8 yu. ..ḍassinā. 9 yu. vissaṭṭhakammanto. 10 ma. sukhaṁ.

page number: 200

bhayassa kiccaṁ na 1- karoti sevati atthakāraṇā. imehi
kho gahapatiputta catūhi ṭhānehi aññadatthuharo amitto mittappaṭirūpako
veditabbo.

[188] catūhi kho gahapatiputta ṭhānehi vacīparamo amitto
mittappaṭirūpako veditabbo atītena paṭisantharati anāgatena paṭisantharati
niratthakena saṅgaṇhāti paccuppannesu kiccesu byasanaṁ dasseti.
imehi kho gahapatiputta catūhi ṭhānehi vacīparamo amitto mittappaṭirūpako
veditabbo.

[189] catūhi kho gahapatiputta ṭhānehi anuppiyabhāṇī amitto
mittappaṭirūpako veditabbo pāpakammaṁpissa 2- anujānāti kalyāṇaṁpissa
anujānāti 3- sammukhassa 4- vaṇṇaṁ bhāsati parammukhassa 4- avaṇṇaṁ
bhāsati. imehi kho gahapatiputta catūhi ṭhānehi anuppiyabhāṇī
amitto mittappaṭirūpako veditabbo.

[190] catūhi kho gahapatiputta ṭhānehi apāyasahāyo amitto
mittappaṭirūpako veditabbo surāmerayamajjapamādaṭṭhānānuyoge sahāyo
hoti vikālavisikhācariyānuyoge sahāyo hoti samajjābhicaraṇe
sahāyo hoti jūtappamādaṭṭhānānuyoge sahāyo hoti. imehi
kho gahapatiputta catūhi ṭhānehi apāyasahāyo amitto mittappaṭirūpako
veditabbo 5-. idamavoca bhagavā idaṁ vatvāna sugato athāparaṁ
etadavoca satthā

footnote: 1 ma. yu. nasaddo na dissati. 2 ma. yu. pāpakaṁpissa. 3 yu. nānujānāti.
footnote: 4 yu. ..ßēáukhāssa. 5 ma. yu. veditabboti.

page number: 201

[191] aññadatthuharo mitto yo ca mitto vacīparamo 1-
anuppiyañca yo āhu 2- apāyesu ca yo sakhā
ete amitte cattāro iti viññāya paṇḍito
ārakā parivajjeyya maggaṁ paṭibhayaṁ yathāti.

[192] (pts. d iii, 187) cattārome gahapatiputta mittā suhadā veditabbā upakārako
mitto suhado veditabbo samānasukhadukkho mitto suhado
veditabbo atthakkhāyī mitto suhado veditabbo anukampako
mitto suhado veditabbo.

[193] catūhi kho gahapatiputta ṭhānehi upakārako mitto suhado
veditabbo pamattaṁ rakkhati pamattassa sāpateyyaṁ rakkhati bhītassa
paṭisaraṇaṁ hoti uppannesu kiccesu karaṇīyesu taddiguṇaṁ bhogaṁ
anuppadeti 3-. imehi kho gahapatiputta catūhi ṭhānehi upakārako
mitto suhado veditabbo.

[194] catūhi kho gahapatiputta ṭhānehi samānasukhadukkho mitto
suhado veditabbo guyhamassa ācikkhati guyhamassa pariguyhati 4-
āpadāsu na vijahati jīvitaṁpissa atthāya pariccattaṁ hoti.
imehi kho gahapatiputta catūhi ṭhānehi samānasukhadukkho mitto
suhado veditabbo.

[195] catūhi kho gahapatiputta ṭhānehi atthakkhāyī mitto suhado
veditabbo pāpā nivāreti kalyāṇe niveseti assutaṁ sāveti

footnote: 1 ma. yu. vacīparo. 2 ma. yu. āha. 3 yu. anuppādeti. 4 ma. yu. parigūhati.

page number: 202

saggassa maggaṁ ācikkhati. imehi kho gahapatiputta catūhi ṭhānehi
atthakkhāyī mitto suhado veditabbo.

[196] catūhi kho gahapatiputta ṭhānehi anukampako mitto
suhado veditabbo abhavenassa na nandati bhavenassa nandati
avaṇṇaṁ bhaṇamānaṁ nivāreti vaṇṇaṁ bhaṇamānaṁ pasaṁsati. imehi
kho gahapatiputta catūhi ṭhānehi anukampako mitto suhado
veditabboti. idamavoca bhagavā idaṁ vatvāna sugato athāparaṁ
etadavoca satthā

[197] (pts. d iii, 188) upakāro ca yo mitto sukhadukkho ca yo sakhā 1-
atthakkhāyī ca yo mitto yo ca mittānukampako.
etepi mitte cattāro iti viññāya paṇḍito
sakkaccaṁ payirupāseyya mātā puttaṁva orasaṁ.
paṇḍito sīlasampanno jalaṁ aggīva bhāsati
bhoge saṁharamānassa bhamarasseva irīyato.
bhogā sannicayaṁ yanti vammikovūpacīyati
evaṁ bhoge samāharitvā 2- alamatto kule gihī 3-.
catudhā vibhaje bhoge save mittāni ganthati
ekena bhoge bhuñjeyya dvīhi kammaṁ payojaye
catutthañca nidhāpeyya āpadāsu bhavissatīti.

[198] kathañca gahapatiputta ariyasāvako chadisāpaṭicchādī hoti.

footnote: 1 ma. sukhe dukkhe ca yo sakhā. yu. yo ca mitto sukhe dukkhe. 2 ma. samāhatvā.
footnote: yu. samāhantvā. 3 alamattho kule gihi.

page number: 203

cha imā 1- gahapatiputta disā veditabbā puratthimā disā mātāpitaro
veditabbā dakkhiṇā (pts. d iii, 189) disā ācariyā veditabbā pacchimā disā
puttadārā veditabbā uttarā disā mittāmaccā veditabbā
heṭṭhimā disā dāsakammakarā veditabbā uparimā disā samaṇabrāhmaṇā
veditabbā.

[199] pañcahi kho gahapatiputta ṭhānehi puttena puratthimā
disā mātāpitaro paccupaṭṭhātabbā bhato nesaṁ bharissāmi kiccaṁ
nesaṁ karissāmi kulavaṁsaṁ ṭhapessāmi dāyajjaṁ paṭipajjāmi athavā
pana 2- petānaṁ kālakatānaṁ dakkhiṇaṁ anuppadassāmīti. imehi kho
gahapatiputta pañcahi ṭhānehi puttena puratthimā disā mātāpitaro
paccupaṭṭhitā pañcahi kho 3- ṭhānehi puttaṁ anukampanti pāpā
nivārenti kalyāṇe nivesenti sippaṁ sikkhāpenti paṭirūpena
dārena saññojenti samaye dāyajjaṁ niyyādenti. imehi kho
gahapatiputta pañcahi ṭhānehi puttena puratthimā disā mātāpitaro
paccupaṭṭhitā imehi pañcahi ṭhānehi puttaṁ anukampanti evamassa
esā puratthimā disā paṭicchannā hoti khemā appaṭibhayā.

[200] pañcahi kho gahapatiputta ṭhānehi antevāsinā dakkhiṇā
disā ācariyā paccupaṭṭhātabbā uṭṭhānena upaṭṭhānena sussusāya 4-
pāricariyāya sakkaccaṁ sippaṁ paṭiggahaṇena. imehi kho gahapatiputta
pañcahi ṭhānehi antevāsinā dakkhiṇā disā ācariyā paccupaṭṭhitā

footnote: 1 yu. chayimā. 2 yu. atha ca pana. 3 ma. yu. khosaddo na dissati.
footnote: 4 yu. sussūsāya.

page number: 204

pañcahi ṭhānehi antevāsiṁ anukampanti suvinītaṁ vinenti sugahitaṁ
gāhāpenti sabbasippesu taṁ 1- samakkhāyino bhavanti mittāmaccesu
paṭivedenti 2- disāsu parittāṇaṁ karonti. imehi kho gahapatiputta
pañcahi ṭhānehi antevāsinā (pts. d iii, 190) dakkhiṇā disā ācariyā paccupaṭṭhitā
imehi pañcahi ṭhānehi antevāsiṁ anukampanti evamassa esā
dakkhiṇā disā paṭicchannā hoti khemā appaṭibhayā.

[201] pañcahi kho gahapatiputta ṭhānehi sāmikena pacchimā disā
bhariyā paccupaṭṭhātabbā sammānanāya avimānanāya 3- anaticariyāya
issariyavossaggena alaṅkārānuppadānena. imehi kho gahapatiputta
pañcahi ṭhānehi sāmikena pacchimā disā bhariyā paccupaṭṭhitā pañcahi
ṭhānehi sāmikaṁ anukampanti 4- susaṁvihitakammantā ca hoti susaṅgahitaparijanā 5-
ca anaticārinī ca sambhatañca anurakkhati dakkhā ca hoti
analasā sabbakiccesu. imehi kho gahapatiputta pañcahi ṭhānehi
sāmikena pacchimā disā bhariyā paccupaṭṭhitā imehi pañcahi ṭhānehi
sāmikaṁ anukampanti 4- evamassa esā pacchimā disā paṭicchannā
hoti khemā appaṭibhayā.

[202] pañcahi kho gahapatiputta ṭhānehi kulaputtena uttarā
disā mittāmaccā paccupaṭṭhātabbā dānena piyavajjena 6- atthacariyāya
samānattatāya avisaṁvādanatāya. imehi kho gahapatiputta
pañcahi ṭhānehi kulaputtena uttarā disā mittāmaccā paccupaṭṭhitā

footnote: 1 ma. yu. sabbasippasutaṁ. 2 ma. paṭiyādenti. yu. parivedenti.
footnote: 3 ma. anavamānanāya. 4 ma. yu. anukampati. 5 ma. saṅgahitaparijanā.
footnote: 6 yu. peyyavajjena.

page number: 205

pañcahi ṭhānehi kulaputtaṁ anukampanti pamattaṁ rakkhanti pamattassa
sāpateyyaṁ rakkhanti bhītassa saraṇaṁ honti āpadāsu na vijahanti
aparapajaṁpissa 1- paṭipūjenti. imehi kho gahapatiputta pañcahi ṭhānehi
kulaputtena uttarā disā mittāmaccā paccupaṭṭhitā imehi pañcahi
ṭhānehi kulaputtaṁ anukampanti evamassa esā uttarā disā
paṭicchannā hoti khemā appaṭibhayā.

[203] pañcahi kho gahapatiputta ṭhānehi ayirakena 2- (pts. d iii, 191) heṭṭhimā disā
dāsakammakarā paccupaṭṭhātabbā yathābalaṁ kammantaṁ saṁvidhānena
bhattavettanānuppadānena 3- gilānupaṭṭhānena acchariyānaṁ rasānaṁ saṁvibhāgena
samaye vossaggena. imehi kho gahapatiputta pañcahi ṭhānehi
ayirakena heṭṭhimā disā dāsakammakarā paccupaṭṭhitā pañcahi ṭhānehi
ayirakaṁ anukampanti pubbuṭṭhāyino ca honti pacchānipātino ca
dinnādāyino ca sukatakammakarā ca 4- kittivaṇṇaharā ca. imehi
kho gahapatiputta pañcahi ṭhānehi ayirakena heṭṭhimā disā dāsakammakarā
paccupaṭṭhitā imehi pañcahi ṭhānehi ayirakaṁ anukampanti
evamassa esā heṭṭhimā disā paṭicchannā hoti khemā appaṭibhayā.

[204] pañcahi kho gahapatiputta ṭhānehi kulaputtena uparimā disā
samaṇabrāhmaṇā paccupaṭṭhātabbā mettena kāyakammena mettena
vacīkammena mettena manokammena anāvaṭadvāratāya āmisānuppadānena.
imehi kho gahapatiputta pañcahi ṭhānehi kulaputtena

footnote: 1 ma. aparapajā cassa. yu. aparapajaṁ ca pissa. 2 ma. ayyirakena. 3 ma. ...
footnote: vetanānuppadānena. 4 yu. dinnadāyino ca sukatakammakārakā ca.

page number: 206

uparimā disā samaṇabrāhmaṇā paccupaṭṭhitā chahi ṭhānehi kulaputtaṁ
anukampanti pāpā nivārenti kalyāṇe nivesenti kalyāṇena
manasā anukampanti assutaṁ sāventi sutaṁ pariyodapenti 1- saggassa
maggaṁ ācikkhanti. imehi kho gahapatiputta pañcahi ṭhānehi
kulaputtena uparimā disā samaṇabrāhmaṇā paccupaṭṭhitā imehi
chahi ṭhānehi kulaputtaṁ anukampanti evamassa esā uparimā
disā paṭicchannā hoti khemā appaṭibhayāti. idamavoca bhagavā
idaṁ vatvāna sugato athāparaṁ etadavoca satthā

[205] mātāpitā disā pubbā ācariyā dakkhiṇā disā
puttadārā disā pacchā mittāmaccā ca uttarā
dāsakammakarā heṭṭhā uddhaṁ samaṇabrāhmaṇā
etā disā namasseyya alamatto 2- kule gihī.
paṇḍito sīlasampanno saṇho ca paṭibhāṇavā
nivātavutti atthaddho tādiso labhate yasaṁ
uṭṭhānako analaso āpadāsu na vedhati
acchiddavutti 3- medhāvī tādiso labhate yasaṁ.
saṅgāhako mittakaro vadaññū vītamaccharo
netā vinetā anunetā tādiso labhate yasaṁ.
dānañca piyavajjañca 4- atthacariyā ca yā idha
samānatā ca dhammesu tattha tattha yathārahaṁ.

footnote: 1 ma. pariyodāpenti. 2 yu. alamattho. 3 ma. acchinnavutti.
footnote: 4 yu. peyyavajjañca.

page number: 207

ete kho saṅgahā loke rathassāṇīva yāyato
ete ca saṅgahā nāssu na mātā puttakāraṇā
labhetha mānaṁ pūjaṁ vā pitā vā puttakāraṇā.
yasmā ca saṅgahā ete samapekkhanti 1- paṇḍitā
tasmā mahattaṁ papponti pāsaṁsā ca bhavanti teti.

[206] evaṁ vutte siṅgālako gahapatiputto bhagavantaṁ etadavoca
abhikkantaṁ bhante abhikkantaṁ bhante seyyathāpi bhante nikkujjitaṁ
vā ukkujjeyya paṭicchannaṁ vā vivareyya mūḷhassa vā maggaṁ
ācikkheyya andhakāre vā telappajjotaṁ dhāreyya cakkhumanto
rūpāni dakkhantīti evamevaṁ bhagavatā anekapariyāyena dhammo pakāsito
esāhaṁ bhante bhagavantaṁ saraṇaṁ gacchāmi dhammañca bhikkhusaṅghañca
upāsakaṁ maṁ bhagavā dhāretu ajjatagge pāṇupetaṁ saraṇaṅgatanti.
siṅgālakasuttaṁ niṭṭhitaṁ aṭṭhamaṁ.
-----------------

footnote: 1 yu. samavekkhanti.

page number: 208

āṭānāṭiyasuttaṁ

[207] (pts. d iii, 194) evamme sutaṁ. ekaṁ samayaṁ bhagavā rājagahe viharati
gijjhakūṭe pabbate. athakho cattāro mahārājā mahatiyā ca
yakkhasenāya mahatiyā ca gandhabbasenāya mahatiyā ca kumbhaṇḍasenāya
mahatiyā ca nāgasenāya catuddisaṁ rakkhaṁ ṭhapetvā catuddisaṁ gumbaṁ
ṭhapetvā catuddisaṁ ovaraṇaṁ ṭhapetvā abhikkantāya rattiyā abhikkantavaṇṇā
kevalakappaṁ gijjhakūṭaṁ obhāsetvā yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu.
tepi kho yakkhā appekacce bhagavantaṁ abhivādetvā ekamantaṁ nisīdiṁsu
appekacce bhagavatā saddhiṁ sammodiṁsu sammodanīyaṁ kathaṁ sāraṇīyaṁ 1- vītisāretvā
ekamantaṁ nisīdiṁsu appekacce yena bhagavā tenañjalimpaṇāmetvā
ekamantaṁ nisīdiṁsu appekacce nāmagottaṁ sāvetvā
ekamantaṁ nisīdiṁsu appekacce tuṇhībhūtā ekamantaṁ nisīdiṁsu.

[208] ekamantaṁ nisinno kho vessavaṇo mahārājā bhagavantaṁ
etadavoca santi hi bhante uḷārā yakkhā bhagavato appasannā
santi hi bhante uḷārā yakkhā bhagavato pasannā santi (pts. d iii, 195) hi bhante
majjhimā yakkhā bhagavato appasannā santi hi bhante majjhimā
yakkhā bhagavato pasannā santi hi bhante nīcā yakkhā bhagavato
appasannā santi hi bhante nīcā yakkhā bhagavato pasannā.

footnote: 1 yu. sārāṇīyaṁ.

page number: 209

yebhuyyena kho pana bhante yakkhā appasannāyeva bhagavato taṁ
kissa hetu bhagavā hi bhante pāṇātipātā veramaṇiyā dhammaṁ
deseti adinnādānā veramaṇiyā dhammaṁ deseti kāmesu
micchācārā veramaṇiyā dhammaṁ deseti musāvādā veramaṇiyā dhammaṁ
deseti surāmerayamajjapamādaṭṭhānā veramaṇiyā dhammaṁ deseti.
yebhuyyena kho pana bhante yakkhā appaṭiviratāyeva pāṇātipātā
appaṭiviratā adinnādānā appaṭiviratā kāmesu micchācārā appaṭiviratā
musāvādā appaṭiviratā surāmerayamajjapamādaṭṭhānā tesantaṁ
hoti appiyaṁ amanāpaṁ. santi hi bhante bhagavato sāvakā araññe
vanapatthāni pantāni senāsanāni paṭisevanti appasaddāni
appanigghosāni vijanavātāni manussarāhaseyyakāni paṭisallānasāruppāni
tattha santi uḷārā yakkhā nivāsino ye imasmiṁ bhagavato pāvacane
appasannā tesaṁ pasādāya uggaṇhātu bhante bhagavā āṭānāṭiyaṁ
rakkhaṁ bhikkhūnaṁ bhikkhunīnaṁ upāsakānaṁ upāsikānaṁ guttiyā rakkhāya
avihiṁsāya phāsuvihārāyāti. adhivāsesi bhagavā tuṇhībhāvena.
athakho vessavaṇo mahārājā bhagavato adhivāsanaṁ viditvā tāyaṁ
velāyaṁ imaṁ āṭānāṭiyaṁ rakkhaṁ abhāsi

[209] vipassissa 1- namatthu cakkhumantassa sirīmato
sikhissapi 2- namatthu sabbabhūtānukampino.
vessabhussa 3- namatthu nhātakassa tapassino

footnote: 1 yu. vipassissa ca. 2 ma. sikhissapi ca. 3 ma. vessabhussa ca.

page number: 210

namatthu kakusandhassa mārasenappamaddino.
konāgamanassa namatthu brāhmaṇassa vusīmato
kassapassa 1- namatthu vippamuttassa sabbadhi.
aṅgīrasassa namatthu sakyaputtassa sirīmato
yo imaṁ dhammamadesesi 2- sabbadukkhā panūdanaṁ.
ye cāpi nibbutā loke yathābhūtaṁ vipassisuṁ
te janā apisuṇā mahantā vītasāradā.
hitaṁ devamanussānaṁ yaṁ namassanti gotamaṁ
vijjācaraṇasampannaṁ mahantaṁ vītasāradaṁ.
yato uggacchati suriyo 3- ādicco maṇḍalīmahā
yassa cuggacchamānassa saṁvarīpi nirujjhati.
yassa cuggate suriye divasoti pavuccati
rahadopi tattha gambhīro samuddo saritodako
evantaṁ tattha jānanti samuddo saritodako.

[210] (pts. d iii, 197) ito sā purimā disā iti naṁ ācikkhatī jano
yaṁ disaṁ abhipāleti mahārājā yasassi so
gandhabbānaṁ ādhipati 4- dhataraṭṭho iti 5- nāmaso
ramatī naccagītehi gandhabbehi purakkhato.
puttāpi tassa bahavo ekanāmāti me sutaṁ
asīti dasa eko ca indanāmā mahabbalā

footnote: 1 ma. kassapassa ca. 2 ma. dhammaṁ desesi. 3 ma. sūriyo.
footnote: 4 ma. adhipati. ito paraṁ īdisameva. 5 ma. dhataraṭṭhoti.

page number: 211

te cāpi buddhaṁ disvāna buddhaṁ ādiccabandhunaṁ
dūrato va namassanti mahantaṁ vītasāradaṁ.
namo te purisājañña namo te purisuttama
kusalena samekkhasi amanussāpi taṁ vandanti.
sutaṁ netaṁ abhiṇhaso tasmā evaṁ vademhase 1-
jinaṁ vandatha gotamaṁ jinaṁ vandāma gotamaṁ
vijjācaraṇasampannaṁ buddhaṁ vandāma gotamaṁ.
yena petā pavuccanti pisuṇā piṭṭhimaṁsikā
pāṇātipātino luddā 2- corā nekatikā janā.

[211] (pts. d iii, 198) ito sā dakkhiṇā disā iti naṁ ācikkhatī jano
yaṁ disaṁ abhipāleti mahārājā yasassi so
kumbhaṇḍānaṁ ādhipati viruḷho iti nāmaso
ramatī naccagītehi kumbhaṇḍehi purakkhato.
puttāpi tassa bahavo ekanāmāti me sutaṁ
asīti dasa eko ca indanāmā mahabbalā
te cāpi buddhaṁ disvāna buddhaṁ ādiccabandhunaṁ
dūrato va namassanti mahantaṁ vītasāradaṁ.
namo te purisājañña namo te purisuttama
kusalena samekkhasi amanussāpi taṁ vandanti.
sutaṁ netaṁ abhiṇhaso tasmā evaṁ vademhase

footnote: 1 ma. yu. vademase. ito paraṁ īdisameva. 2 yu. luddhā.

page number: 212

jinaṁ vandatha gotamaṁ jinaṁ vandāma gotamaṁ
vijjācaraṇasampannaṁ buddhaṁ vandāma gotamaṁ.
yattha coggacchati suriyo ādicco maṇḍalīmahā
yassa coggacchamānassa divasopi nirujjhati
yassa coggate suriye saṁvarīti pavuccati.
rahadopi tattha gambhīro samuddo saritodako
evantaṁ tattha jānanti samuddo saritodako.

[212] ito sā pacchimā disā iti naṁ ācikkhatī jano
yaṁ disaṁ abhipāleti mahārājā yasassi so
nāgānaṁ ādhipati virūpakkho iti 1- nāmaso
ramatī naccagītehi nāgehi 2- purakkhato.
puttāpi tassa bahavo ekanāmāti me sutaṁ
asīti dasa eko ca indanāmā mahabbalā
te cāpi buddhaṁ disvāna buddhaṁ ādiccabandhunaṁ
dūrato va namassanti mahantaṁ vītasāradaṁ.
namo te purisājañña namo te purisuttama
kusalena samekkhasi amanussāpi taṁ vandanti.
sutaṁ netaṁ abhiṇhaso tasmā evaṁ vademhase
jinaṁ vandatha gotamaṁ jinaṁ vandāma gotamaṁ
vijjācaraṇasampannaṁ buddhaṁ vandāma gotamaṁ.

footnote: 1 nāgānañca adhipati virūpakkhoti. 2 ma. nāgeheva.

page number: 213

yena uttarakurū rammā 1- mahāneru sudassano
manussā tattha jāyanti amamā apariggahā.
na te bījaṁ pavappanti 2- napi nīyanti naṅgalā
akaṭṭhapākimaṁ sāliṁ paribhuñjanti mānusā.
akaṇaṁ athusaṁ suddhaṁ sugandhaṁ taṇḍulapphalaṁ
tuṇḍikire 3- pacitvāna tato bhuñjanti bhojanaṁ.
gāviṁ ekakhuraṁ katvā anuyanti diso disaṁ
pasuṁ ekakhuraṁ katvā anuyanti diso disaṁ.
itthiṁ vāhanaṁ 4- katvā anuyanti diso disaṁ
purisaṁ vāhanaṁ katvā anuyanti diso disaṁ.
kumāriṁ vāhanaṁ katvā anuyanti diso disaṁ
kumāraṁ vāhanaṁ katvā anuyanti diso disaṁ.
te yāne abhirūhitvā sabbā disā anupariyanti 5-
pacārā tassa rājino.
hatthiyānaṁ assayānaṁ dibbaṁ yānaṁ upaṭṭhitaṁ
pāsādā sivikā ceva mahārājassa yasassino.
tassa ca nagarā ahu antalikkhe sumāpitā
āṭānāṭā kusināṭā parakusināṭā nāṭapariyā 6- parakusitanāṭā.
uttarena kapīvanto 7- janoghamaparena ca
navanavatiyo 8- ambarāmbaravatiyo āḷakamandā nāma rājadhānī

footnote: 1 ma. uttarakurūvho. 2 ma. yu. pavapanti. 3 ma. yu. tuṇḍikīre.
footnote: 4 ma. itthiṁ vā vāhanaṁ. yu. itthīvāhanaṁ. ito paraṁ īdisameva.
footnote: 5 ma. anupariyāyanti. 6 ma. nāṭasūriyā yu. nāṭapuriyā. 7 ma. kasivanto.

8 ma. navanavutiyo.

page number: 214

kuverassa kho pana mārisa mahārājassa visāṇā nāma rājadhānī
tasmā kuvero mahārājā vessavaṇoti pavuccati.
paccesanto pakāsenti tatolā tattalā tatotalā
ojasī tejasī tatojasī
suro 1- rājā ariṭṭho nemī.
rahadopi tattha dharaṇī nāma
yato meghā pavassanti
vassā yato patāyanti
sabhāpi tattha bhagalavatī 2- nāma
yattha yakkhā payirupāsanti.
tattha niccaphalā rukkhā nānādijagaṇāyutā
mayūrakoñcābhirudā kokilābhihi 3- vaggubhi.
jīvañjīvakasaddettha atho oṭṭhavacittakā
kukkuṭakā kuḷīrakā vane pokkharasātakā.
sukasālikasaddettha daṇḍamāṇavakāni ca
sobhati sabbakālaṁ sā kuveranaḷinī sadā.

[213] ito sā uttarā disā iti naṁ ācikkhatī jano
yaṁ disaṁ abhipāleti mahārājā yasassi so.
yakkhānaṁ ādhipati 4- kuvero iti nāmaso
ramatī naccagītehi yakkhehi 5- purakkhato.

footnote: 1 ma. yu. sūro. 2 ma. sālavatī. 3 ma. kokilādīhi.
footnote: 4 ma. yakkhānañca adhipati. 5 ma. yakkheheva.

page number: 215

puttāpi tassa bahavo ekanāmāti me sutaṁ
asīti dasa eko ca indanāmā mahabbalā.
te cāpi buddhaṁ disvāna buddhaṁ ādiccabandhunaṁ
dūrato va namassanti mahantaṁ vītasāradaṁ.
namo te purisājañña namo te purisuttama
kusalena samekkhasi amanussāpi taṁ vandanti.
sutaṁ netaṁ abhiṇhaso tasmā evaṁ vademhase
jinaṁ vandatha gotamaṁ jinaṁ vandāma gotamaṁ
vijjācaraṇasampannaṁ buddhaṁ vandāma gotamanti.

[214] (pts. d iii, 203) ayaṁ kho sā mārisa āṭānāṭiyā rakkhā bhikkhūnaṁ bhikkhunīnaṁ
upāsakānaṁ upāsikānaṁ guttiyā rakkhāya avihiṁsāya phāsuvihārāyāti.
yassa kassaci mārisa bhikkhussa vā bhikkhuniyā vā upāsakassa vā
upāsikāya vā ayaṁ āṭānāṭiyā rakkhā sugahitā bhavissati samattā
pariyāputā tañce amanusso yakkho vā yakkhinī vā yakkhapotako vā
yakkhapotikā vā yakkhamahāmatto vā yakkhapārisajjo vā yakkhapacāro
vā gandhabbo vā gandhabbī vā gandhabbapotako vā gandhabbapotikā
vā gandhabbamahāmatto vā gandhabbapārisajjo vā gandhabbapacāro
vā kumbhaṇḍo vā kumbhaṇḍī vā kumbhaṇḍapotako vā kumbhaṇḍapotikā
vā kumbhaṇḍamahāmatto vā kumbhaṇḍapārisajjo vā
kumbhaṇḍapacāro vā nāgo vā nāginī vā nāgapotako vā

page number: 216

nāgapotikā vā nāgamahāmatto vā nāgapārisajjo vā nāgapacāro
vā paduṭṭhacitto bhikkhuṁ vā bhikkhuniṁ vā upāsakaṁ vā upāsikaṁ
vā gacchantaṁ vā anugaccheyya ṭhitaṁ vā upatiṭṭheyya nisinnaṁ vā
upanisīdeyya nipannaṁ vā upanipajjeyya. na me so mārisa amanusso
labheyya gāmesu vā nigamesu vā sakkāraṁ vā garukāraṁ vā. na
me so mārisa amanusso labheyya āḷakamandāya nāma rājadhāniyā
vatthuṁ vā vāsaṁ vā. na me so mārisa amanusso labheyya
yakkhānaṁ samitiṁ gantuṁ. apissu naṁ mārisa amanussā anavayhampi 1-
kareyyuṁ avivayhaṁ. apissu naṁ mārisa amanussā attāhi 2- paripuṇṇāhi
paribhāsāhi paribhāseyyuṁ. apissu naṁ mārisa amanussā rittampi 3-
pattaṁ sīse nikkujjeyyuṁ. apissu naṁ mārisa amanussā sattadhāpissa
muddhaṁ phāleyyuṁ santi hi mārisa amanussā caṇḍā ruddhā 4- rabhasā
te neva mahārājānaṁ ādiyanti na mahārājānaṁ purisakānaṁ ādiyanti
na mahārājānaṁ purisakānaṁ purisakānaṁ ādiyanti. te kho te mārisa
amanussā mahārājānaṁ (pts. d iii, 204) avaruddhā nāma vuccanti. seyyathāpi mārisa
rañño māgadhassa vijite corā 5- te neva rañño māgadhassa
ādiyanti na rañño māgadhassa purisakānaṁ ādiyanti na rañño
māgadhassa purisakānaṁ purisakānaṁ ādiyanti te kho te mārisa
mahācorā rañño māgadhassa avaruddhā nāma vuccanti evameva
kho mārisa santi hi 6- amanussā caṇḍā ruddhā 4- rabhasā te neva

footnote: 1 ma. anāvayhaṁpi naṁ. yu. anāvayhampi naṁ. 2 ma. yu. attāhipi.
footnote: 3 ma. rittaṁ pissa. 4 yu. ruddā. 5 ma. yu. mahācorā. 6 ma. yu. hisaddo natthi.

page number: 217

mahārājānaṁ ādiyanti na mahārājānaṁ purisakānaṁ ādiyanti na
mahārājānaṁ purisakānaṁ purisakānaṁ ādiyanti te kho te mārisa
amanussā mahārājānaṁ avaruddhā nāma vuccanti. yo hi koci
mārisa amanusso yakkho vā yakkhinī vā yakkhapotako vā yakkhapotikā
vā yakkhamahāmatto vā yakkhapārisajjo vā yakkhapacāro vā
gandhabbo vā gandhabbī vā gandhabbapotako vā gandhabbapotikā
vā gandhabbamahāmatto vā gandhabbapārisajjo vā gandhabbapacāro vā
kumbhaṇḍo vā kumbhaṇḍī vā kumbhaṇḍapotako vā kumbhaṇḍapotikā
vā kumbhaṇḍamahāmatto vā kumbhaṇḍapārisajjo vā kumbhaṇḍapacāro
vā nāgo vā nāginī 1- vā nāgapotako vā nāgapotikā
vā nāgamahāmatto vā nāgapārisajjo vā nāgapacāro vā paduṭṭhacitto
bhikkhuṁ vā bhikkhuniṁ vā upāsakaṁ vā upāsikaṁ vā gacchantaṁ vā
anugaccheyya ṭhitaṁ vā upatiṭṭheyya nisinnaṁ vā upanisīdeyya nipannaṁ vā
upanipajjeyya. imesaṁ yakkhānaṁ mahāyakkhānaṁ senāpatīnaṁ mahāsenāpatīnaṁ
ujjhāpetabbaṁ vikkanditabbaṁ viravitabbaṁ ayaṁ yakkho gaṇhāti
ayaṁ yakkho āvisati 2- ayaṁ yakkho heṭheti ayaṁ yakkho viheṭheti ayaṁ
yakkho hiṁsati ayaṁ yakkho vihiṁsati ayaṁ yakkho na muñcatīti.

[215] katamesaṁ yakkhānaṁ mahāyakkhānaṁ senāpatīnaṁ mahāsenāpatīnaṁ.
indo somo varuṇo ca bhāradvājo pajāpati
candano kāmaseṭṭho ca kinnughaṇḍu nighaṇḍu ca.

footnote: 1 ma. nāgī. 2 yu. avisati.

page number: 218

panādo opamañño ca devasūto ca mātali
cittaseno ca gandhabbo naḷorājā janosabho 1-
sātāgiro hemavato puṇṇako karatiyo gulo 2-
sivako muccalindo ca vessāmitto yugandharo.
gopālo suppagedho 3- ca hiri netti ca mandiyo
pañcālacando ālavako 4- pajuṇṇo sumukho dadhimukho 5-
maṇi mānicaro 6- dīgho atho serīsako saha 7-.

[216] imesaṁ yakkhānaṁ mahāyakkhānaṁ senāpatīnaṁ mahāsenāpatīnaṁ
ujjhāpetabbaṁ vikkanditabbaṁ viravitabbaṁ ayaṁ yakkho gaṇhāti ayaṁ
yakkho āvisati 8- ayaṁ yakkho heṭheti ayaṁ yakkho viheṭheti ayaṁ
yakkho hiṁsati ayaṁ yakkho vihiṁsati ayaṁ yakkho na muñcatīti.

[217] ayaṁ kho sā mārisa āṭānāṭiyā rakkhā bhikkhūnaṁ bhikkhunīnaṁ
upāsakānaṁ upāsikānaṁ guttiyā rakkhāya avihiṁsāya phāsuvihārāyāti.
handa cadāni mayaṁ mārisa gacchāma bahukiccā mayaṁ bahukaraṇīyāti.
yassadāni tumhe mahārājāno kālaṁ maññathāti.

[218] athakho cattāro mahārājā uṭṭhāyāsanā bhagavantaṁ
abhivādetvā padakkhiṇaṁ katvā tatthevantaradhāyiṁsu. tepi kho
yakkhā uṭṭhāyāsanā appekacce bhagavantaṁ abhivādetvā padakkhiṇaṁ
katvā tatthevantaradhāyiṁsu appekacce bhagavatā saddhiṁ sammodiṁsu
sammodanīyaṁ kathaṁ sārāṇīyaṁ vītisāretvā tatthevantaradhāyiṁsu

footnote: 1 ma. yu. janesabho. 2 ma. guḷo. 3 ma. supparodho. 4 ma. āḷavako.
footnote: 5 ma. yu. pajunno sumano sumukho. 6 ma. maṇimānivaro. 7 yu. serissako sahā.
footnote: 8 yu. avisati.

page number: 219

appekacce yena bhagavā tenañjalimpaṇāmetvā tatthevantaradhāyiṁsu
appekacce nāmagottaṁ sāvetvā tatthevantaradhāyiṁsu appekacce
tuṇhībhūtā tatthevantaradhāyiṁsu.

[219] athakho bhagavā tassā rattiyā accayena bhikkhū āmantesi
imaṁ bhikkhave rattiṁ cattāro mahārājā mahatiyā ca yakkhasenāya
mahatiyā ca gandhabbasenāya mahatiyā ca kumbhaṇḍasenāya mahatiyā ca
nāgasenāya catuddisaṁ rakkhaṁ ṭhapetvā catuddisaṁ gumbaṁ ṭhapetvā
catuddisaṁ ovaraṇaṁ ṭhapetvā abhikkantāya rattiyā abhikkantavaṇṇā
kevalakappaṁ gijjhakūṭaṁ obhāsetvā yenāhaṁ tenupasaṅkamiṁsu
upasaṅkamitvā maṁ abhivādetvā ekamantaṁ nisīdiṁsu. tepi kho bhikkhave
yakkhā appekacce maṁ abhivādetvā ekamantaṁ nisīdiṁsu appekacce
mayā saddhiṁ sammodiṁsu sammodanīyaṁ kathaṁ sārāṇīyaṁ vītisāretvā
ekamantaṁ nisīdiṁsu appekacce yenāhaṁ tenañjalimpaṇāmetvā
ekamantaṁ nisīdiṁsu appekacce nāmagottaṁ sāvetvā ekamantaṁ
nisīdiṁsu appekacce tuṇhībhūtā ekamantaṁ nisīdiṁsu. ekamantaṁ
nisinno kho bhikkhave vessavaṇo mahārājā maṁ etadavoca santi hi
bhante uḷārā yakkhā bhagavato appasannā santi hi bhante uḷārā
yakkhā bhagavato pasannā santi hi bhante majjhimā yakkhā bhagavato
appasannā santi hi bhante majjhimā yakkhā bhagavato pasannā
santi hi bhante nīcā yakkhā bhagavato appasannā santi hi bhante

page number: 220

nīcā yakkhā bhagavato pasannā yebhuyyena kho pana bhante yakkhā
appasannāyeva bhagavato taṁ kissa hetu bhagavā hi bhante pāṇātipātā
veramaṇiyā dhammaṁ deseti adinnādānā veramaṇiyā dhammaṁ
deseti kāmesu micchācārā veramaṇiyā dhammaṁ deseti musāvādā
veramaṇiyā dhammaṁ deseti surāmerayamajjapamādaṭṭhānā veramaṇiyā
dhammaṁ deseti. yebhuyyena kho pana bhante yakkhā appaṭiviratāyeva
pāṇātipātā appaṭiviratā adinnādānā appaṭiviratā kāmesu
micchācārā appaṭiviratā musāvādā appaṭiviratā surāmerayamajjapamādaṭṭhānā
tesantaṁ hoti appiyaṁ amanāpaṁ santi hi bhante bhagavato
sāvakā araññe vanapatthāni pantāni senāsanāni paṭisevanti
appasaddāni appanigghosāni vijanavātāni manussarāhaseyyakāni
paṭisallānasāruppāni tattha santi uḷārā yakkhā nivāsino ye
imasmiṁ bhagavato pāvacane appasannā tesaṁ pasādāya uggaṇhātu
bhante bhagavā āṭānāṭiyaṁ rakkhaṁ bhikkhūnaṁ bhikkhunīnaṁ upāsakānaṁ
upāsikānaṁ guttiyā rakkhāya avihiṁsāya phāsuvihārāyāti. adhivāsesiṁ
kho ahaṁ bhikkhave tuṇhībhāvena. athakho bhikkhave vessavaṇo mahārājā
maṁ 1- adhivāsanaṁ viditvā tāyaṁ velāyaṁ imaṁ āṭānāṭiyaṁ rakkhaṁ abhāsi

[220] vipassissa namatthu cakkhumantassa sirīmato
sikhissapi namatthu sabbabhūtānukampino
.pe. (soyeva purimo peyyālo vitthāretabbo). ayaṁ kho sā

footnote: 1 ma. me.

page number: 221

mārisa āṭānāṭiyā rakkhā bhikkhūnaṁ bhikkhunīnaṁ upāsakānaṁ upāsikānaṁ
guttiyā rakkhāya avihiṁsāya phāsuvihārāyāti. handadāni mayaṁ mārisa
gacchāma bahukiccā mayaṁ bahukaraṇīyāti. yassadāni tumhe
mahārājāno kālaṁ maññathāti. athakho bhikkhave cattāro mahārājā
uṭṭhāyāsanā maṁ abhivādetvā padakkhiṇaṁ katvā tatthevantaradhāyiṁsu.
tepi kho bhikkhave yakkhā uṭṭhāyāsanā appekacce maṁ abhivādetvā
padakkhiṇaṁ katvā tatthevantaradhāyiṁsu appekacce mayā saddhiṁ sammodiṁsu
sammodanīyaṁ kathaṁ sārāṇīyaṁ vītisāretvā tatthevantaradhāyiṁsu
appekacce yenāhaṁ tenañjalimpaṇāmetvā tatthevantaradhāyiṁsu
appekacce nāmagottaṁ sāvetvā tatthevantaradhāyiṁsu appekacce
tuṇhībhūtā tatthevantaradhāyiṁsu. uggaṇhātha bhikkhave āṭānāṭiyaṁ rakkhaṁ
pariyāpuṇātha bhikkhave āṭānāṭiyaṁ rakkhaṁ dhāretha bhikkhave
āṭānāṭiyaṁ rakkhaṁ atthasañhitāyaṁ 1- bhikkhave āṭānāṭiyā rakkhā bhikkhūnaṁ
bhikkhunīnaṁ upāsakānaṁ upāsikānaṁ guttiyā rakkhāya avihiṁsāya
phāsuvihārāyāti. idamavoca bhagavā. attamanā te bhikkhū bhagavato
bhāsitaṁ abhinandunti.
āṭānāṭiyasuttaṁ niṭṭhitaṁ navamaṁ.
----------------

footnote: 1 ma. atthasaṁhitā.

page number: 222

saṅgītisuttaṁ

[221] (pts. d iii, 207) evamme sutaṁ. ekaṁ samayaṁ bhagavā mallesu
cārikañcaramāno mahatā bhikkhusaṅghena saddhiṁ pañcamattehi bhikkhusatehi
yena pāvā nāma mallānaṁ nagaraṁ tadavasari. tatra sudaṁ bhagavā
pāvāyaṁ viharati cundassa kammāraputtassa ambavane.

[222] tena kho pana samayena pāveyyakānaṁ mallānaṁ ubbhatakaṁ
nāma navaṁ saṇṭhāgāraṁ acirakāritaṁ hoti anajjhāvutthaṁ samaṇena vā
brāhmaṇena vā kenaci vā manussabhūtena. assosuṁ kho pāveyyakā
mallā bhagavā kira mallesu cārikañcaramāno mahatā bhikkhusaṅghena
saddhiṁ pañcamattehi bhikkhusatehi pāvaṁ anuppatto pāvāyaṁ viharati
cundassa kammāraputtassa ambavaneti. athakho pāveyyakā mallā
yena bhagavā tenupasaṅkamiṁsu upasaṅkamitvā bhagavantaṁ abhivādetvā
ekamantaṁ nisīdiṁsu. ekamantaṁ nisinnā kho pāveyyakā mallā
bhagavantaṁ etadavocuṁ idha bhante pāveyyakānaṁ mallānaṁ ubbhatakannāma
navaṁ saṇṭhāgāraṁ acirakāritaṁ hoti 1- anajjhāvutthaṁ samaṇena vā
brāhmaṇena vā kenaci vā manussabhūtena (pts. d iii, 208) tañca kho 2- bhante bhagavā
paṭhamaṁ paribhuñjatu bhagavatā paṭhamaṁ paribhuttaṁ pacchā pāveyyakā mallā
paribhuñjissanti tadassa 3- pāveyyakānaṁ mallānaṁ dīgharattaṁ hitāya
sukhāyāti. adhivāsesi kho 4- bhagavā tuṇhībhāvena. athakho pāveyyakā

footnote: 1 yu. ayaṁ na dissati. 2 yu. taṁ bhante. 3 yu. pāveyyakā mallā paribhuñjissanti
footnote: tadasusāti ime pāṭhā na dissanti. 4 yu. khosaddo na dissati.

page number: 223

mallā bhagavato adhivāsanaṁ viditvā uṭṭhāyāsanā bhagavantaṁ abhivādetvā
padakkhiṇaṁ katvā yena saṇṭhāgāraṁ tenupasaṅkamiṁsu upasaṅkamitvā
sabbasanthariṁ saṇṭhāgāraṁ santharitvā 1- āsanāni paññāpetvā
udakamaṇikaṁ patiṭṭhāpetvā telappadīpaṁ āropetvā yena bhagavā
tenupasaṅkamiṁsu upasaṅkamitvā bhagavantaṁ abhivādetvā ekamantaṁ aṭṭhaṁsu.
ekamantaṁ ṭhitā kho te 2- pāveyyakā mallā bhagavantaṁ etadavocuṁ
sabbasantharisanthataṁ 3- bhante saṇṭhāgāraṁ 

[4]- āsanāni paññattāni
udakamaṇiko patiṭṭhāpito telappadīpo āropito yassadāni
bhante bhagavā kālaṁ maññatīti.

[223] athakho bhagavā nivāsetvā pattacīvaramādāya saddhiṁ
bhikkhusaṅghena yena saṇṭhāgāraṁ tenupasaṅkami upasaṅkamitvā pāde
pakkhāletvā saṇṭhāgāraṁ pavisitvā majjhimaṁ thambhaṁ nissāya puratthābhimukho
nisīdi. bhikkhusaṅghopi kho 5- pāde pakkhāletvā saṇṭhāgāraṁ
pavisitvā pacchimaṁ bhittiṁ nissāya puratthābhimukho (pts. d iii, 209) nisīdi bhagavantaṁyeva
purakkhatvā pāveyyakāpi kho mallā pāde pakkhāletvā saṇṭhāgāraṁ
pavisitvā puratthimaṁ bhittiṁ nissāya pacchimābhimukhā nisīdiṁsu bhagavantaṁyeva
purakkhatvā. athakho bhagavā pāveyyake malle bahudeva rattiṁ dhammiyā
kathāya sandassetvā samādapetvā samuttejetvā sampahaṁsetvā
uyyojesi abhikkantā kho vāseṭṭhā ratti yassadāni 

[6]-
kālaṁ maññathāti. evaṁ bhanteti kho pāveyyakā mallā bhagavato

footnote: 1 ma. santharitvā bhagavato. yu. santharāpetvā. 2 yu. ayaṁ na dissati.
footnote: 3 yu. sabbasanthariṁ santhataṁ. 4 ma. bhagavato. 5 yu. khosaddo na dissati.
footnote: 6 ma. yu. tumhe.

page number: 224

paṭissutvā uṭṭhāyāsanā bhagavantaṁ abhivādetvā padakkhiṇaṁ katvā
pakkamiṁsu.

[224] athakho bhagavā acirapakkantesu pāveyyakesu 1- mallesu
tuṇhībhūtaṁ bhikkhusaṅghaṁ anuviloketvā āyasmantaṁ sārīputtaṁ āmantesi
vigatathīnamiddho kho sārīputta bhikkhusaṅgho paṭibhātu 

[2]- sārīputta
bhikkhūnaṁ dhammiyā kathāya 3- piṭṭhi me āgilāyati tamahaṁ āyameyyāmīti 4-.
evaṁ bhanteti kho āyasmā sārīputto bhagavato paccassosi.
athakho bhagavā catugguṇaṁ saṅghāṭiṁ paññāpetvā dakkhiṇena passena
sīhaseyyaṁ kappesi pādena 5- pādaṁ accādhāya sato sampajāno
uṭṭhānasaññaṁ manasikaritvā.

[225] tena kho pana samayena nigaṇṭho nāṭaputto (pts. d iii, 210) pāvāyaṁ
adhunā kālakato hoti. tassa kālakiriyāya bhinnā nigaṇṭhā dveḷhakajātā 6-
bhaṇḍanajātā kalahajātā vivādāpannā aññamaññaṁ
mukhasattīhi vitudantā vicaranti na tvaṁ imaṁ dhammavinayaṁ ājānissasi 7- kiṁ
tvaṁ imaṁ dhammavinayaṁ ājānissasi micchāpaṭipanno tvamasi ahamasmi
sammāpaṭipanno sahitaṁ me asahitante pure vacanīyaṁ pacchā avaca
pacchā vacanīyaṁ pure avaca adhiciṇṇante viparāvattaṁ āropito
te vādo niggahito tvamasi paravādapamokkhāya 8- nibbeṭhehi vā
sace pahosīti. vadhoyeveko maññe nigaṇṭhesu nāṭaputtiyesu
anuvattati. yepi nigaṇṭhassa nāṭaputtassa sāvakā gihī odātavasanā

footnote: 1 yu. ayaṁ pāṭho na dissati. 2 ma. yu. taṁ. 3 ma. yu. dhammī kathā.
footnote: 4 ma. yu. āyamissāmīti. 5 ma. yu. pāde. 6 ma. yu. dvedhikajātā.
footnote: 7 ma. yu. ājānāsi ahaṁ imaṁ dhammavinayaṁ ājānāmi. 8 yu. caravādappamokkhāya.

page number: 225

tepi nigaṇṭhesu nāṭaputtiyesu nibbinnarūpā virattarūpā 1-
paṭivānarūpā yathā taṁ durākkhāte dhammavinaye duppavedite
aniyyānike anupasamasaṁvattanike asammāsambuddhappavedite bhinnathūpe
appaṭisaraṇe. athakho āyasmā sārīputto bhikkhū āmantesi nigaṇṭho
āvuso nāṭaputto pāvāyaṁ adhunā kālakato tassa kālakiriyāya
bhinnā nigaṇṭhā dveḷhakajātā .pe. bhinnathūpe appaṭisaraṇe
evañhetaṁ āvuso hoti 2- durākkhāte dhammavinaye duppavedite
aniyyānike anupasamasaṁvattanike asammāsambuddhappavedite. (pts. d iii, 211) ayaṁ kho
panāvuso amhākaṁ bhagavatā dhammo svākkhāto suppavedito niyyāniko
upasamasaṁvattaniko sammāsambuddhappavedito tattha sabbeheva saṅgāyitabbaṁ
na vivaditabbaṁ yathayidaṁ brahmacariyaṁ addhaniyaṁ assa ciraṭṭhitikaṁ tadassa
bahujanahitāya bahujanasukhāya lokānukampāya atthāya hitāya sukhāya
devamanussānaṁ. katamo cāvuso amhākaṁ bhagavatā dhammo svākkhāto
suppavedito niyyāniko upasamasaṁvattaniko sammāsambuddhappavedito
tattha 3- sabbeheva saṅgāyitabbaṁ na vivaditabbaṁ yathayidaṁ brahmacariyaṁ
addhaniyaṁ assa ciraṭṭhitikaṁ tadassa bahujanahitāya bahujanasukhāya
lokānukampāya atthāya hitāya sukhāya devamanussānaṁ.

[226] atthi kho āvuso tena bhagavatā jānatā passatā arahatā
sammāsambuddhena eko dhammo sammadakkhāto tattha sabbeheva
saṅgāyitabbaṁ na vivaditabbaṁ yathayidaṁ brahmacariyaṁ addhaniyaṁ assa

footnote: 1-2 yu. ayaṁ pāṭho na dissati. 3 ma. yu. yattha.

page number: 226

ciraṭṭhitikaṁ tadassa bahujanahitāya bahujanasukhāya lokānukampāya atthāya
hitāya sukhāya devamanussānaṁ. katamo eko dhammo. sabbe sattā
āhāraṭṭhitikā sabbe sattā saṅkhāraṭṭhitikā. ayaṁ kho āvuso
tena bhagavatā jānatā passatā arahatā sammāsambuddhena eko
dhammo sammadakkhāto tattha sabbeheva saṅgāyitabbaṁ na vivaditabbaṁ
yathayidaṁ brahmacariyaṁ addhaniyaṁ assa ciraṭṭhitikaṁ tadassa bahujanahitāya
bahujanasukhāya lokānukampāya atthāya hitāya sukhāya devamanussānaṁ.
saṅgītiyaekakaṁ niṭṭhitaṁ 1-.

[227] atthi kho āvuso tena bhagavatā jānatā passatā arahatā
sammāsambuddhena dve dhammā sammadakkhātā tattha sabbeheva
saṅgāyitabbaṁ .pe. atthāya hitāya sukhāya devamanussānaṁ. katame
dve dhammā 2-. nāmañca rūpañca. avijjā ca bhavataṇhā ca.
bhavadiṭṭhi ca vibhavadiṭṭhi ca. ahirikañca anottappañca. hiri ca
ottappañca. dovacassatā ca pāpamittatā ca. sovacassatā ca
kalyāṇamittatā ca. āpattikusalatā ca āpattivuṭṭhānakusalatā ca.
samāpattikusalatā ca samāpattivuṭṭhānakusalatā ca. dhātukusalatā ca
manasikārakusalatā ca. āyatanakusalatā ca paṭiccasamuppādakusalatā
ca. ßēhānakusalatā ca aṭṭhānakusalatā ca. (pts. d iii, 213) ājjavañca maddavañca 3-.
khanti ca soraccañca. sākhalyañca paṭisanthāro ca. avihiṁsā
ca soceyyañca. muṭṭhasaccañca asampajaññañca. sati ca

footnote: 1 ma. yu. saṅgītiyaekakaṁ niṭṭhitanti na dissanti. 2 ma. yu. ayaṁ na dissati.
footnote: 3 ma. yu. ajjavañca lajjavañca.

page number: 227

sampajaññañca. indriyesu aguttadvāratā ca bhojane amattaññutā
ca. indriyesu guttadvāratā ca bhojane mattaññutā ca.
paṭisaṅkhānabalañca bhāvanābalañca. satibalañca samādhibalañca. samatho
ca vipassanā ca. samathanimittañca paggahanimittañca. paggaho
ca avikkhepo ca. sīlavipatti ca diṭṭhivipatti ca. sīlasampadā
ca diṭṭhisampadā ca. (pts. d iii, 214) sīlavisuddhi ca diṭṭhivisuddhi ca. diṭṭhivisuddhi
kho pana yathā diṭṭhissa ca padhānaṁ. saṁvego ca saṁvejanīyesu ṭhānesu
saṁviggassa ca yoniso padhānaṁ. asantuṭṭhitā ca kusalesu dhammesu
appaṭivānitā ca padhānasmiṁ. vijjā ca vimutti ca. khaye ñāṇaṁ
anuppāde ñāṇaṁ. ime kho āvuso tena bhagavatā jānatā
passatā arahatā sammāsambuddhena dve dhammā sammadakkhātā
tattha sabbeheva saṅgāyitabbaṁ .pe. sukhāya devamanussānanti.
saṅgītiyadukaṁ niṭṭhitaṁ 1-.

[228] atthi kho āvuso tena bhagavatā jānatā passatā arahatā
sammāsambuddhena tayo dhammā sammadakkhātā tattha sabbeheva
saṅgāyitabbaṁ .pe. atthāya hitāya sukhāya devamanussānaṁ.
katame tayo dhammā. tīṇi akusalamūlāni lobho akusalamūlaṁ doso
akusalamūlaṁ moho akusalamūlaṁ. tīṇi kusalamūlāni alobho kusalamūlaṁ
adoso kusalamūlaṁ amoho kusalamūlaṁ. tīṇi duccaritāni
kāyaduccaritaṁ vacīduccaritaṁ manoduccaritaṁ. (pts. d iii, 215) tīṇi sucaritāni kāyasucaritaṁ

footnote: 1 ma. yu. saṅgītiyadukaṁ niṭṭhitanti na dissanti.

page number: 228

vacīsucaritaṁ manosucaritaṁ. tayo akusalavitakkā kāmavitakko
byāpādavitakko vihiṁsāvitakko. tayo kusalavitakkā nekkhammavitakko
abyāpādavitakko avihiṁsāvitakko. tayo akusalasaṅkappā
kāmasaṅkappo byāpādasaṅkappo vihiṁsāsaṅkappo. tayo kusalasaṅkappā
nekkhammasaṅkappo abyāpādasaṅkappo avihiṁsāsaṅkappo. tisso
akusalasaññā kāmasaññā byāpādasaññā vihiṁsāsaññā.
tisso kusalasaññā nekkhammasaññā abyāpādasaññā avihiṁsāsaññā.
tisso akusaladhātuyo kāmadhātu byāpādadhātu vihiṁsādhātu.
tisso kusaladhātuyo nekkhammadhātu abyāpādadhātu avihiṁsādhātu.
aparāpi tisso dhātuyo kāmadhātu rūpadhātu arūpadhātu.
aparāpi tisso dhātuyo rūpadhātu arūpadhātu nirodhadhātu. aparāpi
tisso dhātuyo hīnadhātu majjhimadhātu paṇītadhātu 1-. (pts. d iii, 216) tisso taṇhā
kāmataṇhā bhavataṇhā vibhavataṇhā. aparāpi tisso taṇhā
kāmataṇhā rūpataṇhā arūpataṇhā. aparāpi tisso taṇhā
rūpataṇhā arūpataṇhā nirodhataṇhā. tīṇi saññojanāni
sakkāyadiṭṭhi vicikicchā sīlabbataparāmāso. tayo āsavā kāmāsavo
bhavāsavo avijjāsavo. tayo bhavā kāmabhavo rūpabhavo
arūpabhavo. tisso esanā kāmesanā bhavesanā brahmacariyesanā.
tisso vidhā seyyohamasmīti vidhā sadisohamasmīti vidhā
hīnohamasmīti vidhā. tayo addhā atīto addhā anāgato addhā

footnote: 1 yu. hīnādhātu majjhimādhātu paṇītādhātu.

page number: 229

paccuppanno addhā. tayo antā sakkāyo anto sakkāyasamudayo
anto sakkāyanirodho anto. tisso vedanā sukhā
vedanā dukkhā vedanā adukkhamasukhā vedanā. tisso dukkhatā
dukkhadukkhatā saṅkhāradukkhatā vipariṇāmadukkhatā. (pts. d iii, 217) tayo rāsī
micchattaniyato rāsi sammattaniyato rāsi aniyato rāsi. tisso
kaṅkhā 1- atītaṁ vā addhānaṁ ārabbha kaṅkhati vicikicchati nādhimuccati
na sampasīdati anāgataṁ vā addhānaṁ ārabbha kaṅkhati vicikicchati
nādhimuccati na sampasīdati etarahi vā paccuppannaṁ addhānaṁ ārabbha
kaṅkhati vicikicchati nādhimuccati na sampasīdati. tīṇi tathāgatassa
arakkheyyāni 2- parisuddhakāyasamācāro āvuso tathāgato natthi
tathāgatassa kāyaduccaritaṁ yaṁ tathāgato rakkheyya mā me idaṁ
paro aññāsīti parisuddhavacīsamācāro āvuso tathāgato natthi
tathāgatassa vacīduccaritaṁ yaṁ tathāgato rakkheyya mā me idaṁ
paro aññāsīti parisuddhamanosamācāro āvuso tathāgato natthi
tathāgatassa manoduccaritaṁ yaṁ tathāgato rakkheyya mā me idaṁ
paro aññāsīti. tayo kiñcanā rāgo kiñcanaṁ doso kiñcanaṁ
moho kiñcanaṁ. tayo aggī rāgaggi dosaggi mohaggi.
aparepi tayo aggī āhuneyyaggi dakkhiṇeyyaggi gahapataggi.
tividhena rūpasaṅgaho sanidassanasappaṭigharūpaṁ anidassanasappaṭigharūpaṁ
anidassanāppaṭigharūpaṁ. tayo saṅkhārā puññābhisaṅkhāro apuññābhisaṅkhāro

footnote: 1 ma. tayo tamā. 2 yu. ārakkheyyāni.

page number: 230

āneñjābhisaṅkhāro. (pts. d iii, 218) tayo puggalā sekkho puggalo
asekkho puggalo nevasekkho nāsekkho puggalo. tayo therā
jātitthero dhammatthero sammatitthero 1-. tīṇi puññakiriyāvatthūni 2-
dānamayaṁ puññakiriyāvatthu 3- sīlamayaṁ puññakiriyāvatthu bhāvanāmayaṁ
puññakiriyāvatthu. tīṇi codanāvatthūni diṭṭhena sutena parisaṅkāya.
tisso kāmūpapattiyo santāvuso sattā paccupaṭṭhitakāmā te
paccupaṭṭhitesu kāmesu vasaṁ vattenti seyyathāpi manussā ekacce
ca devā ekacce ca vinipātikā ayaṁ paṭhamā kāmūpapatti
santāvuso sattā nimmitakāmā te nimminitvā nimminitvā 4-
kāmesu vasaṁ vattenti seyyathāpi devā nimmānaratī ayaṁ dutiyā
kāmūpapatti santāvuso sattā paranimmitakāmā te paranimmitesu
kāmesu vasaṁ vattenti seyyathāpi devā paranimmitavasavattī
ayaṁ tatiyā kāmūpapatti. tisso sukhūpapattiyo santāvuso
sattā sukhaṁ 5- uppādetvā uppādetvā sukhaṁ viharanti seyyathāpi
devā brahmakāyikā ayaṁ paṭhamā sukhūpapatti santāvuso sattā
sukhena abhisannā parisannā paripūrā paripphuṭā te kadāci karahaci
udānaṁ udānenti aho sukhaṁ aho sukhanti seyyathāpi devā
ābhassarā ayaṁ dutiyā sukhūpapatti santāvuso sattā sukhena
abhisannā parisannā paripūrā paripphuṭā te santaṁyeva saṁtusitā
cittasukhaṁ paṭivedenti 6- seyyathāpi devā subhakiṇhā 7- ayaṁ tatiyā

footnote: 1 ma. yu. sammutithero. 2 ma. yu. ... kiriyavatthūni. 3 ma. yu. ...kiriyavatthu.
footnote: 4 yu. nimmetvā nimmetvā. 5 ma. yu. ayaṁ pāṭho na dissati. 6 ma. yu.
footnote: tusitā sukhaṁ paṭisaṁvedenti. 7 yu. subhakiṇṇā.

page number: 231

sukhūpapatti. tisso paññā sekkhā paññā asekkhā paññā
nevasekkhā nāsekkhā paññā. aparāpi tisso paññā
cintāmayā paññā sutamayā paññā bhāvanāmayā paññā.
tīṇāvudhāni sutāvudhaṁ pavivekāvudhaṁ paññāvudhaṁ. tīṇindriyāni
anaññataññassāmītindriyaṁ aññindriyaṁ aññātāvindriyaṁ. tīṇi
cakkhūni maṁsacakkhu dibbacakkhu paññācakkhu. tisso sikkhā adhisīlasikkhā
adhicittasikkhā adhipaññāsikkhā. tisso bhāvanā kāyabhāvanā
cittabhāvanā paññābhāvanā. tīṇi anuttariyāni dassanānuttariyaṁ
paṭipadānuttariyaṁ vimuttānuttariyaṁ. tayo samādhī savitakkavicāro 1-
samādhi avitakkavicāramatto 2- samādhi avitakkavicāro 3- samādhi. aparepi
tayo samādhī suññato samādhi animitto samādhi appaṇihito
samādhi. tīṇi soceyyāni kāyasoceyyaṁ vacīsoceyyaṁ
manosoceyyaṁ. (pts. d iii, 220) tīṇi moneyyāni kāyamoneyyaṁ vacīmoneyyaṁ
manomoneyyaṁ. tīṇi kosallāni āyakosallaṁ apāyakosallaṁ
upāyakosallaṁ. tayo madā ārogyamado yobbanamado jātimado 4-.
tīṇādhipateyyāni 5- attādhipateyyaṁ lokādhipateyyaṁ dhammādhipateyyaṁ.
tīṇi kathāvatthūni atītaṁ vā addhānaṁ ārabbha kathaṁ katheyya evaṁ
ahosi atītamaddhānanti anāgataṁ vā addhānaṁ ārabbha kathaṁ katheyya evaṁ
bhavissati anāgatamaddhānanti etarahi vā paccuppannaṁ addhānaṁ
ārabbha kathaṁ katheyya evaṁ 6- etarahi paccuppannanti 7-. tisso

footnote: 1 ma. savitakkasavicāro. yu. savitakko savicāro. 2 yu. avitakko vicāramatto.
footnote: 3 ma. avitakkāvicāro. yu. avitakko avicāro. 4 ma. yu. jīvitamado.
footnote: 5 ma. tīṇi adhipateyyāni. 6 ma. yu. evaṁ hoti. 7 ma. paccuppannaṁ addhānanti.

page number: 232

vijjā pubbenivāsānussatiñāṇaṁ vijjā sattānaṁ cutūpapāte ñāṇaṁ
vijjā āsavānaṁ khaye ñāṇaṁ vijjā. tayo vihārā dibyo
vihāro 1- brahmavihāro 2- ariyo vihāro. tīṇi pāṭihāriyāni
iddhipāṭihāriyaṁ ādesanāpāṭihāriyaṁ anusāsanīpāṭihāriyaṁ. ime kho
āvuso tena bhagavatā jānatā passatā arahatā sammāsambuddhena
tayo dhammā sammadakkhātā tattha sabbeheva saṅgāyitabbaṁ na
vivaditabbaṁ .pe. atthāya hitāya sukhāya devamanussānaṁ.
saṅgītiyattikaṁ niṭṭhitaṁ 3-.

[229] (pts. d iii, 221) atthi kho āvuso tena bhagavatā jānatā passatā
arahatā sammāsambuddhena cattāro dhammā sammadakkhātā tattha
sabbeheva saṅgāyitabbaṁ .pe. atthāya hitāya sukhāya
devamanussānaṁ. katame cattāro. cattāro satipaṭṭhānā idhāvuso
bhikkhu kāye kāyānupassī viharati ātāpī sampajāno satimā
vineyya loke abhijjhādomanassaṁ. vedanāsu vedanā. citte
cittā. dhammesu dhammānupassī viharati ātāpī sampajāno
satimā vineyya loke abhijjhādomanassaṁ.

[230] cattāro sammappadhānā idhāvuso bhikkhu anuppannānaṁ
pāpakānaṁ akusalānaṁ dhammānaṁ anuppādāya chandaṁ janeti vāyamati
viriyaṁ ārabhati cittaṁ paggaṇhāti padahati uppannānaṁ pāpakānaṁ
akusalānaṁ dhammānaṁ pahānāya chandaṁ janeti vāyamati viriyaṁ ārabhati

footnote: 1 ma. yu. dibbo vihāro. 2 ma. brahmā vihāro. 3 ma. yu. saṅgītiyattikaṁ
footnote: niṭṭhitanti na dissanti.

page number: 233

cittaṁ paggaṇhāti padahati anuppannānaṁ kusalānaṁ dhammānaṁ uppādāya
chandaṁ janeti vāyamati viriyaṁ ārabhati cittaṁ paggaṇhāti padahati
uppannānaṁ kusalānaṁ dhammānaṁ ṭhitiyā asammosāya bhiyyobhāvāya
vepullāya bhāvanāya pāripūriyā chandaṁ janeti vāyamati viriyaṁ ārabhati
cittaṁ paggaṇhāti padahati.

[231] cattāro iddhipādā idhāvuso bhikkhu chandasamādhipadhānasaṅkhāra-
samannāgataṁ iddhipādaṁ bhāveti viriyasamādhipadhānasaṅkhārasamannāgataṁ
iddhipādaṁ bhāveti cittasamādhipadhānasaṅkhārasamannāgataṁ iddhipādaṁ
bhāveti vīmaṁsāsamādhipadhānasaṅkhārasamannāgataṁ iddhipādaṁ bhāveti.

[232] cattāri jhānāni idhāvuso bhikkhu vivicceva kāmehi
vivicca akusalehi dhammehi savitakkaṁ savicāraṁ vivekajaṁ pītisukhaṁ
paṭhamajjhānaṁ upasampajja viharati vitakkavicārānaṁ vūpasamā ajjhattaṁ
sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ
dutiyajjhānaṁ upasampajja viharati pītiyā ca virāgā upekkhako
ca viharati sato ca sampajāno sukhañca kāyena paṭisaṁvedeti
yantaṁ ariyā ācikkhanti upekkhako satimā sukhavihārīti tatiyajjhānaṁ
upasampajja viharati sukhassa ca pahānā dukkhassa ca pahānā
pubbe va somanassadomanassānaṁ atthaṅgamā adukkhamasukhaṁ upekkhāsatipārisuddhiṁ
catutthajjhānaṁ upasampajja viharati.

[233] catasso samādhibhāvanā atthāvuso samādhibhāvanā bhāvitā

page number: 234

bahulīkatā diṭṭhadhammasukhavihārāya saṁvattati. atthāvuso samādhibhāvanā
bhāvitā bahulīkatā ñāṇadassanapaṭilābhāya saṁvattati. atthāvuso
samādhibhāvanā bhāvitā bahulīkatā satisampajaññāya saṁvattati.
atthāvuso samādhibhāvanā bhāvitā bahulīkatā āsavānaṁ khayāya
saṁvattati. katamā cāvuso samādhibhāvanā bhāvitā bahulīkatā
diṭṭhadhammasukhavihārāya saṁvattati. idhāvuso bhikkhu vivicceva kāmehi
vivicca akusalehi dhammehi savitakkaṁ savicāraṁ .pe. catutthajjhānaṁ
upasampajja viharati ayaṁ (pts. d iii, 223) āvuso samādhibhāvanā bhāvitā bahulīkatā
diṭṭhadhammasukhavihārāya saṁvattati. katamā cāvuso samādhibhāvanā
bhāvitā bahulīkatā ñāṇadassanapaṭilābhāya saṁvattati. idhāvuso
bhikkhu ālokasaññaṁ manasikaroti divāsaññaṁ adhiṭṭhāti yathā divā
tathā rattiṁ yathā rattiṁ tathā divā iti vivaṭena cetasā
apariyonaddhena sappabhāsaṁ cittaṁ bhāveti ayaṁ āvuso samādhibhāvanā
bhāvitā bahulīkatā ñāṇadassanapaṭilābhāya saṁvattati. katamā
cāvuso samādhibhāvanā bhāvitā bahulīkatā satisampajaññāya saṁvattati.
idhāvuso bhikkhuno viditā vedanā uppajjanti viditā upaṭṭhahanti
viditā abbhatthaṁ gacchanti viditā saññā uppajjanti viditā
upaṭṭhahanti viditā abbhatthaṁ gacchanti viditā vitakkā uppajjanti
viditā upaṭṭhahanti viditā abbhatthaṁ gacchanti ayaṁ āvuso
samādhibhāvanā bhāvitā bahulīkatā satisampajaññāya saṁvattati.

page number: 235

katamā cāvuso samādhibhāvanā bhāvitā bahulīkatā āsavānaṁ khayāya
saṁvattati. idhāvuso bhikkhu pañcasu upādānakkhandhesu 1- udayabbayānupassī
viharati iti rūpaṁ iti rūpassa samudayo iti rūpassa atthaṅgamo.
iti vedanā. iti saññā. iti saṅkhārā. iti viññāṇaṁ
iti viññāṇassa samudayo iti viññāṇassa atthaṅgamo 2- ayaṁ
āvuso samādhibhāvanā bhāvitā bahulīkatā āsavānaṁ khayāya saṁvattati.

[234] catasso appamaññā idhāvuso bhikkhu mettāsahagatena
cetasā ekaṁ disaṁ pharitvā viharati tathā dutiyaṁ tathā tatiyaṁ tathā
catutthaṁ iti uddhamadho (pts. d iii, 224) tiriyaṁ sabbadhi sabbattatāya sabbāvantaṁ
lokaṁ mettāsahagatena cetasā vipulena mahaggatena appamāṇena
averena abyāpajjhena pharitvā viharati. karuṇāsahagatena cetasā.
muditāsahagatena cetasā. upekkhāsahagatena cetasā ekaṁ disaṁ
pharitvā viharati tathā dutiyaṁ tathā tatiyaṁ tathā catutthaṁ iti
uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena
cetasā vipulena mahaggatena appamāṇena averena
abyāpajjhena pharitvā viharati.

[235] cattāro arūpā 3- idhāvuso bhikkhu sabbaso rūpasaññānaṁ
samatikkamā paṭighasaññānaṁ atthaṅgamā nānattasaññānaṁ amanasikārā
ananto ākāsoti ākāsānañcāyatanaṁ upasampajja viharati
sabbaso ākāsānañcāyatanaṁ samatikkamma anantaṁ viññāṇanti

footnote: 1 yu. pañcasupādānakkhandhesu. 2 yu. atthaṅgamoti. 3 ma. āruppā.

page number: 236

viññāṇañcāyatanaṁ upasampajja viharati sabbaso viññāṇañcāyatanaṁ
samatikkamma natthi kiñcīti ākiñcaññāyatanaṁ upasampajja viharati
sabbaso ākiñcaññāyatanaṁ samatikkamma nevasaññānāsaññāyatanaṁ
upasampajja viharati.

[236] cattāri apassenāni idhāvuso bhikkhu saṅkhāyekaṁ paṭisevati
saṅkhāyekaṁ adhivāseti saṅkhāyekaṁ parivajjeti saṅkhāyekaṁ vinodeti.

[237] cattāro ariyavaṁsā idhāvuso bhikkhu santuṭṭho hoti
itarītarena cīvarena itarītaracīvarasantuṭṭhiyā ca vaṇṇavādī na ca
cīvarahetu anesanaṁ appaṭirūpaṁ āpajjati aladdhā ca cīvaraṁ na
paritassati laddhā ca cīvaraṁ agadhito 1- amucchito anajjhāpanno
ādīnavadassāvī nissaraṇapañño paribhuñjati tāya ca pana itarītaracīvarasantuṭṭhiyā
nevattānukkaṁseti na paraṁ vambheti yo hi tattha
dakkho analaso sampajāno paṭissato ayaṁ (pts. d iii, 225) vuccatāvuso bhikkhu
porāṇe aggaññe ariyavaṁse ṭhito. puna caparaṁ āvuso bhikkhu
santuṭṭho hoti itarītarena piṇḍapātena itarītarapiṇḍapātasantuṭṭhiyā
ca vaṇṇavādī na ca piṇḍapātahetu anesanaṁ appaṭirūpaṁ āpajjati
aladdhā ca piṇḍapātaṁ na paritassati laddhā ca piṇḍapātaṁ
agadhito amucchito anajjhāpanno ādīnavadassāvī nissaraṇapañño
paribhuñjati tāya ca pana itarītarapiṇḍapātasantuṭṭhiyā nevattānukkaṁseti
na paraṁ vambheti yo hi tattha dakkho analaso sampajāno

footnote: 1 yu. agathito. evamuparipi.

page number: 237

paṭissato ayaṁ vuccatāvuso bhikkhu porāṇe aggaññe ariyavaṁse
ṭhito. puna caparaṁ āvuso bhikkhu santuṭṭho hoti itarītarena senāsanena
itarītarasenāsanasantuṭṭhiyā ca vaṇṇavādī na ca senāsanahetu anesanaṁ
appaṭirūpaṁ āpajjati aladdhā ca senāsanaṁ na paritassati laddhā ca
senāsanaṁ agadhito amucchito anajjhāpanno ādīnavadassāvī nissaraṇapañño
paribhuñjati tāya ca pana itarītarasenāsanasantuṭṭhiyā nevattānukkaṁseti
na paraṁ vambheti yo hi tattha dakkho analaso sampajāno
paṭissato ayaṁ vuccatāvuso bhikkhu porāṇe aggaññe ariyavaṁse
ṭhito. puna caparaṁ āvuso bhikkhu pahānārāmo hoti pahānarato
bhāvanārāmo hoti bhāvanārato tāya ca pana pahānārāmatāya
pahānaratiyā bhāvanārāmatāya bhāvanāratiyā nevattānukkaṁseti na paraṁ
vambheti yo hi tattha dakkho analaso sampajāno paṭissato ayaṁ
vuccatāvuso bhikkhu porāṇe aggaññe ariyavaṁse ṭhito 1-.

[238] cattāri padhānāni saṁvarappadhānaṁ pahānappadhānaṁ bhāvanāppadhānaṁ
anurakkhanāppadhānaṁ. katamañcāvuso saṁvarappadhānaṁ. idhāvuso
bhikkhu cakkhunā rūpaṁ disvā na nimittaggāhī hoti nānubyañjanaggāhī
yatvādhikaraṇamenaṁ cakkhundriyaṁ (pts. d iii, 226) asaṁvutaṁ viharantaṁ abhijjhādomanassā
pāpakā akusalā dhammā anvāssaveyyuṁ tassa saṁvarāya paṭipajjati
rakkhati cakkhundriyaṁ cakkhundriye saṁvaraṁ āpajjati. sotena saddaṁ
sutvā. ghānena gandhaṁ ghāyitvā. jivhāya rasaṁ sāyitvā.

footnote: 1 ma. ṭhitoti.

page number: 238

kāyena phoṭṭhabbaṁ phusitvā. manasā dhammaṁ viññāya na nimittaggāhī
hoti nānubyañjanaggāhī yatvādhikaraṇamenaṁ manindriyaṁ asaṁvutaṁ viharantaṁ
abhijjhādomanassā pāpakā akusalā dhammā anvāssaveyyuṁ tassa
saṁvarāya paṭipajjati rakkhati manindriyaṁ manindriye saṁvaraṁ āpajjati
idaṁ vuccatāvuso saṁvarappadhānaṁ. katamañcāvuso pahānappadhānaṁ.
idhāvuso bhikkhu uppannaṁ kāmavitakkaṁ nādhivāseti pajahati vinodeti
byantīkaroti 1- anabhāvaṅgameti uppannaṁ byāpādavitakkaṁ .pe.
uppannaṁ vihiṁsāvitakkaṁ nādhivāseti pajahati .pe. uppannuppanne
pāpake akusale dhamme nādhivāseti pajahati vinodeti byantīkaroti
anabhāvaṅgameti idaṁ vuccatāvuso pahānappadhānaṁ. katamañcāvuso
bhāvanāppadhānaṁ. idhāvuso bhikkhu satisambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. dhammavicayasambojjhaṅgaṁ
bhāveti. viriyasambojjhaṅgaṁ bhāveti. pītisambojjhaṅgaṁ
bhāveti. passaddhisambojjhaṅgaṁ bhāveti. samādhisambojjhaṅgaṁ
bhāveti. upekkhāsambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ idaṁ vuccatāvuso bhāvanāppadhānaṁ.
katamañcāvuso anurakkhanāppadhānaṁ. idhāvuso bhikkhu
uppannaṁ bhaddakaṁ samādhinimittaṁ anurakkhati aṭṭhikasaññaṁ puḷuvakasaññaṁ
vinīlakasaññaṁ vicchiddakasaññaṁ uddhumātakasaññaṁ idaṁ vuccatāvuso
anurakkhanāppadhānaṁ.

footnote: 1 ma. byantiṁ karoti. evamuparipi.

page number: 239

[239] cattāri ñāṇāni dhamme ñāṇaṁ *- anvaye ñāṇaṁ
paricchedañāṇaṁ 1- sammatiñāṇaṁ 2-. (pts. d iii, 227) aparānipi cattāri ñāṇāni
dukkhe ñāṇaṁ dukkhasamudaye 3- ñāṇaṁ dukkhanirodhe 4- ñāṇaṁ
dukkhanirodhagāminiyā paṭipadāya 5- ñāṇaṁ.

[240] cattāri sotāpattiyaṅgāni sappurisasaṁsevo saddhammassavanaṁ
yonisomanasikāro dhammānudhammapaṭipatti.

[241] cattāri sotāpannassa aṅgāni idhāvuso ariyasāvako
buddhe aveccappasādena samannāgato hoti itipi so bhagavā arahaṁ
sammāsambuddho vijjācaraṇasampanno sugato lokavidū anuttaro
purisadammasārathi satthā devamanussānaṁ buddho bhagavāti dhamme
aveccappasādena samannāgato hoti svākkhāto bhagavatā dhammo
sandiṭṭhiko akāliko ehipassiko opanayiko paccattaṁ veditabbo
viññūhīti saṅghe aveccappasādena samannāgato hoti supaṭipanno
bhagavato sāvakasaṅgho ujupaṭipanno bhagavato sāvakasaṅgho ñāyapaṭipanno
bhagavato sāvakasaṅgho sāmīcipaṭipanno bhagavato sāvakasaṅgho yadidaṁ
cattāri purisayugāni aṭṭha purisapuggalā esa bhagavato sāvakasaṅgho
āhuneyyo pāhuneyyo dakkhiṇeyyo añjalikaraṇīyo anuttaraṁ
puññakkhettaṁ lokassāti ariyakantehi sīlehi samannāgato hoti
akhaṇḍehi acchiddehi asabalehi akammāsehi bhujissehi viññūpasatthehi
aparamaṭṭhehi samādhisaṁvattanikehi.

footnote: 1 ma. pariye ñāṇaṁ. 2 ma. sammutiyā ñāṇaṁ. yu. sammutiñāṇaṁ. 3 yu. samudaye.
footnote: 4 yu. nirodhe. 5 yu. magge.
footnote: * mīkārkkhag ñānaṁ peßöna ñāṇaṁ

page number: 240

[242] cattāri sāmaññaphalāni sotāpattiphalaṁ sakadāgāmiphalaṁ
anāgāmiphalaṁ (pts. d iii, 228) arahattaphalaṁ.

[243] catasso dhātuyo paṭhavīdhātu āpodhātu tejodhātu
vāyodhātu.

[244] cattāro āhārā kabaḷīkāro 1- āhāro oḷāriko vā
sukhumo vā phasso dutiyo manosañcetanā tatiyā viññāṇaṁ
catutthaṁ.

[245] catasso viññāṇaṭṭhitiyo rūpūpāyaṁ vā āvuso viññāṇaṁ
tiṭṭhamānaṁ tiṭṭhati rūpārammaṇaṁ rūpappatiṭṭhaṁ nandūpasevanaṁ vuḍḍhiṁ
viruḷhiṁ vepullaṁ āpajjati. vedanūpāyaṁ vā āvuso. saññūpāyaṁ
vā āvuso. saṅkhārūpāyaṁ vā āvuso. viññāṇaṁ tiṭṭhamānaṁ
tiṭṭhati saṅkhārārammaṇaṁ saṅkhārappatiṭṭhaṁ nandūpasevanaṁ vuḍḍhiṁ viruḷhiṁ
vepullaṁ āpajjati.

[246] cattāri agatigamanāni chandāgatiṁ gacchati dosāgatiṁ
gacchati mohāgatiṁ gacchati bhayāgatiṁ gacchati.

[247] cattāro taṇhuppādā cīvarahetu vā āvuso bhikkhuno
taṇhā uppajjamānā uppajjati piṇḍapātahetu vā āvuso
bhikkhuno taṇhā uppajjamānā uppajjati senāsanahetu vā
āvuso bhikkhuno taṇhā uppajjamānā uppajjati abhibhavābhavahetu 2-
vā āvuso bhikkhuno taṇhā uppajjamānā uppajjati.

footnote: 1 yu. kabaliṅkāro. 2 ma. yu. itibhavā ....

page number: 241

[248] catasso paṭipadā dukkhāpaṭipadā dandhābhiññā
dukkhāpaṭipadā khippābhiññā sukhāpaṭipadā dandhābhiññā
sukhāpaṭipadā (pts. d iii, 229) khippābhiññā.

[249] aparāpi catasso paṭipadā akkhamā paṭipadā khamā
paṭipadā damā paṭipadā samā paṭipadā.

[250] cattāri dhammapadāni anabhijjhā dhammapadaṁ abyāpādo
dhammapadaṁ sammāsati dhammapadaṁ sammāsamādhi dhammapadaṁ.

[251] cattāri dhammasamādānāni atthāvuso dhammasamādānaṁ
paccuppannaṁ dukkhañceva āyatiñca dukkhavipākaṁ atthāvuso dhammasamādānaṁ
paccuppannaṁ dukkhañceva āyatiñca sukhavipākaṁ atthāvuso
dhammasamādānaṁ paccuppannaṁ sukhañceva āyatiñca dukkhavipākaṁ atthāvuso
dhammasamādānaṁ paccuppannaṁ sukhañceva āyatiñca sukhavipākaṁ.

[252] cattāro dhammakkhandhā sīlakkhandho samādhikkhandho
paññākkhandho vimuttikkhandho.

[253] cattāri balāni viriyabalaṁ satibalaṁ samādhibalaṁ paññābalaṁ.

[254] cattāri adhiṭṭhānāni paññādhiṭṭhānaṁ saccādhiṭṭhānaṁ
cāgādhiṭṭhānaṁ upasamādhiṭṭhānaṁ.

[255] cattāro pañhābyākaraṇā 1- ekaṁsabyākaraṇīyo pañho
paṭipucchābyākaraṇīyo pañho vibhajjabyākaraṇīyo pañho ṭhapanīyo
pañho.

footnote: 1 (pts. d iii, 230) ma. ...byākaraṇāni. yu. ...vyākaraṇā.

page number: 242

[256] cattāri kammāni atthāvuso kammaṁ kaṇhaṁ kaṇhavipākaṁ
atthāvuso kammaṁ sukkaṁ sukkavipākaṁ atthāvuso kammaṁ kaṇhasukkaṁ
kaṇhasukkavipākaṁ atthāvuso kammaṁ akaṇhāsukkaṁ akaṇhāsukkavipākaṁ
kammakkhayāya saṁvattati.

[257] cattāro sacchikaraṇīyā dhammā pubbenivāso satiyā
sacchikaraṇīyo sattānaṁ cutupapāto cakkhunā sacchikaraṇīyo
aṭṭhavimokkhā kāyena sacchikaraṇīyā āsavānaṁ khayo paññāya
sacchikaraṇīyo.

[258] cattāro oghā kāmogho bhavogho diṭṭhogho avijjogho.

[259] cattāro yogā kāmayogo bhavayogo diṭṭhiyogo
avijjāyogo.

[260] cattāro visaṁyogā kāmayogavisaṁyogo bhavayogavisaṁyogo
diṭṭhiyogavisaṁyogo avijjāyogavisaṁyogo.

[261] cattāro ganthā abhijjhā kāyagantho byāpādo
kāyagantho sīlabbataparāmāso kāyagantho idaṁsaccābhiniveso
kāyagantho.

[262] cattāri upādānāni kāmupādānaṁ diṭṭhupādānaṁ
sīlabbatupādānaṁ attavādupādānaṁ.

[263] catasso yoniyo aṇḍajayoni jalābujayoni saṁsedajayoni
opapātikayoni.(pts. d iii, 231) 

page number: 243

[264] catasso gabbhāvakkantiyo idhāvuso ekacco
asampajāno mātu kucchiṁ okkamati asampajāno mātu kucchismiṁ ṭhāti
asampajāno mātu kucchismā nikkhamati ayaṁ paṭhamā gabbhāvakkanti.
puna caparaṁ āvuso idhekacco sampajāno mātu kucchiṁ okkamati
asampajāno mātu kucchismiṁ ṭhāti asampajāno mātu kucchismā
nikkhamati ayaṁ dutiyā gabbhāvakkanti. puna caparaṁ āvuso idhekacco
sampajāno mātu kucchiṁ okkamati sampajāno mātu kucchismiṁ ṭhāti
asampajāno mātu kucchismā nikkhamati ayaṁ tatiyā gabbhāvakkanti.
puna caparaṁ āvuso idhekacco sampajāno mātu kucchiṁ okkamati
sampajāno mātu kucchismiṁ ṭhāti sampajāno mātu kucchismā
nikkhamati ayaṁ catutthā gabbhāvakkanti.

[265] cattāro attabhāvapaṭilābhā atthāvuso attabhāvapaṭilābho
yasmiṁ attabhāvapaṭilābhe attasañcetanāyeva kamati no
parasañcetanā. atthāvuso attabhāvapaṭilābho yasmiṁ attabhāvapaṭilābhe
parasañcetanāyeva kamati no attasañcetanā. atthāvuso
attabhāvapaṭilābho yasmiṁ attabhāvapaṭilābhe attasañcetanā ceva so 1-
kamati parasañcetanā ca. atthāvuso attabhāvapaṭilābho yasmiṁ
attabhāvapaṭilābhe neva attasañcetanā kamati no parasañcetanā.

[266] catasso dakkhiṇāvisuddhiyo atthāvuso dakkhiṇā
dāyakato visujjhati no paṭiggāhakato. atthāvuso dakkhiṇā

page number: 244

paṭiggāhakato visujjhati (pts. d iii, 232) no dāyakato. atthāvuso dakkhiṇā neva
dāyakato visujjhati no paṭiggāhakato. atthāvuso dakkhiṇā
dāyakato ceva visujjhati paṭiggāhakato ca.

[267] cattāri saṅgahavatthūni dānaṁ piyavajjaṁ 1- atthacariyā
samānattatā.

[268] cattāro anariyavohārā musāvādo pisuṇā vācā
pharusā vācā samphappalāpo.

[269] cattāro ariyavohārā musāvādā veramaṇī pisuṇāya
vācāya veramaṇī pharusāya vācāya veramaṇī samphappalāpā vemaṇī.

[270] aparepi cattāro anariyavohārā adiṭṭhe diṭṭhavāditā
assute sutavāditā amute mutavāditā aviññāte viññātavāditā.

[271] aparepi cattāro ariyavohārā adiṭṭhe adiṭṭhavāditā
assute assutavāditā amute amutavāditā aviññāte
aviññātavāditā.

[272] aparepi cattāro anariyavohārā diṭṭhe adiṭṭhavāditā
sute assutavāditā mute amutavāditā viññāte aviññātavāditā.

[273] aparepi cattāro ariyavohārā diṭṭhe diṭṭhavāditā
sute sutavāditā mute mutavāditā viññāte viññātavāditā.

[274] cattāro puggalā idhāvuso ekacco puggalo attantapo
hoti attaparitāpanānuyogamanuyutto. idhāvuso ekacco puggalo

footnote: 1 yu. peyyavajjaṁ.

page number: 245

parantapo hoti paraparitāpanānuyogamanuyutto. idhāvuso ekacco
puggalo attantapo ca hoti attaparitāpanānuyogamanuyutto parantapo
ca paraparitāpanānuyogamanuyutto. idhāvuso ekacco puggalo neva
attantapo hoti na attaparitāpanānuyogamanuyutto (pts. d iii, 233) na parantapo na
paraparitāpanānuyogamanuyutto so anattantapo aparantapo diṭṭhe
va dhamme nicchāto nibbuto sītībhūto 1- sukhapaṭisaṁvedī brahmabhūtena
attanā viharati.

[275] aparepi cattāro puggalā idhāvuso ekacco puggalo
attahitāya paṭipanno hoti no parahitāya. idhāvuso ekacco puggalo
parahitāya paṭipanno hoti no attahitāya. idhāvuso ekacco
puggalo neva attahitāya paṭipanno hoti no parahitāya. idhāvuso
ekacco puggalo attahitāya ceva paṭipanno hoti parahitāya ca.

[276] aparepi cattāro puggalā tamo tamaparāyano tamo
jotiparāyano joti tamaparāyano joti jotiparāyano.

[277] aparepi cattāro puggalā samaṇamacalo samaṇapadumo
samaṇapuṇḍarīko samaṇesu 2- samaṇasukhumālo. ime kho āvuso
tena bhagavatā jānatā passatā arahatā sammāsambuddhena cattāro
dhammā sammadakkhātā tattha sabbeheva saṅgāyitabbaṁ .pe.
atthāya hitāya sukhāya devamanussānaṁ.
saṅgītiyacatukkaṁ niṭṭhitaṁ 3-.

footnote: 1 yu. sītibhūto. 2 yu. ayaṁ pāṭho na dissati. 3 ma. paṭhamabhāṇavāro niṭṭhito.
footnote: yu. paṭhamakabhāṇavāraṁ niṭṭhitaṁ.

page number: 246

[278] atthi kho āvuso tena bhagavatā jānatā passatā
arahatā sammāsambuddhena pañca dhammā sammadakkhātā tattha
sabbeheva saṅgāyitabbaṁ .pe. atthāya hitāya sukhāya
devamanussānaṁ. katame pañca. pañcakkhandhā rūpakkhandho
vedanākkhandho saññākkhandho saṅkhārakkhandho (pts. d iii, 234) viññāṇakkhandho.

[279] pañcupādānakkhandhā rūpūpādānakkhandho vedanūpādānakkhandho
saññūpādānakkhandho saṅkhārūpādānakkhandho viññāṇūpādānakkhandho.

[280] pañca kāmaguṇā cakkhuviññeyyā rūpā iṭṭhā kantā
manāpā piyarūpā kāmūpasañhitā rajaniyā 1-. sotaviññeyyā saddā.
ghānaviññeyyā gandhā. jivhāviññeyyā rasā. kāyaviññeyyā
phoṭṭhabbā iṭṭhā kantā manāpā piyarūpā kāmūpasañhitā rajaniyā 1-.

[281] pañca gatiyo nirayo tiracchānayoni pettivisayo
manussā devā.

[282] pañca macchariyāni āvāsamacchariyaṁ kulamacchariyaṁ
lābhamacchariyaṁ vaṇṇamacchariyaṁ dhammamacchariyaṁ.

[283] pañca nīvaraṇāni kāmacchandanīvaraṇaṁ byāpādanīvaraṇaṁ
thīnamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ.

[284] pañca orambhāgiyāni saññojanāni sakkāyadiṭṭhi
vicikicchā sīlabbataparāmāso kāmacchando byāpādo.

footnote: 1 ma. yu. rajanīyā.

page number: 247

[285] pañcuddhambhāgiyāni saññojanāni rūparāgo arūparāgo
māno (pts. d iii, 235) uddhaccaṁ avijjā.

[286] pañca sikkhāpadāni pāṇātipātā veramaṇī
adinnādānā veramaṇī kāmesu micchācārā veramaṇī musāvādā
veramaṇī surāmerayamajjapamādaṭṭhānā veramaṇī.

[287] pañca abhabbaṭṭhānāni abhabbo āvuso khīṇāsavo
bhikkhu sañcicca pāṇaṁ jīvitā voropetuṁ abhabbo khīṇāsavo bhikkhu
adinnaṁ theyyasaṅkhātaṁ ādātuṁ 1- abhabbo khīṇāsavo bhikkhu methunaṁ
dhammaṁ paṭisevituṁ abhabbo khīṇāsavo bhikkhu sampajānamusā bhāsituṁ
abhabbo khīṇāsavo bhikkhu sannidhikārakaṁ kāme paribhuñjituṁ seyyathāpi
pubbe āgārikabhūto 2-.

[288] pañca byasanāni ñātibyasanaṁ bhogabyasanaṁ rogabyasanaṁ
sīlabyasanaṁ diṭṭhibyasanaṁ. nāvuso sattā ñātibyasanahetu vā
bhogabyasanahetu vā rogabyasanahetu vā kāyassa bhedā paraṁ maraṇā
apāyaṁ duggatiṁ vinipātaṁ nirayaṁ upapajjanti. sīlabyasanahetu vā
āvuso sattā diṭṭhibyasanahetu vā kāyassa bhedā paraṁ maraṇā
apāyaṁ duggatiṁ vinipātaṁ nirayaṁ upapajjanti.

[289] pañca sampadā ñātisampadā bhogasampadā ārogyasampadā
sīlasampadā diṭṭhisampadā. nāvuso sattā ñātisampadāhetu
vā bhogasampadāhetu vā ārogyasampadāhetu vā kāyassa

footnote: 1 ma. ādiyituṁ. 2 ma. āgāriyabhūto. yu. agāriyabhūto.

page number: 248

bhedā paraṁ maraṇā sugatiṁ saggaṁ lokaṁ upapajjanti. sīlasampadāhetu
vā āvuso sattā diṭṭhisampadāhetu vā kāyassa bhedā paraṁ
maraṇā sugatiṁ saggaṁ lokaṁ upapajjanti.

[290] pañca ādīnavā dussīlassa sīlavipattiyā idhāvuso
dussīlo sīlavipanno pamādādhikaraṇaṁ mahatiṁ bhogajāniṁ nigacchati ayaṁ
paṭhamo ādīnavo dussīlassa sīlavipattiyā. puna caparaṁ āvuso
dussīlassa sīlavipannassa pāpako kittisaddo abbhuggacchati ayaṁ
dutiyo ādīnavo dussīlassa sīlavipattiyā. puna caparaṁ āvuso
dussīlo sīlavipanno yaṁ yadeva parisaṁ upasaṅkamati yadi khattiyaparisaṁ
yadi brāhmaṇaparisaṁ yadi gahapatiparisaṁ yadi samaṇaparisaṁ avisārado
upasaṅkamati maṅkubhūto 1- ayaṁ tatiyo ādīnavo dussīlassa
sīlavipattiyā. puna caparaṁ āvuso dussīlo sīlavipanno sammūḷho
kālaṁ karoti ayaṁ catuttho ādīnavo dussīlassa sīlavipattiyā.
puna caparaṁ āvuso dussīlo sīlavipanno kāyassa bhedā paraṁ maraṇā
apāyaṁ duggatiṁ vinipātaṁ nirayaṁ upapajjati ayaṁ pañcamo ādīnavo
dussīlassa sīlavipattiyā.

[291] pañca ānisaṁsā sīlavato sīlasampadāya idhāvuso sīlavā
sīlasampanno appamādādhikaraṇaṁ mahantaṁ bhogakkhandhaṁ adhigacchati ayaṁ
paṭhamo ānisaṁso sīlavato sīlasampadāya. puna caparaṁ āvuso
sīlavato sīlasampannassa kalyāṇo kittisaddo abbhuggacchati ayaṁ

footnote: 1 yu. maṅkobhūto.

page number: 249

dutiyo ānisaṁso sīlavato sīlasampadāya. puna caparaṁ āvuso
sīlavā sīlasampanno yaṁ yadeva parisaṁ upasaṅkamati yadi khattiyaparisaṁ
yadi brāhmaṇaparisaṁ yadi gahapatiparisaṁ yadi samaṇaparisaṁ visārado
upasaṅkamati amaṅkubhūto ayaṁ tatiyo ānisaṁso sīlavato
sīlasampadāya. puna caparaṁ āvuso sīlavā sīlasampanno asammūḷho
kālaṁ karoti ayaṁ catuttho ānisaṁso sīlavato sīlasampadāya.
puna caparaṁ āvuso sīlavā sīlasampanno kāyassa bhedā paraṁ maraṇā
sugatiṁ saggaṁ lokaṁ upapajjati ayaṁ pañcamo ānisaṁso sīlavato
sīlasampadāya.

[292] codakena āvuso bhikkhunā paraṁ codetukāmena pañca
dhamme ajjhattaṁ upaṭṭhapetvā paro codetabbo kālena vakkhāmi
no akālena (pts. d iii, 237) bhūtena vakkhāmi no abhūtena saṇhena vakkhāmi no
pharusena atthasañhitena vakkhāmi no anatthasañhitena mettacittena
vakkhāmi no dosantarenāti. codakena āvuso bhikkhunā paraṁ
codetukāmena ime pañca dhamme ajjhattaṁ upaṭṭhapetvā paro
codetabbo.

[293] pañca padhāniyaṅgāni idhāvuso bhikkhu saddho hoti
saddahati tathāgatassa bodhiṁ itipi so bhagavā arahaṁ sammāsambuddho
vijjācaraṇasampanno sugato lokavidū anuttaro purisadammasārathi satthā
devamanussānaṁ buddho bhagavāti appābādho hoti appātaṅko

page number: 250

samavepākiniyā gahaṇiyā samannāgato nātisītāya nāccuṇhāya
majjhimāya padhānakkhamāya asaṭho hoti amāyāvī yathābhūtaṁ attānaṁ
āvikattā satthari vā viññūsu vā sabrahmacārīsu āraddhaviriyo
viharati akusalānaṁ dhammānaṁ pahānāya kusalānaṁ dhammānaṁ upasampadāya
thāmavā daḷhaparakkamo anikkhittadhuro kusalesu dhammesu paññavā
hoti udayatthagāminiyā paññāya samannāgato ariyāya nibbedhikāya
sammādukkhakkhayagāminiyā.

[294] pañca suddhāvāsā avihā atappā sudassā sudassī
akaniṭṭhā.

[295] pañca anāgāmino antarāparinibbāyī upahaccaparinibbāyī
asaṅkhāraparinibbāyī sasaṅkhāraparinibbāyī uddhaṁsoto
akaniṭṭhagāmī.

[296] pañca cetokhīlā 1- idhāvuso bhikkhu satthari kaṅkhati
vicikicchati nādhimuccati na sampasīdati. yo so āvuso bhikkhu
satthari kaṅkhati vicikicchati nādhimuccati na sampasīdati tassa cittaṁ
na namati ātappāya anuyogāya sātaccāya padhānāya yassa cittaṁ
na namati ātappāya anuyogāya sātaccāya padhānāya ayaṁ paṭhamo
cetokhīlo. puna caparaṁ āvuso bhikkhu dhamme kaṅkhati. saṅghe
kaṅkhati. sikkhāya kaṅkhati vicikicchati. sabrahmacārīsu kupito
hoti anattamano āhatacitto khīlajāto. yo so āvuso

footnote: 1 ma. yu. sabbavāresu cetokhilā.

page number: 251

bhikkhu sabrahmacārīsu kupito hoti anattamano āhatacitto khīlajāto
tassa cittaṁ na namati ātappāya anuyogāya sātaccāya padhānāya
yassa cittaṁ na namati ātappāya anuyogāya sātaccāya padhānāya 1-
ayaṁ pañcamo cetokhīlo.

[297] pañca cetaso vinibandhā idhāvuso bhikkhu kāmesu 2-
avigatarāgo hoti avigatacchando avigatapemo avigatapipāso avigatapariḷāho
avigatataṇho. yo so āvuso bhikkhu kāmesu 2- avigatarāgo
hoti avigatacchando avigatapemo avigatapipāso avigatapariḷāho
avigatataṇho tassa cittaṁ na namati ātappāya anuyogāya
sātaccāya padhānāya yassa cittaṁ na namati ātappāya anuyogāya
sātaccāya padhānāya ayaṁ paṭhamo cetaso vinibandho. puna caparaṁ
āvuso bhikkhu kāye avītarāgo 3- hoti. saṅkhittaṁ. rūpe avītarāgo 3-
hoti. saṅkhittaṁ. puna caparaṁ āvuso bhikkhu yāvadatthaṁ udarāvadehakaṁ
bhuñjitvā seyyasukhaṁ passasukhaṁ (pts. d iii, 239) middhasukhaṁ anuyutto viharati.
puna caparaṁ āvuso bhikkhu aññataraṁ devanikāyaṁ paṇidhāya brahmacariyaṁ
carati imināhaṁ sīlena vā vatena vā tapena vā brahmacariyena vā
devo vā bhavissāmi devaññataro vāti. yo so āvuso bhikkhu
aññataraṁ devanikāyaṁ paṇidhāya brahmacariyaṁ carati imināhaṁ sīlena
vā vatena vā tapena vā brahmacariyena vā devo vā bhavissāmi
devaññataro vāti tassa cittaṁ na namati ātappāya anuyogāya

footnote: 1 yu. yassa cittaṁ ... sātaccāya padhānāyāti ime pāṭhā na dissanti. 2 yu. kāme.
footnote: 3 yu. avigatarāgo.

page number: 252

sātaccāya padhānāya yassa cittaṁ na namati ātappāya anuyogāya
sātaccāya padhānāya ayaṁ pañcamo cetaso vinibandho.

[298] pañcindriyāni cakkhundriyaṁ sotindriyaṁ ghānindriyaṁ
jivhindriyaṁ kāyindriyaṁ.

[299] aparānipi pañcindriyāni sukhindriyaṁ dukkhindriyaṁ
somanassindriyaṁ domanassindriyaṁ upekkhindriyaṁ.

[300] aparānipi pañcindriyāni saddhindriyaṁ viriyindriyaṁ
satindriyaṁ samādhindriyaṁ paññindriyaṁ.

[301] pañca nissāraṇīyā 1- dhātuyo idhāvuso bhikkhuno kāme
manasikaroto kāmesu cittaṁ na pakkhandati na pasīdati na santiṭṭhati na
vimuccati nekkhammaṁ kho panassa manasikaroto nekkhamme cittaṁ
pakkhandati pasīdati santiṭṭhati vimuccati tassa taṁ cittaṁ sugataṁ
subhāvitaṁ suvuṭṭhitaṁ suvimuttaṁ visaṁyuttaṁ kāmehi ye ca kāmapaccayā
uppajjanti āsavā vighātapariḷāhā 2- mutto so tehi na
so taṁ vedanaṁ vedeti idamakkhātaṁ kāmānaṁ nissaraṇaṁ. puna
caparaṁ āvuso bhikkhuno byāpādaṁ manasikaroto byāpāde cittaṁ
na pakkhandati na pasīdati na santiṭṭhati na vimuccati abyāpādaṁ kho
panassa manasikaroto abyāpāde cittaṁ pakkhandati pasīdati santiṭṭhati
vimuccati tassa taṁ cittaṁ sugataṁ subhāvitaṁ suvuṭṭhitaṁ suvimuttaṁ visaṁyuttaṁ
byāpādena ye ca byāpādapaccayā uppajjanti āsavā vighātapariḷāhā 2-
mutto so tehi na so taṁ vedanaṁ vedeti idamakkhātaṁ

footnote: 1 ma. nissaraṇiyā. 2 ma. yu. vighātā pariḷāhā.

page number: 253

byāpādassa nissaraṇaṁ. puna caparaṁ āvuso bhikkhuno vihesaṁ
manasikaroto vihesāya cittaṁ na pakkhandati na pasīdati na santiṭṭhati
na vimuccati avihesaṁ kho panassa manasikaroto avihesāya cittaṁ
pakkhandati pasīdati santiṭṭhati vimuccati tassa taṁ cittaṁ sugataṁ
subhāvitaṁ suvuṭṭhitaṁ suvimuttaṁ visaṁyuttaṁ vihesāya ye ca vihesapaccayā 1-
uppajjanti āsavā vighātapariḷāhā 2- mutto so tehi na
so taṁ vedanaṁ vedeti idamakkhātaṁ vihesāya nissaraṇaṁ. puna caparaṁ
āvuso bhikkhuno rūpe 3- manasikaroto rūpesu cittaṁ na pakkhandati
na pasīdati na santiṭṭhati na vimuccati arūpaṁ kho panassa manasikaroto
arūpe 4- cittaṁ pakkhandati pasīdati santiṭṭhati vimuccati tassa
taṁ cittaṁ sugataṁ subhāvitaṁ suvuṭṭhitaṁ suvimuttaṁ visaṁyuttaṁ rūpehi ye
ca rūpapaccayā uppajjanti āsavā vighātapariḷāhā 2- mutto so
tehi na so taṁ vedanaṁ vedeti idamakkhātaṁ rūpānaṁ nissaraṇaṁ.
puna caparaṁ āvuso bhikkhuno sakkāyaṁ manasikaroto sakkāye cittaṁ
na pakkhandati na pasīdati na santiṭṭhati na vimuccati sakkāyanirodhaṁ
kho panassa manasikaroto sakkāyanirodhaṁ 5- cittaṁ pakkhandati pasīdati
santiṭṭhati vimuccati tassa taṁ cittaṁ sugataṁ subhāvitaṁ suvuṭṭhitaṁ
suvimuttaṁ visaṁyuttaṁ sakkāyena ye (pts. d iii, 241) ca sakkāyapaccayā uppajjanti
āsavā vighātapariḷāhā 2- mutto so tehi na so taṁ vedanaṁ
vedeti idamakkhātaṁ sakkāyassa nissaraṇaṁ.

footnote: 1 ma. yu. vihesāpaccayā. 2 ma. yu. vighātā pariḷāhā. 3 yu. rūpaṁ.
footnote: 4 yu. rūpesu. 5 ma. yu. sakkāyanirodhe.

page number: 254

[302] pañca vimuttāyatanāni idhāvuso bhikkhuno satthā dhammaṁ
deseti aññataro vā garuṭṭhāniyo 1- sabrahmacārī. yathā yathā
āvuso bhikkhuno satthā dhammaṁ deseti aññataro vā garuṭṭhāniyo 1-
sabrahmacārī tathā tathā so tasmiṁ dhamme atthapaṭisaṁvedī ca hoti
dhammapaṭisaṁvedī ca. tassa atthapaṭisaṁvedino dhammapaṭisaṁvedino pāmojjaṁ
jāyati pamuditassa pīti jāyati pītimanassa kāyo passambhati
passaddhakāyo sukhaṁ vedeti sukhino cittaṁ samādhiyati idaṁ paṭhamaṁ
vimuttāyatanaṁ. puna caparaṁ āvuso bhikkhuno na heva kho
satthā dhammaṁ deseti aññataro vā garuṭṭhāniyo 2- sabrahmacārī
apica kho yathāsutaṁ yathāpariyattaṁ dhammaṁ vitthārena paresaṁ deseti.
saṅkhittaṁ. apica kho (pts. d iii, 242) yathāsutaṁ yathāpariyattaṁ dhammaṁ vitthārena
sajjhāyaṁ karoti .pe. apica kho yathāsutaṁ yathāpariyattaṁ dhammaṁ cetasā
anuvitakketi anuvicāreti manasānupekkhati .pe. apica khvāssa 2-
aññataraṁ samādhinimittaṁ suggahitaṁ hoti sumanasikataṁ sūpadhāritaṁ 3- suppaṭividdhaṁ
paññāya. yathā yathā āvuso bhikkhuno aññataraṁ samādhinimittaṁ
suggahitaṁ hoti sumanasikataṁ sūpadhāritaṁ 3- suppaṭividdhaṁ paññāya tathā
tathā so tasmiṁ dhamme atthapaṭisaṁvedī ca hoti dhammapaṭisaṁvedī
ca. tassa atthapaṭisaṁvedino dhammapaṭisaṁvedino pāmojjaṁ jāyati
pamuditassa (pts. d iii, 243) pīti jāyati pītimanassa kāyo passambhati passaddhakāyo
sukhaṁ vedeti sukhino cittaṁ samādhiyati idaṁ pañcamaṁ vimuttāyatanaṁ.

footnote: 1 ma. yu. garuṭṭhāniko. 2 ma. khvassa. yu. kho assa. 3 yu. supadhāritaṁ.

page number: 255

[303] pañca vimuttiparipācaniyā saññā aniccasaññā anicce
dukkhasaññā dukkhe anattasaññā pahānasaññā virāgasaññā.
ime kho āvuso tena bhagavatā jānatā passatā arahatā
sammāsambuddhena pañca dhammā sammadakkhātā tattha sabbeheva
saṅgāyitabbaṁ .pe. atthāya hitāya sukhāya devamanussānaṁ.
saṅgītiyapañcakaṁ niṭṭhitaṁ 1-.

[304] atthi kho āvuso tena bhagavatā .pe. sammāsambuddhena cha
dhammā sammadakkhātā tattha sabbeheva saṅgāyitabbaṁ .pe. atthāya
hitāya sukhāya devamanussānaṁ. katame cha. cha ajjhattikāni āyatanāni
cakkhvāyatanaṁ sotāyatanaṁ ghānāyatanaṁ jivhāyatanaṁ kāyāyatanaṁ manāyatanaṁ.

[305] cha bāhirāni āyatanāni rūpāyatanaṁ saddāyatanaṁ
gandhāyatanaṁ rasāyatanaṁ phoṭṭhabbāyatanaṁ dhammāyatanaṁ.

[306] cha viññāṇakāyā cakkhuviññāṇaṁ sotaviññāṇaṁ
ghānaviññāṇaṁ jivhāviññāṇaṁ kāyaviññāṇaṁ manoviññāṇaṁ.

[307] cha phassakāyā cakkhusamphasso .pe. manosamphasso.

[308] cha vedanākāyā cakkhusamphassajā vedanā .pe.
manosamphassajā vedanā.

[309] cha saññākāyā rūpasaññā .pe. dhammasaññā.

[310] cha sañcetanākāyā rūpasañcetanā .pe. dhammasañcetanā.

footnote: 1 ma. yu. saṅgītiyapañcakaṁ niṭṭhitanti na dissanti.

page number: 256

[311] cha taṇhākāyā rūpataṇhā saddataṇhā gandhataṇhā
rasataṇhā phoṭṭhabbataṇhā dhammataṇhā.

[312] cha agāravā idhāvuso bhikkhu satthari agāravo viharati
appatisso dhamme agāravo viharati appatisso saṅghe agāravo
viharati appatisso sikkhāya agāravo viharati appatisso
appamāde agāravo viharati appatisso paṭisanthāre agāravo
viharati appatisso.

[313] cha sagāravā 1- idhāvuso bhikkhu satthari sagāravo viharati
sappatisso dhamme sagāravo viharati sappatisso saṅghe sagāravo
viharati sappatisso sikkhāya sagāravo viharati sappatisso
appamāde sagāravo viharati sappatisso paṭisanthāre sagāravo
viharati sappatisso.

[314] cha somanassūpavicārā cakkhunā rūpaṁ disvā somanassaṭṭhāniyaṁ
rūpaṁ upavicarati. sotena saddaṁ sutvā. ghānena gandhaṁ
ghāyitvā. jivhāya rasaṁ sāyitvā. kāyena phoṭṭhabbaṁ phusitvā.
manasā (pts. d iii, 245) dhammaṁ viññāya somanassaṭṭhāniyaṁ dhammaṁ upavicarati.

[315] cha domanassūpavicārā cakkhunā rūpaṁ disvā domanassaṭṭhāniyaṁ
rūpaṁ upavicarati. sotena saddaṁ sutvā. ghānena gandhaṁ
ghāyitvā. jivhāya rasaṁ sāyitvā. kāyena phoṭṭhabbaṁ phusitvā.
manasā dhammaṁ viññāya domanassaṭṭhāniyaṁ dhammaṁ upavicarati.

footnote: 1 ma. yu. gāravā.

page number: 257

[316] cha upekkhūpavicārā cakkhunā rūpaṁ disvā upekkhaṭṭhāniyaṁ
rūpaṁ upavicarati. sotena saddaṁ sutvā. ghānena gandhaṁ ghāyitvā.
jivhāya rasaṁ sāyitvā. kāyena phoṭṭhabbaṁ phusitvā. manasā
dhammaṁ viññāya upekkhaṭṭhāniyaṁ dhammaṁ upavicarati.

[317] cha sārāṇīyā dhammā idhāvuso bhikkhuno mettaṁ
kāyakammaṁ paccupaṭṭhitaṁ hoti sabrahmacārīsu āvi 1- ceva raho ca
ayaṁ 2- dhammo sārāṇīyo piyakaraṇo garukaraṇo saṅgahāya avivādāya
sāmaggiyā ekībhāvāya saṁvattati. puna caparaṁ āvuso bhikkhuno mettaṁ
vacīkammaṁ .... mettaṁ manokammaṁ paccupaṭṭhitaṁ hoti sabrahmacārīsu
āvi ceva raho ca ayaṁpi dhammo sārāṇīyo .pe. ekībhāvāya
saṁvattati. puna caparaṁ āvuso bhikkhu ye te lābhā dhammikā
dhammaladdhā antamaso pattapariyāpannamattaṁpi tathārūpehi lābhehi
appaṭivibhattabhogī hoti sīlavantehi sabrahmacārīhi sādhāraṇabhogī
ayaṁpi dhammo sārāṇīyo .pe. ekībhāvāya saṁvattati. puna
caparaṁ āvuso bhikkhu yāni tāni sīlāni akhaṇḍāni acchiddāni
asabalāni akammāsāni bhujissāni viññupasatthāni (pts. d iii, 246) aparāmaṭṭhāni
samādhisaṁvattanikāni tathārūpesu sīlesu sīlasāmaññagato viharati
sabrahmacārīhi āvi ceva raho ca ayaṁpi dhammo sārāṇīyo
.pe. ekībhāvāya saṁvattati. puna caparaṁ āvuso bhikkhu yāyaṁ
diṭṭhi ariyā niyyānikā niyyāti takkarassa sammādukkhakkhayāya

footnote: 1 yu. āvī. 2 ma. yu. ayampi.

page number: 258

tathārūpāya diṭṭhiyā diṭṭhisāmaññagato viharati sabrahmacārīhi āvi
ceva raho ca ayaṁpi dhammo sārāṇīyo piyakaraṇo garukaraṇo
saṅgahāya avivādāya sāmaggiyā ekībhāvāya saṁvattati.

[318] cha vivādamūlāni idhāvuso bhikkhu kodhano hoti upanāhī.
yo so āvuso bhikkhu kodhano hoti upanāhī so sattharipi
agāravo viharati appatisso dhammepi agāravo viharati appatisso
saṅghepi agāravo viharati appatisso sikkhāyapi na paripūrīkārī 1-
hoti. yo so āvuso bhikkhu satthari agāravo viharati appatisso
dhamme .pe. saṅghe .pe. sikkhāya na paripūrīkārī hoti.
so saṅghe vivādaṁ janeti yo so hoti vivādo bahujanāhitāya
bahujanāsukhāya bahujanassa anatthāya ahitāya dukkhāya devamanussānaṁ.
evarūpañce tumhe āvuso vivādamūlaṁ ajjhattaṁ vā bahiddhā vā
samanupasseyyātha. tatra tumhe āvuso tasseva pāpakassa
vivādamūlassa pahānāya vāyameyyātha. evarūpañce tumhe āvuso
vivādamūlaṁ ajjhattaṁ vā bahiddhā vā na samanupasseyyātha. tatra
tumhe āvuso tasseva pāpakassa vivādamūlassa āyatiṁ anavassavāya
paṭipajjeyyātha. evametassa pāpakassa vivādamūlassa pahānaṁ hoti
evametassa pāpakassa vivādamūlassa āyatiṁ anavassavo hoti.
puna caparaṁ āvuso bhikkhu makkhī hoti palāsī 2-. issukī hoti
maccharī. saṭho hoti māyāvī. pāpiccho hoti micchādiṭṭhi.

footnote: 1 ma. yu. paripūrakārī. 2 ma. yu. paḷāsī.

page number: 259

sandiṭṭhiparāmāsī hoti ādānagāhī 1- duppaṭinissaggī. yo so
āvuso bhikkhu sandiṭṭhiparāmāsī hoti ādānagāhī duppaṭinissaggī
so sattharipi agāravo viharati appatisso dhammepi agāravo viharati
appatisso saṅghepi agāravo viharati appatisso sikkhāyapi na
paripūrīkārī hoti. yo so āvuso bhikkhu sattharipi 2- agāravo viharati
appatisso dhammepi 2- .pe. saṅghepi 2- .pe. sikkhāyapi 2- na
paripūrīkārī. so saṅghe vivādaṁ janeti yo so hoti vivādo
bahujanāhitāya bahujanāsukhāya bahujanassa anatthāya ahitāya dukkhāya
devamanussānaṁ. evarūpañce tumhe āvuso vivādamūlaṁ ajjhattaṁ
vā bahiddhā vā samanupasseyyātha. tatra tumhe āvuso tasseva
pāpakassa vivādamūlassa pahānāya vāyameyyātha. evarūpañce tumhe
āvuso vivādamūlaṁ ajjhattaṁ vā bahiddhā vā na samanupasseyyātha.
tatra tumhe āvuso tasseva pāpakassa vivādamūlassa āyatiṁ
anavassavāya paṭipajjeyyātha. evametassa pāpakassa vivādamūlassa
pahānaṁ hoti evametassa pāpakassa vivādamūlassa āyatiṁ
anavassavo hoti.

[319] cha dhātuyo paṭhavīdhātu āpodhātu tejodhātu vāyodhātu
ākāsadhātu viññāṇadhātu.

[320] cha nissāraṇīyā dhātuyo idhāvuso bhikkhu (pts. d iii, 248) evaṁ vadeyya
mettā hi kho me cetovimutti bhāvitā bahulīkatā yānīkatā

footnote: 1 ma. yu. ādhānagāhī. 2 ma. yu. pisaddo na dissati.

page number: 260

vatthukatā anuṭṭhitā paricitā susamāraddhā atha ca pana me
byāpādo cittaṁ pariyādāya tiṭṭhatīti. so mā hevantissa vacanīyo
mā āyasmā evaṁ avaca mā bhagavantaṁ abbhācikkhi na hi sādhu
bhagavato abbhakkhānaṁ na hi bhagavā evaṁ vadeyya. aṭṭhānametaṁ
āvuso anavakāso yaṁ mettāya cetovimuttiyā bhāvitāya bahulīkatāya
yānīkatāya vatthukatāya anuṭṭhitāya paricitāya susamāraddhāya atha
ca panassa byāpādo cittaṁ pariyādāya ṭhassatīti 1- netaṁ ṭhānaṁ
vijjati. nissaraṇaṁ hetaṁ āvuso byāpādassa yadidaṁ mettā
cetovimutti 2-. idha panāvuso bhikkhu evaṁ vadeyya karuṇā hi
kho me cetovimutti bhāvitā bahulīkatā yānīkatā vatthukatā anuṭṭhitā
paricitā susamāraddhā atha ca pana me vihesā cittaṁ pariyādāya
tiṭṭhatīti. so mā hevantissa vacanīyo mā āyasmā evaṁ avaca
mā bhagavantaṁ abbhācikkhi na hi sādhu bhagavato abbhakkhānaṁ na
hi bhagavā evaṁ vadeyya. aṭṭhānametaṁ āvuso anavakāso yaṁ
karuṇāya cetovimuttiyā bhāvitāya bahulīkatāya yānīkatāya vatthukatāya
anuṭṭhitāya paricitāya susamāraddhāya atha ca panassa vihesā cittaṁ
pariyādāya ṭhassatīti 1- netaṁ ṭhānaṁ vijjati. nissaraṇaṁ hetaṁ āvuso
vihesāya yadidaṁ karuṇā cetovimutti 2-. idha panāvuso bhikkhu
evaṁ vadeyya muditā hi kho me cetovimutti bhāvitā bahulīkatā
yānīkatā vatthukatā anuṭṭhitā paricitā susamāraddhā atha ca pana

footnote: 1 ma. itisaddo na dissati. 2 cetovimuttīti.

page number: 261

me arati cittaṁ pariyādāya tiṭṭhatīti. so mā hevantissa
vacanīyo mā āyasmā evaṁ avaca mā bhagavantaṁ abbhācikkhi na
hi sādhu bhagavato abbhakkhānaṁ na hi bhagavā evaṁ vadeyya.
aṭṭhānametaṁ āvuso anavakāso (pts. d iii, 249) yaṁ muditāya cetovimuttiyā bhāvitāya
bahulīkatāya yānīkatāya vatthukatāya anuṭṭhitāya paricitāya susamāraddhāya
atha ca panassa arati cittaṁ pariyādāya ṭhassatīti 1- netaṁ
ṭhānaṁ vijjati. nissaraṇaṁ hetaṁ āvuso aratiyā yadidaṁ muditā
cetovimutti 2-. idha panāvuso bhikkhu evaṁ vadeyya upekkhā hi kho
me cetovimutti bhāvitā bahulīkatā yānīkatā vatthukatā anuṭṭhitā
paricitā susamāraddhā atha ca pana me rāgo cittaṁ pariyādāya
tiṭṭhatīti. so mā hevantissa vacanīyo mā āyasmā evaṁ
avaca mā bhagavantaṁ abbhācikkhi na hi sādhu bhagavato abbhakkhānaṁ
na hi bhagavā evaṁ vadeyya. aṭṭhānametaṁ āvuso anavakāso
yaṁ upekkhāya cetovimuttiyā bhāvitāya bahulīkatāya yānīkatāya
vatthukatāya anuṭṭhitāya paricitāya susamāraddhāya atha ca panassa rāgo
cittaṁ pariyādāya ṭhassatīti 1- netaṁ ṭhānaṁ vijjati. nissaraṇaṁ hetaṁ
āvuso rāgassa yadidaṁ upekkhā cetovimutti 2-. idha panāvuso
bhikkhu evaṁ vadeyya animittā hi kho me cetovimutti bhāvitā
bahulīkatā yānīkatā vatthukatā anuṭṭhitā paricitā susamāraddhā
atha ca pana me nimittānusāri viññāṇaṁ hotīti. so mā

footnote: 1 ma. itisaddo na dissati. 2 ma. cetovimuttīti.

page number: 262

hevantissa vacanīyo mā āyasmā evaṁ avaca mā bhagavantaṁ
abbhācikkhi na hi sādhu bhagavato abbhakkhānaṁ na hi bhagavā evaṁ
vadeyya. aṭṭhānametaṁ āvuso anavakāso yaṁ animittāya cetovimuttiyā
bhāvitāya bahulīkatāya yānīkatāya vatthukatāya anuṭṭhitāya
paricitāya susamāraddhāya atha ca panassa nimittānusāri viññāṇaṁ
bhavissatīti 1- netaṁ ṭhānaṁ vijjati. nissaraṇaṁ hetaṁ āvuso
sabbanimittānaṁ yadidaṁ animittā cetovimutti 2-. idha panāvuso bhikkhu
evaṁ vadeyya asmīti kho me vigate 3- ayamahamasmīti na samanupassāmi.
atha ca pana me vicikicchākathaṅkathāsallaṁ cittaṁ pariyādāya
tiṭṭhatīti. so mā hevantissa vacanīyo (pts. d iii, 250) mā āyasmā evaṁ avaca
mā bhagavantaṁ abbhācikkhi na hi sādhu bhagavato abbhakkhānaṁ na hi
bhagavā evaṁ vadeyya. aṭṭhānametaṁ āvuso anavakāso yaṁ
asmīti vigate ayamahamasmīti ca asamanupassato atha ca panassa
vicikicchākathaṅkathāsallaṁ cittaṁ pariyādāya ṭhassatīti 1- netaṁ ṭhānaṁ
vijjati. nissaraṇaṁ hetaṁ āvuso vicikicchākathaṅkathāsallassa yadidaṁ
asmīti 4- mānasamugghāto.

[321] cha anuttariyāni dassanānuttariyaṁ savanānuttariyaṁ
lābhānuttariyaṁ sikkhānuttariyaṁ pāricariyānuttariyaṁ anussatānuttariyaṁ.

[322] cha anussatiṭṭhānāni buddhānussati dhammānussati
saṅghānussati sīlānussati cāgānussati devatānussati.

footnote: 1 ma. itisaddo na dissati. 2 ma. cetovimuttīti. 3 ma. vigataṁ. yu. vighātaṁ.
footnote: 4 ma. yadidaṁ asmimānasamugghātoti.

page number: 263

[323] cha satatavihārā idhāvuso bhikkhu cakkhunā rūpaṁ disvā neva
sumano hoti na dummano upekkhako ca 1- viharati sato sampajāno.
sotena saddaṁ sutvā .pe. ghānena gandhaṁ ghāyitvā .pe.
jivhāya rasaṁ sāyitvā .pe. kāyena phoṭṭhabbaṁ phusitvā .pe.
manasā dhammaṁ viññāya neva sumano hoti na dummano upekkhako
ca 1- viharati sato sampajāno.(pts. d iii, 251) 

[324] chaḷābhijātiyo idhāvuso ekacco kaṇhābhijātiko samāno
kaṇhaṁ dhammaṁ abhijāyati. idhāvuso 2- ekacco kaṇhābhijātiko
samāno sukkaṁ dhammaṁ abhijāyati. idhāvuso ekacco kaṇhābhijātiko
samāno akaṇhaṁ asukkaṁ nibbānaṁ abhijāyati. idhāvuso ekacco
sukkābhijātiko samāno sukkaṁ dhammaṁ abhijāyati. idhāvuso ekacco
sukkābhijātiko samāno kaṇhaṁ dhammaṁ abhijāyati. idhāvuso ekacco
sukkābhijātiko samāno akaṇhaṁ asukkaṁ nibbānaṁ abhijāyati.

[325] cha nibbedhabhāgiyasaññā 3- aniccasaññā anicce
dukkhasaññā dukkhe anattasaññā pahānasaññā virāgasaññā
nirodhasaññā. ime kho āvuso tena bhagavatā jānatā passatā arahatā
sammāsambuddhena cha dhammā sammadakkhātā tattha sabbeheva
saṅgāyitabbaṁ .pe. atthāya hitāya sukhāya devamanussānaṁ.
saṅgītiyacchakkaṁ niṭṭhitaṁ 4-

[326] atthi kho āvuso tena bhagavatā jānatā passatā

footnote: 1 ma. yu. casaddo na dissati. 2 ma. idha panāvuso. 3 ma. ...bhāgiyā saññā.
footnote: 4 ma. yu. idaṁ pāṭhadvayaṁ na dissati.

page number: 264

arahatā sammāsambuddhena satta dhammā sammadakkhātā tattha
sabbeheva saṅgāyitabbaṁ .pe. atthāya hitāya sukhāya devamanussānaṁ.
katame satta. satta ariyadhanāni 1- saddhādhanaṁ sīladhanaṁ
hiridhanaṁ ottappadhanaṁ sutadhanaṁ cāgadhanaṁ paññādhanaṁ.

[327] satta bojjhaṅgā satisambojjhaṅgo dhammavicayasambojjhaṅgo
viriyasambojjhaṅgo pītisambojjhaṅgo passaddhisambojjhaṅgo
samādhisambojjhaṅgo upekkhāsambojjhaṅgo.

[328] satta samādhiparikkhārā sammādiṭṭhi sammāsaṅkappo
sammāvācā sammākammanto sammāājīvo sammāvāyāmo sammāsati.

[329] satta asaddhammā idhāvuso bhikkhu assaddho hoti
ahiriko hoti anottappī hoti appassuto hoti kusīto
hoti muṭṭhassati hoti duppañño hoti.

[330] satta saddhammā idhāvuso bhikkhu saddho hoti hirimā
hoti ottappī hoti bahussuto hoti āraddhaviriyo hoti
upaṭṭhitassati hoti paññavā hoti.

[331] satta sappurisadhammā idhāvuso bhikkhu dhammaññū ca
hoti atthaññū ca attaññū ca mattaññū ca kālaññū ca
parisaññū ca puggalaññū ca.

[332] satta niddasavatthūni idhāvuso bhikkhu sikkhāsamādāne
tibbacchando hoti āyatiñca sikkhāsamādāne avigatapemo dhammanisantiyā

footnote: 1 yu. dhanāni.

page number: 265

tibbacchando hoti āyatiñca dhammanisantiyā avigatapemo
icchāvinaye tibbacchando hoti āyatiñca icchāvinaye avigatapemo
paṭisallāne tibbacchando hoti āyatiñca paṭisallāne avigatapemo
viriyārambhe tibbacchando hoti āyatiñca viriyārambhe avigatapemo
satinepakke tibbacchando hoti āyatiñca satinepakke avigatapemo
diṭṭhipaṭivedhe tibbacchando hoti āyatiñca diṭṭhipaṭivedhe avigatapemo.

[333] satta saññā aniccasaññā anattasaññā asubhasaññā
ādīnavasaññā pahānasaññā virāgasaññā nirodhasaññā.

[334] satta balāni saddhābalaṁ viriyabalaṁ hiribalaṁ ottappabalaṁ
satibalaṁ samādhibalaṁ paññābalaṁ.

[335] satta viññāṇaṭṭhitiyo santāvuso sattā nānattakāyā
nānattasaññino seyyathāpi manussā ekacce ca devā ekacce
ca vinipātikā ayaṁ paṭhamā viññāṇaṭṭhiti. santāvuso sattā
nānattakāyā ekattasaññino seyyathāpi devā brahmakāyikā
paṭhamābhinibbattā ayaṁ dutiyā viññāṇaṭṭhiti. santāvuso sattā
ekattakāyā nānattasaññino seyyathāpi devā ābhassarā ayaṁ
tatiyā viññāṇaṭṭhiti. santāvuso sattā ekattakāyā ekattasaññino
seyyathāpi devā subhakiṇhā ayaṁ catutthā viññāṇaṭṭhiti.
santāvuso sattā sabbaso rūpasaññāṇaṁ samatikkamā
paṭighasaññānaṁ atthaṅgamā nānattasaññānaṁ amanasikārā ananto

page number: 266

ākāsoti ākāsānañcāyatanūpagā ayaṁ pañcamī viññāṇaṭṭhiti.
santāvuso sattā sabbaso ākāsānañcāyatanaṁ samatikkamma anantaṁ
viññāṇanti viññāṇañcāyatanūpagā ayaṁ chaṭṭhī viññāṇaṭṭhiti.
santāvuso sattā sabbaso viññāṇañcāyatanaṁ samatikkamma natthi
kiñcīti ākiñcaññāyatanūpagā ayaṁ sattamī viññāṇaṭṭhiti.

[336] satta puggalā dakkhiṇeyyā ubhatobhāgavimutto
paññāvimutto kāyasakkhi 1- diṭṭhippatto saddhāvimutto dhammānusārī
saddhānusārī.

[337] satta anusayā kāmarāgānusayo paṭighānusayo diṭṭhānusayo
vicikicchānusayo mānānusayo bhavarāgānusayo avijjānusayo.

[338] satta saññojanāni kāmasaññojanaṁ paṭighasaññojanaṁ
diṭṭhisaññojanaṁ vicikicchāsaññojanaṁ mānasaññojanaṁ bhavarāgasaññojanaṁ
avijjāsaññojanaṁ.

[339] satta adhikaraṇasamathā uppannuppannānaṁ adhikaraṇānaṁ
samathāya vūpasamāya sammukhāvinayo dātabbo sativinayo dātabbo
amūḷhavinayo dātabbo paṭiññāya kāretabbaṁ yebhuyyasikā tassapāpiyasikā
tiṇavatthārako. ime kho āvuso tena bhagavatā jānatā
passatā arahatā sammāsambuddhena satta dhammā sammadakkhātā tattha
sabbeheva saṅgāyitabbaṁ .pe. atthāya hitāya sukhāya devamanussānaṁ.
saṅgītiyasattakaṁ niṭṭhitaṁ 2-.

footnote: 1 yu. kāyasakkhī. 2 ma. dutiyabhāṇavāro niṭṭhito. yu. dutiyakabhāṇavāraṁ.

page number: 267

[340] atthi kho āvuso tena bhagavatā jānatā passatā arahatā
sammāsambuddhena aṭṭha dhammā sammadakkhātā tattha sabbeheva
saṅgāyitabbaṁ .pe. atthāya hitāya sukhāya devamanussānaṁ. katame
aṭṭha. aṭṭha micchattā micchādiṭṭhi micchāsaṅkappo micchāvācā
micchākammanto micchāājīvo micchāvāyāmo micchāsati
micchāsamādhi.(pts. d iii, 255) 

[341] aṭṭha sammattā sammādiṭṭhi sammāsaṅkappo
sammāvācā sammākammanto sammāājīvo sammāvāyāmo sammāsati
sammāsamādhi.

[342] aṭṭha puggalā dakkhiṇeyyā sotāpanno sotāpattiphalasacchikiriyāya
paṭipanno sakadāgāmī sakadāgāmiphalasacchikiriyāya
paṭipanno anāgāmī anāgāmiphalasacchikiriyāya paṭipanno
arahā arahattasacchikiriyāya 1- paṭipanno.

[343] aṭṭha kusītavatthūni idhāvuso bhikkhunā kammaṁ kātabbaṁ 2-
hoti tassa evaṁ hoti kammaṁ kho me kātabbaṁ bhavissati
kammaṁ kho pana me karontassa kāyo kilamissati handāhaṁ
nipajjāmīti. so nipajjati na viriyaṁ ārabhati appattassa
pattiyā anadhigatassa adhigamāya asacchikatassa sacchikiriyāya idaṁ
paṭhamaṁ kusītavatthu 3-. puna caparaṁ āvuso bhikkhunā kammaṁ kataṁ hoti
tassa evaṁ hoti ahaṁ kho kammaṁ akāsiṁ kammaṁ kho pana me

footnote: 1 yu. arahattāya. 2 yu. kattabbaṁ. 3 yu. kusītavatthuṁ.

page number: 268

karontassa kāyo kilanto handāhaṁ nipajjāmīti. so nipajjati
na viriyaṁ ārabhati ... idaṁ dutiyaṁ kusītavatthu. puna caparaṁ āvuso
bhikkhunā maggo gantabbo hoti tassa evaṁ hoti maggo
kho me gantabbo bhavissati maggaṁ kho pana me gacchantassa
kāyo kilamissati handāhaṁ nipajjāmīti. so nipajjati na
viriyaṁ ārabhati ... idaṁ tatiyaṁ kusītavatthu. puna caparaṁ āvuso
bhikkhunā maggo gato hoti tassa evaṁ hoti ahaṁ kho maggaṁ
agamāsiṁ maggaṁ kho pana me gacchantassa kāyo kilanto handāhaṁ
nipajjāmīti. so nipajjati na viriyaṁ ārabhati ... idaṁ catutthaṁ kusītavatthu.
puna caparaṁ āvuso bhikkhu gāmaṁ vā nigamaṁ vā piṇḍāya
caranto na labhati lūkhassa vā paṇītassa vā bhojanassa yāvadatthaṁ
pāripūriṁ (pts. d iii, 256) tassa evaṁ hoti ahaṁ kho gāmaṁ vā nigamaṁ vā
piṇḍāya caranto nālatthaṁ lūkhassa vā paṇītassa vā bhojanassa
yāvadatthaṁ pāripūriṁ tassa me kāyo kilanto akammañño handāhaṁ
nipajjāmīti. so nipajjati na viriyaṁ ārabhati ... idaṁ pañcamaṁ kusītavatthu.
puna caparaṁ āvuso bhikkhu gāmaṁ vā nigamaṁ vā piṇḍāya
caranto labhati lūkhassa vā paṇītassa vā bhojanassa yāvadatthaṁ
pāripūriṁ tassa evaṁ hoti ahaṁ kho gāmaṁ vā nigamaṁ vā
piṇḍāya caranto alatthaṁ lūkhassa vā paṇītassa vā bhojanassa
yāvadatthaṁ pāripūriṁ tassa me kāyo garuko akammañño māsācitaṁ

page number: 269

maññe handāhaṁ nipajjāmīti. so nipajjati na viriyaṁ ārabhati ...
idaṁ chaṭṭhaṁ kusītavatthu. puna caparaṁ āvuso bhikkhuno uppanno
hoti appamattako ābādho tassa evaṁ hoti uppanno kho
me ayaṁ 1- appamattako ābādho atthi kappo nipajjituṁ handāhaṁ
nipajjāmīti. so nipajjati na viriyaṁ ārabhati ... idaṁ sattamaṁ
kusītavatthu. puna caparaṁ āvuso bhikkhu gilānā vuṭṭhito hoti aciravuṭṭhito
gelaññā tassa evaṁ hoti ahaṁ kho gilānā vuṭṭhito
aciravuṭṭhito gelaññā tassa me kāyo dubbalo akammañño
handāhaṁ nipajjāmīti. so nipajjati na viriyaṁ ārabhati appattassa
pattiyā anadhigatassa adhigamāya asacchikatassa sacchikiriyāya idaṁ
aṭṭhamaṁ kusītavatthu.

[344] aṭṭha ārabbhavatthūni idhāvuso bhikkhunā kammaṁ kātabbaṁ
hoti tassa evaṁ hoti kammaṁ kho me kātabbaṁ bhavissati kammaṁ
kho pana 2- karontena na sukaraṁ buddhānaṁ sāsanaṁ manasikātuṁ handāhaṁ
viriyaṁ ārabhāmi appattassa pattiyā anadhigatassa adhigamāya asacchikatassa
sacchikiriyāyāti. so viriyaṁ ārabhati appattassa pattiyā
anadhigatassa adhigamāya asacchikatassa sacchikiriyāya (pts. d iii, 257) idaṁ paṭhamaṁ ārabbhavatthu 3-.
puna caparaṁ āvuso bhikkhunā kammaṁ kataṁ hoti tassa
evaṁ hoti ahaṁ kho kammaṁ akāsiṁ kammaṁ kho panāhaṁ karonto
nāsakkhiṁ buddhānaṁ sāsanaṁ manasikātuṁ handāhaṁ viriyaṁ ārabhāmi .pe.

footnote: 1 yu. ayaṁ na dissati. 2 ma. yu. pana me. 3 yu. ārabbhavatthuṁ.

page number: 270

so viriyaṁ ārabhati ... idaṁ dutiyaṁ ārabbhavatthu 1-. puna caparaṁ āvuso
bhikkhunā maggo gantabbo hoti tassa evaṁ hoti maggo kho
me gantabbo bhavissati maggaṁ kho pana 2- gacchantena na sukaraṁ
buddhānaṁ sāsanaṁ manasikātuṁ handāhaṁ viriyaṁ ārabhāmi .pe. so
viriyaṁ ārabhati ... idaṁ tatiyaṁ ārabbhavatthu. puna caparaṁ āvuso
bhikkhunā maggo gato hoti tassa evaṁ hoti ahaṁ kho maggaṁ
agamāsiṁ maggaṁ kho panāhaṁ gacchanto nāsakkhiṁ buddhānaṁ sāsanaṁ
manasikātuṁ handāhaṁ viriyaṁ ārabhāmi .pe. so viriyaṁ ārabhati ...
idaṁ catutthaṁ ārabbhavatthu. puna caparaṁ āvuso bhikkhu gāmaṁ vā
nigamaṁ vā piṇḍāya caranto na labhati lūkhassa vā paṇītassa vā
bhojanassa yāvadatthaṁ pāripūriṁ tassa evaṁ hoti ahaṁ kho gāmaṁ
vā nigamaṁ vā piṇḍāya caranto nālatthaṁ lūkhassa vā paṇītassa vā
bhojanassa yāvadatthaṁ pāripūriṁ tassa me kāyo lahuko kammañño
handāhaṁ viriyaṁ ārabhāmi .pe. so viriyaṁ ārabhati ... idaṁ pañcamaṁ
ārabbhavatthu. puna caparaṁ āvuso bhikkhu gāmaṁ vā nigamaṁ vā
piṇḍāya caranto labhati lūkhassa vā paṇītassa vā bhojanassa
yāvadatthaṁ pāripūriṁ tassa evaṁ hoti ahaṁ kho gāmaṁ vā nigamaṁ
vā piṇḍāya caranto alatthaṁ lūkhassa vā paṇītassa vā bhojanassa
yāvadatthaṁ pāripūriṁ tassa me kāyo balavā kammañño handāhaṁ
viriyaṁ ārabhāmi .pe. so viriyaṁ ārabhati ... idaṁ chaṭṭhaṁ ārabbhavatthu.

footnote: 1 yu. ārabbhavatthuṁ. 2 ma. yu. pana me.

page number: 271

puna caparaṁ āvuso bhikkhuno uppanno hoti appamattako
ābādho tassa evaṁ hoti uppanno kho me ayaṁ appamattako
ābādho ṭhānaṁ kho panetaṁ vijjati yaṁ me ābādho (pts. d iii, 258) pavaḍḍheyya 1-
handāhaṁ viriyaṁ ārabhāmi .pe. so viriyaṁ ārabhati ... idaṁ sattamaṁ
ārabbhavatthu. puna caparaṁ āvuso bhikkhu gilānā vuṭṭhito hoti
aciravuṭṭhito gelaññā tassa evaṁ hoti ahaṁ kho gilānā
vuṭṭhito aciravuṭṭhito gelaññā ṭhānaṁ kho panetaṁ vijjati yaṁ
me ābādho paccudāvatteyya handāhaṁ viriyaṁ ārabhāmi appattassa
pattiyā anadhigatassa adhigamāya asacchikatassa sacchikiriyāyāti. so
viriyaṁ ārabhati appattassa pattiyā anadhigatassa adhigamāya asacchikatassa
sacchikiriyāya idaṁ aṭṭhamaṁ ārabbhavatthu.

[345] aṭṭha dānavatthūni āsajja dānaṁ deti bhayā dānaṁ
deti adāsi meti dānaṁ deti dassati meti dānaṁ deti sādhu 2-
dānanti dānaṁ deti ahaṁ pacāmi ime na pacanti nārahāmi
pacanto apacantānaṁ dānaṁ na dātunti 3- dānaṁ deti idaṁ me
dānaṁ dadato kalyāṇo kittisaddo abbhuggacchatīti dānaṁ deti
cittālaṅkāracittaparikkhāratthaṁ dānaṁ deti.

[346] aṭṭha dānūpapattiyo 4- idhāvuso ekacco dānaṁ deti
samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ
seyyāvasathapadīpeyyaṁ so yaṁ deti taṁ paccāsiṁsati 5- so

footnote: 1 yu. vaḍḍheyya. 2 ma. yu. sāhu. 3 yu. adātunti. 4 ma. dānūpapattiyo.
footnote: dānuppattiyo. 5 ma. paccāsīsati.

page number: 272

passati khattiyamahāsālaṁ vā brāhmaṇamahāsālaṁ vā gahapatimahāsālaṁ
vā pañcahi kāmaguṇehi samappitaṁ samaṅgibhūtaṁ paricārayamānaṁ
tassa evaṁ hoti aho vatāhaṁ kāyassa bhedā paraṁ maraṇā khattiyamahāsālānaṁ
vā brāhmaṇamahāsālānaṁ vā gahapatimahāsālānaṁ vā
sahabyataṁ upapajjeyyanti 1-. so taṁ cittaṁ dahati taṁ cittaṁ adhiṭṭhāti
taṁ cittaṁ (pts. d iii, 259) bhāveti. tassa taṁ cittaṁ hīne vimuttaṁ uttariabhāvitaṁ 2-
tatrūpapattiyā saṁvattati. tañca kho sīlavato vadāmi no dussīlassa.
ijjhatāvuso sīlavato cetopaṇidhi visuddhattā 3-. puna caparaṁ āvuso
idhekacco dānaṁ deti samaṇassa vā brāhmaṇassa vā annaṁ pānaṁ
vatthaṁ yānaṁ mālāgandhavilepanaṁ seyyāvasathapadīpeyyaṁ so yaṁ deti
taṁ paccāsiṁsati tassa sutaṁ hoti cātummahārājikā devā dīghāyukā
vaṇṇavanto sukhabahulāti. tassa evaṁ hoti aho vatāhaṁ kāyassa
bhedā paraṁ maraṇā cātummahārājikānaṁ devānaṁ sahabyataṁ upapajjeyyanti 1-.
so taṁ cittaṁ dahati taṁ cittaṁ adhiṭṭhāti taṁ cittaṁ bhāveti tassa
taṁ cittaṁ hīne vimuttaṁ uttariabhāvitaṁ 2- tatrūpapattiyā saṁvattati.
tañca kho sīlavato vadāmi no dussīlassa. ijjhatāvuso sīlavato
cetopaṇidhi visuddhattā 3-. puna caparaṁ āvuso idhekacco dānaṁ deti
samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ
seyyāvasathapadīpeyyaṁ. so yaṁ deti taṁ paccāsiṁsati
tassa sutaṁ hoti tāvatiṁsā devā .pe. yāmā devā .pe. tusitā

footnote: 1 yu. uppajjeyyanti. 2 yu. uttariṁ abhāvitaṁ. 3 yu. suddhattā.

page number: 273

devā .pe. nimmānaratī devā .pe. paranimmitavasavattī devā
dīghāyukā vaṇṇavanto sukhabahulāti. tassa evaṁ hoti aho vatāhaṁ
kāyassa bhedā paraṁ maraṇā paranimmitavasavattīnaṁ devānaṁ sahabyataṁ
upapajjeyyanti. so taṁ cittaṁ dahati taṁ cittaṁ adhiṭṭhāti taṁ cittaṁ
bhāveti tassa taṁ cittaṁ hīne vimuttaṁ uttariabhāvitaṁ tatrupapattiyā
saṁvattati. tañca kho sīlavato vadāmi no dussīlassa. ijjhatāvuso
sīlavato cetopaṇidhi visuddhattā. puna caparaṁ āvuso idhekacco
dānaṁ deti samaṇassa vā brāhmaṇassa vā annaṁ pānaṁ vatthaṁ yānaṁ
mālāgandhavilepanaṁ seyyāvasathapadīpeyyaṁ so yaṁ deti taṁ paccāsiṁsati
tassa sutaṁ hoti brahmakāyikā devā dīghāyukā vaṇṇavanto
sukhabahulāti. tassa evaṁ hoti aho vatāhaṁ kāyassa bhedā paraṁ
maraṇā brahmakāyikānaṁ devānaṁ sahabyataṁ upapajjeyyanti. so
taṁ cittaṁ dahati taṁ cittaṁ adhiṭṭhāti taṁ cittaṁ bhāveti tassa taṁ
cittaṁ (pts. d iii, 260) hīne vimuttaṁ uttariabhāvitaṁ tatrupapattiyā saṁvattati. tañca
kho sīlavato vadāmi no dussīlassa vītarāgassa no sarāgassa.
ijjhatāvuso sīlavato cetopaṇidhi vītarāgattā.

[347] aṭṭha lokadhammā lābho ca alābho ca yaso ca
ayaso ca nindā ca pasaṁsā ca sukhañca dukkhañca.

[348] aṭṭha parisā khattiyaparisā brāhmaṇaparisā gahapatiparisā
samaṇaparisā cātummahārājikaparisā tāvatiṁsaparisā nimmānaratiparisā 1-

footnote: 1 ma. yu. māraparisā.

page number: 274

brahmaparisā.

[349] aṭṭha abhibhāyatanāni ajjhattaṁrūpasaññī eko
bahiddhārūpāni passati parittāni suvaṇṇadubbaṇṇāni tāni abhibhuyya
jānāmi passāmīti evaṁsaññī hoti idaṁ paṭhamaṁ abhibhāyatanaṁ.
ajjhattaṁrūpasaññī eko bahiddhārūpāni passati appamāṇāni
suvaṇṇadubbaṇṇāni tāni abhibhuyya jānāmi passāmīti evaṁsaññī hoti
idaṁ dutiyaṁ abhibhāyatanaṁ. ajjhattaṁarūpasaññī eko bahiddhārūpāni
passati parittāni suvaṇṇadubbaṇṇāni tāni abhibhuyya jānāmi
passāmīti evaṁsaññī hoti idaṁ tatiyaṁ abhibhāyatanaṁ.
ajjhattaṁarūpasaññī eko bahiddhārūpāni passati appamāṇāni
suvaṇṇadubbaṇṇāni tāni abhibhuyya jānāmi passāmīti evaṁsaññī hoti
idaṁ catutthaṁ abhibhāyatanaṁ. ajjhattaṁarūpasaññī eko bahiddhārūpāni
passati nīlāni nīlavaṇṇāni nīlanidassanāni nīlanibhāsāni seyyathāpi
nāma ummārapupphaṁ 1- nīlaṁ nīlavaṇṇaṁ nīlanidassanaṁ nīlanibhāsaṁ seyyathāpi
vā pana taṁ vatthaṁ bārāṇaseyyakaṁ ubhatobhāgavimaṭṭhaṁ nīlaṁ nīlavaṇṇaṁ
nīlanidassanaṁ (pts. d iii, 261) nīlanibhāsaṁ evameva ajjhattaṁarūpasaññī eko bahiddhārūpāni
passati nīlāni nīlavaṇṇāni nīlanidassanāni nīlanibhāsāni
tāni abhibhuyya jānāmi passāmīti evaṁsaññī hoti idaṁ pañcamaṁ
abhibhāyatanaṁ. ajjhattaṁarūpasaññī eko bahiddhārūpāni passati
pītāni pītavaṇṇāni pītanidassanāni pītanibhāsāni seyyathāpi nāma

footnote: 1 ma. umāpupphaṁ. yu. ummāpupphaṁ.

page number: 275

kaṇṇikārapupphaṁ 1- pītaṁ pītavaṇṇaṁ pītanidassanaṁ pītanibhāsaṁ seyyathāpi 2-
vā pana taṁ vatthaṁ bārāṇaseyyakaṁ ubhatobhāgavimaṭṭhaṁ pītaṁ pītavaṇṇaṁ
pītanidassanaṁ pītanibhāsaṁ evameva ajjhattaṁarūpasaññī eko
bahiddhārūpāni passati pītāni pītavaṇṇāni pītanidassanāni pītanibhāsāni
tāni abhibhuyya jānāmi passāmīti evaṁsaññī hoti idaṁ chaṭṭhaṁ
abhibhāyatanaṁ. ajjhattaṁarūpasaññī eko bahiddhārūpāni passati
lohitakāni lohitakavaṇṇāni lohitakanidassanāni lohitakanibhāsāni
seyyathāpi nāma bandhujīvakapupphaṁ lohitakaṁ lohitakavaṇṇaṁ
lohitakanidassanaṁ lohitakanibhāsaṁ seyyathāpi 2- vā pana taṁ vatthaṁ
bārāṇaseyyakaṁ ubhatobhāgavimaṭṭhaṁ lohitakaṁ lohitakavaṇṇaṁ lohitakanidassanaṁ
lohitakanibhāsaṁ evameva ajjhattaṁarūpasaññī eko bahiddhārūpāni
passati lohitakāni lohitakavaṇṇāni lohitakanidassanāni
lohitakanibhāsāni tāni abhibhuyya jānāmi passāmīti evaṁsaññī hoti
idaṁ sattamaṁ abhibhāyatanaṁ. ajjhattaṁarūpasaññī eko bahiddhārūpāni
passati odātāni odātavaṇṇāni odātanidassanāni odātanibhāsāni
seyyathāpi nāma osadhitārakā odātā odātavaṇṇā
odātanidassanā odātanibhāsā seyyathāpi 2- vā pana taṁ vatthaṁ
bārāṇaseyyakaṁ ubhatobhāgavimaṭṭhaṁ odātaṁ odātavaṇṇaṁ
odātanidassanaṁ odātanibhāsaṁ evameva ajjhattaṁarūpasaññī eko
bahiddhārūpāni passati odātāni odātavaṇṇāni odātanidassanāni

footnote: 1 ma. yu. kaṇikārapupphaṁ. 2 ma. yu. seyyathā.

page number: 276

odātanibhāsāni tāni abhibhuyya jānāmi passāmīti evaṁsaññī
hoti idaṁ aṭṭhamaṁ abhibhāyatanaṁ.

[350] aṭṭha (pts. d iii, 262) vimokkhā rūpāni 1- passati yaṁ paṭhamo vimokkho.
ajjhattaṁarūpasaññī eko bahiddhārūpāni passati ayaṁ dutiyo
vimokkho. subhanteva adhimokkho 2- hoti ayaṁ tatiyo vimokkho.
sabbaso rūpasaññānaṁ samatikkamā paṭighasaññānaṁ atthaṅgamā
nānattasaññānaṁ amanasikārā ananto ākāsoti ākāsānañcāyatanaṁ
upasampajja viharati ayaṁ catuttho vimokkho. sabbaso
ākāsānañcāyatanaṁ samatikkamma anantaṁ viññāṇanti viññāṇañcāyatanaṁ
upasampajja viharati ayaṁ pañcamo vimokkho. sabbaso
viññāṇañcāyatanaṁ samatikkamma natthi kiñcīti ākiñcaññāyatanaṁ
upasampajja viharati ayaṁ chaṭṭho vimokkho. sabbaso
ākiñcaññāyatanaṁ samatikkamma nevasaññānāsaññāyatanaṁ upasampajja
viharati ayaṁ sattamo vimokkho. sabbaso nevasaññānāsaññāyatanaṁ
samatikkamma saññāvedayitanirodhaṁ upasampajja viharati ayaṁ aṭṭhamo
vimokkho. ime kho āvuso tena bhagavatā jānatā passatā arahatā
sammāsambuddhena aṭṭha dhammā sammadakkhātā tattha sabbeheva
saṅgāyitabbaṁ .pe. atthāya hitāya sukhāya devamanussānaṁ.
saṅgītiyāṭṭhakaṁ niṭṭhitaṁ 3-.

[351] atthi kho āvuso tena bhagavatā jānatā passatā

footnote: 1 ma. yu. rūpī rūpāni. 2 ma. yu. adhimutto. 3 ma. yu. idaṁ na dissati.

page number: 277

arahatā sammāsambuddhena nava dhammā sammadakkhātā tattha sabbeheva
saṅgāyitabbaṁ .pe. atthāya hitāya sukhāya devamanussānaṁ.
katame nava. nava āghātavatthūni anatthaṁ me acarīti āghātaṁ bandhati.
anatthaṁ me caratīti āghātaṁ bandhati. anatthaṁ me carissatīti āghātaṁ
bandhati. piyassa me manāpassa anatthaṁ acari. anatthaṁ carati.
anatthaṁ carissatīti āghātaṁ bandhati. appiyassa me amanāpassa
atthaṁ acari. atthaṁ carati. atthaṁ carissatīti āghātaṁ bandhati.

[352] nava āghātapaṭivinayā anatthaṁ (pts. d iii, 263) me acarīti 1- taṁ kutettha
labbhāti āghātaṁ paṭivineti. anatthaṁ me caratīti taṁ kutettha
labbhāti āghātaṁ paṭivineti. anatthaṁ me carissatīti 2- taṁ kutettha
labbhāti āghātaṁ paṭivineti. piyassa me manāpassa anatthaṁ acari.
anatthaṁ carati. anatthaṁ carissatīti 2- taṁ kutettha labbhāti āghātaṁ
paṭivineti. appiyassa me amanāpassa atthaṁ acari. atthaṁ
carati. atthaṁ carissatīti 2- taṁ kutettha labbhāti āghātaṁ paṭivineti.

[353] nava sattāvāsā santāvuso sattā nānattakāyā
nānattasaññino seyyathāpi manussā ekacce ca devā ekacce
ca vinipātikā ayaṁ paṭhamo sattāvāso. santāvuso sattā
nānattakāyā ekattasaññino seyyathāpi devā brahmakāyikā
paṭhamābhinibbattā ayaṁ dutiyo sattāvāso. santāvuso sattā
ekattakāyā nānattasaññino seyyathāpi devā ābhassarā ayaṁ

footnote: 1 ma. yu. itisaddo na dissati. 2 ma. itisaddo na dissati.

page number: 278

tatiyo sattāvāso. santāvuso sattā ekattakāyā ekattasaññino
seyyathāpi devā subhakiṇhā ayaṁ catuttho sattāvāso.
santāvuso sattā asaññino appaṭisaṁvedino seyyathāpi devā
asaññisattā 1- ayaṁ pañcamo sattāvāso. santāvuso sattā
sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ
amanasikārā ananto ākāsoti ākāsānañcāyatanūpagā
ayaṁ chaṭṭho sattāvāso. santāvuso sattā sabbaso ākāsānañcāyatanaṁ
samatikkamma anantaṁ viññāṇanti viññāṇañcāyatanūpagā
ayaṁ sattamo sattāvāso. santāvuso sattā sabbaso
viññāṇañcāyatanaṁ samatikkamma natthi kiñcīti ākiñcaññāyatanūpagā
ayaṁ aṭṭhamo sattāvāso. santāvuso sattā sabbaso
ākiñcaññāyatanaṁ samatikkamma santametaṁ paṇītametanti 2-
nevasaññānāsaññāyatanūpagā ayaṁ navamo sattāvāso.

[354] nava akkhaṇā asamayā brahmacariyavāsāya idhāvuso
tathāgato ca loke uppanno hoti arahaṁ sammāsambuddho dhammo
ca desiyati upasamiko 3- parinibbāniko sambodhagāmī sugatappavedito.
ayañca puggalo nirayaṁ upapanno hoti ayaṁ paṭhamo akkhaṇo
asamayo brahmacariyavāsāya. puna caparaṁ āvuso tathāgato ca
loke uppanno hoti arahaṁ sammāsambuddho dhammo ca desiyati
upasamiko parinibbāniko sambodhagāmī sugatappavedito. ayañca

footnote: 1 ma. yu. asaññasattā. 2 ma. yu. santametaṁ paṇītametanti na dissanti.
footnote: 3 ma. yu. sabbavāresu opasamiko.

page number: 279

puggalo tiracchānayoniṁ upapanno hoti .pe. pittivisayaṁ upapanno
hoti .pe. asurakāyaṁ upapanno hoti .pe. aññataraṁ dīghāyukaṁ
devanikāyaṁ upapanno hoti .pe. paccantimesu janapadesu paccājāto
hoti milakkhakesu 1- aviññātāresu yattha natthi gati bhikkhūnaṁ bhikkhunīnaṁ
upāsakānaṁ upāsikānaṁ. majjhimesu janapadesu paccājāto hoti
so ca hoti micchādiṭṭhiko viparītadassano natthi dinnaṁ natthi
yiṭṭhaṁ natthi hutaṁ natthi sukatadukkaṭānaṁ kammānaṁ (pts. d iii, 265) phalavipāko
natthi ayaṁ loko natthi paro loko natthi mātā natthi
pitā natthi sattā opapātikā natthi loke samaṇabrāhmaṇā
sammaggatā sammāpaṭipannā 

[2]- imañca lokaṁ parañca lokaṁ sayaṁ abhiññā
sacchikatvā pavedentīti. majjhimesu janapadesu paccājāto hoti 3-
duppañño jaḷo elamūgo nappaṭibalo subhāsitadubbhāsitānaṁ
atthamaññātuṁ ayaṁ aṭṭhamo akkhaṇo asamayo brahmacariyavāsāya.
puna caparaṁ āvuso tathāgato ca loke na uppanno hoti arahaṁ
sammāsambuddho dhammo ca na desiyati upasamiko parinibbāniko
sambodhagāmī sugatappavedito. ayañca puggalo majjhimesu janapadesu paccājāto
hoti 3- paññavā ajaḷo anelamūgo paṭibalo subhāsitadubbhāsitānamatthamaññātuṁ
ayaṁ navamo akkhaṇo asamayo brahmacariyavāsāya.

[355] nava anupubbavihārā idhāvuso bhikkhu vivicceva kāmehi
vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ

footnote: 1 ma. milakkhesu. yu. milakkhusu. 2 ma. yu. ye. 3 ma. yu. hoti so ca hoti.

page number: 280

upasampajja viharati vitakkavicārānaṁ vūpasamā ajjhattaṁ sampasādanaṁ
cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyajjhānaṁ
upasampajja viharati pītiyā ca virāgā upekkhako ca viharati
sato ca sampajāno sukhañca kāyena paṭisaṁvedeti yantaṁ ariyā
ācikkhanti upekkhako satimā sukhavihārīti tatiyajjhānaṁ upasampajja
viharati sukhassa ca pahānā dukkhassa ca pahānā pubbe va
somanassadomanassānaṁ atthaṅgamā adukkhamasukhaṁ upekkhāsatipārisuddhiṁ
catutthajjhānaṁ upasampajja viharati sabbaso rūpasaññānaṁ samatikkamā
paṭighasaññānaṁ atthaṅgamā nānattasaññānaṁ amanasikārā ananto
ākāsoti ākāsānañcāyatanaṁ upasampajja viharati sabbaso
ākāsānañcāyatanaṁ samatikkamma anantaṁ viññāṇanti viññāṇañcāyatanaṁ
upasampajja (pts. d iii, 266) viharati sabbaso viññāṇañcāyatanaṁ
samatikkamma natthi kiñcīti ākiñcaññāyatanaṁ upasampajja viharati
sabbaso ākiñcaññāyatanaṁ samatikkamma nevasaññānāsaññāyatanaṁ
upasampajja viharati sabbaso nevasaññānāsaññāyatanaṁ samatikkamma
saññāvedayitanirodhaṁ upasampajja viharati.

[356] nava anupubbanirodhā paṭhamajjhānaṁ samāpannassa
kāmasaññā niruddhā hoti dutiyajjhānaṁ samāpannassa vitakkavicārā
niruddhā honti tatiyajjhānaṁ samāpannassa pīti niruddhā hoti
catutthajjhānaṁ samāpannassa assāsapassāsā niruddhā honti

page number: 281

ākāsānañcāyatanaṁ samāpannassa rūpasaññā niruddhā hoti
viññāṇañcāyatanaṁ samāpannassa ākāsānañcāyatanasaññā niruddhā hoti
ākiñcaññāyatanaṁ samāpannassa viññāṇañcāyatanasaññā niruddhā
hoti nevasaññānāsaññāyatanaṁ samāpannassa ākiñcaññāyatanasaññā
niruddhā hoti saññāvedayitanirodhaṁ samāpannassa saññā
ca vedanā ca niruddhā honti. ime kho āvuso tena bhagavatā
jānatā passatā arahatā sammāsambuddhena nava dhammā sammadakkhātā
tattha sabbeheva saṅgāyitabbaṁ .pe. atthāya hitāya sukhāya
devamanussānaṁ. navakānaṁ peyyālo ca.
saṅgītiyanavakaṁ niṭṭhitaṁ 1-

[357] atthi kho āvuso tena bhagavatā jānatā passatā
arahatā sammāsambuddhena dasa dhammā sammadakkhātā tattha
sabbeheva saṅgāyitabbaṁ .pe. atthāya hitāya sukhāya
devamanussānaṁ. katame dasa. dasa nāthakaraṇā dhammā idhāvuso
bhikkhu sīlavā hoti pātimokkhasaṁvarasaṁvuto viharati ācāragocarasampanno
anumattesu vajjesu bhayadassāvī (pts. d iii, 267) samādāya sikkhati
sikkhāpadesu. yaṁpāvuso bhikkhu sīlavā hoti pātimokkhasaṁvarasaṁvuto
viharati ācāragocarasampanno anumattesu vajjesu bhayadassāvī
samādāya sikkhati sikkhāpadesu ayaṁ 2- dhammo nāthakaraṇo. puna
caparaṁ āvuso bhikkhu bahussuto hoti sutadharo sutasannicayo. ye

footnote: 1 ma. yu. navakānaṁ peyyālo ca. saṅtītiyanavakaṁ niṭṭhitanti na dissanti.
footnote: 2 ma. ayaṁpi yu. ayampi.

page number: 282

te dhammā ādikalyāṇā majjhekalyāṇā pariyosānakalyāṇā
sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti
tathārūpāssa dhammā bahussutā honti dhatā 1- vacasā paricitā
manasānupekkhitā diṭṭhiyā suppaṭividdhā. yaṁpāvuso bhikkhu bahussuto
hoti .pe. diṭṭhiyā suppaṭividdhā ayaṁpi dhammo nāthakaraṇo.
puna caparaṁ āvuso bhikkhu kalyāṇamitto hoti kalyāṇasahāyo
kalyāṇasampavaṅko. yaṁpāvuso bhikkhu kalyāṇamitto hoti kalyāṇasahāyo
kalyāṇasampavaṅko ayaṁpi dhammo nāthakaraṇo. puna caparaṁ
āvuso bhikkhu suvaco hoti sovacassakaraṇehi dhammehi samannāgato
khamo padakkhiṇaggāhī anusāsaniṁ. yaṁpāvuso bhikkhu suvaco hoti
sovacassakaraṇehi dhammehi samannāgato khamo padakkhiṇaggāhī anusāsaniṁ
ayaṁpi dhammo nāthakaraṇo. puna caparaṁ āvuso bhikkhu yāni tāni
sabrahmacārīnaṁ uccāvacāni kiṁkaraṇīyāni tattha dakkho hoti analaso
tatrupāyāya vīmaṁsāya samannāgato alaṁ kātuṁ alaṁ saṁvidhātuṁ.
yaṁpāvuso bhikkhu yāni tāni sabrahmacārīnaṁ .pe. alaṁ saṁvidhātuṁ
ayaṁpi dhammo nāthakaraṇo. puna caparaṁ āvuso bhikkhu dhammakāmo
hoti piyasamudāhāro abhidhamme abhivinaye oḷārapāmojjo 2-.
yaṁpāvuso bhikkhu dhammakāmo hoti piyasamudāhāro abhidhamme (pts. d iii, 268) abhivinaye
oḷārapāmojjo ayaṁpi dhammo nāthakaraṇo. puna caparaṁ āvuso
bhikkhu santuṭṭho hoti itarītarehi cīvarapiṇḍapātasenāsanagilāna-
paccayabhesajjaparikkhārehi.

footnote: 1 ma. yu. dhātā. 2 yu. uḷārapāmujjo.

page number: 283

yaṁpāvuso bhikkhu santuṭṭho hoti itarītarehi
cīvarapiṇḍapātasenāsanagilānapaccayabhesajjaparikkhārehi ayaṁpi dhammo
nāthakaraṇo. puna caparaṁ āvuso bhikkhu āraddhaviriyo viharati
akusalānaṁ dhammānaṁ pahānāya kusalānaṁ dhammānaṁ upasampadāya thāmavā
daḷhaparakkamo anikkhittadhuro kusalesu dhammesu. yaṁpāvuso bhikkhu
āraddhaviriyo viharati akusalānaṁ dhammānaṁ pahānāya kusalānaṁ dhammānaṁ
upasampadāya thāmavā daḷhaparakkamo anikkhittadhuro kusalesu dhammesu
ayaṁpi dhammo nāthakaraṇo. puna caparaṁ āvuso bhikkhu satimā
hoti paramena satinepakkena samannāgato cirakataṁpi cirabhāsitaṁpi
saritā anussaritā. yaṁpāvuso bhikkhu satimā hoti paramena satinepakkena
samannāgato cirakataṁpi cirabhāsitaṁpi saritā anussaritā ayaṁpi
dhammo nāthakaraṇo. puna caparaṁ āvuso bhikkhu paññavā hoti
udayatthagāminiyā paññāya samannāgato ariyāya nibbedhikāya
sammādukkhakkhayagāminiyā. yaṁpāvuso bhikkhu paññavā hoti udayatthagāminiyā
paññāya samannāgato ariyāya nibbedhikāya sammādukkhakkhayagāminiyā
ayaṁpi dhammo nāthakaraṇo.

[358] dasa kasiṇāyatanāni paṭhavīkasiṇameko sañjānāti uddhaṁ
adho tiriyaṁ anvayaṁ 1- appamāṇaṁ. āpokasiṇameko sañjānāti .pe.
tejokasiṇameko sañjānāti .pe. vāyokasiṇameko sañjānāti
.pe. nīlakasiṇameko sañjānāti .pe. pītakasiṇameko sañjānāti

footnote: 1 ma. yu. advayaṁ.

page number: 284

.pe. lohitakasiṇameko sañjānāti .pe. odātakasiṇameko
sañjānāti .pe. ākāsakasiṇameko sañjānāti .pe. viññāṇakasiṇameko
sañjānāti (pts. d iii, 269) uddhaṁ adho tiriyaṁ anvayaṁ appamāṇaṁ.

[359] dasa akusalakammapathā pāṇātipāto adinnādānaṁ kāmesu
micchācāro musāvādo pisuṇā vācā pharusā vācā samphappalāpo
abhijjhā byāpādo micchādiṭṭhi.

[360] dasa kusalakammapathā pāṇātipātā veramaṇī adinnādānā
veramaṇī kāmesu micchācārā veramaṇī musāvādā veramaṇī
pisuṇāya vācāya veramaṇī pharusāya vācāya veramaṇī samphappalāpā
veramaṇī anabhijjhā abyāpādo sammādiṭṭhi.

[361] dasa ariyavāsā idhāvuso bhikkhu pañcaṅgavippahīno hoti
chaḷaṅgasamannāgato ekārakkho caturāpasseno panuṇṇapaccekasacco
samavayasaṭṭhesano anāvilasaṅkappo passaddhakāyasaṅkhāro suvimuttacitto
suvimuttapañño. kathañcāvuso bhikkhu pañcaṅgavippahīno
hoti. idhāvuso bhikkhuno kāmacchando pahīno hoti byāpādo
pahīno hoti thīnamiddhaṁ pahīnaṁ hoti uddhaccakukkuccaṁ pahīnaṁ
hoti vicikicchā pahīnā hoti. evaṁ kho āvuso bhikkhu
pañcaṅgavippahīno hoti. kathañcāvuso bhikkhu chaḷaṅgasamannāgato
hoti. idhāvuso bhikkhu cakkhunā rūpaṁ disvā neva sumano hoti
na dummano upekkhako ca viharati sato sampajāno. sotena

page number: 285

saddaṁ sutvā. ghānena gandhaṁ ghāyitvā. jivhāya rasaṁ sāyitvā.
kāyena phoṭṭhabbaṁ phusitvā. manasā dhammaṁ viññāya neva sumano
hoti na dummano upekkhako ca viharati sato sampajāno. evaṁ
kho āvuso bhikkhu chaḷaṅgasamannāgato hoti. kathañcāvuso bhikkhu
ekārakkho hoti. idhāvuso bhikkhu satārakkhena cetasā (pts. d iii, 270) samannāgato
hoti. evaṁ kho āvuso bhikkhu ekārakkho hoti. kathañcāvuso
bhikkhu caturāpasseno hoti. idhāvuso bhikkhu saṅkhāyekaṁ paṭisevati
saṅkhāyekaṁ adhivāseti saṅkhāyekaṁ parivajjeti saṅkhāyekaṁ vinodeti.
evaṁ kho āvuso bhikkhu caturāpasseno hoti. kathañcāvuso
bhikkhu panuṇṇapaccekasacco hoti. idhāvuso bhikkhuno yāni tāni
puthusamaṇabrāhmaṇānaṁ puthupaccekasaccāni sabbāni tāni 1- nuṇṇāni
honti panuṇṇāni cattāni vantāni muttāni pahīnāni paṭinissaṭṭhāni.
evaṁ kho āvuso bhikkhu panuṇṇapaccekasacco hoti.
kathañcāvuso bhikkhu samavayasaṭṭhesano hoti. idhāvuso bhikkhuno
kāmesanā pahīnā hoti bhavesanā pahīnā hoti brahmacariyesanā
paṭinissaṭṭhā 2-. evaṁ kho āvuso bhikkhu samavayasaṭṭhesano hoti.
kathañcāvuso bhikkhu anāvilasaṅkappo hoti. idhāvuso bhikkhuno
kāmasaṅkappo pahīno hoti byāpādasaṅkappo pahīno hoti
vihiṁsāsaṅkappo pahīno hoti. evaṁ kho āvuso bhikkhu
anāvilasaṅkappo hoti. kathañcāvuso bhikkhu passaddhakāyasaṅkhāro

footnote: 1 yu. sabbānissatāni. 2 ma. yu. paṭippassaddhā.

page number: 286

hoti. idhāvuso bhikkhu sukhassa ca pahānā dukkhassa ca pahānā
pubbe va somanassadomanassānaṁ atthaṅgamā adukkhamasukhaṁ upekkhāsatipārisuddhiṁ
catutthajjhānaṁ upasampajja viharati. evaṁ kho āvuso
bhikkhu passaddhakāyasaṅkhāro hoti. kathañcāvuso bhikkhu
suvimuttacitto hoti. idhāvuso bhikkhuno rāgā cittaṁ vimuttaṁ hoti
dosā cittaṁ vimuttaṁ hoti mohā cittaṁ vimuttaṁ hoti. evaṁ
kho āvuso bhikkhu suvimuttacitto hoti. kathañcāvuso bhikkhu
suvimuttapañño hoti. idhāvuso bhikkhu rāgo me pahīno
ucchinnamūlo tālāvatthukato anabhāvaṅgato āyatiṁ anuppādadhammoti
pajānāti (pts. d iii, 271) doso me pahīno ucchinnamūlo tālāvatthukato
anabhāvaṅgato āyatiṁ anuppādadhammoti pajānāti moho me pahīno
ucchinnamūlo tālāvatthukato anabhāvaṅgato āyatiṁ anuppādadhammoti
pajānāti. evaṁ kho āvuso bhikkhu suvimuttapañño hoti.

[362] dasa asekkhā dhammā asekkhā sammādiṭṭhi asekkho
sammāsaṅkappo asekkhā sammāvācā asekkho sammākammanto
asekkho sammāājīvo asekkho sammāvāyāmo asekkhā
sammāsati asekkho sammāsamādhi asekkhaṁ sammāñāṇaṁ asekkhā
sammāvimutti. ime kho āvuso tena bhagavatā jānatā passatā
arahatā sammāsambuddhena dasa dhammā sammadakkhātā tattha
sabbeheva saṅgāyitabbaṁ na vivaditabbaṁ yathayidaṁ brahmacariyaṁ addhaniyaṁ

page number: 287

assa ciraṭṭhitikaṁ tadassa bahujanahitāya bahujanasukhāya lokānukampāya
atthāya hitāya sukhāya devamanussānanti.
saṅgītiyadasakaṁ niṭṭhitaṁ 1-.

[363] athakho bhagavā uṭṭhahitvā āyasmantaṁ sārīputtaṁ āmantesi
sādhu sādhu sārīputta sādhu kho tvaṁ sārīputta bhikkhūnaṁ saṅgītipariyāyaṁ
abhāsīti. idamavoca āyasmā sārīputto. samanuñño
satthā ahosi. attamanā ca te bhikkhū āyasmato sārīputtassa
bhāsitaṁ abhinandunti.
saṅgītisuttaṁ niṭṭhitaṁ dasamaṁ 2-.
-----------

footnote: 1 ma. yu. saṅgītiyadasakaṁ niṭṭhitanti na dissati. 2 yu. saṅgītisuttantaṁ samattaṁ.

page number: 288

dasuttarasuttaṁ(pts. d iii, 272) 

[364] evamme sutaṁ. ekaṁ samayaṁ bhagavā campāyaṁ viharati
gaggarāya pokkharaṇiyā tīre mahatā bhikkhusaṅghena saddhiṁ pañcamattehi
bhikkhusatehi. tatra kho āyasmā sārīputto bhikkhū āmantesi
āvuso bhikkhaveti. āvusoti kho te bhikkhū āyasmato sārīputtassa
paccassosuṁ. āyasmā sārīputto etadavoca

[365] dasuttaraṁ pavakkhāmi dhammaṁ nibbānapattiyā
dukkhassantakiriyāya sabbaganthappamocanaṁ.

[366] eko āvuso dhammo bahukāro eko dhammo
bhāvetabbo eko dhammo pariññeyyo eko dhammo pahātabbo
eko dhammo hānabhāgiyo eko dhammo visesabhāgiyo eko
dhammo duppaṭivijjho eko dhammo uppādetabbo eko dhammo
abhiññeyyo eko dhammo sacchikātabbo.

[367] katamo eko dhammo bahukāro. appamādo kusalesu
dhammesu. ayaṁ eko dhammo bahukāro.

[368] katamo eko dhammo bhāvetabbo. kāyagatāsati
sātasahagatā. ayaṁ eko dhammo bhāvetabbo.

[369] katamo eko dhammo pariññeyyo. phasso sāsavo
upādāniyo. (pts. d iii, 273) ayaṁ eko dhammo pariññeyyo.

page number: 289

[370] katamo eko dhammo pahātabbo. asmimāno.
ayaṁ eko dhammo pahātabbo.

[371] katamo eko dhammo hānabhāgiyo. ayonisomanasikāro.
ayaṁ eko dhammo hānabhāgiyo.

[372] katamo eko dhammo visesabhāgiyo. yonisomanasikāro.
ayaṁ eko dhammo visesabhāgiyo.

[373] katamo eko dhammo duppaṭivijjho. anantariko
cetosamādhi. ayaṁ eko dhammo duppaṭivijjho.

[374] katamo eko dhammo uppādetabbo. akuppaṁ ñāṇaṁ.
ayaṁ eko dhammo uppādetabbo.

[375] katamo eko dhammo abhiññeyyo. sabbe sattā
āhāraṭṭhitikā. ayaṁ eko dhammo abhiññeyyo.

[376] katamo eko dhammo sacchikātabbo. akuppā
cetovimutti. ayaṁ eko dhammo sacchikātabbo. iti ime dasa
dhammā bhūtā tacchā tathā avitathā anaññathā sammā tathāgatena
abhisambuddhā.

[377] dve dhammā bahukārā dve dhammā bhāvetabbā dve
dhammā pariññeyyā dve dhammā pahātabbā dve dhammā
hānabhāgiyā dve dhammā visesabhāgiyā dve dhammā duppaṭivijjhā
dve dhammā uppādetabbā dve dhammā abhiññeyyā dve

page number: 290

dhammā sacchikātabbā.

[378] katame dve dhammā bahukārā. sati ca sampajaññañca.
ime dve dhammā bahukārā.

[379] katame dve dhammā bhāvetabbā. samatho ca vipassanā
ca. ime dve dhammā bhāvetabbā.

[380] katame dve dhammā pariññeyyā. nāmañca rūpañca.
ime (pts. d iii, 274) dve dhammā pariññeyyā.

[381] katame dve dhammā pahātabbā. avijjā ca bhavataṇhā
ca. ime dve dhammā pahātabbā.

[382] katame dve dhammā hānabhāgiyā. dovacassatā ca
pāpamittatā ca. ime dve dhammā hānabhāgiyā.

[383] katame dve dhammā visesabhāgiyā. sovacassatā ca
kalyāṇamittatā ca. ime dve dhammā visesabhāgiyā.

[384] katame dve dhammā duppaṭivijjhā. yo ca hetu yo ca
paccayo sattānaṁ saṅkilesāya yo ca hetu yo ca paccayo sattānaṁ
visuddhiyā. ime dve dhammā duppaṭivijjhā.

[385] katame dve dhammā uppādetabbā. dve ñāṇāni
khaye ñāṇaṁ anuppāde ñāṇaṁ. ime dve dhammā uppādetabbā.

[386] katame dve dhammā abhiññeyyā. dve dhātuyo saṅkhatā
ca dhātu asaṅkhatā ca dhātu. ime dve dhammā abhiññeyyā.

page number: 291

[387] katame dve dhammā sacchikātabbā. vijjā ca vimutti
ca. ime dve dhammā sacchikātabbā. iti ime vīsati
dhammā bhūtā tacchā tathā avitathā anaññathā sammā tathāgatena
abhisambuddhā.

[388] tayo dhammā bahukārā tayo dhammā bhāvetabbā
tayo dhammā pariññeyyā tayo dhammā pahātabbā tayo dhammā
hānabhāgiyā tayo dhammā visesabhāgiyā tayo dhammā duppaṭivijjhā
tayo dhammā uppādetabbā tayo dhammā abhiññeyyā tayo
dhammā sacchikātabbā.

[389] katame tayo dhammā bahukārā. sappurisasaṁsevo
saddhammassavanaṁ dhammānudhammapaṭipatti. ime tayo dhammā bahukārā.

[390] katame tayo dhammā bhāvetabbā. tayo samādhī savitakko
savicāro samādhi avitakko vicāramatto samādhi avitakko avicāro
samādhi. (pts. d iii, 275) ime tayo dhammā bhāvetabbā.

[391] katame tayo dhammā pariññeyyā. tisso vedanā
sukhā vedanā dukkhā vedanā adukkhamasukhā vedanā. ime
tayo dhammā pariññeyyā.

[392] katame tayo dhammā pahātabbā. tisso taṇhā
kāmataṇhā bhavataṇhā vibhavataṇhā. ime tayo dhammā pahātabbā.

[393] katame tayo dhamumā hānabhāgiyā. tīṇi akusalamūlāni

page number: 292

lobho akusalamūlaṁ doso akusalamūlaṁ moho akusalamūlaṁ. ime
tayo dhammā hānabhāgiyā.

[394] katame tayo dhammā visesabhāgiyā. tīṇi kusalamūlāni
alobho kusalamūlaṁ adoso kusalamūlaṁ amoho kusalamūlaṁ. ime
tayo dhammā visesabhāgiyā.

[395] katame tayo dhammā duppaṭivijjhā. tisso nissāraṇīyā 1-
dhātuyo kāmānametaṁ nissaraṇaṁ yadidaṁ nekkhammaṁ rūpānametaṁ
nissaraṇaṁ yadidaṁ arūpaṁ yaṁ kho pana kiñci bhūtaṁ saṅkhataṁ paṭicca
samuppannaṁ nirodho tassa nissaraṇaṁ. ime tayo dhammā
duppaṭivijjhā.

[396] katame tayo dhammā uppādetabbā. tīṇi ñāṇāni
atītaṁsañāṇaṁ anāgataṁsañāṇaṁ paccuppannaṁsañāṇaṁ. ime tayo
dhammā uppādetabbā.

[397] katame tayo dhammā abhiññeyyā. tisso dhātuyo
kāmadhātu rūpadhātu arūpadhātu. ime tayo dhammā abhiññeyyā.

[398] katame tayo dhammā sacchikātabbā. tisso vijjā
pubbenivāsānussatiñāṇaṁ vijjā sattānaṁ cutūpapāte ñāṇaṁ vijjā
āsavānaṁ khaye ñāṇaṁ vijjā. ime tayo dhammā sacchikātabbā.
iti ime tiṁsa dhammā bhūtā tacchā tathā avitathā anaññathā
sammā tathāgatena abhisambuddhā.

footnote: 1 ma. nissaraṇiyā.

page number: 293

[399] cattāro dhammā bahukārā cattāro dhammā
bhāvetabbā cattāro dhammā pariññeyyā cattāro dhammā
pahātabbā cattāro dhammā hānabhāgiyā cattāro dhammā
visesabhāgiyā cattāro dhammā duppaṭivijjhā cattāro dhammā
uppādetabbā cattāro dhammā abhiññeyyā cattāro dhammā
sacchikātabbā.

[400] katame cattāro dhammā bahukārā. cattāri cakkāni
paṭirūpadesavāso sappurisūpassayo attasammāpaṇidhi pubbe ca
katapuññatā. ime cattāro dhammā bahukārā.

[401] katame cattāro dhammā bhāvetabbā. cattāro
satipaṭṭhānā idhāvuso bhikkhu kāye kāyānupassī viharati ātāpī
sampajāno satimā vineyya loke abhijjhādomanassaṁ. vedanāsu
.pe. citte .pe. dhammesu dhammānupassī viharati ātāpī
sampajāno satimā vineyya loke abhijjhādomanassaṁ. ime cattāro
dhammā bhāvetabbā.

[402] katame cattāro dhammā pariññeyyā. cattāro
āhārā kavaḷīkāro 1- āhāro oḷāriko vā sukhumo vā phasso
dutiyo manosañcetanā tatiyā viññāṇaṁ catutthaṁ. ime
cattāro dhammā pariññeyyā.

[403] katame cattāro dhammā pahātabbā. cattāro

footnote: 1 ma. kabaḷīkāro. yu. kabaliṅkāro.

page number: 294

oghā kāmogho bhavogho diṭṭhogho avijjogho. ime cattāro
dhammā pahātabbā.

[404] katame cattāro dhammā hānabhāgiyā. cattāro yogā
kāmayogo bhavayogo diṭṭhiyogo avijjāyogo. ime cattāro
dhammā hānabhāgiyā.

[405] katame cattāro dhammā visesabhāgiyā. cattāro
visaṁyogā kāmayogavisaṁyogo bhavayogavisaṁyogo diṭṭhiyogavisaṁyogo
avijjāyogavisaṁyogo. (pts. d iii, 277) ime cattāro dhammā visesabhāgiyā.

[406] katame cattāro dhammā duppaṭivijjhā. cattāro samādhī
hānabhāgiyo samādhi ṭhitibhāgiyo samādhi visesabhāgiyo samādhi
nibbedhabhāgiyo samādhi. ime cattāro dhammā duppaṭivijjhā.

[407] katame cattāro dhammā uppādetabbā. cattāri
ñāṇāni dhamme ñāṇaṁ anvaye ñāṇaṁ paricce 1- ñāṇaṁ
sammatiyā ñāṇaṁ 2-. ime cattāro dhammā uppādetabbā.

[408] katame cattāro dhammā abhiññeyyā. cattāri
ariyasaccāni dukkhaṁ ariyasaccaṁ dukkhasamudayo 3- ariyasaccaṁ dukkhanirodho 4-
ariyasaccaṁ dukkhanirodhagāminī paṭipadā ariyasaccaṁ. ime cattāro
dhammā abhiññeyyā.

[409] katame cattāro dhammā sacchikātabbā. cattāri
sāmaññaphalāni sotāpattiphalaṁ sakadāgāmiphalaṁ anāgāmiphalaṁ arahattaphalaṁ.

footnote: 1 ma. pariye. 2 ma. sammutiyā ñāṇaṁ. yu. sammutiñāṇaṁ. 3 ma. yu. dukkhasamudayaṁ.
footnote: 4 ma. yu. dukkhanirodhaṁ.

page number: 295

ime cattāro dhammā sacchikātabbā. iti ime cattāḷīsa 1-
dhammā bhūtā tacchā tathā avitathā anaññathā sammā tathāgatena
abhisambuddhā.

[410] pañca dhammā bahukārā pañca dhammā bhāvetabbā
pañca dhammā pariññeyyā pañca dhammā pahātabbā pañca
dhammā hānabhāgiyā pañca dhammā visesabhāgiyā pañca dhammā
duppaṭivijjhā pañca dhammā uppādetabbā pañca dhammā
abhiññeyyā pañca dhammā sacchikātabbā.

[411] katame pañca dhammā bahukārā. pañca padhāniyaṅgāni
idhāvuso bhikkhu saddho hoti saddahati tathāgatassa bodhiṁ itipi
so bhagavā arahaṁ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṁ buddho
bhagavāti appābādho hoti appātaṅko samavepākiniyā gahaṇiyā
samannāgato nātisītāya nāccuṇhāya majjhimāya padhānakkhamāya
asaṭho hoti amāyāvī yathābhūtaṁ attānaṁ āvikattā satthari vā
viññūsu vā sabrahmacārīsu āraddhaviriyo viharati akusalānaṁ dhammānaṁ
pahānāya kusalānaṁ dhammānaṁ upasampadāya thāmavā daḷhaparakkamo
anikkhittadhuro kusalesu dhammesu paññavā hoti udayatthagāminiyā
paññāya samannāgato ariyāya nibbedhikāya sammādukkhakkhayagāminiyā.
ime pañca dhammā bahukārā.

footnote: 1 yu. itime cattāḷīsaṁ.

page number: 296

[412] katame pañca (pts. d iii, 278) dhammā bhāvetabbā. pañcaṅgiko sammāsamādhi
pītipharaṇatā sukhapharaṇatā cetopharaṇatā ālokapharaṇatā
paccavekkhaṇānimittaṁ 1- ime pañca dhammā bhāvetabbā.

[413] katame pañca dhammā pariññeyyā. pañcupādānakkhandhā
seyyathīdaṁ rūpūpādānakkhandho vedanūpādānakkhandho saññūpādānakkhandho
saṅkhārūpādānakkhandho viññāṇūpādānakkhandho. ime pañca dhammā
pariññeyyā.

[414] katame pañca dhammā pahātabbā. pañca nīvaraṇāni
kāmacchandanīvaraṇaṁ byāpādanīvaraṇaṁ thīnamiddhanīvaraṇaṁ uddhaccakukkuccanīvaraṇaṁ
vicikicchānīvaraṇaṁ. ime pañca dhammā pahātabbā.

[415] katame pañca dhammā hānabhāgiyā. pañca cetokhīlā
idhāvuso bhikkhu satthari kaṅkhati vicikicchati nādhimuccati na sampasīdati
tassa cittaṁ na namati ātappāya anuyogāya sātaccāya padhānāya 2-
yo so āvuso bhikkhu satthari kaṅkhati vicikicchati nādhimuccati na
sampasīdati tassa cittaṁ na namati ātappāya anuyogāya sātaccāya
padhānāya yassa cittaṁ na namati ātappāya anuyogāya sātaccāya
padhānāya ayaṁ paṭhamo cetokhīlo. puna caparaṁ āvuso bhikkhu
dhamme kaṅkhati vicikicchati nādhimuccati na sampasīdati .pe. saṅghe
kaṅkhati .pe. sikkhāya kaṅkhati .pe. sabrahmacārīsu kupito hoti
anattamano āhatacitto khīlajāto yo so āvuso bhikkhu sabrahmacārīsu

footnote: 1 ma. yu. paccavekkhaṇanimittaṁ. 2 ma. tassa cittaṁ ... padhānāyāti ime pāṭhā na
footnote: dissanti.

page number: 297

kupito hoti anattamano āhatacitto khīlajāto tassa
cittaṁ na namati ātappāya anuyogāya sātaccāya padhānāya yassa
cittaṁ na namati ātappāya anuyogāya sātaccāya padhānāya ayaṁ
pañcamo cetokhīlo. ime pañca dhammā hānabhāgiyā.

[416] katame pañca dhammā visesabhāgiyā. pañcindriyāni
saddhindriyaṁ viriyindriyaṁ satindriyaṁ samādhindriyaṁ paññindriyaṁ. ime
pañca dhammā visesabhāgiyā.

[417] katame pañca dhammā duppaṭivijjhā. pañca nissāraṇīyā
dhātuyo idhāvuso bhikkhuno kāme 1- manasikaroto kāmesu cittaṁ
na pakkhandati na pasīdati na santiṭṭhati na vimuccati nekkhammaṁ
kho panassa manasikaroto nekkhamme cittaṁ pakkhandati pasīdati
santiṭṭhati vimuccati tassa 2- cittaṁ sugataṁ subhāvitaṁ suvuṭṭhitaṁ suvimuttaṁ
visaṁyuttaṁ kāmehi ye ca kāmapaccayā uppajjanti āsavā
vighātapariḷāhā mutto so tehi na so taṁ vedanaṁ vedeti idaṁ
akkhātaṁ kāmānaṁ nissaraṇaṁ. puna caparaṁ āvuso bhikkhuno byāpādaṁ
manasikaroto byāpāde cittaṁ na pakkhandati na pasīdati na santiṭṭhati
na vimuccati abyāpādaṁ kho panassa manasikaroto abyāpāde
cittaṁ pakkhandati pasīdati santiṭṭhati vimuccati tassa cittaṁ sugataṁ
subhāvitaṁ suvuṭṭhitaṁ suvimuttaṁ visaṁyuttaṁ byāpādena ye ca byāpādapaccayā
uppajjanti āsavā vighātapariḷāhā mutto so tehi

footnote: 1 yu. kāmaṁ. 2 ma. tassa taṁ. sabbavāresu īdisameva.

page number: 298

na so taṁ vedanaṁ vedeti idamakkhātaṁ byāpādassa nissaraṇaṁ.
puna caparaṁ āvuso bhikkhuno vihesaṁ manasikaroto vihesāya cittaṁ
na pakkhandati na pasīdati na santiṭṭhati na vimuccati avihesaṁ kho
panassa manasikaroto avihesāya cittaṁ pakkhandati pasīdati santiṭṭhati
vimuccati tassa cittaṁ sugataṁ subhāvitaṁ suvuṭṭhitaṁ suvimuttaṁ visaṁyuttaṁ
vihesāya ye ca vihesapaccayā uppajjanti āsavā vighātapariḷāhā
mutto so tehi na so taṁ vedanaṁ vedeti idamakkhātaṁ vihesāya
nissaraṇaṁ. puna caparaṁ āvuso bhikkhuno rūpe manasikaroto
rūpesu cittaṁ na pakkhandati na pasīdati na santiṭṭhati na vimuccati
arūpaṁ kho panassa manasikaroto arūpe cittaṁ pakkhandati pasīdati
santiṭṭhati vimuccati tassa taṁ cittaṁ sugataṁ subhāvitaṁ suvuṭṭhitaṁ
suvimuttaṁ visaṁyuttaṁ rūpehi ye ca rūpapaccayā uppajjanti āsavā
vighātapariḷāhā mutto so tehi na so taṁ vedanaṁ vedeti
idamakkhātaṁ rūpānaṁ nissaraṇaṁ. puna caparaṁ āvuso bhikkhuno sakkāyaṁ
manasikaroto sakkāye cittaṁ na pakkhandati na pasīdati na santiṭṭhati
na vimuccati sakkāyanirodhaṁ kho panassa manasikaroto sakkāyanirodhe
cittaṁ pakkhandati pasīdati santiṭṭhati vimuccati tassa cittaṁ sugataṁ
subhāvitaṁ suvuṭṭhitaṁ suvimuttaṁ visaṁyuttaṁ sakkāyena ye ca sakkāyapaccayā
uppajjanti āsavā vighātapariḷāhā mutto so tehi na so taṁ
vedanaṁ vedeti idamakkhātaṁ sakkāyassa nissaraṇaṁ. ime pañca

page number: 299

dhammā duppaṭivijjhā.

[418] katame pañca dhammā uppādetabbā. pañcañāṇiko
sammāsamādhi ayaṁ samādhi paccuppannasukho ceva āyatiṁ ca
sukhavipākoti (pts. d iii, 279) paccattaṁyeva ñāṇaṁ uppajjati. ayaṁ samādhi ariyo
nirāmisoti paccattaṁyeva ñāṇaṁ uppajjati. ayaṁ samādhi akāpurisasevitoti
paccattaṁyeva ñāṇaṁ uppajjati. ayaṁ samādhi santo paṇīto
paṭippassaddhiladdho 1- ekodibhāvādhigato na ca sasaṅkhāraṁ nigayha
vāritavatoti 2- paccattaṁyeva ñāṇaṁ uppajjati. so kho panāhaṁ
imaṁ samādhiṁ sato ca 3- samāpajjāmi sato vuṭṭhahāmīti paccattaṁyeva
ñāṇaṁ uppajjati. ime pañca dhammā uppādetabbā.

[419] katame pañca dhammā abhiññeyyā. pañca vimuttāyatanāni
idhāvuso bhikkhuno satthā dhammaṁ deseti aññataro vā
garuṭṭhāniyo 4- sabrahmacārī yathā yathā āvuso bhikkhuno satthā
dhammaṁ deseti aññataro vā garuṭṭhāniyo sabrahmacārī tathā tathā
bhikkhu 5- tasmiṁ dhamme atthapaṭisaṁvedī ca hoti dhammapaṭisaṁvedī ca tassa
atthapaṭisaṁvedino dhammapaṭisaṁvedino pāmojjaṁ jāyati pamuditassa pīti
jāyati pītimanassa kāyo passambhati passaddhakāyo sukhaṁ vedeti
sukhino cittaṁ samādhiyati imaṁ 6- paṭhamaṁ vimuttāyatanaṁ. puna caparaṁ
āvuso bhikkhuno na heva kho satthā dhammaṁ deseti aññataro
vā garuṭṭhāniyo sabrahmacārī apica kho yathāsutaṁ yathāpariyattaṁ

footnote: 1 ma. yu. paṭippassaddhaladdho. 2 ma. na sasaṅkhāranigayhavāritagatoti. 3 ma. yu. va.
footnote: 4 yu. garuṭṭhāniko. 5 ma. so. 6 ma. idaṁ.

page number: 300

dhammaṁ vitthārena paresaṁ deseti yathā yathā āvuso bhikkhu
yathāsutaṁ yathāpariyattaṁ dhammaṁ vitthārena paresaṁ deseti tathā tathā
so tasmiṁ dhamme atthapaṭisaṁvedī ca hoti dhammapaṭisaṁvedī ca tassa
atthapaṭisaṁvedino dhammapaṭisaṁvedino pāmojjaṁ jāyati pamuditassa
pīti jāyati pītimanassa kāyo passambhati passaddhakāyo sukhaṁ
vedeti sukhino cittaṁ samādhiyati idaṁ dutiyaṁ vimuttāyatanaṁ. puna
caparaṁ āvuso bhikkhuno na heva kho satthā dhammaṁ deseti aññataro
vā garuṭṭhāniyo sabrahmacārī na heva kho yathāsutaṁ yathāpariyattaṁ
dhammaṁ vitthārena paresaṁ deseti apica kho yathāsutaṁ yathāpariyattaṁ
dhammaṁ vitthārena sajjhāyaṁ karoti yathā yathā āvuso bhikkhu
yathāsutaṁ yathāpariyattaṁ dhammaṁ vitthārena sajjhāyaṁ karoti tathā tathā
so tasmiṁ dhamme atthapaṭisaṁvedī ca hoti dhammapaṭisaṁvedī ca tassa
atthapaṭisaṁvedino dhammapaṭisaṁvedino pāmojjaṁ jāyati pamuditassa pīti
jāyati pītimanassa kāyo passambhati passaddhakāyo sukhaṁ vedeti
sukhino cittaṁ samādhiyati idaṁ tatiyaṁ vimuttāyatanaṁ. puna caparaṁ
āvuso bhikkhuno na heva kho satthā dhammaṁ deseti aññataro
vā garuṭṭhāniyo sabrahmacārī nāpi 1- yathāsutaṁ yathāpariyattaṁ dhammaṁ
vitthārena paresaṁ deseti nāpi 1- yathāsutaṁ yathāpariyattaṁ dhammaṁ
vitthārena sajjhāyaṁ karoti apica kho yathāsutaṁ yathāpariyattaṁ dhammaṁ
cetasā anuvitakketi anuvicāreti manasānupekkhati yathā yathā

footnote: 1 yu. napi.

page number: 301

āvuso bhikkhu yathāsutaṁ yathāpariyattaṁ dhammaṁ cetasā anuvitakketi
anuvicāreti manasānupekkhati tathā tathā so tasmiṁ dhamme
atthapaṭisaṁvedī ca hoti dhammapaṭisaṁvedī ca tassa atthapaṭisaṁvedino
dhammapaṭisaṁvedino pāmojjaṁ jāyati pamuditassa pīti jāyati
pītimanassa kāyo passambhati passaddhakāyo sukhaṁ vedeti sukhino
cittaṁ samādhiyati idaṁ catutthaṁ vimuttāyatanaṁ. puna caparaṁ āvuso
bhikkhuno na heva kho satthā dhammaṁ deseti aññataro vā garuṭṭhāniyo
sabrahmacārī nāpi yathāsutaṁ yathāpariyattaṁ dhammaṁ vitthārena paresaṁ
deseti nāpi yathāsutaṁ yathāpariyattaṁ vitthārena sajjhāyaṁ karoti
nāpi yathāsutaṁ yathāpariyattaṁ dhammaṁ cetasā anuvitakketi anuvicāreti
manasānupekkhati apica khvassa aññataraṁ samādhimittaṁ suggahitaṁ
hoti sumanasikataṁ sūpadhāritaṁ suppaṭividdhaṁ paññāya yathā yathā
āvuso bhikkhuno aññataraṁ samādhimittaṁ suggahitaṁ hoti sumanasikataṁ
sūpadhāritaṁ suppaṭividdhaṁ paññāya tathā tathā so tasmiṁ dhamme
atthapaṭisaṁvedī ca hoti dhammapaṭisaṁvedī ca tassa atthapaṭisaṁvedino
dhammapaṭisaṁvedino pāmojjaṁ jāyati pamuditassa pīti jāyati
pītimanassa kāyo passambhati passaddhakāyo sukhaṁ vedeti sukhino
cittaṁ samādhiyati idaṁ pañcamaṁ vimuttāyatanaṁ. ime pañca dhammā
abhiññeyyā.

[420] katame pañca dhammā sacchikātabbā. pañca dhammakkhandhā

page number: 302

sīlakkhandho samādhikkhandho paññākkhandho vimuttikkhandho vimuttiñāṇa-
dassanakkhandho. ime pañca dhammā sacchikātabbā. iti ime
paññāsa dhammā bhūtā tacchā tathā avitathā anaññathā sammā
tathāgatena abhisambuddhā.

[421] cha dhammā bahukārā cha dhammā bhāvetabbā cha dhammā
pariññeyyā cha dhammā pahātabbā cha dhammā hānabhāgiyā cha
dhammā visesabhāgiyā cha dhammā duppaṭivijjhā cha dhammā uppādetabbā
cha dhammā abhiññeyyā cha dhammā sacchikātabbā.

[422] katame cha dhammā (pts. d iii, 280) bahukārā. cha sārāṇīyā dhammā
idhāvuso bhikkhuno mettaṁ kāyakammaṁ paccupaṭṭhitaṁ hoti sabrahmacārīsu
āvi 1- ceva raho ca ayaṁpi dhammo sārāṇīyo piyakaraṇo
garukaraṇo saṅgahāya avivādāya sāmaggiyā ekībhāvāya saṁvattati.
puna caparaṁ āvuso bhikkhuno mettaṁ vacīkammaṁ paccupaṭṭhitaṁ hoti
sabrahmacārīsu āvi ceva raho ca ayaṁpi dhammo sārāṇīyo
piyakaraṇo garukaraṇo saṅgahāya avivādāya sāmaggiyā ekībhāvāya
saṁvattati. puna caparaṁ āvuso bhikkhuno mettaṁ manokammaṁ .pe.
ekībhāvāya saṁvattati. puna caparaṁ āvuso bhikkhu ye te lābhā
dhammikā dhammaladdhā antamaso pattapariyāpannamattaṁpi tathārūpehi
lābhehi appaṭivibhattabhogī hoti sīlavantehi sabrahmacārīhi sādhāraṇabhogī
ayaṁpi dhammo sārāṇīyo piyakaraṇo garukaraṇo saṅgahāya

footnote: 1 yu. āvī.

page number: 303

avivādāya sāmaggiyā ekībhāvāya saṁvattati. puna caparaṁ āvuso bhikkhu
yāni tāni sīlāni akhaṇḍāni acchiddāni asabalāni akammāsāni
bhujissāni viññūpasatthāni aparāmaṭṭhāni samādhisaṁvattanikāni tathārūpesu
sīlesu sīlasāmaññagato viharati sabrahmacārīhi āvi ceva raho
ca ayaṁpi dhammo sārāṇīyo piyakaraṇo garukaraṇo saṅgahāya
avivādāya sāmaggiyā ekībhāvāya saṁvattati. puna caparaṁ āvuso
bhikkhu yāyaṁ diṭṭhi ariyā niyyānikā niyyāti takkarassa
sammādukkhakkhayāya tathārūpāya diṭṭhiyā diṭṭhisāmaññagato viharati
sabrahmacārīhi āvi ceva raho ca ayaṁpi dhammo sārāṇīyo piyakaraṇo
garukaraṇo saṅgahāya avivādāya sāmaggiyā ekībhāvāya saṁvattati.
ime cha dhammā bahukārā.

[423] katame cha dhammā bhāvetabbā. cha anussatiṭṭhānāni
buddhānussati dhammānussati saṅghānussati sīlānussati cāgānussati
devatānussati. ime cha dhammā bhāvetabbā.

[424] katame cha dhammā pariññeyyā. cha ajjhattikāni
āyatanāni cakkhvāyatanaṁ sotāyatanaṁ ghānāyatanaṁ jivhāyatanaṁ
kāyāyatanaṁ manāyatanaṁ. ime cha dhammā pariññeyyā.

[425] katame cha dhammā pahātabbā. cha taṇhākāyā
rūpataṇhā saddataṇhā gandhataṇhā rasataṇhā phoṭṭhabbataṇhā
dhammataṇhā. ime cha dhammā pahātabbā.

page number: 304

[426] katame cha dhammā hānabhāgiyā. cha agāravā idhāvuso
bhikkhu satthari agāravo viharati appatisso dhamme agāravo viharati
appatisso saṅghe agāravo viharati appatisso sikkhāya agāravo
viharati appatisso appamāde agāravo viharati appatisso
paṭisanthāre agāravo viharati appatisso. ime cha dhammā hānabhāgiyā.

[427] katame cha dhammā visesabhāgiyā. cha gāravā idhāvuso
bhikkhu satthari sagāravo viharati sappatisso dhamme sagāravo viharati
sappatisso. saṅghe. sikkhāya. appamāde. paṭisanthāre sagāravo
viharati sappatisso. ime cha dhammā visesabhāgiyā.

[428] katame cha dhammā duppaṭivijjhā. cha nissāraṇīyā dhātuyo
idhāvuso bhikkhu evaṁ vadeyya mettā hi kho me 1- cetovimutti
bhāvitā bahulīkatā yānīkatā vatthukatā anuṭṭhitā paricitā susamāraddhā
atha ca pana me byāpādo cittaṁ pariyādāya tiṭṭhatīti. so mā
hevantissa vacanīyo mā āyasmā evaṁ avaca mā bhagavantaṁ
abbhācikkhi na hi sādhu bhagavato abbhakkhānaṁ na hi bhagavā
evaṁ vadeyya aṭṭhānametaṁ āvuso anavakāso yaṁ mettāya cetovimuttiyā
bhāvitāya bahulīkatāya yānīkatāya vatthukatāya anuṭṭhitāya
paricitāya susamāraddhāya atha ca panassa byāpādo cittaṁ pariyādāya
ṭhassatīti 2- netaṁ ṭhānaṁ vijjati nissaraṇañhetaṁ āvuso byāpādassa
yadidaṁ mettā cetovimutti 3-. idha panāvuso bhikkhu evaṁ vadeyya

footnote: 1 ma. me āvuso. 2 ma. itisaddo na dissati. evamupari.
footnote: 3 ma. cetovimuttīti. evamupari.

page number: 305

karuṇā hi kho me cetovimutti bhāvitā bahulīkatā yānīkatā
vatthukatā anuṭṭhitā paricitā susamāraddhā atha ca pana me vihesā
cittaṁ pariyādāya tiṭṭhatīti. so mā hevantissa vacanīyo mā
āyasmā evaṁ avaca mā bhagavantaṁ abbhācikkhi na hi sādhu
bhagavato abbhakkhānaṁ na hi bhagavā evaṁ vadeyya aṭṭhānametaṁ
āvuso anavakāso yaṁ karuṇāya cetovimuttiyā bhāvitāya bahulīkatāya
yānīkatāya vatthukatāya anuṭṭhitāya paricitāya susamāraddhāya atha ca
panassa vihesā cittaṁ pariyādāya ṭhassatīti netaṁ ṭhānaṁ vijjati
nissaraṇañhetaṁ āvuso vihesāya yadidaṁ karuṇā cetovimutti.
idha panāvuso bhikkhu evaṁ vadeyya muditā hi kho me
cetovimutti bhāvitā bahulīkatā yānīkatā vatthukatā anuṭṭhitā
paricitā susamāraddhā atha ca pana me arati cittaṁ pariyādāya
tiṭṭhatīti. so mā hevantissa vacanīyo mā āyasmā
evaṁ avaca mā bhagavantaṁ abbhācikkhi na hi sādhu bhagavato
abbhakkhānaṁ na hi bhagavā evaṁ vadeyya aṭṭhānametaṁ āvuso
anavakāso yaṁ muditāya cetovimuttiyā bhāvitāya bahulīkatāya
yānīkatāya vatthukatāya anuṭṭhitāya paricitāya susamāraddhāya atha
ca panassa arati cittaṁ pariyādāya ṭhassatīti netaṁ ṭhānaṁ vijjati
nissaraṇañhetaṁ āvuso aratiyā yadidaṁ muditā cetovimutti.
idha panāvuso bhikkhu evaṁ vadeyya upekkhā hi kho me

page number: 306

cetovimutti bhāvitā bahulīkatā yānīkatā vatthukatā anuṭṭhitā paricitā
susamāraddhā atha ca pana me rāgo cittaṁ pariyādāya tiṭṭhatīti.
so mā hevantissa vacanīyo mā āyasmā evaṁ avaca mā
bhagavantaṁ abbhācikkhi na hi sādhu bhagavato abbhakkhānaṁ na
hi bhagavā evaṁ vadeyya aṭṭhānametaṁ āvuso anavakāso yaṁ
upekkhāya cetovimuttiyā bhāvitāya bahulīkatāya yānīkatāya
vatthukatāya anuṭṭhitāya paricitāya susamāraddhāya atha ca panassa rāgo
cittaṁ pariyādāya ṭhassatīti netaṁ ṭhānaṁ vijjati nissaraṇañhetaṁ
āvuso rāgassa yadidaṁ upekkhā cetovimutti. idha panāvuso
bhikkhu evaṁ vadeyya animittā hi kho me cetovimutti bhāvitā
bahulīkatā yānīkatā vatthukatā anuṭṭhitā paricitā susamāraddhā
atha ca pana me nimittānusāri viññāṇaṁ hotīti. so mā
hevantissa vacanīyo mā āyasmā evaṁ avaca mā bhagavantaṁ
abbhācikkhi na hi sādhu bhagavato abbhakkhānaṁ na hi bhagavā
evaṁ vadeyya aṭṭhānametaṁ āvuso anavakāso yaṁ animittāya
cetovimuttiyā bhāvitāya bahulīkatāya yānīkatāya vatthukatāya
anuṭṭhitāya paricitāya susamāraddhāya atha ca panassa nimittānusāri
viññāṇaṁ bhavissatīti netaṁ ṭhānaṁ vijjati nissaraṇañhetaṁ āvuso
sabbanimittānaṁ yadidaṁ animittā cetovimutti. idha panāvuso
bhikkhu evaṁ vadeyya asmīti kho me vigate 1- ayamahamasmīti

footnote: 1 ma. vigataṁ. yu. vighātaṁ.

page number: 307

na samanupassāmi atha ca pana me vicikicchākathaṅkathāsallaṁ cittaṁ
pariyādāya tiṭṭhatīti. so mā hevantissa vacanīyo mā āyasmā
evaṁ avaca mā bhagavantaṁ abbhācikkhi na hi sādhu bhagavato
abbhakkhānaṁ na hi bhagavā evaṁ vadeyya aṭṭhānametaṁ āvuso
anavakāso yaṁ asmīti vigate 1- ayamahamasmīti na samanupassato 2- atha
ca panassa vicikicchākathaṅkathāsallaṁ cittaṁ pariyādāya ṭhassatīti netaṁ
ṭhānaṁ vijjati nissaraṇañhetaṁ āvuso vicikicchākathaṅkathāsallassa
yadidaṁ (pts. d iii, 281) asmimānasamugghāto 3-. ime cha dhammā duppaṭivijjhā.

[429] katame cha dhammā uppādetabbā. cha satatavihārā
idhāvuso bhikkhu cakkhunā rūpaṁ disvā neva sumano hoti na dummano
upekkhako ca 4- viharati sato sampajāno. sotena saddaṁ sutvā .pe.
ghānena gandhaṁ ghāyitvā .pe. jivhāya rasaṁ sāyitvā .pe.
kāyena phoṭṭhabbaṁ phusitvā .pe. manasā dhammaṁ viññāya neva
sumano hoti na dummano upekkhako ca 4- viharati sato sampajāno.
ime cha dhammā uppādetabbā.

[430] katame cha dhammā abhiññeyyā. cha anuttariyāni
dassanānuttariyaṁ savanānuttariyaṁ lābhānuttariyaṁ sikkhānuttariyaṁ
pāricariyānuttariyaṁ anussatānuttariyaṁ. ime cha dhammā abhiññeyyā.

[431] katame cha dhammā sacchikātabbā. cha abhiññā idhāvuso
bhikkhu anekavihitaṁ iddhividhaṁ paccanubhoti ekopi hutvā bahudhā

footnote: 1 yu. vighāte. 2 ma. yu. asamanupassato. 3 yu. yadidamasmīti mānasamugghāto.
footnote: 4 ma. yu. casaddo na dissati.

page number: 308

hoti bahudhāpi hutvā eko hoti āvibhāvaṁ tirobhāvaṁ
tirokuḍḍaṁ tiropākāraṁ tiropabbataṁ asajjamāno gacchati seyyathāpi
ākāse paṭhaviyāpi ummujjanimmujjaṁ karoti seyyathāpi udake
udakepi abhijjamāne gacchati seyyathāpi paṭhaviyā ākāsepi
pallaṅkena caṅkamati seyyathāpi pakkhī sakuṇo imepi candimasuriye
evaṁmahiddhike evaṁmahānubhāve pāṇinā parāmasati parimajjati yāva
brahmalokāpi kāyena vasaṁ vatteti. dibbāya sotadhātuyā visuddhāya
atikkantamānusikāya ubho sadde suṇāti dibbe ca mānuse ca
ye dūre santike ca. parasattānaṁ parapuggalānaṁ cetasā ceto
paricca jānāti 1- sarāgaṁ vā cittaṁ sarāgaṁ cittanti pajānāti
vītarāgaṁ vā cittaṁ vītarāgaṁ cittanti pajānāti sadosaṁ vā
cittaṁ sadosaṁ cittanti pajānāti vītadosaṁ vā cittaṁ vītadosaṁ
cittanti pajānāti samohaṁ vā cittaṁ samohaṁ cittanti pajānāti
vītamohaṁ vā cittaṁ vītamohaṁ cittanti pajānāti saṅkhittaṁ vā
cittaṁ saṅkhittaṁ cittanti pajānāti vikkhittaṁ vā cittaṁ vikkhittaṁ
cittanti pajānāti mahaggataṁ vā cittaṁ mahaggataṁ cittanti
pajānāti amahaggataṁ vā cittaṁ amahaggataṁ cittanti pajānāti
sauttaraṁ vā cittaṁ sauttaraṁ cittanti pajānāti anuttaraṁ vā
cittaṁ anuttaraṁ cittanti pajānāti samāhitaṁ vā cittaṁ samāhitaṁ
cittanti pajānāti asamāhitaṁ vā cittaṁ asamāhitaṁ cittanti

footnote: 1 ma. yu. pajānāti.

page number: 309

pajānāti vimuttaṁ vā cittaṁ vimuttaṁ cittanti pajānāti avimuttaṁ
vā cittaṁ avimuttaṁ cittanti pajānāti. 

[1]- anekavihitaṁ pubbenivāsaṁ
anussarati seyyathīdaṁ ekaṁpi jātiṁ dvepi jātiyo tissopi
jātiyo catassopi jātiyo pañcapi jātiyo dasapi jātiyo vīsaṁpi
jātiyo tiṁsaṁpi jātiyo cattāḷīsaṁpi jātiyo paññāsaṁpi jātiyo
sataṁpi jātiyo sahassaṁpi jātiyo satasahassaṁpi jātiyo anekepi
saṁvaṭṭakappe anekepi vivaṭṭakappe anekepi saṁvaṭṭavivaṭṭakappe
amutrāsiṁ evaṁnāmo evaṁgotto evaṁvaṇṇo evamāhāro
evaṁsukhadukkhapaṭisaṁvedī evamāyupariyanto so tato cuto amutra
udapādiṁ tatrāpāsiṁ evaṁnāmo evaṁgotto evaṁvaṇṇo evamāhāro
evaṁsukhadukkhapaṭisaṁvedī evamāyupariyanto so tato cuto idhūpapannoti
iti sākāraṁ sauddesaṁ anekavihitaṁ pubbenivāsaṁ anussarati. dibbena
cakkhunā visuddhena atikkantamānusakena satte passati cavamāne
upapajjamāne hīne paṇīte suvaṇṇe dubbaṇṇe sugate duggate
yathākammūpage satte pajānāti ime vata bhonto sattā
kāyaduccaritena samannāgatā vacīduccaritena samannāgatā manoduccaritena
samannāgatā ariyānaṁ upavādakā micchādiṭṭhikā micchādiṭṭhikammasamādānā
te kāyassa bhedā paraṁ maraṇā apāyaṁ duggatiṁ vinipātaṁ
nirayaṁ upapannā ime vā pana bhonto sattā kāyasucaritena
samannāgatā vacīsucaritena samannāgatā manosucaritena samannāgatā

footnote: 1 ma. so.

page number: 310

ariyānaṁ anupavādakā sammādiṭṭhikā sammādiṭṭhikammasamādānā te
kāyassa bhedā paraṁ maraṇā sugatiṁ saggaṁ lokaṁ upapannāti. iti dibbena
cakkhunā visuddhena atikkantamānusakena satte passati cavamāne
upapajjamāne hīne paṇīte suvaṇṇe dubbaṇṇe sugate duggate
yathākammūpage satte pajānāti. āsavānaṁ khayā anāsavañcetovimuttiṁ
paññāvimuttiṁ diṭṭhe va dhamme sayaṁ abhiññā sacchikatvā
upasampajja viharati. ime cha dhammā sacchikātabbā. iti
ime saṭṭhi dhammā bhūtā tacchā tathā avitathā anaññathā sammā
tathāgatena (pts. d iii, 282) abhisambuddhā.

[432] satta dhammā bahukārā satta dhammā bhāvetabbā
satta dhammā pariññeyyā satta dhammā pahātabbā satta
dhammā hānabhāgiyā satta dhammā visesabhāgiyā satta dhammā
duppaṭivijjhā satta dhammā uppādetabbā satta dhammā
abhiññeyyā satta dhammā sacchikātabbā.

[433] katame satta dhammā bahukārā. satta ariyadhanāni 1-
saddhādhanaṁ sīladhanaṁ hiridhanaṁ ottappadhanaṁ sutadhanaṁ cāgadhanaṁ paññādhanaṁ.
ime satta dhammā bahukārā.

[434] katame satta dhammā bhāvetabbā. satta sambojjhaṅgā 2-
satisambojjhaṅgo dhammavicayasambojjhaṅgo viriyasambojjhaṅgo
pītisambojjhaṅgo passaddhisambojjhaṅgo samādhisambojjhaṅgo

footnote: 1 yu. dhanāni. 2 yu. bojjhaṅgā.

page number: 311

upekkhāsambojjhaṅgo. ime satta dhammā bhāvetabbā.

[435] katame satta dhammā pariññeyyā. satta
viññāṇaṭṭhitiyo santāvuso sattā nānattakāyā nānattasaññino
seyyathāpi manussā ekacce ca devā ekacce ca vinipātikā ayaṁ
paṭhamā viññāṇaṭṭhiti. santāvuso sattā nānattakāyā
ekattasaññino seyyathāpi devā brahmakāyikā paṭhamābhinibbattā
ayaṁ dutiyā viññāṇaṭṭhiti. santāvuso sattā ekattakāyā
nānattasaññino seyyathāpi devā ābhassarā ayaṁ tatiyā
viññāṇaṭṭhiti. santāvuso sattā ekattakāyā ekattasaññino
seyyathāpi devā subhakiṇhā ayaṁ catutthā 1- viññāṇaṭṭhiti.
santāvuso sattā sabbaso rūpasaññānaṁ samatikkamā paṭighasaññānaṁ
atthaṅgamā nānattasaññānaṁ amanasikārā ananto ākāsoti
ākāsānañcāyatanūpagā ayaṁ pañcamī viññāṇaṭṭhiti. santāvuso
sattā sabbaso ākāsānañcāyatanaṁ samatikkamma anantaṁ viññāṇanti
viññāṇañcāyatanūpagā ayaṁ chaṭṭhī viññāṇaṭṭhiti. santāvuso
sattā sabbaso viññāṇañcāyatanaṁ samatikkamma natthi kiñcīti
ākiñcaññāyatanūpagā ayaṁ sattamī viññāṇaṭṭhiti. ime
satta dhammā pariññeyyā.

[436] katame satta dhammā pahātabbā. satta anusayā
kāmarāgānusayo paṭighānusayo diṭṭhānusayo vicikicchānusayo mānānusayo

footnote: 1 ma. catutthī.

page number: 312

bhavarāgānusayo avijjānusayo. ime satta dhammā pahātabbā.

[437] katame satta dhammā hānabhāgiyā. satta asaddhammā
idhāvuso bhikkhu assaddho hoti ahiriko hoti anottappī hoti
appassuto hoti kusīto hoti muṭṭhassati hoti duppañño
hoti. ime satta dhammā hānabhāgiyā.

[438] katame satta dhammā visesabhāgiyā. satta saddhammā
idhāvuso bhikkhu saddho hoti hiriko 1- hoti ottappī hoti
bahussuto hoti āraddhaviriyo hoti upaṭṭhitassati hoti paññavā
hoti. (pts. d iii, 283) ime satta dhammā visesabhāgiyā.

[439] katame satta dhammā duppaṭivijjhā. satta sappurisadhammā
idhāvuso bhikkhu dhammaññū hoti atthaññū attaññū mattaññū
kālaññū parisaññū puggalaparoparaññū 2-. ime satta dhammā
duppaṭivijjhā.

[440] katame satta dhammā uppādetabbā. satta saññā
aniccasaññā anattasaññā asubhasaññā ādīnavasaññā pahānasaññā
virāgasaññā nirodhasaññā. ime satta dhammā uppādetabbā.

[441] katame satta dhammā abhiññeyyā. satta niddasavatthūni
idhāvuso bhikkhu sikkhāsamādāne tibbacchando hoti āyatiñca
sikkhāsamādāne avigatapemo dhammanisantiyā tibbacchando hoti

footnote: 1 ma. yu. hirimā. 2 ma. yu. dhamamññū ca hoti ... puggalaññū ca iccevaṁ ca saddo
footnote: dissati.

page number: 313

āyatiñca dhammanisantiyā avigatapemo icchāvinaye tibbacchando
hoti āyatiñca icchāvinaye avigatapemo paṭisallāne tibbacchando
hoti āyatiñca paṭisallāne avigatapemo viriyārambhe tibbacchando
hoti āyatiñca viriyārambhe avigatapemo satinepakke tibbacchando
hoti āyatiñca satinepakke avigatapemo diṭṭhipaṭivedhe tibbacchando
hoti āyatiñca diṭṭhipaṭivedhe avigatapemo. ime satta dhammā
abhiññeyyā.

[442] katame satta dhammā sacchikātabbā. satta
khīṇāsavabalāni idhāvuso khīṇāsavassa bhikkhuno aniccato sabbe saṅkhārā
yathābhūtaṁ sammappaññāya sudiṭṭhā honti yaṁpāvuso khīṇāsavassa
bhikkhuno aniccato sabbe saṅkhārā yathābhūtaṁ sammappaññāya sudiṭṭhā
honti idaṁ 1- khīṇāsavassa bhikkhuno balaṁ hoti yaṁ balaṁ āgamma
khīṇāsavo bhikkhu āsavānaṁ khayaṁ paṭijānāti khīṇā me āsavāti.
puna caparaṁ āvuso khīṇāsavassa bhikkhuno aṅgārakāsūpamā kāmā
yathābhūtaṁ sammappaññāya sudiṭṭhā honti yaṁpāvuso khīṇāsavassa
bhikkhuno aṅgārakāsūpamā kāmā yathābhūtaṁ sammappaññāya sudiṭṭhā
honti idaṁ khīṇāsavassa bhikkhuno balaṁ hoti yaṁ balaṁ āgamma
khīṇāsavo bhikkhu āsavānaṁ khayaṁ paṭijānāti khīṇā me āsavāti.
puna caparaṁ āvuso khīṇāsavassa bhikkhuno vivekaninnaṁ cittaṁ hoti
vivekapoṇaṁ vivekapabbhāraṁ vivekaṭṭhaṁ nekkhammābhirataṁ byantībhūtaṁ sabbaso

footnote: 1 ma. yu. idampi.

page number: 314

āsavaṭṭhāniyehi dhammehi yaṁpāvuso khīṇāsavassa bhikkhuno vivekaninnaṁ
cittaṁ hoti vivekapoṇaṁ vivekapabbhāraṁ vivekaṭṭhaṁ nekkhammābhirataṁ
byantībhūtaṁ sabbaso āsavaṭṭhāniyehi dhammehi idaṁpi khīṇāsavassa
bhikkhuno balaṁ hoti yaṁ balaṁ āgamma khīṇāsavo bhikkhu āsavānaṁ
khayaṁ paṭijānāti khīṇā me āsavāti. puna (pts. d iii, 284) caparaṁ āvuso
khīṇāsavassa bhikkhuno cattāro satipaṭṭhānā bhāvitā honti subhāvitā
yaṁpāvuso khīṇāsavassa bhikkhuno cattāro satipaṭṭhānā bhāvitā honti
subhāvitā idaṁpi khīṇāsavassa bhikkhuno balaṁ hoti yaṁ balaṁ āgamma
khīṇāsavo bhikkhu āsavānaṁ khayaṁ paṭijānāti khīṇā me āsavāti.
puna caparaṁ āvuso khīṇāsavassa bhikkhuno pañcindriyāni bhāvitāni
honti subhāvitāni yaṁpāvuso khīṇāsavassa bhikkhuno pañcindriyāni
bhāvitāni honti subhāvitāni idaṁpi khīṇāsavassa bhikkhuno balaṁ
hoti yaṁ balaṁ āgamma khīṇāsavo bhikkhu āsavānaṁ khayaṁ paṭijānāti
khīṇā me āsavāti. puna caparaṁ āvuso khīṇāsavassa bhikkhuno
satta bojjhaṅgā bhāvitā honti subhāvitā yaṁpāvuso khīṇāsavassa
bhikkhuno satta bojjhaṅgā bhāvitā honti subhāvitā idaṁpi
khīṇāsavassa bhikkhuno balaṁ hoti yaṁ balaṁ āgamma khīṇāsavo
bhikkhu āsavānaṁ khayaṁ paṭijānāti khīṇā me āsavāti. puna
caparaṁ āvuso khīṇāsavassa bhikkhuno ariyo aṭṭhaṅgiko maggo
bhāvito hoti subhāvito yaṁpāvuso khīṇāsavassa bhikkhuno ariyo

page number: 315

aṭṭhaṅgiko maggo bhāvito hoti subhāvito idaṁpi khīṇāsavassa
bhikkhuno balaṁ hoti yaṁ balaṁ āgamma khīṇāsavo bhikkhu āsavānaṁ
khayaṁ paṭijānāti khīṇā me āsavāti. ime satta dhammā
sacchikātabbā. iti ime sattati dhammā bhūtā tacchā tathā
avitathā anaññathā sammā tathāgatena abhisambuddhā.
paṭhamabhāṇavāraṁ 1-.

[443] aṭṭha dhammā bahukārā aṭṭha dhammā bhāvetabbā
aṭṭha dhammā pariññeyyā aṭṭha dhammā pahātabbā aṭṭha
dhammā hānabhāgiyā aṭṭha dhammā visesabhāgiyā aṭṭha dhammā
duppaṭivijjhā aṭṭha dhammā uppādetabbā aṭṭha dhammā
abhiññeyyā aṭṭha dhammā sacchikātabbā.

[444] katame aṭṭha dhammā bahukārā. aṭṭha hetū aṭṭha
paccayā ādibrahmacariyakāya paññāya appaṭiladdhāya paṭilābhāya
paṭiladdhāya bhiyyobhāvāya vepullāya bhāvanāya pāripūriyā saṁvattanti
katame aṭṭha 2- idhāvuso bhikkhu 3- satthāraṁ vā 4- upanissāya viharati
aññataraṁ vā garuṭṭhāniyaṁ sabrahmacāriṁ yatthassa tibbaṁ hirottappaṁ
paccupaṭṭhitaṁ hoti pemañca gāravo (pts. d iii, 285) ca ayaṁ paṭhamo hetu paṭhamo
paccayo ādibrahmacariyakāya paññāya appaṭiladdhāya paṭilābhāya
paṭiladdhāya bhiyyobhāvāya vepullāya bhāvanāya pāripūriyā saṁvattati.
taṁ kho pana satthāraṁ upanissāya viharati aññataraṁ vā garuṭṭhāniyaṁ

footnote: 1 ma. paṭhamabhāṇavāro niṭṭhito. yu. paṭhamakabhāṇavāraṁ niṭṭhitaṁ. 2 yu. katame aṭṭhāti
footnote: na dissati. 3 yu. bhikkhūti na dissati. 4 ma. yu. vāsaddo na dissati.

page number: 316

sabrahmacāriṁ yatthassa tibbaṁ hirottappaṁ paccupaṭṭhitaṁ hoti pemañca
gāravo ca te kālena kālaṁ upasaṅkamitvā paripucchati paripañhati
idaṁ bhante kathaṁ imassa ko atthoti tassa te āyasmanto
avivaṭañceva vivaranti anuttānīkatañca uttāniṁ karonti anekavihitesu
ca kaṅkhaṭṭhāniyesu dhammesu kaṅkhaṁ paṭivinodenti ayaṁ dutiyo
hetu dutiyo paccayo ādibrahmacariyakāya paññāya appaṭiladdhāya
paṭilābhāya paṭiladdhāya bhiyyobhāvāya vepullāya bhāvanāya
pāripūriyā saṁvattati. taṁ kho pana dhammaṁ sutvā dvayena vūpakāsena
sampādeti kāyavūpakāsena ca cittavūpakāsena ca ayaṁ tatiyo
hetu tatiyo paccayo ādibrahmacariyakāya paññāya appaṭiladdhāya
paṭilābhāya paṭiladdhāya bhiyyobhāvāya vepullāya bhāvanāya pāripūriyā
saṁvattati. puna caparaṁ āvuso bhikkhu sīlavā hoti pātimokkhasaṁvarasaṁvuto
viharati ācāragocarasampanno anumattesu vajjesu
bhayadassāvī samādāya sikkhati sikkhāpadesu ayaṁ catuttho hetu
catuttho paccayo ādibrahmacariyakāya paññāya appaṭiladdhāya
paṭilābhāya paṭiladdhāya bhiyyobhāvāya vepullāya bhāvanāya pāripūriyā
saṁvattati. puna caparaṁ āvuso bhikkhu bahussuto hoti sutadharo
sutasannicayo ye te dhammā ādikalyāṇā majjhekalyāṇā
pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ
brahmacariyaṁ abhivadanti tathārūpāssa dhammā bahussutā honti

page number: 317

dhatā vacasā paricitā manasānupekkhitā diṭṭhiyā suppaṭividdhā ayaṁ
pañcamo hetu pañcamo paccayo ādibrahmacariyakāya paññāya
appaṭiladdhāya paṭilābhāya paṭiladdhāya bhiyyobhāvāya vepullāya
bhāvanāya pāripūriyā saṁvattati. puna caparaṁ āvuso bhikkhu
āraddhaviriyo viharati akusalānaṁ dhammānaṁ pahānāya kusalānaṁ dhammānaṁ
upasampadāya (pts. d iii, 286) thāmavā daḷhaparakkamo anikkhittadhuro kusalesu dhammesu
ayaṁ chaṭṭho hetu chaṭṭho paccayo ādibrahmacariyakāya paññāya
appaṭiladdhāya paṭilābhāya paṭiladdhāya bhiyyobhāvāya vepullāya
bhāvanāya pāripūriyā saṁvattati. puna caparaṁ āvuso bhikkhu satimā
hoti paramena satinepakkena samannāgato cirakataṁpi cirabhāsitaṁpi
saritā anussaritā ayaṁ sattamo hetu sattamo paccayo
ādibrahmacariyakāya paññāya appaṭiladdhāya paṭilābhāya paṭiladdhāya
bhiyyobhāvāya vepullāya bhāvanāya pāripūriyā saṁvattati. puna
caparaṁ āvuso bhikkhu pañcasu upādānakkhandhesu udayabbayānupassī
viharati iti rūpaṁ iti rūpassa samudayo iti rūpassa
atthaṅgamo iti vedanā iti vedanāya samudayo iti vedanāya
atthaṅgamo iti saññā iti saññāya samudayo iti saññāya
atthaṅgamo iti saṅkhārā iti saṅkhārānaṁ samudayo iti saṅkhārānaṁ
atthaṅgamo iti viññāṇaṁ iti viññāṇassa samudayo iti
viññāṇassa atthaṅgamo 1-. ayaṁ aṭṭhamo hetu aṭṭhamo paccayo

footnote: 1 ma. yu. atthaṅgamoti.

page number: 318

ādibrahmacariyakāya paññāya appaṭiladdhāya paṭilābhāya paṭiladdhāya
bhiyyobhāvāya vepullāya bhāvanāya pāripūriyā saṁvattati. ime
aṭṭha dhammā bahukārā.

[445] katame aṭṭha dhammā bhāvetabbā. ariyo aṭṭhaṅgiko
maggo seyyathīdaṁ sammādiṭṭhi sammāsaṅkappo sammāvācā
sammākammanto sammāājīvo sammāvāyāmo sammāsati
sammāsamādhi. ime aṭṭha dhammā bhāvetabbā.

[446] katame aṭṭha dhammā pariññeyyā. aṭṭha lokadhammā
lābho ca alābho ca yaso ca ayaso ca nindā ca pasaṁsā ca
sukhañca dukkhañca. ime aṭṭha dhammā pariññeyyā.

[447] katame aṭṭha dhammā pahātabbā. aṭṭha micchattā
micchādiṭṭhi micchāsaṅkappo micchāvācā micchākammanto
micchāājīvo micchāvāyāmo micchāsati micchāsamādhi. ime
aṭṭha dhammā pahātabbā.

[448] katame aṭṭha dhammā hānabhāgiyā. aṭṭha kusītavatthūni
idhāvuso bhikkhunā kammaṁ kātabbaṁ hoti tassa evaṁ hoti kammaṁ
kho me kātabbaṁ bhavissati kammaṁ kho pana me karontassa kāyo
kilamissati handāhaṁ nipajjāmīti. so nipajjati na viriyaṁ ārabhati
appattassa pattiyā anadhigatassa adhigamāya asacchikatassa sacchikiriyāya
idaṁ paṭhamaṁ kusītavatthu. puna caparaṁ āvuso bhikkhunā kammaṁ kataṁ

page number: 319

hoti tassa evaṁ hoti ahaṁ kho kammaṁ akāsiṁ kammaṁ kho
pana me karontassa kāyo kilanto handāhaṁ nipajjāmīti.
so nipajjati na viriyaṁ ārabhati .pe. asacchikatassa sacchikiriyāya
idaṁ dutiyaṁ kusītavatthu. puna caparaṁ āvuso bhikkhunā maggo gantabbo
hoti tassa evaṁ hoti maggo kho me gantabbo bhavissati
maggaṁ kho pana me gacchantassa kāyo kilamissati handāhaṁ
nipajjāmīti. so nipajjati na viriyaṁ ārabhati .pe. asacchikatassa
sacchikiriyāya idaṁ tatiyaṁ kusītavatthu. puna caparaṁ āvuso bhikkhunā
maggo gato hoti tassa evaṁ hoti ahaṁ kho maggaṁ agamāsiṁ
maggaṁ kho pana me gacchantassa kāyo kilanto handāhaṁ
nipajjāmīti. so nipajjati na viriyaṁ ārabhati .pe. asacchikatassa
sacchikiriyāya idaṁ catutthaṁ kusītavatthu. puna caparaṁ āvuso bhikkhu
gāmaṁ vā nigamaṁ vā piṇḍāya caranto na labhati lūkhassa vā
paṇītassa vā bhojanassa yāvadatthaṁ pāripūriṁ tassa evaṁ hoti
ahaṁ kho gāmaṁ vā nigamaṁ vā piṇḍāya caranto nālatthaṁ lūkhassa
vā paṇītassa vā bhojanassa yāvadatthaṁ pāripūriṁ tassa me kāyo
kilanto akammañño handāhaṁ nipajjāmīti. so nipajjati na
viriyaṁ ārabhati .pe. asacchikatassa sacchikiriyāya idaṁ pañcamaṁ
kusītavatthu. puna caparaṁ āvuso bhikkhu gāmaṁ vā nigamaṁ vā piṇḍāya
caranto labhati lūkhassa vā paṇītassa vā bhojanassa yāvadatthaṁ

page number: 320

pāripūriṁ tassa evaṁ hoti ahaṁ kho gāmaṁ vā nigamaṁ vā
piṇḍāya caranto alatthaṁ lūkhassa vā paṇītassa vā bhojanassa
yāvadatthaṁ pāripūriṁ tassa me kāyo garuko akammañño māsācitaṁ
maññe handāhaṁ nipajjāmīti. so nipajjati na viriyaṁ ārabhati
.pe. asacchikatassa sacchikiriyāya idaṁ chaṭṭhaṁ kusītavatthu. puna
caparaṁ āvuso bhikkhuno uppanno hoti appamattako ābādho
tassa evaṁ hoti uppanno kho pana 1- me ayaṁ 2- appamattako
ābādho atthi kappo nipajjituṁ handāhaṁ nipajjāmīti. so
nipajjati .pe. asacchikatassa sacchikiriyāya idaṁ sattamaṁ
kusītavatthu. puna caparaṁ āvuso bhikkhu gilānā vuṭṭhito hoti
aciravuṭṭhito gelaññā tassa evaṁ hoti ahaṁ gilānā vuṭṭhito
aciravuṭṭhito gelaññā tassa me kāyo dubbalo akammañño 

[3]-
handāhaṁ nipajjāmīti. so nipajjati na viriyaṁ ārabhati appattassa
pattiyā anadhigatassa adhigamāya asacchikatassa sacchikiriyāya idaṁ
aṭṭhamaṁ kusītavatthu. ime aṭṭha dhammā hānabhāgiyā.

[449] katame aṭṭha dhammā visesabhāgiyā. aṭṭha ārabbhavatthūni
idhāvuso bhikkhunā kammaṁ kātabbaṁ hoti tassa evaṁ
hoti kammaṁ kho me kātabbaṁ bhavissati kammaṁ kho pana me
karontassa 4- na sukaraṁ buddhānaṁ sāsanaṁ manasikātuṁ handāhaṁ virayaṁ
ārabhāmi appattassa pattiyā anadhigatassa adhigamāya asacchikatassa

footnote: 1 ma. yu. panasaddo na dissati. 2 ma. yu. ayanti pāṭho na dissati. 3 ma. atthi
footnote: kappo nipajjituṁ. 4 ma. yu. karontena.

page number: 321

sacchikiriyāyāti. so viriyaṁ ārabhati appattassa pattiyā
anadhigatassa adhigamāya asacchikatassa sacchikiriyāya idaṁ paṭhamaṁ
ārabbhavatthu. puna caparaṁ āvuso bhikkhunā kammaṁ kataṁ hoti tassa
evaṁ hoti ahaṁ kho kammaṁ akāsiṁ kammaṁ kho panāhaṁ karonto
nāsakkhiṁ buddhānaṁ sāsanaṁ manasikātuṁ handāhaṁ viriyaṁ ārabhāmi
appattassa pattiyā anadhigatassa adhigamāya asacchikatassa
sacchikiriyāyāti .pe. idaṁ dutiyaṁ ārabbhavatthu. puna caparaṁ āvuso
bhikkhuno 1- maggo gantabbo hoti tassa evaṁ hoti maggo
kho me gantabbo bhavissati maggaṁ kho pana me gacchantena
na sukaraṁ buddhānaṁ sāsanaṁ manasikātuṁ handāhaṁ viriyaṁ ārabhāmi
appattassa pattiyā anadhigatassa adhigamāya asacchikatassa
sacchikiriyāyāti. so viriyaṁ ārabhati appattassa pattiyā anadhigatassa
adhigamāya asacchikatassa sacchikiriyāya idaṁ tatiyaṁ ārabbhavatthu.
puna caparaṁ āvuso bhikkhunā maggo gato hoti tassa evaṁ
hoti ahaṁ kho maggaṁ agamāsiṁ maggaṁ kho panāhaṁ gacchanto
nāsakkhiṁ buddhānaṁ sāsanaṁ manasikātuṁ handāhaṁ viriyaṁ ārabhāmi
appattassa pattiyā anadhigatassa adhigamāya asacchikatassa
sacchikiriyāyāti. so viriyaṁ ārabhati appattassa pattiyā anadhigatassa
adhigamāya asacchikatassa sacchikiriyāya idaṁ catutthaṁ ārabbhavatthu.
puna caparaṁ āvuso bhikkhu gāmaṁ vā nigamaṁ vā piṇḍāya caranto

footnote: 1 ma. yu. bhikkhunā.

page number: 322

na labhati lūkhassa vā paṇītassa vā bhojanassa yāvadatthaṁ pāripūriṁ
tassa evaṁ hoti ahaṁ kho pana gāmaṁ vā nigamaṁ vā piṇḍāya
caranto nālatthaṁ lūkhassa vā paṇītassa vā bhojanassa yāvadatthaṁ
pāripūriṁ tassa me kāyo lahuko kammañño handāhaṁ viriyaṁ
ārabhāmi .pe. asacchikatassa sacchikiriyāyāti. so viriyaṁ ārabhati
appattassa pattiyā anadhigatassa adhigamāya asacchikatassa sacchikiriyāya
idaṁ pañcamaṁ ārabbhavatthu. puna caparaṁ āvuso bhikkhu gāmaṁ vā
nigamaṁ vā piṇḍāya caranto labhati lūkhassa vā paṇītassa vā
bhojanassa yāvadatthaṁ pāripūriṁ tassa evaṁ hoti ahaṁ kho gāmaṁ
vā nigamaṁ vā piṇḍāya caranto alatthaṁ lūkhassa vā paṇītassa
vā bhojanassa yāvadatthaṁ pāripūriṁ tassa me kāyo balavā kammañño
handāhaṁ viriyaṁ ārabhāmi appattassa pattiyā anadhigatassa adhigamāya
asacchikatassa sacchikiriyāyāti. so viriyaṁ ārabhati appattassa
pattiyā anadhigatassa adhigamāya asacchikatassa sacchikiriyāya idaṁ
chaṭṭhaṁ ārabbhavatthu. puna caparaṁ āvuso bhikkhuno uppanno
hoti appamattako ābādho tassa evaṁ hoti uppanno kho
me 

[1]- appamattako ābādho ṭhānaṁ kho panetaṁ vijjati yaṁ me
ābādho pavaḍḍheyya handāhaṁ viriyaṁ ārabhāmi appattassa pattiyā
anadhigatassa adhigamāya asacchikatassa sacchikiriyāyāti. so viriyaṁ
ārabhati appattassa pattiyā .pe. asacchikatassa sacchikiriyāya

footnote: 1 yu. ayaṁ.

page number: 323

idaṁ sattamaṁ ārabbhavatthu. puna caparaṁ āvuso bhikkhu gilānā
vuṭṭhito hoti aciravuṭṭhito gelaññā tassa evaṁ hoti ahaṁ
kho gilānā vuṭṭhito aciravuṭṭhito gelaññā ṭhānaṁ kho panetaṁ
vijjati yaṁ me ābādho paccudāvatteyya handāhaṁ viriyaṁ ārabhāmi
appattassa pattiyā anadhigatassa adhigamāya asacchikatassa sacchikiriyāyāti.
so viriyaṁ ārabhati appattassa pattiyā anadhigatassa
adhigamāya asacchikatassa sacchikiriyāya idaṁ aṭṭhamaṁ ārabbhavatthu.
ime aṭṭha dhammā visesabhāgiyā.

[450] katame aṭṭha dhammā duppaṭivijjhā. aṭṭha akkhaṇā
asamayā brahmacariyavāsāya idhāvuso tathāgato ca loke uppanno
hoti arahaṁ sammāsambuddho dhammo ca desiyati upasamiko
parinibbāniko sambodhagāmī sugatappavedito ayañca puggalo nirayaṁ
upapanno hoti ayaṁ paṭhamo akkhaṇo asamayo brahmacariyavāsāya.
puna caparaṁ āvuso tathāgato ca loke uppanno
hoti arahaṁ sammāsambuddho dhammo ca desiyati upasamiko
parinibbāniko sambodhagāmī sugatappavedito ayañca puggalo
tiracchānayoniṁ upapanno hoti ayaṁ dutiyo akkhaṇo asamayo
brahmacariyavāsāya. puna caparaṁ āvuso tathāgato ca loke uppanno
hoti arahaṁ sammāsambuddho dhammo ca desiyati upasamiko
parinibbāniko sambodhagāmī sugatappavedito ayañca puggalo

page number: 324

pittivisayaṁ upapanno hoti ayaṁ tatiyo akkhaṇo asamayo
brahmacariyavāsāya. puna caparaṁ āvuso tathāgato ca loke uppanno
hoti arahaṁ sammāsambuddho dhammo ca desiyati upasamiko .pe.
ayañca puggalo aññataraṁ dīghāyukaṁ devanikāyaṁ upapanno hoti
ayaṁ catuttho akkhaṇo asamayo brahmacariyavāsāya. puna caparaṁ
āvuso tathāgato ca loke uppanno hoti arahaṁ sammāsambuddho
dhammo ca desiyati .pe. ayañca puggalo paccantimesu janapadesu
paccājāto hoti milakkhakesu 1- aviññātāresu yattha natthi gati
bhikkhūnaṁ bhikkhunīnaṁ upāsakānaṁ upāsikānaṁ ayaṁ pañcamo akkhaṇo
asamayo brahmacariyavāsāya. puna caparaṁ āvuso tathāgato ca
loke uppanno hoti arahaṁ sammāsambuddho .pe. ayañca
puggalo majjhimesu janapadesu paccājāto hoti so ca hoti
micchādiṭṭhi 2- viparītadassano natthi dinnaṁ natthi yiṭṭhaṁ natthi
hutaṁ natthi sukatadukkaṭānaṁ kammānaṁ phalavipāko natthi ayaṁ loko
natthi paro loko natthi mātā natthi pitā natthi sattā
opapātikā natthi loke samaṇabrāhmaṇā sammaggatā sammāpaṭipannā
ye imañca lokaṁ parañca lokaṁ sayaṁ abhiññā sacchikatvā
pavedenti ayaṁ chaṭṭho akkhaṇo asamayo brahmacariyavāsāya. puna
caparaṁ āvuso tathāgato ca loke uppanno hoti arahaṁ sammāsambuddho
.pe. ayañca puggalo majjhimesu janapadesu paccājāto

footnote: 1 ma. milakkhesu. 2 ma. micchādiṭṭhiko.

page number: 325

hoti so ca hoti duppañño jaḷo elamūgo nappaṭibalo
subhāsitadubbhāsitānaṁ atthamaññātuṁ ayaṁ sattamo akkhaṇo asamayo
brahmacariyavāsāya. puna caparaṁ āvuso tathāgato ca loke na
uppanno hoti arahaṁ sammāsambuddho dhammo ca na desiyati
upasamiko parinibbāniko sambodhagāmī sugatappavedito ayañca
puggalo majjhimesu janapadesu paccājāto hoti so ca paññavā
ajaḷo anelamūgo paṭibalo subhāsitadubbhāsitānaṁ atthamaññātuṁ ayaṁ
aṭṭhamo akkhaṇo asamayo brahmacariyavāsāya. ime aṭṭha dhammā
duppaṭivijjhā.

[451] katame aṭṭha dhammā uppādetabbā. aṭṭha
mahāpurisavitakkā appicchassāyaṁ dhammo nāyaṁ dhammo mahicchassa
santuṭṭhassāyaṁ dhammo nāyaṁ dhammo asantuṭṭhassa pavivittassāyaṁ
dhammo nāyaṁ dhammo saṅgaṇikārāmassa āraddhaviriyassāyaṁ dhammo
nāyaṁ dhammo kusītassa upaṭṭhitassatissāyaṁ dhammo nāyaṁ dhammo
muṭṭhassatissa samāhitassāyaṁ dhammo nāyaṁ dhammo asamāhitassa
paññavato ayaṁ dhammo nāyaṁ dhammo duppaññassa nippapañcārāmassāyaṁ
dhammo nippapañcaratino nāyaṁ dhammo papañcārāmassa
papañcaratinoti. ime aṭṭha dhammā uppādetabbā.

[452] katame aṭṭha dhammā abhiññeyyā. aṭṭha abhibhāyatanāni
ajjhattaṁrūpasaññī eko bahiddhārūpāni passati parittāni suvaṇṇadubbaṇṇāni

page number: 326

tāni abhibhuyya jānāmi passāmīti evaṁsaññī
hoti idaṁ paṭhamaṁ abhibhāyatanaṁ. ajjhattaṁrūpasaññī eko bahiddhārūpāni
passati appamāṇāni suvaṇṇadubbaṇṇāni tāni abhibhuyya
jānāmi passāmīti evaṁsaññī hoti idaṁ dutiyaṁ abhibhāyatanaṁ.
ajjhattaṁarūpasaññī eko bahiddhārūpāni passati parittāni suvaṇṇadubbaṇṇāni
tāni abhibhuyya jānāmi passāmīti evaṁsaññī hoti
idaṁ tatiyaṁ abhibhāyatanaṁ. ajjhattaṁarūpasaññī eko bahiddhārūpāni
passati appamāṇāni suvaṇṇadubbaṇṇāni tāni abhibhuyya jānāmi
passāmīti evaṁsaññī hoti idaṁ catutthaṁ abhibhāyatanaṁ. ajjhattaṁarūpasaññī
eko bahiddhārūpāni passati nīlāni nīlavaṇṇāni
nīlanidassanāni nīlanibhāsāni seyyathāpi nāma ummārapupphaṁ nīlaṁ
nīlavaṇṇaṁ nīlanidassanaṁ nīlanibhāsaṁ seyyathāpi vā pana taṁ vatthaṁ
bārāṇaseyyakaṁ ubhatobhāgavimaṭṭhaṁ nīlaṁ nīlavaṇṇaṁ nīlanidassanaṁ nīlanibhāsaṁ
evameva ajjhattaṁarūpasaññī eko bahiddhārūpāni passati nīlāni
nīlavaṇṇāni nīlanidassanāni nīlanibhāsāni tāni abhibhuyya jānāmi
passāmīti evaṁsaññī hoti idaṁ pañcamaṁ abhibhāyatanaṁ. ajjhattaṁarūpasaññī
eko bahiddhārūpāni passati pītāni pītavaṇṇāni
pītanidassanāni pītanibhāsāni seyyathāpi nāma kaṇṇikārapupphaṁ
pītaṁ pītavaṇṇaṁ pītanidassanaṁ pītanibhāsaṁ seyyathāpi vā pana taṁ
vatthaṁ bārāṇaseyyakaṁ ubhatobhāgavimaṭṭhaṁ pītaṁ pītavaṇṇaṁ pītanidassanaṁ

page number: 327

pītanibhāsaṁ evameva ajjhattaṁarūpasaññī eko bahiddhārūpāni passati
pītāni pītavaṇṇāni pītanidassanāni pītanibhāsāni tāni abhibhuyya
jānāmi passāmīti evaṁsaññī hoti idaṁ chaṭṭhaṁ abhibhāyatanaṁ.
ajjhattaṁarūpasaññī eko bahiddhārūpāni passati lohitakāni lohitakavaṇṇāni
lohitakanidassanāni lohitakanibhāsāni seyyathāpi nāma
bandhujīvakapupphaṁ lohitakaṁ lohitakavaṇṇaṁ lohitakanidassanaṁ lohitakanibhāsaṁ
seyyathāpi vā pana taṁ vatthaṁ bārāṇaseyyakaṁ ubhatobhāgavimaṭṭhaṁ lohitakaṁ
lohitakavaṇṇaṁ lohitakanidassanaṁ lohitakanibhāsaṁ evameva ajjhattaṁarūpasaññī
eko bahiddhārūpāni passati lohitakāni lohitakavaṇṇāni
lohitakanidassanāni lohitakanibhāsāni tāni abhibhuyya jānāmi
passāmīti evaṁsaññī hoti idaṁ sattamaṁ abhibhāyatanaṁ. ajjhattaṁarūpasaññī
eko bahiddhārūpāni passati odātāni odātavaṇṇāni
odātanidassanāni odātanibhāsāni seyyathāpi nāma osadhitārakā
odātā odātavaṇṇā odātanidassanā odātanibhāsā seyyathāpi
vā pana taṁ vatthaṁ bārāṇaseyyakaṁ ubhatobhāgavimaṭṭhaṁ odātaṁ odātavaṇṇaṁ
odātanidassanaṁ odātanibhāsaṁ evameva ajjhattaṁarūpasaññī
eko bahiddhārūpāni passati odātāni odātavaṇṇāni odātanidassanāni
odātanibhāsāni tāni abhibhuyya jānāmi passāmīti
evaṁsaññī hoti idaṁ aṭṭhamaṁ abhibhāyatanaṁ. ime aṭṭha dhammā
abhiññeyyā.(pts. d iii, 288) 

page number: 328

[453] katame aṭṭha dhammā sacchikātabbā. aṭṭha vimokkhā
rūpī rūpāni passati ayaṁ paṭhamo vimokkho. ajjhattaṁarūpasaññī
eko bahiddhārūpāni passati ayaṁ dutiyo vimokkho. subhanteva
adhimutto hoti ayaṁ tatiyo vimokkho. sabbaso rūpasaññānaṁ
samatikkamā paṭighasaññānaṁ atthaṅgamā nānattasaññānaṁ amanasikārā
ananto ākāsoti ākāsānañcāyatanaṁ upasampajja viharati ayaṁ
catuttho vimokkho. sabbaso ākāsānañcāyatanaṁ samatikkamma
anantaṁ viññāṇanti viññāṇañcāyatanaṁ upasampajja viharati ayaṁ
pañcamo vimokkho. sabbaso viññāṇañcāyatanaṁ samatikkamma
natthi kiñcīti ākiñcaññāyatanaṁ upasampajja viharati ayaṁ chaṭṭho
vimokkho. sabbaso ākiñcaññāyatanaṁ samatikkamma nevasaññānāsaññāyatanaṁ
upasampajja viharati ayaṁ sattamo vimokkho.
sabbaso nevasaññānāsaññāyatanaṁ samatikkamma saññāvedayitanirodhaṁ
upasampajja viharati ayaṁ aṭṭhamo vimokkho. ime aṭṭha dhammā
sacchikātabbā. iti ime asīti dhammā bhūtā gacchā tathā
avitathā anaññathā sammā tathāgatena abhisambuddhā.

[454] nava dhammā bahukārā nava dhammā bhāvetabbā nava dhammā
pariññeyyā nava dhammā pahātabbā nava dhammā hānabhāgiyā nava
dhammā visesabhāgiyā nava dhammā duppaṭivijjhā nava dhammā uppādetabbā
nava dhammā abhiññeyyā nava dhammā sacchikātabbā.

page number: 329

[455] katame nava dhammā bahukārā. nava yonisomanasikāramūlikā 1-
dhammā yoniso manasikaroto pāmojjaṁ jāyati pamuditassa pīti
jāyati pītimanassa kāyo passambhati passaddhakāyo sukhaṁ vedeti
sukhino cittaṁ samādhiyati samāhitacitto 2- yathābhūtaṁ jānāti 3- passati
yathābhūtaṁ jānaṁ passaṁ sayaṁ 4- nibbindati nibbindaṁ virajjati virāgā
vimuccati. ime nava dhammā bahukārā.

[456] katame nava dhammā bhāvetabbā. nava pārisuddhipadhāniyaṅgāni
sīlavisuddhi pārisuddhipadhāniyaṅgaṁ cittavisuddhi pārisuddhipadhāniyaṅgaṁ
diṭṭhivisuddhi pārisuddhipadhāniyaṅgaṁ kaṅkhāvitaraṇavisuddhi
pārisuddhipadhāniyaṅgaṁ maggāmaggañāṇadassanavisuddhi pārisuddhipadhāniyaṅgaṁ
paṭipadāñāṇadassanavisuddhi pārisuddhipadhāniyaṅgaṁ ñāṇadassanavisuddhi
pārisuddhipadhāniyaṅgaṁ paññāvisuddhi pārisuddhipadhāniyaṅgaṁ vimuttivisuddhi
pārisuddhipadhāniyaṅgaṁ. ime nava dhammā bhāvetabbā.

[457] katame nava dhammā pariññeyyā. nava sattāvāsā
santāvuso sattā nānattakāyā nānattasaññino seyyathāpi manussā
ekacce ca devā ekacce ca vinipātikā ayaṁ paṭhamo sattāvāso.
santāvuso sattā nānattakāyā ekattasaññino seyyathāpi devā
brahmakāyikā paṭhamābhinibbattā ayaṁ dutiyo sattāvāso.
santāvuso sattā ekattakāyā nānattasaññino seyyathāpi devā
ābhassarā ayaṁ tatiyo sattāvāso. santāvuso sattā ekattakāyā

footnote: 1 ma. yu. ..ßēáūlakā. 2 ma. samāhite citte. yu. samāhitena cittena.
footnote: 3 yu. pajānāti. 4 ma. yu. ayaṁ na dissati.

page number: 330

ekattasaññino seyyathāpi devā subhakiṇhā ayaṁ catuttho
sattāvāso. santāvuso sattā asaññino appaṭisaṁvedino seyyathāpi
devā asaññisattā ayaṁ pañcamo sattāvāso. santāvuso
sattā sabbaso rūpasaññānaṁ samatikkamā paṭighasaññānaṁ atthaṅgamā
nānattasaññānaṁ amanasikārā ananto ākāsoti ākāsānañcāyatanūpagā
ayaṁ chaṭṭho sattāvāso. santāvuso sattā sabbaso
ākāsānañcāyatanaṁ samatikkamma anantaṁ viññāṇanti viññāṇañcāyatanūpagā
ayaṁ sattamo sattāvāso. santāvuso sattā
sabbaso viññāṇañcāyatanaṁ samatikkamma natthi kiñcīti ākiñcaññāyatanūpagā
ayaṁ aṭṭhamo sattāvāso. santāvuso sattā
sabbaso ākiñcaññāyatanaṁ samatikkamma santametaṁ paṇītametanti 1-
nevasaññānāsaññāyatanūpagā ayaṁ navamo sattāvāso. ime
nava dhammā pariññeyyā.

[458] katame nava dhammā pahātabbā. nava taṇhāmūlikā dhammā
taṇhaṁ paṭicca pariyesanā pariyesanaṁ paṭicca lābho lābhaṁ paṭicca
vinicchayo vinicchayaṁ paṭicca chandarāgo chandarāgaṁ paṭicca ajjhosānaṁ
ajjhosānaṁ paṭicca pariggaho pariggahaṁ paṭicca macchariyaṁ macchariyaṁ
paṭicca ārakkho ārakkhādhikaraṇaṁ paṭicca daṇḍādānasatthādāna-
kalahaviggahavivādatuvaṁtuvaṁpesuññamusāvādā aneke pāpakā akusalā
dhammā saṁvattanti 2-. ime nava dhammā pahātabbā.

footnote: 1 ma. yu. santametaṁ paṇītametantīti na dissati. 2 yu. sambhavanti.

page number: 331

[459] katame nava dhammā hānabhāgiyā. nava āghātavatthūni
anatthaṁ me acarīti āghātaṁ bandhati. anatthaṁ me caratīti āghātaṁ
bandhati. anatthaṁ me carissatīti āghātaṁ bandhati. piyassa me
manāpassa anatthaṁ acarīti āghātaṁ bandhati. piyassa me manāpassa
anatthaṁ caratīti āghātaṁ bandhati. piyassa me manāpassa anatthaṁ
carissatīti āghātaṁ bandhati. appiyassa me amanāpassa atthaṁ
acarīti āghātaṁ bandhati. appiyassa me amanāpassa atthaṁ caratīti
āghātaṁ bandhati. appiyassa me amanāpassa atthaṁ carissatīti āghātaṁ
bandhati. ime nava dhammā hānabhāgiyā.

[460] katame nava dhammā visesabhāgiyā. nava āghātapaṭivinayā
anatthaṁ me acarīti 1- taṁ kutettha labbhāti āghātaṁ paṭivineti. anatthaṁ
me caratīti 1- taṁ kutettha labbhāti āghātaṁ paṭivineti. anatthaṁ me
carissatīti 2- taṁ kutettha labbhāti āghātaṁ paṭivineti. piyassa me
manāpassa anatthaṁ acarīti 1- taṁ kutettha labbhāti āghātaṁ paṭivineti.
piyassa me manāpassa anatthaṁ caratīti 1- taṁ kutettha labbhāti āghātaṁ
paṭivineti. piyassa me manāpassa anatthaṁ carissatīti 2- taṁ kutettha
labbhāti āghātaṁ paṭivineti. appiyassa me amanāpassa atthaṁ
acarīti 1- taṁ kutettha labbhāti āghātaṁ paṭivineti. appiyassa me
amanāpassa atthaṁ caratīti 1- taṁ kutettha labbhāti āghātaṁ paṭivineti.
appiyassa me amanāpassa atthaṁ carissatīti 2- taṁ kutettha labbhāti

footnote: 1 ma. yu. itisaddo na dissati. 2 ma. itisaddo na dissati.

page number: 332

āghātaṁ paṭivineti. ime nava dhammā visesabhāgiyā.

[461] katame nava dhammā duppaṭivijjhā. nava nānattā
dhātunānattaṁ paṭicca uppajjati phassanānattaṁ phassanānattaṁ paṭicca
uppajjati vedanānānattaṁ vedanānānattaṁ paṭicca uppajjati
saññānānattaṁ saññānānattaṁ paṭicca uppajjati saṅkappanānattaṁ
saṅkappanānattaṁ paṭicca uppajjati chandanānattaṁ chandanānattaṁ
paṭicca uppajjati pariḷāhanānattaṁ pariḷāhanānattaṁ paṭicca
uppajjati pariyesanānānattaṁ pariyesanānānattaṁ paṭicca uppajjati
lābhanānattaṁ. ime nava dhammā duppaṭivijjhā.

[462] katame nava dhammā uppādetabbā. nava saññā
asubhasaññā maraṇasaññā āhāre paṭikūlasaññā sabbaloke(pts. d iii, 290) 
anabhiratasaññā 1- aniccasaññā anicce dukkhasaññā dukkhe
anattasaññā pahānasaññā virāgasaññā. ime nava dhammā
uppādetabbā.

[463] katame nava dhammā abhiññeyyā. nava anupubbavihārā
idhāvuso bhikkhu viviccaceva kāmehi vivicca akusalehi dhammehi savitakkaṁ
savicāraṁ vivekajaṁ pītisukhaṁ paṭhamajjhānaṁ upasampajja viharati vitakkavicārānaṁ
vūpasamā ajjhattaṁ sampasādanaṁ cetaso ekodibhāvaṁ avitakkaṁ
avicāraṁ samādhijaṁ pītisukhaṁ dutiyajjhānaṁ upasampajja viharati pītiyā ca
virāgā upekkhako ca viharati sato ca sampajāno sukhañca kāyena

footnote: 1 ma. yu. anabhiratisaññā.

page number: 333

paṭisaṁvedeti yantaṁ ariyā ācikkhanti upekkhako satimā sukhavihārīti
tatiyajjhānaṁ upasampajja viharati sukhassa ca pahānā dukkhassa ca
pahānā pubbe va somanassadomanassānaṁ atthaṅgamā adukkhamasukhaṁ
upekkhāsatipārisuddhiṁ catutthajjhānaṁ upasampajja viharati sabbaso
rūpasaññānaṁ samatikkamā paṭighasaññānaṁ atthaṅgamā nānattasaññānaṁ
amanasikārā ananto ākāsoti ākāsānañcāyatanaṁ upasampajja
viharati sabbaso ākāsānañcāyatanaṁ samatikkamma anantaṁ
viññāṇanti viññāṇañcāyatanaṁ upasampajja viharati sabbaso
viññāṇañcāyatanaṁ samatikkamma natthi kiñcīti ākiñcaññāyatanaṁ
upasampajja viharati sabbaso ākiñcaññāyatanaṁ samatikkamma nevasaññānāsaññāyatanaṁ
upasampajja viharati sabbaso nevasaññānāsaññāyatanaṁ
samatikkamma saññāvedayitanirodhaṁ upasampajja viharati.
ime nava dhammā abhiññeyyā.

[464] katame nava dhammā sacchikātabbā. nava anupubbanirodhā
paṭhamaṁ jhānaṁ samāpannassa kāmasaññā niruddhā hoti dutiyaṁ jhānaṁ
samāpannassa vitakkavicārā niruddhā honti tatiyaṁ jhānaṁ samāpannassa
pīti niruddhā hoti catutthaṁ jhānaṁ samāpannassa assāsapassāsā
niruddhā honti ākāsānañcāyatanaṁ samāpannassa rūpasaññā
niruddhā hoti viññāṇañcāyatanaṁ samāpannassa ākāsānañcāyatanasaññā
niruddhā hoti ākiñcaññāyatanaṁ samāpannassa

page number: 334

viññāṇañcāyatanasaññā niruddhā hoti nevasaññānāsaññāyatanaṁ
samāpannassa ākiñcaññāyatanasaññā niruddhā hoti saññāvedayitanirodhaṁ
samāpannassa saññā ca vedanā ca niruddhā honti.
ime nava dhammā sacchikātabbā. iti ime navuti dhammā bhūtā
tacchā tathā avitathā anaññathā sammā tathāgatena abhisambuddhā.

[465] dasa dhammā bahukārā dasa dhammā bhāvetabbā dasa
dhammā pariññeyyā dasa dhammā pahātabbā dasa dhammā
hānabhāgiyā dasa dhammā visesabhāgiyā dasa dhammā duppaṭivijjhā
dasa dhammā uppādetabbā dasa dhammā abhiññeyyā dasa dhammā
sacchikātabbā.

[466] katame dasa dhammā bahukārā. dasa nāthakaraṇā dhammā
idhāvuso bhikkhu sīlavā hoti pātimokkhasaṁvarasaṁvuto viharati
ācāragocarasampanno anumattesu vajjesu bhayadassāvī samādāya sikkhati
sikkhāpadesu. yaṁpāvuso bhikkhu sīlavā hoti pātimokkhasaṁvarasaṁvuto
viharati ācāragocarasampanno anumattesu vajjesu bhayadassāvī
samādāya sikkhati sikkhāpadesu ayaṁ dhammo nāthakaraṇo.
puna caparaṁ āvuso bhikkhu bahussuto hoti sutadharo sutasannicayo
ye te dhammā ādikalyāṇā majjhekalyāṇā pariyosānakalyāṇā
sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti
tathārūpāssa dhammā bahussutā honti dhatā vacasā paricitā

page number: 335

manasānupekkhitā diṭṭhiyā suppaṭividdhā. yaṁpāvuso bhikkhu bahussuto
hoti .pe. diṭṭhiyā suppaṭividdhā ayaṁpi dhammo nāthakaraṇo.
puna caparaṁ āvuso bhikkhu kalyāṇamitto hoti kalyāṇasahāyo
kalyāṇasampavaṅko. yaṁpāvuso bhikkhu kalyāṇamitto hoti
kalyāṇasahāyo kalyāṇasampavaṅko ayaṁpi dhammo nāthakaraṇo. puna
caparaṁ āvuso bhikkhu suvaco hoti sovacassakaraṇehi dhammehi
samannāgato khamo hoti padakkhiṇaggāhī anusāsaniṁ. yaṁpāvuso
bhikkhu suvaco hoti sovacassakaraṇehi dhammehi samannāgato khamo
hoti padakkhiṇaggāhī anusāsaniṁ ayaṁpi dhammo nāthakaraṇo.
puna caparaṁ āvuso bhikkhu yāni tāni sabrahmacārīnaṁ uccāvacāni
kiṁkaraṇīyāni tattha dakkho hoti analaso tatrupāyāya vīmaṁsāya
samannāgato alaṁ kātuṁ alaṁ saṁvidhātuṁ. yaṁpāvuso bhikkhu yāni tāni
sabrahmacārīnaṁ uccāvacāni kiṁkaraṇīyāni tattha dakkho hoti analaso
tatrupāyāya vīmaṁsāya samannāgato alaṁ kātuṁ alaṁ saṁvidhātuṁ ayaṁpi
dhammo nāthakaraṇo. puna caparaṁ āvuso bhikkhu dhammakāmo hoti
piyasamudāhāro abhidhamme abhivinaye oḷārapāmojjo. yaṁpāvuso bhikkhu
dhammakāmo hoti piyasamudāhāro abhidhamme abhivinaye oḷārapāmojjo
ayaṁpi dhammo nāthakaraṇo. puna caparaṁ āvuso bhikkhu santuṭṭho
hoti itarītaracīvarapiṇḍapātasenāsanagilānapaccayabhesajjaparikkhārehi.
yaṁpāvuso bhikkhu santuṭṭho hoti itarītaracīvarapiṇḍapātasenāsana-
gilānapaccayabhesajjaparikkhārehi ayaṁpi dhammo nāthakaraṇo. puna

page number: 336

caparaṁ āvuso bhikkhu āraddhaviriyo viharati akusalānaṁ dhammānaṁ pahānāya
kusalānaṁ dhammānaṁ upasampadāya thāmavā daḷhaparakkamo anikkhittadhuro
kusalesu dhammesu. yaṁpāvuso bhikkhu āraddhaviriyo viharati .pe.
ayaṁpi dhammo nāthakaraṇo. puna caparaṁ āvuso bhikkhu satimā
hoti paramena satinepakkena samannāgato cirakataṁpi cirabhāsitaṁpi saritā
anussaritā. yaṁpāvuso bhikkhu satimā hoti paramena satinepakkena
samannāgato cirakataṁpi cirabhāsitaṁpi saritā anussaritā ayaṁpi dhammo
nāthakaraṇo. puna caparaṁ āvuso bhikkhu paññavā hoti udayatthagāminiyā
paññāya samannāgato ariyāya nibbedhikāya sammādukkhakkhayagāminiyā.
yaṁpāvuso bhikkhu paññavā hoti .pe. sammādukkhakkhayagāminiyā
ayaṁpi dhammo nāthakaraṇo. ime dasa dhammā
bahukārā.

[467] katame dasa dhammā bhāvetabbā. dasa kasiṇāyatanāni
paṭhavīkasiṇameko sañjānāti uddhaṁ adho ca 1- tiriyaṁ anvayaṁ 2- appamāṇaṁ.
āpokasiṇameko sañjānāti. tejokasiṇameko sañjānāti.
vāyokasiṇameko sañjānāti. nīlakasiṇameko sañjānāti.
pītakasiṇameko sañjānāti. lohitakasiṇameko sañjānāti.
odātakasiṇameko sañjānāti. ākāsakasiṇameko sañjānāti.
viññāṇakasiṇameko sañjānāti uddhaṁ adho ca tiriyaṁ anvayaṁ

footnote: 1 ma. yu. casaddo natthi. 2 ma. yu. advayaṁ.

page number: 337

appamāṇaṁ. ime dasa dhammā bhāvetabbā.

[468] katame dasa dhammā pariññeyyā. dasāyatanāni
cakkhvāyatanaṁ rūpāyatanaṁ sotāyatanaṁ saddāyatanaṁ ghānāyatanaṁ gandhāyatanaṁ
jivhāyatanaṁ rasāyatanaṁ kāyāyatanaṁ phoṭṭhabbāyatanaṁ. ime dasa dhammā
pariññeyyā.

[469] katame dasa dhammā pahātabbā. dasa micchattā
micchādiṭṭhi micchāsaṅkappo micchāvācā micchākammanto micchāājīvo
micchāvāyāmo micchāsati micchāsamādhi micchāñāṇaṁ micchāvimutti.
ime dasa dhammā pahātabbā.

[470] katame dasa dhammā hānabhāgiyā. dasa akusalakammapathā
pāṇātipāto adinnādānaṁ kāmesu micchācāro musāvādo
pisuṇā vācā pharusā vācā samphappalāpo abhijjhā byāpādo
micchādiṭṭhi. (pts. d iii, 291) ime dasa dhammā hānabhāgiyā.

[471] katame dasa dhammā visesabhāgiyā. dasa kusalakammapathā
pāṇātipātā veramaṇī adinnādānā veramaṇī kāmesu
micchācārā veramaṇī musāvādā veramaṇī pisuṇāya vācāya
veramaṇī pharusāya vācāya veramaṇī samphappalāpā veramaṇī
anabhijjhā abyāpādo sammādiṭṭhi. ime dasa dhammā
visesabhāgiyā.

[472] katame dasa dhammā duppaṭivijjhā. dasa ariyavāsā

page number: 338

idhāvuso bhikkhu pañcaṅgavippahīno hoti chaḷaṅgasamannāgato ekārakkho
caturāpasseno panuṇṇapaccekasacco samavayasaṭṭhesano anāvilasaṅkappo
passaddhakāyasaṅkhāro suvimuttacitto suvimuttapañño. kathañcāvuso
bhikkhu pañcaṅgavippahīno hoti. idhāvuso bhikkhuno kāmacchando
pahīno hoti byāpādo pahīno hoti thīnamiddhaṁ pahīnaṁ hoti
uddhaccakukkuccaṁ pahīnaṁ hoti vicikicchā pahīnā hoti.
evaṁ kho āvuso bhikkhu pañcaṅgavippahīno hoti. kathañcāvuso
bhikkhu chaḷaṅgasamannāgato hoti. idhāvuso bhikkhu cakkhunā
rūpaṁ disvā neva sumano hoti na dummano upekkhako ca
viharati sato sampajāno. sotena saddaṁ sutvā. ghānena
gandhaṁ ghāyitvā. jivhāya rasaṁ sāyitvā. kāyena phoṭṭhabbaṁ
phusitvā. manasā dhammaṁ viññāya neva sumano hoti na
dummano upekkhako ca viharati sato sampajāno. evaṁ kho
āvuso bhikkhu chaḷaṅgasamannāgato hoti. kathañcāvuso bhikkhu
ekārakkho hoti. idhāvuso bhikkhu satārakkhena cetasā samannāgato
hoti. evaṁ kho āvuso bhikkhu ekārakkho hoti.
kathañcāvuso bhikkhu caturāpasseno hoti. idhāvuso bhikkhu saṅkhāyekaṁ
paṭisevati saṅkhāyekaṁ adhivāseti saṅkhāyekaṁ parivajjeti saṅkhāyekaṁ
vinodeti. evaṁ kho āvuso bhikkhu caturāpasseno hoti.
kathañcāvuso bhikkhu panuṇṇapaccekasacco hoti. idhāvuso bhikkhunā 1-

footnote: 1 ma. yu. bhikkhuno. evamupari.

page number: 339

yāni tāni puthusamaṇabrāhmaṇānaṁ puthupaccekasaccāni sabbāni tāni 1-
nuṇṇāni honti panuṇṇāni cattāni vantāni muttāni pahīnāni
paṭinissaṭṭhāni. evaṁ kho āvuso bhikkhu panuṇṇapaccekasacco
hoti. kathañcāvuso bhikkhu samavayasaṭṭhesano hoti. idhāvuso
bhikkhunā kāmesanā pahīnā hoti bhavesanā pahīnā hoti brahmacariyesanā
paṭinissaṭṭhā 2- hoti 3-. evaṁ kho āvuso bhikkhu samavayasaṭṭhesano
hoti. kathañcāvuso bhikkhu anāvilasaṅkappo hoti. idhāvuso
bhikkhunā kāmasaṅkappo pahīno hoti byāpādasaṅkappo pahīno
hoti vihiṁsāsaṅkappo pahīno hoti. evaṁ kho āvuso bhikkhu
anāvilasaṅkappo hoti. kathañcāvuso bhikkhu passaddhakāyasaṅkhāro
hoti. idhāvuso bhikkhu sukhassa ca pahānā dukkhassa ca pahānā
pubbe va somanassadomanassānaṁ atthaṅgamā adukkhamasukhaṁ upekkhāsatipārisuddhiṁ
catutthajjhānaṁ upasampajja viharati. evaṁ kho
āvuso bhikkhu passaddhakāyasaṅkhāro hoti. kathañcāvuso bhikkhu
suvimuttacitto hoti. idhāvuso bhikkhuno rāgā cittaṁ vimuttaṁ hoti
dosā cittaṁ vimuttaṁ hoti mohā cittaṁ vimuttaṁ hoti. evaṁ kho
āvuso bhikkhu suvimuttacitto hoti. kathañcāvuso bhikkhu suvimuttapañño
hoti. idhāvuso bhikkhu rāgo me pahīno ucchinnamūlo
tālāvatthukato anabhāvaṅgato āyatiṁ anuppādadhammoti pajānāti.
doso me pahīno .pe. moho me pahīno ucchinnamūlo

footnote: 1 yu. sabbānissatāni. 2 ma. yu. paṭippassaddhā. 3 ma. yu. ayaṁ na dissati.

page number: 340

tālāvatthukato anabhāvaṅgato āyatiṁ anuppādadhammoti pajānāti. evaṁ
kho āvuso bhikkhu suvimuttapañño hoti. ime dasa dhammā
duppaṭivijjhā.

[473] katame dasa dhammā uppādetabbā. dasa saññā
asubhasaññā maraṇasaññā āhāre paṭikūlasaññā sabbaloke
anabhiratasaññā aniccasaññā anicce dukkhasaññā dukkhe
anattasaññā pahānasaññā virāgasaññā nirodhasaññā.
ime dasa dhammā uppādetabbā.

[474] katame dasa dhammā abhiññeyyā. dasa nijjiṇṇavatthūni 1-
sammādiṭṭhissa micchādiṭṭhi nijjiṇṇā hoti ye ca
micchādiṭṭhipaccayā aneke pāpakā akusalā dhammā sambhavanti
tepassa 2- nijjiṇṇā honti sammādiṭṭhipaccayā ca aneke kusalā
dhammā bhāvanāpāripūriṁ gacchanti. sammāsaṅkappassa micchāsaṅkappo
nijjiṇṇo hoti ye ca micchāsaṅkappapaccayā aneke pāpakā
akusalā dhammā sambhavanti tepassa nijjiṇṇā honti sammāsaṅkappapaccayā
ca aneke kusalā dhammā bhāvanāpāripūriṁ gacchanti.
sammāvācassa micchāvācā nijjiṇṇā hoti ye ca micchāvācāpaccayā
aneke pāpakā akusalā dhammā sambhavanti tepassa
nijjiṇṇā honti sammāvācāpaccayā ca aneke kusalā dhammā
bhāvanāpāripūriṁ gacchanti. sammākammantassa micchākammanto

footnote: 1 ma. yu. nijjaravatthūni. 2 ma. yu. te cassa. evamupari.

page number: 341

nijjiṇṇo hoti ye ca micchākammantapaccayā aneke pāpakā
akusalā dhammā sambhavanti tepassa nijjiṇṇā honti sammākammantapaccayā
ca aneke kusalā dhammā bhāvanāpāripūriṁ gacchanti.
sammāājīvassa micchāājīvo nijjiṇṇo hoti ye ca micchāājīvapaccayā
aneke pāpakā akusalā dhammā sambhavanti tepassa
nijjiṇṇā honti sammāājīvapaccayā ca aneke kusalā dhammā
bhāvanāpāripūriṁ gacchanti. sammāvāyāmassa micchāvāyāmo nijjiṇṇo
hoti ye ca micchāvāyāmapaccayā aneke pāpakā akusalā dhammā
sambhavanti tepassa nijjiṇṇā honti sammāvāyāmapaccayā
ca aneke kusalā dhammā bhāvanāpāripūriṁ gacchanti. sammāsatissa
micchāsati nijjiṇṇā hoti ye ca micchāsatipaccayā
aneke pāpakā akusalā dhammā sambhavanti tepassa nijjiṇṇā
honti sammāsatipaccayā ca aneke kusalā dhammā bhāvanāpāripūriṁ
gacchanti. sammāsamādhissa micchāsamādhi nijjiṇṇo hoti ye
ca micchāsamādhipaccayā aneke pāpakā akusalā dhammā sambhavanti
tepassa nijjiṇṇā honti sammāsamādhipaccayā ca aneke kusalā
dhammā bhāvanāpāripūriṁ gacchanti. sammāñāṇassa micchāñāṇaṁ
nijjiṇṇaṁ hoti ye ca micchāñāṇapaccayā aneke pāpakā
akusalā dhammā sambhavanti tepassa nijjiṇṇā honti sammāñāṇapaccayā
ca aneke kusalā dhammā bhāvanāpāripūriṁ gacchanti.

page number: 342

sammāvimuttassa micchāvimutti nijjiṇṇā hoti ye ca micchāvimuttipaccayā
aneke pāpakā akusalā dhammā sambhavanti tepassa
nijjiṇṇā honti sammāvimuttipaccayā ca aneke kusalā dhammā
bhāvanāpāripūriṁ (pts. d iii, 292) gacchanti. ime dasa dhammā abhiññeyyā.

[475] katame dasa dhammā sacchikātabbā. dasa asekkhā
dhammā asekkhā sammādiṭṭhi asekkho sammāsaṅkappo asekkhā
sammāvācā asekkho sammākammanto asekkho sammāājīvo
asekkho sammāvāyāmo asekkhā sammāsati asekkho sammāsamādhi
asekkhaṁ sammāñāṇaṁ asekkhā sammāvimutti. ime
dasa dhammā sacchikātabbā. iti ime satadhammā 1- bhūtā tacchā
tathā avitathā anaññathā sammā tathāgatena abhisambuddhāti.
idamavoca āyasmā sārīputto. attamanā te bhikkhū āyasmato
sārīputtassa bhāsitaṁ abhinandunti.
dasuttarasuttaṁ niṭṭhitaṁ ekādasamaṁ.
pāṭikavaggo niṭṭhito.
----------
tassuddānaṁ
pāṭikañca udumbaraṁ cakkavatti ca aggaññaṁ
sampasādañca pāsādaṁ lakkhaṇena siṅgālakaṁ

footnote: 1 yu. itime sataṁ dhammā.

page number: 343

āṭānāṭiyaṁ saṅgīti dasuttarena ekādasāti 1-.
catuttiṁsasuttapatimaṇḍito dīghanikāyo niṭṭhito 2-.
-----------
catuttiṁse ca suttantā tivaggo yassa saṅgaho
esa dīghanikāyoti paṭhamo anulomiko.
kasmā panesa dīghanikāyoti vuccati.
dīghappamāṇānaṁ suttānaṁ samūhato nivāsato
samūhanivāsāhi dīghanikāyoti vuccati.

footnote: 1 sīhalapotthake pāṭikavaggassa
footnote: pāṭikodumbarī ceva cakkavatti agaññakaṁ
footnote: sampasādañca pāsādaṁ mahāpurisalakkhaṇaṁ

siṅgālakañca āṭānāṭiyakaṁ saṅgītiñca dasuttaraṁ
ekādasahi suttehi pāṭikavaggoti vuccatīti
īdisuddānaṁ dissati.
ma. pāthiko ca udumbaraṁ cakkavatti agaññakaṁ
sampasādanapāsādaṁ mahāpurisalakkhaṇaṁ
siṅgālāṭānaṭiyakaṁ saṅgīti ca dasuttaraṁ
ekādasahi suttehi pāthikavaggoti vuccati.
2 ma. pāthikavaggapāli niṭṭhitā. yu. dīghanikāyaṁ niṭṭhitaṁ.

