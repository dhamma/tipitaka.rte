
page number: 001

suttantapiṭake (pts. s v, 1) saṁyuttanikāyassa
pañcamo bhāgo
----
mahāvāravaggo
namo tassa bhagavato arahato sammāsambuddhassa.
avijjāvaggo paṭhamo

[1] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tatra kho bhagavā bhikkhū
āmantesi bhikkhavoti. bhadanteti te bhikkhū bhagavato paccassosuṁ.
bhagavā etadavoca.

[2] avijjā bhikkhave pubbaṅgamā akusalānaṁ dhammānaṁ samāpattiyā
anvadeva 1- ahirikaṁ anottappaṁ. avijjāgatassa bhikkhave aviddasuno
micchādiṭṭhi pahoti micchādiṭṭhissa micchāsaṅkappo pahoti micchāsaṅkappassa
micchāvācā pahoti micchāvācassa micchākammanto
pahoti micchākammantassa micchāājīvo pahoti micchāājīvassa
micchāvāyāmo pahoti micchāvāyāmassa micchāsati pahoti micchāsatissa
micchāsamādhi pahoti.

[3] vijjā ca kho bhikkhave pubbaṅgamā kusalānaṁ dhammānaṁ
samāpattiyā anvadeva 2- hirottappaṁ. vijjāgatassa (pts. s v, 2) bhikkhave viddasuno

footnote: 1-2 yu. anudeva.

page number: 002

sammādiṭṭhi pahoti sammādiṭṭhissa sammāsaṅkappo pahoti sammāsaṅkappassa
sammāvācā pahoti sammāvācassa sammākammanto
pahoti sammākammantassa sammāājīvo pahoti sammāājīvassa
sammāvāyāmo pahoti sammāvāyāmassa sammāsati pahoti
sammāsatissa sammāsamādhi pahotīti.

[4] evamme sutaṁ ekaṁ samayaṁ bhagavā sakyesu viharati
sakkaraṁ nāma sakyānaṁ nigamo. atha kho āyasmā ānando
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinno kho āyasmā ānando
bhagavantaṁ etadavoca upaḍḍhamidaṁ bhante brahmacarayassa 1- yadidaṁ
kalyāṇamittatā kalyāṇasahāyatā kalyāṇasampavaṅkatāti.

[5] mā hevaṁ ānanda avaca 2- mā hevaṁ ānanda avaca 3-
sakalameva 4- hidaṁ ānanda brahmacariyaṁ yadidaṁ kalyāṇamittatā kalyāṇasahāyatā
kalyāṇasampavaṅkatā. kalyāṇamittassetaṁ ānanda bhikkhuno
pāṭikaṅkhaṁ kalyāṇasahāyakassa kalyāṇasampavaṅkassa ariyaṁ aṭṭhaṅgikaṁ
maggaṁ bhāvessati ariyaṁ aṭṭhaṅgikaṁ maggaṁ bahulīkarissatīti.

[6] kathañcānanda bhikkhu kalyāṇamitto kalyāṇasahāyo kalyāṇasampavaṅko
ariyaṁ aṭṭhaṅgikaṁ maggaṁ bhāveti ariyaṁ aṭṭhaṅgikaṁ maggaṁ
bahulīkaroti. idhānanda bhikkhu sammādiṭṭhiṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ sammāsaṅkappaṁ bhāveti

footnote: 1 ma. brahmacariyaṁ. 2-3 ma. yu. ayaṁ pāṭho natthi. 4 ma. sakamevidaṁ ānanda ....

page number: 003

vivekanissitaṁ .pe. sammāvācaṁ bhāveti .pe. sammākammantaṁ
bhāveti .pe. sammāājīvaṁ bhāveti .pe. sammāvāyāmaṁ bhāveti
.pe. sammāsatiṁ bhāveti .pe. sammāsamādhiṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. evaṁ kho ānanda
bhikkhu kalyāṇamitto kalyāṇasahāyo kalyāṇasampavaṅko ariyaṁ
aṭṭhaṅgikaṁ maggaṁ bhāveti ariyaṁ aṭṭhaṅgikaṁ maggaṁ bahulīkaroti.

[7] (pts. s v, 3) tadimināpetaṁ 1- ānanda pariyāyena veditabbaṁ yathā sakalamevidaṁ
brahmacariyaṁ yadidaṁ kalyāṇamittatā kalyāṇasahāyatā
kalyāṇasampavaṅkatāti. mamañhi ānanda kalyāṇamittaṁ āgamma
jātidhammā sattā jātiyā parimuccanti jarādhammā sattā jarāya
parimuccanti maraṇadhammā sattā maraṇena parimuccanti
sokaparidevadukkhadomanassupāyāsadhammā sattā sokaparidevadukkha-
domanassupāyāsehi parimuccanti. iminā kho etaṁ ānanda pariyāyena
veditabbaṁ yathā sakalamevidaṁ brahmacariyaṁ yadidaṁ kalyāṇamittatā
kalyāṇasahāyatā kalyāṇasampavaṅkatāti.

[8] sāvatthīnidānaṁ. atha kho āyasmā sārīputto yena
bhagavā tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinno kho āyasmā sārīputto bhagavantaṁ
etadavoca sakalamidaṁ bhante brahmacariyaṁ yadidaṁ kalyāṇamittatā
kalyāṇasahāyatā kalyāṇasampavaṅkatāti.

footnote: 1 ma. yu. tadamināpetaṁ.

page number: 004

[9] sādhu sādhu sārīputta sakalamidaṁ sārīputta brahmacariyaṁ
yadidaṁ kalyāṇamittatā kalyāṇasahāyatā kalyāṇasampavaṅkatā.
kalyāṇamittassetaṁ sārīputta bhikkhuno pāṭikaṅkhaṁ kalyāṇasahāyassa
kalyāṇasampavaṅkassa ariyaṁ aṭṭhaṅgikaṁ maggaṁ bhāvessati ariyaṁ
aṭṭhaṅgikaṁ maggaṁ bahulīkarissatīti.

[10] kathañca sārīputta bhikkhu kalyāṇamitto kalyāṇasahāyo
kalyāṇasampavaṅko ariyaṁ aṭṭhaṅgikaṁ maggaṁ bhāveti ariyaṁ aṭṭhaṅgikaṁ
maggaṁ bahulīkaroti. idha sārīputta bhikkhu sammādiṭṭhiṁ bhāveti
vivekanissitaṁ virāganissitaṁ nirodhanissitaṁ vossaggapariṇāmiṁ .pe.
sammāsamādhiṁ bhāveti vivekanissitaṁ virāganissitaṁ (pts. s v, 4) nirodhanissitaṁ vossaggapariṇāmiṁ.
evaṁ kho sārīputta bhikkhu kalyāṇamitto kalyāṇasahāyo
kalyāṇasampavaṅko ariyaṁ aṭṭhaṅgikaṁ maggaṁ bhāveti ariyaṁ
aṭṭhaṅgikaṁ maggaṁ bahulīkaroti.

[11] tadimināpetaṁ sārīputta pariyāyena veditabbaṁ yathā
sakalamidaṁ brahmacariyaṁ yadidaṁ kalyāṇamittatā kalyāṇasahāyatā
kalyāṇasampavaṅkatāti. mamañhi sārīputta kalyāṇamittaṁ āgamma
jātidhammā sattā jātiyā parimuccanti jarādhammā sattā jarāya
parimuccanti maraṇadhammā sattā maraṇena parimuccanti
sokaparidevadukkhadomanassupāyāsadhammā sattā sokaparidevadukkha-
domanassupāyāsehi parimuccanti. iminā kho etaṁ sārīputta pariyāyena

page number: 005

veditabbaṁ yathā sakalamidaṁ brahmacariyaṁ yadidaṁ kalyāṇamittatā kalyāṇasahāyatā
kalyāṇasampavaṅkatāti.

[12] sāvatthīnidānaṁ. atha kho āyasmā ānando pubbaṇhasamayaṁ
nivāsetvā pattacīvaramādāya sāvatthiṁ piṇḍāya pāvisi.
addasā kho āyasmā ānando jāṇussoṇiṁ brāhmaṇaṁ sabbasetena
vaḷavābhirathena sāvatthiyā niyyāyantaṁ setā sudaṁ assā
yuttā honti setālaṅkārā seto ratho setaparivāro setā
rasmiyo setā patodalaṭṭhi setaṁ chattaṁ setaṁ uṇhīsaṁ setāni
vatthāni setā upāhanā setāya sudaṁ vālavījaniyā 1- vījiyyati.
tamenaṁ jano disvā evamāha brahmaṁ vata bho yānaṁ brahmayānarūpaṁ
vata bhoti.

[13] atha kho āyasmā ānando sāvatthiyaṁ piṇḍāya caritvā
pacchābhattaṁ piṇḍapātapaṭikkanto yena bhagavā (pts. s v, 5) tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho āyasmā ānando bhagavantaṁ etadavoca idhāhaṁ
bhante pubbaṇhasamayaṁ nivāsetvā pattacīvaramādāya sāvatthiṁ piṇḍāya
pāvisiṁ addasaṁ khvāhaṁ bhante jāṇussoṇiṁ brāhmaṇaṁ sabbasetena
vaḷavābhirathena sāvatthiyā niyyāyantaṁ setā sudaṁ assā yuttā honti
setālaṅkārā seto ratho setaparivāro setā rasmiyo setā
patodalaṭṭhi setaṁ chattaṁ setaṁ uṇhīsaṁ setāni vatthāni

footnote: 1 ma. vālabījaniyā bījiyyati. evamupari.

page number: 006

setā upāhanā setāya sudaṁ vālavījaniyā vījiyyati. tamenaṁ
jano disvā evamāha brahmaṁ vata bho yānaṁ brahmayānarūpaṁ
vata bhoti. sakkā nu kho bhante imasmiṁ dhammavinaye brahmayānaṁ
paññapetunti.

[14] sakkā ānandāti bhagavā avoca imasseva kho etaṁ
ānanda ariyassa aṭṭhaṅgikassa maggassa adhivacanaṁ brahmayānaṁ
itipi dhammayānaṁ itipi anuttaro saṅgāmavijayo itipi.

[15] sammādiṭṭhi ānanda bhāvitā bahulīkatā rāgavinayapariyosānā
hoti dosavinayapariyosānā hoti mohavinayapariyosānā
hoti.

[16] sammāsaṅkappo ānanda bhāvito bahulīkato rāgavinayapariyosāno
hoti dosavinayapariyosāno hoti mohavinayapariyosāno
hoti.

[17] sammāvācā ānanda bhāvitā bahulīkatā rāgavinayapariyosānā
hoti dosavinayapariyosānā hoti mohavinayapariyosānā
hoti.

[18] sammākammanto ānanda bhāvito bahulīkato rāgavinayapariyosāno
hoti dosavinayapariyosāno hoti mohavinayapariyosāno
hoti.

[19] sammāājīvo ānanda bhāvito bahulīkato rāgavinayapariyosāno

page number: 007

hoti dosavinayapariyosāno hoti mohavinayapariyosāno
hoti.

[20] sammāvāyāmo ānanda bhāvito bahulīkato rāgavinayapariyosāno
hoti dosavinayapariyosāno hoti mohavinayapariyosāno
hoti.

[21] sammāsati ānanda bhāvitā bahulīkatā rāgavinayapariyosānā
hoti dosavinayapariyosānā hoti mohavinayapariyosānā hoti.

[22] sammāsamādhi ānanda bhāvito bahulīkato (pts. s v, 6) rāgavinayapariyosāno
hoti dosavinayapariyosāno hoti mohavinayapariyosāno
hoti.

[23] iminā kho etaṁ ānanda pariyāyena veditabbaṁ yathā
imassevetaṁ ariyassa aṭṭhaṅgikassa maggassa adhivacanaṁ brahmayānaṁ
itipi dhammayānaṁ itipi anuttaro saṅgāmavijayo itipīti.
idamavoca bhagavā idaṁ vatvāna sugato athāparaṁ etadavoca satthā

[24] yassa saddhā ca paññā ca dhammā yuggā 1- saddhā dhuraṁ
hiri īsā mano yottaṁ sati ārakkhasārathi.
ratho sīlaparikkhāro jhānakkho cakkavīriyo
upekkhā dhurasamādhi anicchā parivāraṇaṁ.
abyāpādo avihiṁsā viveko yassa āvudhaṁ
tītikkhā dhammasannāho 2- yogakkhemāya vattati.

footnote: 1 po. yuttā saddhā dhuraṁ. ma. yu. yuttā sadā dhuraṁ. 2 ma. cammasannāho.

page number: 008

etadattani 1- sambhūtaṁ brahmayānaṁ anuttaraṁ
niyyanti dhīrā lokamhā aññadatthu jayaṁ jayanti.

[25] sāvatthīnidānaṁ. atha kho sambahulā bhikkhū yena bhagavā
tenupasaṅkamiṁsu upasaṅkamitvā bhagavantaṁ abhivādetvā ekamantaṁ
nisīdiṁsu. ekamantaṁ nisinnā kho te bhikkhū bhagavantaṁ etadavocuṁ
idha no bhante aññatitthiyā paribbājakā amhe evaṁ pucchanti
kimatthiyaṁ āvuso samaṇe gotame brahmacariyaṁ vussatīti. evaṁ
puṭṭhā mayaṁ bhante tesaṁ aññatitthiyānaṁ paribbājakānaṁ evaṁ
byākaroma dukkhassa kho āvuso pariññatthaṁ bhagavati brahmacariyaṁ
vussatīti. kacci mayaṁ bhante evaṁ puṭṭhā evaṁ byākaramānā
vuttavādino ceva bhagavato homa na ca bhagavantaṁ abhūtena
abbhācikkhāma dhammassa (pts. s v, 7) cānudhammaṁ byākaroma na ca koci
sahadhammiko vādānuvādo gārayhaṁ ṭhānaṁ āgacchatīti.

[26] taggha tumhe bhikkhave evaṁ puṭṭhā evaṁ byākaramānā
vuttavādino ceva me hotha na ca maṁ abhūtena abbhācikkhatha
dhammassa cānudhammaṁ byākarotha na ca koci sahadhammiko vādānuvādo
gārayhaṁ ṭhānaṁ āgacchati dukkhassa hi pariññatthaṁ mayi brahmacariyaṁ
vussati.

[27] sace vo bhikkhave aññatitthiyā paribbājakā evaṁ
puccheyyuṁ atthi panāvuso maggo atthi paṭipadā etassa

footnote: 1 yu. etadattaniyaṁ bhūtaṁ.

page number: 009

dukkhassa pariññāyāti. evaṁ puṭṭhā tumhe bhikkhave tesaṁ
aññatitthiyānaṁ paribbājakānaṁ evaṁ byākareyyātha atthi kho
āvuso maggo atthi paṭipadā etassa dukkhassa pariññāyāti.

[28] katamo ca bhikkhave maggo katamā paṭipadā etassa
dukkhassa pariññāyāti. ayameva ariyo aṭṭhaṅgiko maggo.
seyyathīdaṁ. sammādiṭṭhi .pe. sammāsamādhi. ayaṁ bhikkhave
maggo ayaṁ paṭipadā etassa dukkhassa pariññāyāti. evaṁ
puṭṭhā tumhe bhikkhave tesaṁ aññatitthiyānaṁ paribbājakānaṁ evaṁ
byākareyyāthāti.

[29] sāvatthīnidānaṁ. atha kho aññataro bhikkhu yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho so bhikkhu bhagavantaṁ etadavoca brahmacariyaṁ
brahmacariyanti bhante vuccati. katamaṁ nu kho bhante brahmacariyaṁ.
katamaṁ brahmacariyapariyosānanti.

[30] ayameva kho bhikkhu ariyo aṭṭhaṅgiko maggo brahmacariyaṁ.
seyyathīdaṁ. sammādiṭṭhi .pe. sammāsamādhi. (pts. s v, 8) yo
kho bhikkhu rāgakkhayo dosakkhayo mohakkhayo idaṁ brahmacariyapariyosānanti.

[31] sāvatthīnidānaṁ. atha kho aññataro bhikkhu yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.

page number: 010

ekamantaṁ nisinno kho so bhikkhu bhagavantaṁ etadavoca rāgavinayo
dosavinayo mohavinayoti bhante vuccati. kissa nu kho etaṁ bhante
adhivacanaṁ rāgavinayo dosavinayo mohavinayoti. nibbānadhātuyā
kho etaṁ bhikkhu adhivacanaṁ rāgavinayo dosavinayo mohavinayoti.
āsavānaṁ khayo tena vuccatīti.

[32] evaṁ vutte so bhikkhu bhagavantaṁ etadavoca amataṁ
amatanti bhante vuccati. katamaṁ nu kho bhante amataṁ katamo
amatagāmimaggoti. yo kho bhikkhu rāgakkhayo dosakkhayo mohakkhayo
idaṁ vuccati amataṁ. ayamevāriyo aṭṭhaṅgiko maggo amatagāmimaggo.
seyyathīdaṁ. sammādiṭṭhi .pe. sammāsamādhīti.

[33] sāvatthīnidānaṁ. ariyaṁ vo bhikkhave aṭṭhaṅgikaṁ maggaṁ
desessāmi vibhajissāmi taṁ suṇātha sādhukaṁ manasikarotha bhāsissāmīti.
evambhanteti kho te bhikkhū bhagavato paccassosuṁ.
bhagavā etadavoca katamo ca bhikkhave ariyo aṭṭhaṅgiko maggo.
seyyathīdaṁ. sammādiṭṭhi .pe. sammāsamādhi.

[34] katamā ca bhikkhave sammādiṭṭhi. yaṁ kho bhikkhave
dukkhe ñāṇaṁ dukkhasamudaye ñāṇaṁ dukkhanirodhe (pts. s v, 9) ñāṇaṁ dukkhanirodhagāminiyā
paṭipadāya ñāṇaṁ. ayaṁ vuccati bhikkhave sammādiṭṭhi.

[35] katamo ca bhikkhave sammāsaṅkappo. yo kho bhikkhave

page number: 011

nekkhammasaṅkappo abyāpādasaṅkappo avihiṁsāsaṅkappo. ayaṁ
vuccati bhikkhave sammāsaṅkappo.

[36] katamā ca bhikkhave sammāvācā. yā kho bhikkhave
musāvādā veramaṇī pisuṇāya vācāya veramaṇī pharusāya vācāya veramaṇī
samphappalāpā veramaṇī. ayaṁ vuccati bhikkhave sammāvācā.

[37] katamo ca bhikkhave sammākammanto. yā kho bhikkhave
pāṇātipātā veramaṇī adinnādānā veramaṇī abrahmacariyā
veramaṇī. ayaṁ vuccati bhikkhave sammākammanto.

[38] katamo ca bhikkhave sammāājīvo. idha bhikkhave ariyasāvako
micchāājīvaṁ pahāya sammāājīvena jīvikaṁ kappeti. ayaṁ
vuccati bhikkhave sammāājīvo.

[39] katamo ca bhikkhave sammāvāyāmo. idha bhikkhave bhikkhu
anuppannānaṁ pāpakānaṁ akusalānaṁ dhammānaṁ anuppādāya chandaṁ
janeti vāyamati viriyaṁ ārabhati cittaṁ paggaṇhāti padahati
uppannānaṁ pāpakānaṁ akusalānaṁ dhammānaṁ pahānāya chandaṁ janeti
vāyamati viriyaṁ ārabhati cittaṁ paggaṇhāti padahati anuppannānaṁ
kusalānaṁ dhammaṁ uppādāya chandaṁ janeti vāyamati viriyaṁ ārabhati
cittaṁ paggaṇhāti padahati uppannānaṁ kusalānaṁ dhammānaṁ ṭhitiyā
asammosāya bhiyyobhāvāya vepullāya bhāvanāya pāripūriyā chandaṁ
janeti vāyamati viriyaṁ ārabhati cittaṁ paggaṇhāti padahati.

page number: 012

ayaṁ vuccati bhikkhave sammāvāyāmo.

[40] katamā ca bhikkhave sammāsati. idha bhikkhave bhikkhu
kāye kāyānupassī viharati ātāpī sampajāno satimā vineyya
loke abhijjhādomanassaṁ vedanāsu vedanānupassī viharati ātāpī
sampajāno satimā vineyya loke abhijjhādomanassaṁ citte cittānupassī
viharati ātāpī sampajāno (pts. s v, 10) satimā vineyya loke abhijjhādomanassaṁ
dhammesu dhammānupassī viharati ātāpī sampajāno
satimā vineyya loke abhijjhādomanassaṁ. ayaṁ vuccati bhikkhave
sammāsati.

[41] katamo ca bhikkhave sammāsamādhi. idha bhikkhave bhikkhu
vivicceva kāmehi vivicca akusalehi dhammehi savitakkaṁ savicāraṁ
vivekajaṁ pītisukhaṁ paṭhamaṁ jhānaṁ upasampajja viharati vitakkavicārānaṁ
vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ
samādhijaṁ pītisukhaṁ dutiyaṁ jhānaṁ upasampajja viharati pītiyā ca
virāgā upekkhako ca viharati sato ca sampajāno sukhañca
kāyena paṭisaṁvedeti yantaṁ ariyā ācikkhanti upekkhako satimā
sukhavihārīti tatiyaṁ jhānaṁ upasampajja viharati sukhassa ca pahānā
dukkhassa ca pahānā pubbeva somanassadomanassānaṁ atthaṅgamā
adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati.
ayaṁ vuccati bhikkhave sammāsamādhīti.

page number: 013

[42] sāvatthīnidānaṁ. seyyathāpi bhikkhave sālisukaṁ vā yavasukaṁ
vā micchāpaṇihitaṁ hatthena vā pādena vā akkantaṁ hatthaṁ vā
pādaṁ vā bhindissati lohitaṁ vā uppādessatīti netaṁ ṭhānaṁ vijjati.
taṁ kissa hetu. micchāpaṇihitattā bhikkhave sukassa. evameva
kho bhikkhave so vata bhikkhu micchāpaṇihitāya diṭṭhiyā micchāpaṇihitāya
maggabhāvanāya avijjaṁ bhindissati vijjaṁ uppādessati
nibbānaṁ sacchikarissatīti netaṁ ṭhānaṁ vijjati. taṁ kissa hetu.
micchāpaṇihitattā bhikkhave diṭṭhiyā.

[43] seyyathāpi bhikkhave sālisukaṁ vā yavasukaṁ vā sammāpaṇihitaṁ
hatthena vā pādena vā akkantaṁ hatthaṁ vā pādaṁ vā
bhindissati lohitaṁ vā uppādessatīti ṭhānametaṁ vijjati. taṁ
kissa hetu. sammāpaṇihitattā bhikkhave (pts. s v, 11) sukassa. evameva kho
bhikkhave so vata bhikkhu sammāpaṇihitāya diṭṭhiyā sammāpaṇihitāya
maggabhāvanāya avijjaṁ bhindissati vijjaṁ uppādessati nibbānaṁ
sacchikarissatīti ṭhānametaṁ vijjati. taṁ kissa hetu. sammāpaṇihitattā
bhikkhave diṭṭhiyā.

[44] kathañca bhikkhave bhikkhu sammāpaṇihitāya diṭṭhiyā sammāpaṇihitāya
maggabhāvanāya avijjaṁ bhindissati vijjaṁ uppādessati
nibbānaṁ sacchikarissati. idha bhikkhave bhikkhu sammādiṭṭhiṁ bhāveti
vivekanissitaṁ virāganissitaṁ nirodhanissitaṁ vossaggapariṇāmiṁ .pe.

page number: 014

sammāsamādhiṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
evaṁ kho bhikkhave bhikkhu sammāpaṇihitāya diṭṭhiyā
sammāpaṇihitāya maggabhāvanāya avijjaṁ bhindissati vijjaṁ
uppādessati nibbānaṁ sacchikarissatīti.

[45] sāvatthīnidānaṁ. atha kho nandiyo paribbājako yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ nisīdi. ekamantaṁ nisinno
kho nandiyo paribbājako bhagavantaṁ etadavoca kati nu kho bho
gotama dhammā bhāvitā bahulīkatā nibbānagamā honti nibbānaparāyanā
nibbānapariyosānāti. aṭṭhime kho nandiya dhammā
bhāvitā bahulīkatā nibbānagamā honti nibbānaparāyanā nibbānapariyosānā.
katame aṭṭha. seyyathīdaṁ. sammādiṭṭhi .pe.
sammāsamādhi. ime kho nandiya aṭṭha dhammā bhāvitā bahulīkatā
nibbānagamā honti nibbānaparāyanā nibbānapariyosānāti.

[46] evaṁ vutte nandiyo paribbājako bhagavantaṁ etadavoca
abhikkantaṁ bho gotama abhikkantaṁ bho (pts. s v, 12) gotama seyyathāpi bho
gotama nikkujjitaṁ vā ukkujjeyya paṭicchannaṁ vā vivareyya
mūḷhassa vā maggaṁ ācikkheyya andhakāre vā telappajjotaṁ
dhāreyya cakkhumanto rūpāni dakkhantīti. evameva bhotā gotamena
anekapariyāyena dhammo pakāsito esāhaṁ bhavantaṁ gotamaṁ saraṇaṁ

page number: 015

gacchāmi dhammañca bhikkhusaṅghañca upāsakaṁ maṁ bhavaṁ gotamo dhāretu
ajjatagge pāṇupetaṁ saraṇaṅgatanti.
avijjāvaggo paṭhamo.
tassuddānaṁ
avijjañca 1- upaḍḍhaṁ ca sārīputto ca brāhmaṇo
kimatthiyaṁ 2- ca dve bhikkhū vibhaṅgo sukanandiyāti 3-.
-----------

footnote: 1 yu. avijjā ca. 2 ma. yu. kimatthiyo. 3 yu. sūkanandiyoti.

page number: 016

vihāravaggo dutiyo

[47] sāvatthīnidānaṁ. icchāmahaṁ bhikkhave aḍḍhamāsaṁ paṭisallīyituṁ
namhi kenaci upasaṅkamitabbo aññatra ekena piṇḍapātanīhārakenāti.
evaṁ bhanteti kho te bhikkhū bhagavato paṭissutvā.
nāssudha koci bhagavantaṁ upasaṅkamati aññatra ekena piṇḍapātanīhārakena.

[48] atha kho bhagavā tassa aḍḍhamāsassa accayena paṭisallānā
vuṭṭhito bhikkhū āmantesi yena svāhaṁ bhikkhave vihārena paṭhamābhisambuddho
viharāmi tassa padesena vihāsiṁ so evaṁ pajānāmi
micchādiṭṭhipaccayāpi vedayitaṁ sammādiṭṭhipaccayāpi vedayitaṁ .pe.
micchāsamādhipaccayāpi vedayitaṁ sammāsamādhipaccayāpi vedayitaṁ chandapaccayāpi
vedayitaṁ vitakkapaccayāpi vedayitaṁ saññāpaccayāpi
vedayitaṁ chando ca avūpasanto hoti vitakkā 1- ca avūpasantā honti
saññā ca avūpasantā hoti tappaccayāpi vedayitaṁ (pts. s v, 13) chando ca
vūpasanto hoti vitakkā 2- ca vūpasantā honti saññā ca
vūpasantā hoti tappaccayāpi vedayitaṁ appattassa pattiyā atthi
vāyāmaṁ 3- tasmiṁpi ṭhāne anuppatte tappaccayāpi vedayitanti.

[49] sāvatthīnidānaṁ. icchāmahaṁ bhikkhave temāsaṁ paṭisallīyituṁ
namhi kenaci upasaṅkamitabbo aññatra ekena piṇḍapātanīhārakenāti.

footnote: 1 ma. yu. vitakko ca avūpasanto hoti. 2 ma. vūpasanto. evamupari. 3 ma. yu.
footnote: āyāmaṁ. evamupari.

page number: 017

evaṁ bhanteti kho te bhikkhū bhagavato paṭissutvā.
nāssudha koci bhagavantaṁ upasaṅkamati aññatra ekena piṇḍapātanīhārakena.

[50] atha kho bhagavā tassa temāsassa accayena paṭisallānā
vuṭṭhito bhikkhū āmantesi yena svāhaṁ bhikkhave vihārena paṭhamābhisambuddho
viharāmi tassa padesena vihāsiṁ so evaṁ pajānāmi
micchādiṭṭhipaccayāpi vedayitaṁ micchādiṭṭhivūpasamapaccayāpi vedayitaṁ
sammādiṭṭhipaccayāpi vedayitaṁ sammādiṭṭhivūpasamapaccayāpi vedayitaṁ
.pe. micchāsamādhipaccayāpi vedayitaṁ micchāsamādhivūpasamapaccayāpi
vedayitaṁ sammāsamādhipaccayāpi vedayitaṁ sammāsamādhivūpasamapaccayāpi
vedayitaṁ chandapaccayāpi vedayitaṁ chandavūpasamapaccayāpi vedayitaṁ
vitakkapaccayāpi vedayitaṁ vitakkavūpasamapaccayāpi vedayitaṁ saññāpaccayāpi
vedayitaṁ saññāvūpasamapaccayāpi vedayitaṁ chando ca
avūpasanto hoti vitakkā ca avūpasantā honti saññā ca
avūpasantā hoti tappaccayāpi vedayitaṁ (pts. s v, 14) chando ca vūpasanto
hoti vitakkā ca vūpasantā honti saññā ca vūpasantā
hoti tappaccayāpi vedayitaṁ appattassa pattiyā atthi vāyāmaṁ
tasmiṁpi ṭhāne anuppatte tappaccayāpi vedayitanti.

[51] sāvatthīnidānaṁ. atha kho aññataro bhikkhu yena bhagavā
tenupasaṅkami .pe. ekamantaṁ nisinno kho so bhikkhu bhagavantaṁ

page number: 018

etadavoca sekkho 1- sekkhoti bhante vuccati kittāvatā nu kho
bhante sekkho hotīti. idha bhikkhu sekkhāya sammādiṭṭhiyā
samannāgato hoti .pe. sekkhena sammāsamādhinā samannāgato
hoti. ettāvatā kho bhikkhu sekkho hotīti.

[52] sāvatthīnidānaṁ. aṭṭhime bhikkhave dhammā bhāvitā bahulīkatā
anuppannā uppajjanti nāññatra tathāgatassa pātubhāvā
arahato sammāsambuddhassa. katame aṭṭha. seyyathīdaṁ. sammādiṭṭhi
.pe. sammāsamādhi. ime kho bhikkhave aṭṭha dhammā bhāvitā
bahulīkatā anuppannā uppajjanti nāññatra tathāgatassa pātubhāvā
arahato sammāsambuddhassāti.

[53] sāvatthīnidānaṁ. aṭṭhime bhikkhave dhammā bhāvitā bahulīkatā
anuppannā uppajjanti nāññatra sugatavinayā. katame
aṭṭha. seyyathīdaṁ. sammādiṭṭhi .pe. (pts. s v, 15) sammāsamādhi. ime kho
bhikkhave aṭṭha dhammā bhāvitā bahulīkatā anuppannā uppajjanti
nāññatra sugatavinayāti.

[54] sāvatthīnidānaṁ. aṭṭhime bhikkhave dhammā parisuddhā
pariyodātā anaṅgaṇā vigatūpakkilesā anuppannā uppajjanti
nāññatra tathāgatassa pātubhāvā arahato sammāsambuddhassa.
katame aṭṭha. seyyathīdaṁ. sammādiṭṭhi .pe. sammāsamādhi. ime
kho bhikkhave aṭṭha dhammā parisuddhā pariyodātā anaṅgaṇā

footnote: 1 yu. sekho sekhoti. evamupari.

page number: 019

vigatūpakkilesā anuppannā uppajjanti nāññatra tathāgatassa
pātubhāvā arahato sammāsambuddhassāti.

[55] sāvatthīnidānaṁ. aṭṭhime bhikkhave dhammā parisuddhā
pariyodātā anaṅgaṇā vigatūpakkilesā anuppannā uppajjanti
nāññatra sugatavinayā. katame aṭṭha. seyyathīdaṁ. sammādiṭṭhi
.pe. sammāsamādhi. ime kho bhikkhave aṭṭha dhammā parisuddhā
pariyodātā anaṅgaṇā vigatūpakkilesā anuppannā uppajjanti
nāññatra sugatavinayāti.

[56] sāvatthīnidānaṁ. evamme sutaṁ ekaṁ samayaṁ āyasmā ca
ānando āyasmā ca bhaddo pāṭaliputte viharanti kukkuṭārāme.
atha kho āyasmā bhaddo sāyaṇhasamayaṁ paṭisallānā vuṭṭhito
yenāyasmā ānando tenupasaṅkami upasaṅkamitvā āyasmatā
ānandena saddhiṁ sammodi sammodanīyaṁ kathaṁ sārāṇīyaṁ vītisāretvā
ekamantaṁ nisīdi. ekamantaṁ nisinno kho āyasmā bhaddo
āyasmantaṁ ānandaṁ etadavoca abrahmacariyaṁ abrahmacariyanti āvuso
ānanda vuccati katamaṁ nu kho āvuso abrahmacariyanti. (pts. s v, 16) sādhu
sādhu āvuso bhadda bhaddako kho te āvuso bhadda ummaṅgo 1-
bhaddakaṁ paṭibhāṇaṁ kalyāṇī paripucchā evaṁ hi tvaṁ āvuso bhadda
pucchasi abrahmacariyaṁ abrahmacariyanti āvuso ānanda vuccati
katamaṁ nu kho āvuso abrahmacariyanti. evamāvusoti. ayameva

footnote: 1 yu. ummaggo. evamupari.

page number: 020

kho āvuso aṭṭhaṅgiko micchāmaggo abrahmacariyaṁ. seyyathīdaṁ.
micchādiṭṭhi .pe. micchāsamādhīti.

[57] pāṭaliputtanidānaṁ .pe. brahmacariyaṁ brahmacariyanti
āvuso ānanda vuccati katamaṁ nu kho āvuso brahmacariyaṁ
katamaṁ brahmacariyapariyosānanti. sādhu sādhu kho 1- āvuso bhadda
bhaddako kho te āvuso bhadda ummaṅgo bhaddakaṁ paṭibhāṇaṁ
kalyāṇī paripucchā evaṁ hi tvaṁ āvuso bhadda pucchasi brahmacariyaṁ
brahmacariyanti āvuso ānanda vuccati katamaṁ nu kho āvuso
brahmacariyaṁ katamaṁ brahmacariyapariyosānanti. evamāvusoti.
ayameva kho āvuso ariyo aṭṭhaṅgiko maggo brahmacariyaṁ.
seyyathīdaṁ. sammādiṭṭhi .pe. sammāsamādhi. yo kho āvuso
rāgakkhayo dosakkhayo mohakkhayo idaṁ brahmacariyapariyosānanti.

[58] pāṭaliputtanidānaṁ. brahmacariyaṁ brahmacariyanti āvuso
ānanda vuccati katamaṁ nu kho āvuso brahmacariyaṁ katamo
brahmacārī katamaṁ brahmacariyapariyosānanti. (pts. s v, 17) sādhu sādhu āvuso
bhadda bhaddako kho te āvuso bhadda ummaṅgo bhaddakaṁ
paṭibhāṇaṁ kalyāṇī paripucchā evaṁ hi tvaṁ āvuso bhadda pucchasi
brahmacariyaṁ brahmacariyanti āvuso ānanda vuccati katamaṁ nu kho
āvuso brahmacariyaṁ katamo brahmacārī katamaṁ brahmacariyapariyosānanti.
evamāvusoti. ayameva kho āvuso ariyo

footnote: 1 ma. khosaddo natthi.

page number: 021

aṭṭhaṅgiko maggo brahmacariyaṁ. seyyathīdaṁ. sammādiṭṭhi .pe.
sammāsamādhi. yo kho āvuso iminā ariyena aṭṭhaṅgikena
maggena samannāgato ayaṁ vuccati brahmacārī. yo kho āvuso
rāgakkhayo dosakkhayo mohakkhayo idaṁ brahmacariyapariyosānanti.
suttattayaṁ 1- ekanidānaṁ.
vihāravaggo dutiyo.
tassuddānaṁ
dve vihārā ca sekho ca uppāde 2- apare duve
parisuddhena dve vuttā kukkuṭārāmena tayoti.
---------

footnote: 1 ma. tīṇi suttantāni ekanidānāni. yu. imesaṁ tiṇṇaṁ suttantānaṁ ekanidānaṁ.
footnote: 2 ma. uppādā ....

page number: 022

micchattavaggo tatiyo

[59] sāvatthīnidānaṁ. micchattañca vo bhikkhave desessāmi
sammattañca taṁ suṇātha.

[60] (pts. s v, 18) katamañca bhikkhave micchattaṁ. seyyathīdaṁ. micchādiṭṭhi
.pe. micchāsamādhi. idaṁ vuccati bhikkhave micchattaṁ.

[61] katamañca bhikkhave sammattaṁ. seyyathīdaṁ. sammādiṭṭhi
.pe. sammāsamādhi. idaṁ vuccati bhikkhave sammattanti.

[62] sāvatthīnidānaṁ. akusale ca vo bhikkhave dhamme desissāmi
kusale ca dhamme taṁ suṇātha.

[63] katame ca bhikkhave akusalā dhammā. seyyathīdaṁ.
micchādiṭṭhi .pe. micchāsamādhi. ime vuccanti bhikkhave akusalā
dhammā.

[64] katame ca bhikkhave kusalā dhammā. seyyathīdaṁ.
sammādiṭṭhi .pe. sammāsamādhi. ime vuccanti bhikkhave kusalā
dhammāti.

[65] sāvatthīnidānaṁ. micchāpaṭipadañca vo bhikkhave desessāmi
sammāpaṭipadañca taṁ suṇātha.

[66] katamā ca bhikkhave micchāpaṭipadā. seyyathīdaṁ. micchādiṭṭhi
.pe. micchāsamādhi. ayaṁ vuccati bhikkhave micchāpaṭipadā.

page number: 023

[67] katamā ca bhikkhave sammāpaṭipadā. seyyathīdaṁ.
sammādiṭṭhi .pe. sammāsamādhi. ayaṁ vuccati bhikkhave sammāpaṭipadāti.

[68] sāvatthīnidānaṁ. gihino vāhaṁ bhikkhave pabbajitassa vā
micchāpaṭipadaṁ na vaṇṇemi. gihī vā bhikkhave pabbajito vā
micchāpaṭipanno (pts. s v, 19) micchāpaṭipattādhikaraṇahetu nārādhako hoti ñāyaṁ
dhammaṁ kusalaṁ. katamā ca bhikkhave micchāpaṭipadā. seyyathīdaṁ.
micchādiṭṭhi .pe. micchāsamādhi. ayaṁ vuccati bhikkhave micchāpaṭipadā.
gihino vāhaṁ bhikkhave pabbajitassa vā micchāpaṭipadaṁ
na vaṇṇemi. gihī vā bhikkhave pabbajito vā micchāpaṭipanno
micchāpaṭipattādhikaraṇahetu nārādhako hoti ñāyaṁ dhammaṁ kusalaṁ.

[69] gihino vāhaṁ bhikkhave pabbajitassa vā sammāpaṭipadaṁ
vaṇṇemi. gihī vā bhikkhave pabbajito vā sammāpaṭipanno
sammāpaṭipattādhikaraṇahetu ārādhako hoti ñāyaṁ dhammaṁ kusalaṁ.
katamā ca bhikkhave sammāpaṭipadā. seyyathīdaṁ. sammādiṭṭhi .pe.
sammāsamādhi. ayaṁ vuccati bhikkhave sammāpaṭipadā. gihino
vāhaṁ bhikkhave pabbajitassa vā sammāpaṭipadaṁ vaṇṇemi. gihī vā
bhikkhave pabbajito vā sammāpaṭipanno sammāpaṭipattādhikaraṇahetu
ārādhako hoti ñāyaṁ dhammaṁ kusalanti.

[70] sāvatthīnidānaṁ. asappurisañca vo bhikkhave desissāmi

page number: 024

sappurisañca taṁ suṇātha.

[71] katamo ca bhikkhave asappuriso. idha bhikkhave ekacco
micchādiṭṭhiko hoti micchāsaṅkappo micchāvāco micchākammanto
micchāājīvo micchāvāyāmo micchāsati micchāsamādhi. ayaṁ
vuccati bhikkhave asappuriso.

[72] katamo ca bhikkhave sappuriso. idha bhikkhave ekacco
sammādiṭṭhiko hoti sammāsaṅkappo sammāvāco (pts. s v, 20) sammākammanto
sammāājīvo sammāvāyāmo sammāsati sammāsamādhi. ayaṁ
vuccati bhikkhave sappurisoti.

[73] sāvatthīnidānaṁ. asappurisañca vo bhikkhave desessāmi
asappurisena asappurisatarañca. sappurisañca vo bhikkhave desissāmi
sappurisena sappurisatarañca taṁ suṇātha.

[74] katamo ca bhikkhave asappuriso. idha bhikkhave ekacco
micchādiṭṭhiko hoti .pe. micchāsamādhi. ayaṁ vuccati bhikkhave
asappuriso.

[75] katamo ca bhikkhave asappurisena asappusataro.
idha bhikkhave ekacco micchādiṭṭhiko hoti .pe. micchāsamādhi
micchāñāṇī micchāvimutti. ayaṁ vuccati bhikkhave asappurisena
asappurisataro.

[76] katamo ca bhikkhave sappuriso. idha bhikkhave ekacco

page number: 025

sammādiṭṭhiko hoti .pe. sammāsamādhi. ayaṁ vuccati bhikkhave
sappuriso.

[77] katamo ca bhikkhave sappurisena sappurisataro. idha
bhikkhave ekacco sammādiṭṭhiko hoti .pe. sammāsamādhi
sammāñāṇī sammāvimutti. ayaṁ vuccati bhikkhave sappurisena
sappurisataroti.

[78] sāvatthīnidānaṁ. seyyathāpi bhikkhave kumbho anādhāro
suppavattiyo hoti sādhāro duppavattiyo hoti. evameva kho
bhikkhave cittaṁ anādhāraṁ suppavattiyaṁ hoti sādhāraṁ duppavattiyaṁ
hoti.

[79] (pts. s v, 21) ko ca bhikkhave cittassa ādhāro. ayamevāriyo
aṭṭhaṅgiko maggo. seyyathīdaṁ. sammādiṭṭhi .pe. sammāsamādhi
ayaṁ cittassa ādhāro.

[80] seyyathāpi bhikkhave kumbho anādhāro suppavattiyo hoti
sādhāro duppavattiyo hoti. evameva kho bhikkhave cittaṁ anādhāraṁ
suppavattiyaṁ hoti sādhāraṁ duppavattiyaṁ hotīti.

[81] sāvatthīnidānaṁ. ariyaṁ vo bhikkhave sammāsamādhiṁ desessāmi
saupanisaṁ saparikkhāraṁ taṁ suṇātha.

[82] katamo ca bhikkhave ariyo sammāsamādhi saupaniso saparikkhāro.
seyyathīdaṁ. sammādiṭṭhi 1- .pe. sammāsamādhi.

footnote: 1 ma. sammādiṭṭhi .pe. sammāsati.

page number: 026

[83] yā kho bhikkhave imehi sattahaṅgehi cittassa ekaggatā
saparikkhatā 1- ayaṁ vuccati bhikkhave ariyo sammāsamādhi saupaniso
itipi saparikkhāro itipīti.

[84] sāvatthīnidānaṁ. tisso imā bhikkhave vedanā. katamā
tisso. sukhā vedanā dukkhā vedanā adukkhamasukhā vedanā.
imā kho bhikkhave tisso vedanā.

[85] imāsaṁ kho bhikkhave tissannaṁ vedanānaṁ pariññāya ariyo
aṭṭhaṅgiko maggo bhāvetabbo. katamo ariyo aṭṭhaṅgiko
maggo. seyyathīdaṁ. sammādiṭṭhi .pe. sammāsamādhi. (pts. s v, 22) imāsaṁ
kho bhikkhave tissannaṁ 2- vedanānaṁ pariññāya ariyo aṭṭhaṅgiko
maggo bhāvetabboti.

[86] sāvatthīnidānaṁ. atha kho āyasmā uttiyo yena bhagavā
tenupasaṅkami .pe. ekamantaṁ nisinno kho āyasmā uttiyo
bhagavantaṁ etadavoca idha mayhaṁ bhante rahogatassa paṭisallīnassa
evaṁ cetaso parivitakko udapādi pañca kāmaguṇā vuttā
bhagavatā. katame nu kho pañca kāmaguṇā vuttā 3- bhagavatāti.

[87] sādhu sādhu uttiya pañca khome uttiya kāmaguṇā
vuttā mayā. katame pañca. cakkhuviññeyyā rūpā iṭṭhā
kantā manāpā piyarūpā kāmūpasañhitā rajaniyā. sotaviññeyyā
saddā. ghānaviññeyyā gandhā. jivhāviññeyyā rasā.

footnote: 1 po. parikkharatā. ma. saparikkhāratā. yu. saparikkhārā. 2-3 yu. ayaṁ pāṭho natthi.

page number: 027

kāyaviññeyyā phoṭṭhabbā iṭṭhā kantā manāpā piyarūpā kāmūpasañhitā
rajaniyā. ime kho uttiya pañca kāmaguṇā vuttā
mayā.

[88] imesaṁ kho uttiya pañcannaṁ kāmaguṇānaṁ pahānāya ariyo
aṭṭhaṅgiko maggo bhāvetabbo. katamo ariyo aṭṭhaṅgiko
maggo. seyyathīdaṁ. sammādiṭṭhi .pe. sammāsamādhi. imesaṁ
kho uttiya pañcannaṁ kāmaguṇānaṁ pahānāya 

[1]- ariyo aṭṭhaṅgiko
maggo bhāvetabboti.
micchattavaggo tatiyo.
tassuddānaṁ
micchattaṁ akusalaṁ dhammaṁ 2- duve paṭipadāpi ca
asappurisena 3- dve vuttā kumbho samādhi vedanuttiyenāti.
---------

footnote: 1 ma. yu. ayaṁ. 2 yu. ayaṁ pāṭho natthi. 3 ma. asappurisena dve kumbho.
footnote: yu. dve sappurisena kumbho.

page number: 028

paṭipattivaggo catuttho

[89] sāvatthīnidānaṁ. micchāpaṭipattiñca vo bhikkhave desessāmi
sammāpaṭipattiñca taṁ suṇātha.

[90] katamā ca bhikkhave micchāpaṭipatti. seyyathīdaṁ. micchādiṭṭhi
.pe. micchāsamādhi. ayaṁ vuccati bhikkhave micchāpaṭipatti.

[91] katamā ca bhikkhave sammāpaṭipatti. seyyathīdaṁ. sammādiṭṭhi
.pe. sammāsamādhi. ayaṁ vuccati bhikkhave sammāpaṭipattīti.

[92] sāvatthīnidānaṁ. micchāpaṭipannañca vo bhikkhave desissāmi
sammāpaṭipannañca taṁ suṇātha.

[93] katamo ca bhikkhave micchāpaṭipanno. idha bhikkhave
ekacco micchādiṭṭhiko hoti .pe. micchāsamādhi. ayaṁ vuccati
bhikkhave 1- micchāpaṭipanno.

[94] katamo ca bhikkhave sammāpaṭipanno. idha bhikkhave
ekacco sammādiṭṭhiko hoti .pe. sammāsamādhi. ayaṁ vuccati
bhikkhave sammāpaṭipannoti.

[95] sāvatthīnidānaṁ. yesaṁ kesañci bhikkhave ariyo aṭṭhaṅgiko
maggo viraddho viraddho tesaṁ ariyo aṭṭhaṅgiko maggo sammādukkhakkhayagāmī.
yesaṁ kesañci bhikkhave ariyo aṭṭhaṅgiko maggo āraddho
āraddho tesaṁ ariyo aṭṭhaṅgiko maggo sammādukkhakkhayagāmī.

footnote: 1 yu. ayaṁ pāṭho natthi.

page number: 029

[96] (pts. s v, 24) katamo ca bhikkhave ariyo aṭṭhaṅgiko maggo. seyyathīdaṁ.
sammādiṭṭhi .pe. sammāsamādhi. yesaṁ kesañci 

[1]- ariyo aṭṭhaṅgiko
maggo viraddho viraddho tesaṁ ariyo aṭṭhaṅgiko maggo sammādukkhakkhayāgāmī.
yesaṁ kesañci bhikkhave ariyo aṭṭhaṅgiko maggo
āraddho āraddho tesaṁ ariyo aṭṭhaṅgiko maggo sammādukkhakkhayagāmīti.

[97] sāvatthīnidānaṁ. aṭṭhime bhikkhave dhammā bhāvitā
bahulīkatā apārā pāraṁ gamanāya saṁvattanti. katame aṭṭha.
seyyathīdaṁ. sammādiṭṭhi .pe. sammāsamādhi. ime kho 

[2]- aṭṭha
dhammā bhāvitā bahulīkatā apārā pāraṁ gamanāya saṁvattantīti.
idamavoca bhagavā idaṁ vatvāna sugato athāparaṁ etadavoca
satthā

[98] appakā te manussesu ye janā pāragāmino
athāyaṁ itarā pajā tīramevānudhāvati.
ye ca kho sammadakkhāte dhamme dhammānuvattino
te janā pāramessanti maccudheyyaṁ suduttaraṁ.
kaṇhaṁ dhammaṁ vippahāya sukkaṁ bhāvetha paṇḍito
okā anokamāgamma viveke yattha dūramaṁ
tatrābhiratimiccheyya hitvā kāme akiñcano
pariyodapeyya attānaṁ cittaklesehi paṇḍito.

footnote: 1 ma. yu. bhikkhave ayaṁ .... 2 po. ma. yu. bhikkhave.

page number: 030

yesaṁ sambodhiyaṅgesu sammā cittaṁ subhāvitaṁ
ādānapaṭinissagge anupādāya ye ratā
khīṇāsavā jutimanto te loke parinibbutāti.

[99] (pts. s v, 25) sāvatthīnidānaṁ. sāmaññañca vo bhikkhave desessāmi
sāmaññaphalāni ca taṁ suṇātha.

[100] katamañca 

[1]- bhikkhave sāmaññaṁ. ayamevāriyo aṭṭhaṅgiko
maggo. seyyathīdaṁ. sammādiṭṭhi .pe. sammāsamādhi. idaṁ
vuccati bhikkhave sāmaññaṁ.

[101] katamāni ca bhikkhave sāmaññaphalāni. sotāpattiphalaṁ
sakadāgāmiphalaṁ anāgāmiphalaṁ arahattaphalaṁ. imāni vuccanti bhikkhave
sāmaññaphalāni.

[102] sāvatthīnidānaṁ. sāmaññañca vo bhikkhave desissāmi
sāmaññatthañca taṁ suṇātha.

[103] katamañca 

[2]- bhikkhave sāmaññaṁ. ayamevāriyo aṭṭhaṅgiko
maggo. seyyathīdaṁ. sammādiṭṭhi .pe. sammāsamādhi. idaṁ
vuccati bhikkhave sāmaññaṁ.

[104] katamo ca bhikkhave sāmaññattho. yo kho
bhikkhave rāgakkhayo dosakkhayo mohakkhayo. ayaṁ vuccati bhikkhave
sāmaññatthoti.

[105] sāvatthīnidānaṁ. brahmaññañca vo bhikkhave desissāmi

footnote: 1-2 ma. kho.

page number: 031

brahmaññaphalāni ca taṁ suṇātha.

[106] katamañca 

[1]- bhikkhave brahmaññaṁ. ayamevāriyo aṭṭhaṅgiko
maggo. seyyathīdaṁ. sammādiṭṭhi .pe. sammāsamādhi. idaṁ
vuccati bhikkhave brahmaññaṁ.

[107] katamāni ca bhikkhave brahmaññaphalāni. sotāpattiphalaṁ
sakadāgāmiphalaṁ anāgāmiphalaṁ arahattaphalaṁ. imāni vuccanti bhikkhave
brahmaññaphalānīti.

[108] sāvatthīnidānaṁ. brahmaññañca vo bhikkhave desissāmi
brahmaññatthañca taṁ suṇātha.

[109] katamañca bhikkhave brahmaññaṁ. ayameva ariyo
aṭṭhaṅgiko maggo. seyyathīdaṁ. sammādiṭṭhi .pe. sammāsamādhi.
idaṁ vuccati bhikkhave brahmaññaṁ.

[110] katamo ca bhikkhave brahmaññattho. yo ca 2-
bhikkhave rāgakkhayo dosakkhayo mohakkhayo. ayaṁ vuccati bhikkhave
brahmaññatthoti.

[111] sāvatthīnidānaṁ. brahmacariyañca vo bhikkhave desissāmi
brahmacariyaphalāni ca taṁ suṇātha.

[112] katamañca bhikkhave brahmacariyaṁ. ayamevāriyo aṭṭhaṅgiko
maggo. seyyathīdaṁ. sammādiṭṭhi .pe. sammāsamādhi. idaṁ
vuccati bhikkhave brahmacariyaṁ.

footnote: 1-2 ma. yu. kho.

page number: 032

[113] katamāni ca bhikkhave brahmacariyaphalāni. sotāpattiphalaṁ
sakadāgāmiphalaṁ anāgāmiphalaṁ arahattaphalaṁ. imāni vuccanti bhikkhave
brahmacariyaphalānīti.

[114] sāvatthīnidānaṁ. brahmacariyañca vo bhikkhave desissāmi
brahmacariyatthañca taṁ suṇātha.

[115] katamañca bhikkhave brahmacariyaṁ. ayamevāriyo aṭṭhaṅgiko
maggo. seyyathīdaṁ. sammādiṭṭhi .pe. sammāsamādhi. idaṁ
vuccati bhikkhave brahmacariyaṁ.

[116] (pts. s v, 27) katamo ca bhikkhave brahmacariyattho. yo ca 1- bhikkhave
rāgakkhayo dosakkhayo mohakkhayo. ayaṁ vuccati bhikkhave brahmacariyatthoti.
paṭipattivaggo catuttho.
tassuddānaṁ
paṭipatti paṭipanno ca viraddhañca 2- pāraṁ gamā
sāmaññena 

[3]- dve vuttā brahmaññā apare duve
brahmacariyena dve vuttā vaggo tena pavuccatīti.
----------

footnote: 1 ma. yu. kho. 2 po. viraddhaṁ aparaṁ gamā. 3 ma. ca.

page number: 033

aññatitthiyavaggo pañcamo

[117] sāvatthīnidānaṁ. sace vo bhikkhave aññatitthiyā
paribbājakā evaṁ puccheyyuṁ kimatthiyaṁ āvuso samaṇe gotame
brahmacariyaṁ vussatīti. evaṁ puṭṭhā tumhe bhikkhave tesaṁ aññatitthiyānaṁ
paribbājakānaṁ evaṁ byākareyyātha rāgavirāgatthaṁ kho
āvuso bhagavati brahmacariyaṁ vussatīti.

[118] sace pana vo bhikkhave aññatitthiyā paribbājakā
evaṁ puccheyyuṁ atthi panāvuso maggo atthi paṭipadā rāgavirāgāyāti.
evaṁ puṭṭhā tumhe bhikkhave tesaṁ aññatitthiyānaṁ
paribbājakānaṁ evaṁ byākareyyātha atthi kho āvuso maggo
atthi paṭipadā rāgavirāgāyāti.

[119] katamo ca bhikkhave maggo katamā ca paṭipadā
rāgavirāgāya. ayamevāriyo aṭṭhaṅgiko maggo. seyyathīdaṁ.
sammādiṭṭhi .pe. sammāsamādhi. ayaṁ bhikkhave maggo ayaṁ
paṭipadā rāgavirāgāyāti. evaṁ puṭṭhā tumhe bhikkhave tesaṁ
aññatitthiyānaṁ paribbājakānaṁ evaṁ byākareyyāthāti.

[120] sāvatthīnidānaṁ. sace vo bhikkhave aññatitthiyā
paribbājakā evaṁ puccheyyuṁ kimatthiyaṁ āvuso samaṇe gotame
brahmacariyaṁ vussatīti. evaṁ puṭṭhā tumhe bhikkhave tesaṁ aññatitthiyānaṁ

page number: 034

paribbājakānaṁ evaṁ byākareyyātha saññojanapahānatthaṁ
kho āvuso bhagavati brahmacariyaṁ vussatīti .pe.

[121] anusayasamugghātanatthaṁ kho āvuso bhagavati brahmacariyaṁ
vussatīti .pe.

[122] addhānapariññatthaṁ kho āvuso bhagavati brahmacariyaṁ
vussatīti .pe.

[123] āsavānaṁ khayatthaṁ kho āvuso bhagavati brahmacariyaṁ
vussatīti .pe.

[124] vijjāvimuttiphalasacchikiriyatthaṁ kho āvuso bhagavati
brahmacariyaṁ vussatīti .pe.

[125] Ñāṇadassanatthaṁ kho āvuso bhagavati brahmacariyaṁ
vussatīti .pe.

[126] (pts. s v, 29) sace vo bhikkhave aññatitthiyā paribbājakā evaṁ
puccheyyuṁ kimatthiyaṁ āvuso samaṇe gotame brahmacariyaṁ vussatīti.
evaṁ puṭṭhā tumhe bhikkhave tesaṁ aññatitthiyānaṁ paribbājakānaṁ
evaṁ byākareyyātha anupādāparinibbānatthaṁ kho āvuso bhagavati
brahmacariyaṁ vussatīti.

[127] sace pana vo bhikkhave aññatitthiyā paribbājakā evaṁ
puccheyyuṁ atthi panāvuso maggo atthi paṭipadā anupādāparinibbānāyāti.
evaṁ puṭṭhā tumhe bhikkhave tesaṁ aññatitthiyānaṁ

page number: 035

paribbājakānaṁ evaṁ byākareyyātha atthi kho āvuso
maggo atthi paṭipadā anupādāparinibbānāyāti.

[128] katamo ca bhikkhave maggo katamā ca paṭipadā
anupādāparinibbānāya. ayamevāriyo aṭṭhaṅgiko maggo. seyyathīdaṁ.
sammādiṭṭhi .pe. sammāsamādhi. ayaṁ bhikkhave maggo ayaṁ
paṭipadā anupādāparinibbānāyāti. evaṁ puṭṭhā tumhe bhikkhave
tesaṁ aññatitthiyānaṁ paribbājakānaṁ evaṁ byākareyyāthāti.
aññatitthiyavaggo 1- pañcamo.
tassuddānaṁ
virāgasaññojanaṁ anusayaṁ addhānāasavā khayā
vijjāvimutti ñāṇañca anupādāya aṭṭhamī.
-------

footnote: 1 ma. aññatitthiyapeyyālaṁ. yu. aññatitthiyapeyyālo.

page number: 036

suriyapeyyālo chaṭṭho

[129] sāvatthīnidānaṁ. suriyassa 1- bhikkhave udayato etaṁ pubbaṅgamaṁ
etaṁ pubbanimittaṁ yadidaṁ aruṇuggaṁ. evameva kho bhikkhave (pts. s v, 30) bhikkhuno
ariyassa aṭṭhaṅgikassa maggassa uppādāya etaṁ pubbaṅgamaṁ etaṁ
pubbanimittaṁ yadidaṁ kalyāṇamittatā. kalyāṇamittassetaṁ bhikkhave
bhikkhuno pāṭikaṅkhaṁ ariyaṁ aṭṭhaṅgikaṁ maggaṁ bhāvessati ariyaṁ
aṭṭhaṅgikaṁ maggaṁ bahulīkarissatīti 2-.

[130] kathañca bhikkhave bhikkhu kalyāṇamitto ariyaṁ aṭṭhaṅgikaṁ
maggaṁ bhāveti ariyaṁ aṭṭhaṅgikaṁ maggaṁ bahulīkaroti. idha bhikkhave
bhikkhu sammādiṭṭhiṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ .pe. sammāsamādhiṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ. evaṁ kho bhikkhave bhikkhu
kalyāṇamitto ariyaṁ aṭṭhaṅgikaṁ maggaṁ bhāveti ariyaṁ aṭṭhaṅgikaṁ
maggaṁ bahulīkarotīti.

[131] sāvatthīnidānaṁ. suriyassa bhikkhave udayato etaṁ pubbaṅgamaṁ
etaṁ pubbanimittaṁ yadidaṁ aruṇuggaṁ. evameva kho bhikkhave bhikkhuno
ariyassa aṭṭhaṅgikassa maggassa uppādāya etaṁ pubbaṅgamaṁ etaṁ
pubbanimittaṁ yadidaṁ sīlasampadā. sīlasampannassetaṁ bhikkhave bhikkhuno
pāṭikaṅkhaṁ .pe.

footnote: 1 ma. sūriyassa. evamupari. 2 ma. yu. itisaddo natthi. evamupari.

page number: 037

[132] yadidaṁ chandasampadā .pe.

[133] yadidaṁ attasampadā .pe.

[134] yadidaṁ diṭṭhisampadā .pe.

[135] yadidaṁ appamādasampadā .pe.

[136] sāvatthīnidānaṁ. (pts. s v, 31) suriyassa bhikkhave udayato etaṁ pubbaṅgamaṁ
etaṁ pubbanimittaṁ yadidaṁ aruṇuggaṁ. evameva kho bhikkhave bhikkhuno
ariyassa aṭṭhaṅgikassa maggassa uppādāya etaṁ pubbaṅgamaṁ etaṁ
pubbanimittaṁ yadidaṁ yonisomanasikārasampadā. yonisomanasikārasampannassetaṁ
bhikkhave bhikkhuno pāṭikaṅkhaṁ ariyaṁ aṭṭhaṅgikaṁ maggaṁ
bhāvessati ariyaṁ aṭṭhaṅgikaṁ maggaṁ bahulīkarissatīti.

[137] kathañca bhikkhave bhikkhu yonisomanasikārasampanno ariyaṁ
aṭṭhaṅgikaṁ maggaṁ bhāveti ariyaṁ aṭṭhaṅgikaṁ maggaṁ bahulīkaroti.
idha bhikkhave bhikkhu sammādiṭṭhiṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ .pe. sammāsamādhiṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. evaṁ kho
bhikkhave bhikkhu yonisomanasikārasampanno ariyaṁ aṭṭhaṅgikaṁ maggaṁ
bhāveti ariyaṁ aṭṭhaṅgikaṁ maggaṁ bahulīkarotīti.

[138] sāvatthīnidānaṁ. suriyassa bhikkhave udayato etaṁ pubbaṅgamaṁ
etaṁ pubbanimittaṁ yadidaṁ aruṇuggaṁ. evameva kho bhikkhave bhikkhuno
ariyassa aṭṭhaṅgikassa maggassa uppādāya etaṁ pubbaṅgamaṁ etaṁ

page number: 038

pubbanimittaṁ yadidaṁ kalyāṇamittatā. kalyāṇamittassetaṁ bhikkhave
bhikkhuno pāṭikaṅkhaṁ ariyaṁ aṭṭhaṅgikaṁ maggaṁ bhāvessati ariyaṁ
aṭṭhaṅgikaṁ maggaṁ bahulīkarissatīti.

[139] kathañca bhikkhave bhikkhu kalyāṇamitto ariyaṁ aṭṭhaṅgikaṁ
maggaṁ bhāveti ariyaṁ aṭṭhaṅgikaṁ maggaṁ bahulīkaroti. idha bhikkhave
bhikkhu sammādiṭṭhiṁ bhāveti rāgavinayapariyosānaṁ dosavinayapariyosānaṁ
mohavinayapariyosānaṁ .pe. sammāsamādhiṁ bhāveti rāgavinayapariyosānaṁ
dosavinayapariyosānaṁ mohavinayapariyosānaṁ. evaṁ kho bhikkhave bhikkhu
kalyāṇamitto ariyaṁ aṭṭhaṅgikaṁ maggaṁ bhāveti ariyaṁ aṭṭhaṅgikaṁ
maggaṁ bahulīkarotīti.

[140] sāvatthīnidānaṁ. suriyassa bhikkhave udayato etaṁ pubbaṅgamaṁ
etaṁ pubbanimittaṁ yadidaṁ aruṇuggaṁ. evameva kho bhikkhave bhikkhuno
ariyassa aṭṭhaṅgikassa maggassa uppādāya etaṁ pubbaṅgamaṁ etaṁ
pubbanimittaṁ yadidaṁ sīlasampadā .pe.

[141] (pts. s v, 32) yadidaṁ chandasampadā .pe.

[142] yadidaṁ attasampadā .pe.

[143] yadidaṁ diṭṭhisampadā .pe.

[144] yadidaṁ appamādasampadā .pe.

[145] sāvatthīnidānaṁ. yadidaṁ yonisomanasikārasampadā.
yonisomanasikārasampannassetaṁ bhikkhave bhikkhuno pāṭikaṅkhaṁ ariyaṁ

page number: 039

aṭṭhaṅgikaṁ maggaṁ bhāvessati ariyaṁ aṭṭhaṅgikaṁ maggaṁ bahulīkarissatīti.

[146] kathañca bhikkhave bhikkhu yonisomanasikārasampanno ariyaṁ
aṭṭhaṅgikaṁ maggaṁ bhāveti ariyaṁ aṭṭhaṅgikaṁ maggaṁ bahulīkaroti.
idha bhikkhave bhikkhu sammādiṭṭhiṁ bhāveti rāgavinayapariyosānaṁ dosavinayapariyosānaṁ
mohavinayapariyosānaṁ .pe. sammāsamādhiṁ bhāveti
rāgavinayapariyosānaṁ dosavinayapariyosānaṁ mohavinayapariyosānaṁ. evaṁ
kho bhikkhave bhikkhu yonisomanasikārasampanno ariyaṁ aṭṭhaṅgikaṁ maggaṁ
bhāveti ariyaṁ aṭṭhaṅgikaṁ maggaṁ bahulīkarotīti.
suriyapeyyālo samatto.
tassuddānaṁ
kalyāṇamittaṁ sīlañca chando ca attasampadā
diṭṭhi ca appamādo ca yoniso bhavati sattamaṁ.
-------

page number: 040

ekadhammapeyyālo sattamo

[147] sāvatthīnidānaṁ. ekadhammo bhikkhave bahūpakāro ariyassa
aṭṭhaṅgikassa maggassa uppādāya. katamo ekadhammo. yadidaṁ
kalyāṇamittatā. (pts. s v, 33) kalyāṇamittassetaṁ bhikkhave bhikkhuno pāṭikaṅkhaṁ
ariyaṁ aṭṭhaṅgikaṁ maggaṁ bhāvessati ariyaṁ aṭṭhaṅgikaṁ maggaṁ bahulīkarissatīti.

[148] kathañca bhikkhave bhikkhu kalyāṇamitto ariyaṁ aṭṭhaṅgikaṁ
maggaṁ bhāveti ariyaṁ aṭṭhaṅgikaṁ maggaṁ bahulīkaroti. idha bhikkhave
bhikkhu sammādiṭṭhiṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ .pe. sammāsamādhiṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ. evaṁ kho bhikkhave bhikkhu
kalyāṇamitto ariyaṁ aṭṭhaṅgikaṁ maggaṁ bhāveti ariyaṁ aṭṭhaṅgikaṁ
maggaṁ bahulīkarotīti.

[149] sāvatthīnidānaṁ. ekadhammo bhikkhave bahūpakāro ariyassa
aṭṭhaṅgikassa maggassa uppādāya. katamo ekadhammo. yadidaṁ
sīlasampadā .pe.

[150] yadidaṁ chandasampadā .pe.

[151] yadidaṁ attasampadā .pe.

[152] yadidaṁ diṭṭhisampadā .pe.

page number: 041

[153] yadidaṁ appamādasampadā .pe.

[154] sāvatthīnidānaṁ. yadidaṁ yonisomanasikārasampadā.
yonisomanasikārasampannassetaṁ bhikkhave bhikkhuno pāṭikaṅkhaṁ ariyaṁ
aṭṭhaṅgikaṁ maggaṁ bhāvessati ariyaṁ aṭṭhaṅgikaṁ maggaṁ bahulīkarissatīti.

[155] kathañca bhikkhave (pts. s v, 34) bhikkhu yonisomanasikārasampanno ariyaṁ
aṭṭhaṅgikaṁ maggaṁ bhāveti ariyaṁ aṭṭhaṅgikaṁ maggaṁ bahulīkaroti. idha
bhikkhave bhikkhu sammādiṭṭhiṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ .pe. sammāsamādhiṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. evaṁ kho bhikkhave
bhikkhu yonisomanasikārasampanno ariyaṁ aṭṭhaṅgikaṁ maggaṁ bhāveti
ariyaṁ aṭṭhaṅgikaṁ maggaṁ bahulīkarotīti.

[156] sāvatthīnidānaṁ. ekadhammo bhikkhave bahūpakāro ariyassa
aṭṭhaṅgikassa maggassa uppādāya. katamo ekadhammo. yadidaṁ
kalyāṇamittatā. kalyāṇamittassetaṁ bhikkhave bhikkhuno pāṭikaṅkhaṁ
ariyaṁ aṭṭhaṅgikaṁ maggaṁ bhāvessati ariyaṁ aṭṭhaṅgikaṁ maggaṁ bahulīkarissatīti.

[157] kathañca bhikkhave bhikkhu kalyāṇamitto ariyaṁ aṭṭhaṅgikaṁ
maggaṁ bhāveti ariyaṁ aṭṭhaṅgikaṁ maggaṁ bahulīkaroti. idha bhikkhave
bhikkhu sammādiṭṭhiṁ bhāveti rāgavinayapariyosānaṁ dosavinayapariyosānaṁ
mohavinayapariyosānaṁ .pe. sammāsamādhiṁ bhāveti rāgavinayapariyosānaṁ

page number: 042

dosavinayapariyosānaṁ mohavinayapariyosānaṁ. evaṁ kho bhikkhave bhikkhu
kalyāṇamitto ariyaṁ aṭṭhaṅgikaṁ maggaṁ bhāveti ariyaṁ aṭṭhaṅgikaṁ
maggaṁ bahulīkarotīti.

[158] sāvatthīnidānaṁ. ekadhammo bhikkhave bahūpakāro ariyassa
aṭṭhaṅgikassa maggassa uppādāya. katamo ekadhammo. yadidaṁ
sīlasampadā .pe.

[159] yadidaṁ chandasampadā .pe.

[160] yadidaṁ attasampadā .pe.

[161] yadidaṁ diṭṭhisampadā .pe.

[162] (pts. s v, 35) yadidaṁ appamādasampadā .pe.

[163] sāvatthīnidānaṁ. yadidaṁ yonisomanasikārasampadā.
yonisomanasikārasampannassetaṁ bhikkhave bhikkhuno pāṭikaṅkhaṁ ariyaṁ
aṭṭhaṅgikaṁ maggaṁ bhāvessati ariyaṁ aṭṭhaṅgikaṁ maggaṁ bahulīkarissatīti.

[164] kathañca bhikkhave bhikkhu yonisomanasikārasampanno ariyaṁ
aṭṭhaṅgikaṁ maggaṁ bhāveti ariyaṁ aṭṭhaṅgikaṁ maggaṁ bahulīkaroti.
idha bhikkhave bhikkhu sammādiṭṭhiṁ bhāveti .pe. sammāsamādhiṁ bhāveti
rāgavinayapariyosānaṁ dosavinayapariyosānaṁ mohavinayapariyosānaṁ. evaṁ
kho bhikkhave bhikkhu yonisomanasikārasampanno ariyaṁ aṭṭhaṅgikaṁ maggaṁ
bhāveti ariyaṁ aṭṭhaṅgikaṁ maggaṁ bahulīkarotīti.
ekadhammapeyyālo niṭṭhito.

page number: 043

tassuddānaṁ
kalyāṇamittaṁ sīlaṁ ca chando ca attasampadā
diṭṭhi ca appamādo ca yoniso bhavati sattamaṁ.
-----------

page number: 044

nāhantaekadhammapeyyālo 1- aṭṭhamo

[165] sāvatthīnidānaṁ. nāhaṁ bhikkhave aññaṁ ekadhammaṁpi
samanupassāmi yena anuppanno vā ariyo aṭṭhaṅgiko maggo
uppajjati uppanno vā ariyo aṭṭhaṅgiko maggo bhāvanāpāripūriṁ
gacchati. yathayidaṁ bhikkhave kalyāṇamittatā. kalyāṇamittassetaṁ
bhikkhave bhikkhuno pāṭikaṅkhaṁ ariyaṁ aṭṭhaṅgikaṁ maggaṁ bhāvessati
ariyaṁ aṭṭhaṅgikaṁ maggaṁ bahulīkarissatīti.

[166] kathañca bhikkhave bhikkhu kalyāṇamitto ariyaṁ aṭṭhaṅgikaṁ
maggaṁ bhāveti ariyaṁ aṭṭhaṅgikaṁ maggaṁ bahulīkaroti. (pts. s v, 36) idha bhikkhave
bhikkhu sammādiṭṭhiṁ bhāveti vivekanissitaṁ .pe. sammāsamādhiṁ bhāveti
vivekanissitaṁ virāganissitaṁ nirodhanissitaṁ vossaggapariṇāmiṁ. evaṁ
kho bhikkhave bhikkhu kalyāṇamitto ariyaṁ aṭṭhaṅgikaṁ maggaṁ bhāveti
ariyaṁ aṭṭhaṅgikaṁ maggaṁ bahulīkarotīti.

[167] sāvatthīnidānaṁ. nāhaṁ bhikkhave aññaṁ ekadhammaṁpi
samanupassāmi yena anuppanno vā ariyo aṭṭhaṅgiko maggo
uppajjati uppanno vā ariyo aṭṭhaṅgiko maggo bhāvanāpāripūriṁ
gacchati. yathayidaṁ bhikkhave sīlasampadā .pe.

[168] yathayidaṁ bhikkhave chandasampadā .pe.

[169] yathayidaṁ bhikkhave attasampadā .pe.

footnote: 1 ma. dutiyaekadhammapeyyālavagga.

page number: 045

[170] yathayidaṁ bhikkhave diṭṭhisampadā .pe.

[171] yathayidaṁ bhikkhave appamādasampadā .pe.

[172] sāvatthīnidānaṁ. yathayidaṁ bhikkhave yonisomanasikārasampadā.
yonisomanasikārasampannassetaṁ bhikkhave bhikkhuno pāṭikaṅkhaṁ
ariyaṁ aṭṭhaṅgikaṁ maggaṁ bhāvessati ariyaṁ aṭṭhaṅgikaṁ maggaṁ bahulīkarissatīti.

[173] kathañca bhikkhave bhikkhu yonisomanasikārasampanno ariyaṁ
aṭṭhaṅgikaṁ maggaṁ bhāveti ariyaṁ aṭṭhaṅgikaṁ maggaṁ bahulīkaroti.
idha bhikkhave bhikkhu sammādiṭṭhiṁ bhāveti vivekanissitaṁ .pe. sammāsamādhiṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
evaṁ kho bhikkhave bhikkhu yonisomanasikārasampanno
ariyaṁ aṭṭhaṅgikaṁ maggaṁ bhāveti ariyaṁ aṭṭhaṅgikaṁ maggaṁ bahulīkarotīti.

[174] sāvatthīnidānaṁ. (pts. s v, 37) nāhaṁ bhikkhave aññaṁ ekadhammaṁpi
samanupassāmi yena anuppanno vā ariyo aṭṭhaṅgiko maggo
uppajjati uppanno vā ariyo aṭṭhaṅgiko maggo bhāvanāpāripūriṁ
gacchati. yathayidaṁ bhikkhave kalyāṇamittatā. kalyāṇamittassetaṁ
bhikkhave bhikkhuno pāṭikaṅkhaṁ ariyaṁ aṭṭhaṅgikaṁ maggaṁ bhāvessati
ariyaṁ aṭṭhaṅgikaṁ maggaṁ bahulīkarissatīti.

[175] kathañca bhikkhave bhikkhu kalyāṇamitto ariyaṁ aṭṭhaṅgikaṁ
maggaṁ bhāveti ariyaṁ aṭṭhaṅgikaṁ maggaṁ bahulīkaroti. idha bhikkhave

page number: 046

bhikkhu sammādiṭṭhiṁ bhāveti rāgavinayapariyosānaṁ dosavinayapariyosānaṁ
mohavinayapariyosānaṁ .pe. sammāsamādhiṁ bhāveti rāgavinayapariyosānaṁ
dosavinayapariyosānaṁ mohavinayapariyosānaṁ. evaṁ kho bhikkhave bhikkhu
kalyāṇamitto ariyaṁ aṭṭhaṅgikaṁ maggaṁ bhāveti ariyaṁ aṭṭhaṅgikaṁ
maggaṁ bahulīkarotīti.

[176] sāvatthīnidānaṁ. nāhaṁ bhikkhave aññaṁ ekadhammaṁpi
samanupassāmi yena anuppanno vā ariyo aṭṭhaṅgiko maggo
uppajjati uppanno vā ariyo aṭṭhaṅgiko maggo bhāvanāpāripūriṁ
gacchati. yathayidaṁ bhikkhave sīlasampadā .pe.

[177] yathayidaṁ bhikkhave chandasampadā .pe.

[178] yathayidaṁ bhikkhave attasampadā .pe.

[179] yathayidaṁ bhikkhave diṭṭhisampadā .pe.

[180] yathayidaṁ bhikkhave appamādasampadā .pe.

[181] yathayidaṁ bhikkhave yonisomanasikārasampadā.
yonisomanasikārasampannassetaṁ bhikkhave bhikkhuno pāṭikaṅkhaṁ ariyaṁ aṭṭhaṅgikaṁ
maggaṁ bhāvessati ariyaṁ aṭṭhaṅgikaṁ maggaṁ bahulīkarissatīti.

[182] kathañca bhikkhave bhikkhu yonisomanasikārasampanno ariyaṁ
aṭṭhaṅgikaṁ maggaṁ bhāveti ariyaṁ aṭṭhaṅgikaṁ maggaṁ bahulīkaroti.
idha bhikkhave bhikkhu sammādiṭṭhiṁ bhāveti rāgavinayapariyosānaṁ dosavinayapariyosānaṁ
mohavinayapariyosānaṁ .pe. sammāsamādhiṁ bhāveti

page number: 047

rāgavinayapariyosānaṁ dosavinayapariyosānaṁ mohavinayapariyosānaṁ. evaṁ
kho bhikkhave bhikkhu yonisomanasikārasampanno ariyaṁ aṭṭhaṅgikaṁ maggaṁ
bhāveti ariyaṁ aṭṭhaṅgikaṁ maggaṁ bahulīkarotīti.
nāhantaekadhammapeyyālo samatto.
tassuddānaṁ
kalyāṇamittaṁ sīlañca chando ca attasampadā
diṭṭhi ca appamādo ca yoniso bhavati sattamaṁ.
------------

page number: 048

gaṅgāpeyyālo 1- navamo

[183] sāvatthīnidānaṁ. seyyathāpi bhikkhave gaṅgā nadī pācīnaninnā
pācīnapoṇā pācīnapabbhārā evameva kho bhikkhave bhikkhu
ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
nibbānaninno hoti nibbānapoṇo nibbānapabbhāro.

[184] kathañca bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu sammādiṭṭhiṁ bhāveti
vivekanissitaṁ virāganissitaṁ nirodhanissitaṁ vossaggapariṇāmiṁ .pe.
sammāsamādhiṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
evaṁ kho bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto nibbānaninno hoti nibbānapoṇo
nibbānapabbhāroti.

[185] sāvatthīnidānaṁ. seyyathāpi bhikkhave yamunā nadī pācīnaninnā
pācīnapoṇā pācīnapabbhārā evameva kho bhikkhave .pe.

[186] sāvatthīnidānaṁ. (pts. s v, 39) seyyathāpi bhikkhave aciravatī nadī pācīnaninnā
pācīnapoṇā pācīnapabbhārā evameva kho bhikkhave .pe.

[187] sāvatthīnidānaṁ. seyyathāpi bhikkhave sarabhū nadī pācīnaninnā
pācīnapoṇā pācīnapabbhārā evameva kho bhikkhave .pe.

footnote: 1 ma. gaṅgāpeyyālavagga.

page number: 049

[188] sāvatthīnidānaṁ. seyyathāpi bhikkhave mahī nadī pācīnaninnā
pācīnapoṇā pācīnapabbhārā. evameva kho bhikkhave .pe.

[189] sāvatthīnidānaṁ. seyyathāpi bhikkhave yā kācimā 1-
mahānadiyo. seyyathīdaṁ. gaṅgā yamunā aciravatī sarabhū mahī sabbā
tā pācīnaninnā pācīnapoṇā pācīnapabbhārā. evameva kho
bhikkhave bhikkhu ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ
maggaṁ bahulīkaronto nibbānaninno hoti nibbānapoṇo nibbānapabbhāro.

[190] kathañca bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu sammādiṭṭhiṁ bhāveti
vivekanissitaṁ virāganissitaṁ .pe. sammāsamādhiṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. evaṁ kho bhikkhave
bhikkhu ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ
bahulīkaronto nibbānaninno hoti nibbānapoṇo nibbānapabbhāroti.

[191] sāvatthīnidānaṁ. seyyathāpi bhikkhave gaṅgā nadī samuddaninnā
samuddapoṇā samuddapabbhārā. evameva kho bhikkhave bhikkhu
ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ
bahulīkaronto nibbānaninno hoti nibbānapoṇo nibbānapabbhāro.

[192] kathañca bhikkhave bhikkhu ariyaṁ aṭṭhaṅgikaṁ maggaṁ bhāvento

footnote: 1 yu. kāci. evamuparipi.

page number: 050

ariyaṁ aṭṭhaṅgikaṁ maggaṁ bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu sammādiṭṭhiṁ bhāveti
vivekanissitaṁ .pe. sammāsamādhiṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ. evaṁ kho bhikkhave bhikkhu ariyaṁ
aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
nibbānaninno hoti nibbānapoṇo nibbānapabbhāroti.

[193] sāvatthīnidānaṁ. seyyathāpi bhikkhave yamunā nadī
samuddaninnā samuddapoṇā samuddapabbhārā. evameva kho bhikkhave
bhikkhu .pe.

[194] sāvatthīnidānaṁ. seyyathāpi bhikkhave aciravatī nadī
samuddaninnā samuddapoṇā samuddapabbhārā. evameva kho bhikkhave
bhikkhu .pe.

[195] sāvatthīnidānaṁ. seyyathāpi bhikkhave sarabhū nadī samuddaninnā
samuddapoṇā samuddapabbhārā. evameva kho bhikkhave bhikkhu .pe.

[196] sāvatthīnidānaṁ. seyyathāpi bhikkhave mahī nadī samuddaninnā
samuddapoṇā samuddapabbhārā. evameva kho bhikkhave bhikkhu .pe.

[197] sāvatthīnidānaṁ. seyyathāpi bhikkhave yā kācimā
mahānadiyo. seyyathīdaṁ. gaṅgā yamunā aciravatī sarabhū mahī sabbā
tā samuddaninnā samuddapoṇā samuddapabbhārā. evameva kho
bhikkhave bhikkhu ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ

page number: 051

maggaṁ bahulīkaronto nibbānaninno hoti nibbānapoṇo nibbānapabbhāro.

[198] kathañca bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu sammādiṭṭhiṁ bhāveti
vivekanissitaṁ virāganissitaṁ nirodhanissitaṁ vossaggapariṇāmiṁ .pe.
sammāsamādhiṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
evaṁ kho bhikkhave bhikkhu ariyaṁ aṭṭhaṅgikaṁ maggaṁ
bhāvento ariyaṁ aṭṭhaṅgikaṁ maggaṁ bahulīkaronto nibbānaninno
hoti nibbānapoṇo nibbānapabbhāroti.
gaṅgāpeyyālavāraṁ saṅkhepena likhitaṁ peyyāle vitthāretabbaṁ.
tassuddānaṁ
cha pācīnato ninnā cha ninnā 

[1]- samuddato
dve 2- dhammā dasā honti vaggo 3- tena pavuccatīti.
gaṅgāpeyyālī pācīnaninnavācanamaggī vivekanissitadvādasakī paṭhamakī.
---------------

[199] sāvatthīnidānaṁ. seyyathāpi bhikkhave gaṅgā nadī pācīnaninnā
pācīnapoṇā pācīnapabbhārā. evameva kho bhikkhave bhikkhu
ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
nibbānaninno hoti nibbānapoṇo nibbānapabbhāro.

footnote: 1 ma. yu. ca. 2 ma. yu. ete dve cha dvādasa honti. 3 yu. peyyālī tena
footnote: vuccatīti.

page number: 052

[200] kathañca bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu sammādiṭṭhiṁ bhāveti
rāgavinayapariyosānaṁ dosavinayapariyosānaṁ mohavinayapariyosānaṁ .pe.
sammāsamādhiṁ bhāveti rāgavinayapariyosānaṁ dosavinayapariyosānaṁ
mohavinayapariyosānaṁ. evaṁ kho bhikkhave bhikkhu ariyaṁ aṭṭhaṅgikaṁ
maggaṁ bhāvento ariyaṁ aṭṭhaṅgikaṁ maggaṁ bahulīkaronto nibbānaninno
hoti nibbānapoṇo nibbānapabbhāroti.

[201] sāvatthīnidānaṁ. seyyathāpi bhikkhave yamunā nadī
pācīnaninnā pācīnapoṇā pācīnapabbhārā. evameva kho bhikkhave
bhikkhu .pe.

[202] sāvatthīnidānaṁ. seyyathāpi bhikkhave aciravatī nadī
pācīnaninnā pācīnapoṇā pācīnapabbhārā. evameva kho bhikkhave
bhikkhu .pe.

[203] sāvatthīnidānaṁ. seyyathāpi bhikkhave sarabhū nadī pācīnaninnā
pācīnapoṇā pācīnapabbhārā. evameva kho bhikkhave bhikkhu .pe.

[204] sāvatthīnidānaṁ. seyyathāpi bhikkhave mahī nadī pācīnaninnā
pācīnapoṇā pācīnapabbhārā. evameva kho bhikkhave bhikkhu .pe.

[205] sāvatthīnidānaṁ. seyyathāpi bhikkhave yā kācimā
mahānadiyo. seyyathīdaṁ. gaṅgā yamunā aciravatī sarabhū mahī sabbā

page number: 053

tā pācīnaninnā pācīnapoṇā pācīnapabbhārā. evameva kho bhikkhave
bhikkhu .pe.

[206] sāvatthīnidānaṁ. seyyathāpi bhikkhave gaṅgā nadī samuddaninnā
samuddapoṇā samuddapabbhārā. evameva kho bhikkhave bhikkhu
ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
nibbānaninno hoti nibbānapoṇo nibbānapabbhāro.

[207] kathañca bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu sammādiṭṭhiṁ bhāveti
rāgavinayapariyosānaṁ dosavinayapariyosānaṁ mohavinayapariyosānaṁ .pe.
sammāsamādhiṁ bhāveti rāgavinayapariyosānaṁ dosavinayapariyosānaṁ
mohavinayapariyosānaṁ. evaṁ kho bhikkhave bhikkhu ariyaṁ aṭṭhaṅgikaṁ
maggaṁ bhāvento ariyaṁ aṭṭhaṅgikaṁ maggaṁ bahulīkaronto nibbānaninno
hoti nibbānapoṇo nibbānapabbhāroti.

[208] sāvatthīnidānaṁ. seyyathāpi bhikkhave yamunā nadī samuddaninnā
samuddapoṇā samuddapabbhārā. evameva kho bhikkhave
bhikkhu .pe.

[209] sāvatthīnidānaṁ. seyyathāpi bhikkhave aciravatī nadī
samuddaninnā samuddapoṇā samuddapabbhārā. evameva kho bhikkhave
bhikkhu .pe.

page number: 054

[210] sāvatthīnidānaṁ. seyyathāpi bhikkhave sarabhū nadī samuddaninnā
samuddapoṇā samuddapabbhārā. evameva kho bhikkhave bhikkhu .pe.

[211] sāvatthīnidānaṁ. seyyathāpi bhikkhave mahī nadī samuddaninnā
samuddapoṇā samuddapabbhārā. evameva kho bhikkhave bhikkhu .pe.

[212] sāvatthīnidānaṁ. seyyathāpi bhikkhave yā kācimā
mahānadiyo. seyyathīdaṁ. gaṅgā yamunā aciravatī sarabhū mahī sabbā tā
samuddaninnā samuddapoṇā samuddapabbhārā. evameva kho bhikkhave
bhikkhu ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
nibbānaninno hoti nibbānapoṇo nibbānapabbhāro.

[213] kathañca bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu sammādiṭṭhiṁ bhāveti
rāgavinayapariyosānaṁ dosavinayapariyosānaṁ mohavinayapariyosānaṁ .pe.
sammāsamādhiṁ bhāveti rāgavinayapariyosānaṁ dosavinayapariyosānaṁ
mohavinayapariyosānaṁ. evaṁ kho bhikkhave bhikkhu ariyaṁ aṭṭhaṅgikaṁ
maggaṁ bhāvento ariyaṁ aṭṭhaṅgikaṁ maggaṁ bahulīkaronto nibbānaninno
hoti nibbānapoṇo nibbānapabbhāroti. rāgavinayadvādasakī dutiyakī
samuddaninnanti.

[214] sāvatthīnidānaṁ. seyyathāpi bhikkhave gaṅgā nadī pācīnaninnā
pācīnapoṇā pācīnapabbhārā. evameva kho bhikkhave bhikkhu

page number: 055

ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
nibbānaninno hoti nibbānapoṇo nibbānapabbhāro.

[215] kathañca bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto nibbānaninno hoti nibbānapoṇo
nibbānapabbhāro. (pts. s v, 41) idha bhikkhave bhikkhu sammādiṭṭhiṁ bhāveti
amatogadhaṁ amataparāyanaṁ amatapariyosānaṁ .pe. sammāsamādhiṁ bhāveti
amatogadhaṁ amataparāyanaṁ amatapariyosānaṁ. evaṁ kho bhikkhave bhikkhu
ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
nibbānaninno hoti nibbānapoṇo nibbānapabbhāroti.

[216] sāvatthīnidānaṁ. seyyathāpi bhikkhave yamunā nadī pācīnaninnā
pācīnapoṇā pācīnapabbhārā. evameva kho bhikkhave bhikkhu .pe.

[217] sāvatthīnidānaṁ. seyyathāpi bhikkhave aciravatī nadī
pācīnaninnā pācīnapoṇā pācīnapabbhārā. evameva kho bhikkhave
bhikkhu .pe.

[218] sāvatthīnidānaṁ. seyyathāpi bhikkhave sarabhū nadī pācīnaninnā
pācīnapoṇā pācīnapabbhārā. evameva kho bhikkhave bhikkhu .pe.

[219] sāvatthīnidānaṁ. seyyathāpi bhikkhave mahī nadī pācīnaninnā
pācīnapoṇā pācīnapabbhārā. evameva kho bhikkhave bhikkhu .pe.

[220] sāvatthīnidānaṁ. seyyathāpi bhikkhave yā kācimā mahānadiyo.
seyyathīdaṁ. gaṅgā yamunā aciravatī sarabhū mahī sabbā tā

page number: 056

pācīnaninnā pācīnapoṇā pācīnapabbhārā. evameva kho bhikkhave
bhikkhu .pe.

[221] sāvatthīnidānaṁ. seyyathāpi bhikkhave gaṅgā nadī
samuddaninnā samuddapoṇā samuddapabbhārā. evameva kho bhikkhave bhikkhu
ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
nibbānaninno hoti nibbānapoṇo nibbānapabbhāro.

[222] kathañca bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu sammādiṭṭhiṁ bhāveti
amatogadhaṁ amataparāyanaṁ amatapariyosānaṁ .pe. sammāsamādhiṁ bhāveti
amatogadhaṁ amataparāyanaṁ amatapariyosānaṁ. evaṁ kho bhikkhave bhikkhu
ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
nibbānaninno hoti nibbānapoṇo nibbānapabbhāroti.

[223] sāvatthīnidānaṁ. seyyathāpi bhikkhave yamunā nadī
samuddaninnā samuddapoṇā samuddapabbhārā. evameva kho bhikkhave .pe.

[224] sāvatthīnidānaṁ. seyyathāpi bhikkhave aciravatī nadī
samuddaninnā samuddapoṇā samuddapabbhārā. evameva kho bhikkhave .pe.

[225] sāvatthīnidānaṁ. seyyathāpi bhikkhave sarabhū nadī
samuddaninnā samuddapoṇā samuddapabbhārā. evameva kho bhikkhave .pe.

[226] sāvatthīnidānaṁ. seyyathāpi bhikkhave mahī nadī samuddaninnā

page number: 057

samuddapoṇā samuddapabbhārā. evameva kho bhikkhave .pe.

[227] sāvatthīnidānaṁ. seyyathāpi bhikkhave yā kācimā mahānadiyo.
seyyathīdaṁ. gaṅgā yamunā aciravatī sarabhū mahī sabbā tā
samuddaninnā samuddapoṇā samuddapabbhārā. evameva kho bhikkhave
bhikkhu ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ
bahulīkaronto nibbānaninno hoti nibbānapoṇo nibbānapabbhāro.

[228] kathañca bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu sammādiṭṭhiṁ bhāveti
amatogadhaṁ amataparāyanaṁ amatapariyosānaṁ .pe. sammāsamādhiṁ bhāveti
amatogadhaṁ amataparāyanaṁ amatapariyosānaṁ. evaṁ kho bhikkhave bhikkhu
ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
nibbānaninno hoti nibbānapoṇo nibbānapabbhāroti. amatogadhaṁ
dvādasakī tatiyakī.

[229] sāvatthīnidānaṁ. seyyathāpi bhikkhave gaṅgā nadī pācīnaninnā
pācīnapoṇā pācīnapabbhārā. evameva kho bhikkhave bhikkhu
ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
nibbānaninno hoti nibbānapoṇo nibbānapabbhāro.

[230] kathañca bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto nibbānaninno hoti nibbānapoṇo

page number: 058

nibbānapabbhāro. idha bhikkhave bhikkhu sammādiṭṭhiṁ bhāveti
nibbānaninnaṁ nibbānapoṇaṁ nibbānapabbhāraṁ .pe. sammāsamādhiṁ
bhāveti nibbānaninnaṁ nibbānapoṇaṁ nibbānapabbhāraṁ. evaṁ kho bhikkhave
bhikkhu ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
nibbānaninno hoti nibbānapoṇo nibbānapabbhāroti.

[231] sāvatthīnidānaṁ. seyyathāpi bhikkhave yamunā nadī pācīnaninnā
pācīnapoṇā pācīnapabbhārā. evameva kho bhikkhave .pe.

[232] sāvatthīnidānaṁ. seyyathāpi bhikkhave aciravatī nadī pācīnaninnā
pācīnapoṇā pācīnapabbhārā. evameva kho bhikkhave .pe.

[233] sāvatthīnidānaṁ. seyyathāpi bhikkhave sarabhū nadī pācīnaninnā
pācīnapoṇā pācīnapabbhārā. evameva kho bhikkhave .pe.

[234] sāvatthīnidānaṁ. seyyathāpi bhikkhave mahī nadī pācīnaninnā
pācīnapoṇā pācīnapabbhārā. evameva kho bhikkhave .pe.

[235] sāvatthīnidānaṁ. seyyathāpi bhikkhave yā kācimā mahānadiyo.
seyyathīdaṁ. gaṅgā yamunā aciravatī sarabhū mahī sabbā tā
pācīnaninnā pācīnapoṇā pācīnapabbhārā. evameva kho bhikkhave
bhikkhu ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
nibbānaninno hoti nibbānapoṇo nibbānapabbhāro.

[236] kathañca bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto nibbānaninno hoti nibbānapoṇo

page number: 059

nibbānapabbhāro. idha bhikkhave bhikkhu sammādiṭṭhiṁ bhāveti
nibbānaninnaṁ nibbānapoṇaṁ nibbānapabbhāraṁ .pe. sammāsamādhiṁ
bhāveti nibbānaninnaṁ nibbānapoṇaṁ nibbānapabbhāraṁ. evameva kho
bhikkhave bhikkhu ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ
maggaṁ bahulīkaronto nibbānaninno hoti nibbānapoṇo nibbānapabbhāroti.

[237] sāvatthīnidānaṁ. seyyathāpi bhikkhave gaṅgā nadī samuddaninnā
samuddapoṇā samuddapabbhārā. evameva kho bhikkhave bhikkhu
ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
nibbānaninno hoti nibbānapoṇo nibbānapabbhāro.

[238] kathañca bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu sammādiṭṭhiṁ bhāveti
nibbānaninnaṁ nibbānapoṇaṁ nibbānapabbhāraṁ .pe. sammāsamādhiṁ
bhāveti nibbānaninnaṁ nibbānapoṇaṁ nibbānapabbhāraṁ. evaṁ kho bhikkhave
bhikkhu ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
nibbānaninno hoti nibbānapoṇo nibbānapabbhāroti.

[239] sāvatthīnidānaṁ. seyyathāpi bhikkhave yamunā nadī
samuddaninnā samuddapoṇā samuddapabbhārā. evameva kho bhikkhave
bhikkhu .pe.

page number: 060

[240] sāvatthīnidānaṁ. seyyathāpi bhikkhave aciravatī nadī
samuddaninnā samuddapoṇā samuddapabbhārā. evameva kho bhikkhave
bhikkhu .pe.

[241] sāvatthīnidānaṁ. seyyathāpi bhikkhave sarabhū nadī samuddaninnā
samuddapoṇā samuddapabbhārā. evameva kho bhikkhave bhikkhu .pe.

[242] sāvatthīnidānaṁ. seyyathāpi bhikkhave mahī nadī samuddaninnā
samuddapoṇā samuddapabbhārā. evameva kho bhikkhave .pe.

[243] sāvatthīnidānaṁ. seyyathāpi bhikkhave yā kācimā mahānadiyo.
seyyathīdaṁ. gaṅgā yamunā aciravatī sarabhū mahī sabbā tā
samuddaninnā samuddapoṇā samuddapabbhārā. evameva kho bhikkhave
bhikkhu ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
nibbānaninno hoti nibbānapoṇo nibbānapabbhāro.

[244] kathañca bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu sammādiṭṭhiṁ bhāveti
nibbānaninnaṁ nibbānapoṇaṁ nibbānapabbhāraṁ .pe. sammāsamādhiṁ
bhāveti nibbānaninnaṁ nibbānapoṇaṁ nibbānapabbhāraṁ. evaṁ kho bhikkhave
bhikkhu ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
nibbānaninno hoti nibbānapoṇo nibbānapabbhāroti.
gaṅgāpeyyālī.

page number: 061

tassuddānaṁ
cha pācīnato ninnā cha ninnā ca samuddato
ete dve cha dvādasa honti vaggo tena pavuccatīti
nibbānaninnaṁ 1- dvādasakī catutthakī chadvānavakī.
----------------

footnote: 1 yu. nibbānaninno ... chaṭṭhānavakī.

page number: 062

appamādavaggo dasamo

[245] sāvatthīnidānaṁ. yāvatā bhikkhave sattā apadā vā
dvipadā vā catuppadā vā bahuppadā vā rūpino vā arūpino
vā saññino vā (pts. s v, 42) asaññino vā nevasaññīnāsaññino vā
tathāgato tesaṁ aggamakkhāyati arahaṁ sammāsambuddho. evameva
kho bhikkhave ye keci kusalā dhammā sabbe te appamādamūlakā
appamādasamosaraṇā appamādo tesaṁ dhammānaṁ aggamakkhāyati.
appamattassetaṁ bhikkhave bhikkhuno pāṭikaṅkhaṁ ariyaṁ aṭṭhaṅgikaṁ maggaṁ
bhāvessati ariyaṁ aṭṭhaṅgikaṁ maggaṁ bahulīkarissatīti.

[246] kathañca bhikkhave bhikkhu appamatto ariyaṁ aṭṭhaṅgikaṁ
maggaṁ bhāveti ariyaṁ aṭṭhaṅgikaṁ maggaṁ bahulīkaroti. idha bhikkhave
bhikkhu sammādiṭṭhiṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ .pe. sammāsamādhiṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. evaṁ 1- kho bhikkhave
bhikkhu appamatto ariyaṁ aṭṭhaṅgakaṁ maggaṁ bhāveti ariyaṁ aṭṭhaṅgikaṁ
maggaṁ bahulīkarotīti. (upari tiṇṇaṁ suttānaṁ vitthāretabbaṁ).

[247] sāvatthīnidānaṁ. yāvatā bhikkhave sattā apadā vā
dvipadā vā catuppadā vā bahuppadā vā rūpino vā arūpino
vā saññino vā asaññino vā nevasaññīnāsaññino vā

footnote: 1 yu. evameva kho.

page number: 063

tathāgato tesaṁ aggamakkhāyati arahaṁ sammāsambuddho. evameva
kho bhikkhave ye keci kusalā dhammā sabbe te appamādamūlakā
appamādasamosaraṇā appamādo tesaṁ dhammānaṁ aggamakkhāyati.
appamattassetaṁ bhikkhave bhikkhuno pāṭikaṅkhaṁ ariyaṁ aṭṭhaṅgikaṁ maggaṁ
bhāvessati ariyaṁ aṭṭhaṅgikaṁ maggaṁ bahulīkarissatīti.

[248] kathañca bhikkhave bhikkhu appamatto ariyaṁ aṭṭhaṅgikaṁ
maggaṁ bhāveti ariyaṁ aṭṭhaṅgikaṁ maggaṁ bahulīkaroti. idha bhikkhave
bhikkhu sammādiṭṭhiṁ bhāveti rāgavinayapariyosānaṁ dosavinayapariyosānaṁ
mohavinayapariyosānaṁ .pe. sammāsamādhiṁ bhāveti rāgavinayapariyosānaṁ
dosavinayapariyosānaṁ mohavinayapariyosānaṁ. evaṁ kho bhikkhave bhikkhu
appamatto ariyaṁ aṭṭhaṅgikaṁ maggaṁ bhāveti ariyaṁ aṭṭhaṅgikaṁ
maggaṁ bahulīkaroti.

[249] sāvatthīnidānaṁ. yāvatā bhikkhave sattā apadā vā
dvipadā vā catuppadā vā bahuppadā vā rūpino vā arūpino
vā saññino vā asaññino vā nevasaññīnāsaññino vā
tathāgato tesaṁ aggamakkhāyati arahaṁ sammāsambuddho. evameva
kho bhikkhave ye keci kusalā dhammā sabbe te appamādamūlakā
appamādasamosaraṇā appamādo tesaṁ dhammānaṁ aggamakkhāyati.
appamattassetaṁ bhikkhave bhikkhuno pāṭikaṅkhaṁ ariyaṁ aṭṭhaṅgikaṁ maggaṁ
bhāvessati ariyaṁ aṭṭhaṅgikaṁ maggaṁ bahulīkarissatīti.

page number: 064

[250] kathañca bhikkhave bhikkhu appamatto ariyaṁ aṭṭhaṅgikaṁ maggaṁ
bhāveti ariyaṁ aṭṭhaṅgikaṁ maggaṁ bahulīkaroti. (pts. s v, 43) idha bhikkhave bhikkhu
sammādiṭṭhiṁ bhāveti amatogadhaṁ amataparāyanaṁ amatapariyosānaṁ .pe.
sammāsamādhiṁ bhāveti amatogadhaṁ amataparāyanaṁ amatapariyosānaṁ.
evaṁ kho bhikkhave bhikkhu appamatto ariyaṁ aṭṭhaṅgikaṁ maggaṁ bhāveti
ariyaṁ aṭṭhaṅgikaṁ maggaṁ bahulīkarotīti.

[251] sāvatthīnidānaṁ. yāvatā bhikkhave sattā apadā vā
dvipadā vā catuppadā vā bahuppadā vā rūpino vā arūpino
vā saññino vā asaññino vā nevasaññīnāsaññino vā
tathāgato tesaṁ aggamakkhāyati arahaṁ sammāsambuddho. evameva
kho bhikkhave ye keci kusalā dhammā sabbe te appamādamūlakā
appamādasamosaraṇā appamādo tesaṁ dhammānaṁ aggamakkhāyati.
appamattassetaṁ bhikkhave bhikkhuno pāṭikaṅkhaṁ ariyaṁ aṭṭhaṅgikaṁ maggaṁ
bhāvessati ariyaṁ aṭṭhaṅgikaṁ maggaṁ bahulīkarissatīti.

[252] kathañca bhikkhave bhikkhu appamatto ariyaṁ aṭṭhaṅgikaṁ
maggaṁ bhāveti ariyaṁ aṭṭhaṅgikaṁ maggaṁ bahulīkaroti. idha bhikkhave
bhikkhu sammādiṭṭhiṁ bhāveti nibbānaninnaṁ nibbānapoṇaṁ nibbānapabbhāraṁ
.pe. sammāsamādhiṁ bhāveti nibbānaninnaṁ nibbānapoṇaṁ nibbānapabbhāraṁ.
evaṁ kho bhikkhave bhikkhu appamatto ariyaṁ aṭṭhaṅgikaṁ
maggaṁ bhāveti ariyaṁ aṭṭhaṅgikaṁ maggaṁ bahulīkarotīti.

page number: 065

[253] sāvatthīnidānaṁ. seyyathāpi bhikkhave yāni kānici
jaṅgalānaṁ pāṇānaṁ padajātāni sabbāni tāni hatthipade samodhānaṁ
gacchanti hatthipadaṁ tesaṁ aggamakkhāyati yadidaṁ mahantattena.
evameva kho bhikkhave ye keci kusalā dhammā sabbe te appamādamūlakā
appamādasamosaraṇā appamādo tesaṁ dhammānaṁ aggamakkhāyati.
appamattassetaṁ bhikkhave bhikkhuno pāṭikaṅkhaṁ ariyaṁ
aṭṭhaṅgikaṁ maggaṁ bhāvessati ariyaṁ aṭṭhaṅgikaṁ maggaṁ bahulīkarissatīti.

[254] kathañca bhikkhave bhikkhu appamatto ariyaṁ aṭṭhaṅgikaṁ
maggaṁ bhāveti ariyaṁ aṭṭhaṅgikaṁ maggaṁ bahulīkaroti. idha bhikkhave
bhikkhu sammādiṭṭhiṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ .pe. sammāsamādhiṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ. evaṁ kho bhikkhave bhikkhu
appamatto ariyaṁ aṭṭhaṅgikaṁ maggaṁ bhāveti ariyaṁ aṭṭhaṅgikaṁ maggaṁ
bahulīkarotīti.

[255] sāvatthīnidānaṁ. seyyathāpi bhikkhave kūṭāgārassa
yā kāci gopānasiyo sabbā tā kūṭaṅgamā kūṭaninnā kūṭasamosaraṇā
kūṭaṁ tāsaṁ aggamakkhāyati. evameva kho bhikkhave .pe.
(yathā heṭṭhimasuttantaṁ evaṁ vitthāretabbaṁ).

[256] (pts. s v, 44) sāvatthīnidānaṁ. seyyathāpi bhikkhave ye keci mūlagandhā
koṭṭhānusāriyaṁ tesaṁ aggamakkhāyati. evameva kho bhikkhave .pe.

page number: 066

[257] sāvatthīnidānaṁ. seyyathāpi bhikkhave ye keci sāragandhā
lohitacandanaṁ tesaṁ aggamakkhāyati. evameva kho bhikkhave .pe.

[258] sāvatthīnidānaṁ. seyyathāpi bhikkhave ye keci pupphagandhā
vassikaṁ tesaṁ aggamakkhāyati. evameva kho bhikkhave .pe.

[259] sāvatthīnidānaṁ. seyyathāpi bhikkhave ye keci kuṭṭharājāno
sabbe te rañño cakkavattino anuyantā bhavanti rājā
tesaṁ cakkavatti aggamakkhāyati. evameva kho bhikkhave .pe.

[260] sāvatthīnidānaṁ. seyyathāpi bhikkhave yā kāci tārakarūpānaṁ
pabhā sabbā tā candimāpabhāya kalaṁ nāgghanti soḷasiṁ candappabhā
tāsaṁ aggamakkhāyati. evameva kho bhikkhave .pe.

[261] sāvatthīnidānaṁ. seyyathāpi bhikkhave saradasamaye viddhe
vigatavalāhake deve ādicco nabhaṁ abbhussakkamāno sabbaṁ ākāsagataṁ
tamagataṁ abhivihacca bhāsate ca tapate ca virocati ca. evameva
kho bhikkhave .pe.

[262] sāvatthīnidānaṁ. (pts. s v, 45) seyyathāpi bhikkhave yāni kānici
tantāvutānaṁ vatthānaṁ vāsikavatthaṁ tesaṁ aggamakkhāyati. evameva
kho bhikkhave ye keci kusalā dhammā sabbe te appamādamūlakā
appamādasamosaraṇā appamādo tesaṁ dhammānaṁ aggamakkhāyati.
appamattassetaṁ bhikkhave bhikkhuno pāṭikaṅkhaṁ ariyaṁ aṭṭhaṅgikaṁ maggaṁ
bhāvessati ariyaṁ aṭṭhaṅgikaṁ maggaṁ bahulīkarissatīti.

page number: 067

[263] kathañca bhikkhave bhikkhu appamatto ariyaṁ aṭṭhaṅgikaṁ
maggaṁ bhāveti ariyaṁ aṭṭhaṅgikaṁ maggaṁ bahulīkaroti. idha bhikkhave
bhikkhu sammādiṭṭhiṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ .pe. sammāsamādhiṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ. evaṁ kho bhikkhave bhikkhu
appamatto ariyaṁ aṭṭhaṅgikaṁ maggaṁ bhāveti ariyaṁ aṭṭhaṅgikaṁ maggaṁ
bahulīkarotīti.
appamādavaggo samatto.
tassuddānaṁ
tathāgataṁ padaṁ kūṭaṁ mūlaṁ sārena 1- vassikaṁ
rājā candimasuriyā ca vatthena dasamaṁ padaṁ.
(yadapi tathāgataṁ tadapi vitthāretabbaṁ).
---------

footnote: 1 ma. yu. ... sāro ca ....

page number: 068

balakaraṇīyavaggo ekādasamo

[264] sāvatthīnidānaṁ. seyyathāpi bhikkhave ye keci balakaraṇīyā
kammantā kayiranti 1- sabbe te paṭhaviṁ nissāya paṭhaviyaṁ patiṭṭhāya
evamete balakaraṇīyā kammantā kayiranti. evameva kho bhikkhave
bhikkhu sīlaṁ nissāya sīle patiṭṭhāya ariyaṁ aṭṭhaṅgikaṁ maggaṁ bhāveti
ariyaṁ aṭṭhaṅgikaṁ maggaṁ bahulīkaroti.

[265] kathañca bhikkhave bhikkhu sīlaṁ nissāya sīle patiṭṭhāya
ariyaṁ aṭṭhaṅgikaṁ maggaṁ bhāveti ariyaṁ aṭṭhaṅgikaṁ maggaṁ bahulīkaroti.
idha bhikkhave bhikkhu sammādiṭṭhiṁ bhāveti vivekanissitaṁ virāganissitaṁ
nirodhanissitaṁ vosaggapariṇāmiṁ .pe. sammāsamādhiṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. evaṁ kho
bhikkhave bhikkhu sīlaṁ nissāya sīle patiṭṭhāya arayaṁ aṭṭhaṅgikaṁ maggaṁ
bhāveti ariyaṁ aṭṭhaṅgikaṁ maggaṁ bahulīkarotīti.
(paragaṅgāpeyyālī vaṇṇiyato paripuṇṇasuttanti vitthāramaggi 2-).

[266] sāvatthīnidānaṁ. seyyathāpi bhikkhave ye keci balakaraṇīyā
kammantā kayiranti sabbe te paṭhaviṁ nissāya paṭhaviyaṁ patiṭṭhāya
evamete balakaraṇīyā kammantā kayiranti. evameva kho bhikkhave
bhikkhu sīlaṁ nissāya sīle patiṭṭhāya ariyaṁ aṭṭhaṅgikaṁ maggaṁ bhāveti
ariyaṁ aṭṭhaṅgikaṁ maggaṁ bahulīkaroti.

footnote: 1 ma. kariyanti. evamupari. 2 ma. yu. vitthāramaggī.

page number: 069

[267] kathañca bhikkhave bhikkhu sīlaṁ nissāya sīle patiṭṭhāya
ariyaṁ aṭṭhaṅgikaṁ maggaṁ bhāveti ariyaṁ aṭṭhaṅgikaṁ maggaṁ bahulīkaroti.
idha bhikkhave bhikkhu sammādiṭṭhiṁ bhāveti rāgavinayapariyosānaṁ dosavinayapariyosānaṁ
mohavinayapariyosānaṁ .pe. sammāsamādhiṁ bhāveti
rāgavinayapariyosānaṁ dosavinayapariyosānaṁ mohavinayapariyosānaṁ. evaṁ
kho bhikkhave bhikkhu sīlaṁ nissāya sīle patiṭṭhāya ariyaṁ aṭṭhaṅgikaṁ
maggaṁ bhāveti ariyaṁ aṭṭhaṅgikaṁ maggaṁ bahulīkarotīti.

[268] sāvatthīnidānaṁ. seyyathāpi bhikkhave ye keci balakaraṇīyā
kammantā kayiranti sabbe te paṭhaviṁ nissāya paṭhaviyaṁ patiṭṭhāya
evamete balakaraṇīyā kammantā kayiranti. evameva kho bhikkhave
bhikkhu sīlaṁ nissāya sīle patiṭṭhāya ariyaṁ aṭṭhaṅgikaṁ maggaṁ bhāveti
ariyaṁ aṭṭhaṅgikaṁ maggaṁ bahulīkaroti.

[269] kathañca bhikkhave bhikkhu sīlaṁ nissāya sīle patiṭṭhāya
ariyaṁ aṭṭhaṅgikaṁ maggaṁ bhāveti ariyaṁ aṭṭhaṅgikaṁ maggaṁ bahulīkaroti.
idha bhikkhave bhikkhu sammādiṭṭhiṁ bhāveti amatogadhaṁ amataparāyanaṁ
amatapariyosānaṁ .pe. sammāsamādhiṁ bhāveti amatogadhaṁ amataparāyanaṁ
amatapariyosānaṁ. evaṁ kho bhikkhave bhikkhu sīlaṁ nissāya sīle
patiṭṭhāya ariyaṁ aṭṭhaṅgikaṁ maggaṁ bhāveti ariyaṁ aṭṭhaṅgikaṁ maggaṁ
bahulīkarotīti.

[270] sāvatthīnidānaṁ. seyyathāpi bhikkhave ye keci balakaraṇīyā

page number: 070

kammantā kayiranti sabbe te paṭhaviṁ nissāya paṭhaviyaṁ patiṭṭhāya
evamete balakaraṇīyā kammantā kayiranti. evameva kho bhikkhave
bhikkhu sīlaṁ nissāya sīle patiṭṭhāya ariyaṁ aṭṭhaṅgikaṁ maggaṁ bhāveti
ariyaṁ aṭṭhaṅgikaṁ maggaṁ bahulīkaroti.

[271] kathañca bhikkhave bhikkhu sīlaṁ nissāya sīle patiṭṭhāya
ariyaṁ aṭṭhaṅgikaṁ maggaṁ bhāveti ariyaṁ aṭṭhaṅgikaṁ maggaṁ bahulīkaroti.
idha bhikkhave bhikkhu sammādiṭṭhiṁ bhāveti nibbānaninnaṁ nibbānapoṇaṁ
nibbānapabbhāraṁ .pe. sammāsamādhiṁ bhāveti nibbānaninnaṁ nibbānapoṇaṁ
nibbānapabbhāraṁ. evaṁ kho bhikkhave bhikkhu sīlaṁ nissāya
sīle patiṭṭhāya ariyaṁ aṭṭhaṅgikaṁ maggaṁ bhāveti ariyaṁ aṭṭhaṅgikaṁ
maggaṁ bahulīkarotīti.

[272] sāvatthīnidānaṁ. seyyathāpi bhikkhave ye kecime
bījagāmabhūtagāmā vuḍḍhiṁ virūḷhiṁ vepullaṁ āpajjanti sabbe te paṭhaviṁ
nissāya paṭhaviyaṁ patiṭṭhāya evamete bījagāmabhūtagāmā vuḍḍhiṁ virūḷhiṁ
vepullaṁ āpajjanti. evameva kho bhikkhave bhikkhu sīlaṁ nissāya
sīle patiṭṭhāya ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ
maggaṁ bahulīkaronto vuḍḍhiṁ virūḷhiṁ vepullaṁ pāpuṇāti dhammesu.

[273] kathañca bhikkhave bhikkhu sīlaṁ nissāya sīle patiṭṭhāya
ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
vuḍḍhiṁ virūḷhiṁ vepullaṁ pāpuṇāti dhammesu. idha

page number: 071

bhikkhave bhikkhu sammādiṭṭhiṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ .pe. sammāsamādhiṁ bhāveti vivekanissitaṁ
virāganissitaṁ (pts. s v, 47) nirodhanissitaṁ vossaggapariṇāmiṁ. evaṁ kho bhikkhave
bhikkhu sīlaṁ nissāya sīle patiṭṭhāya ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto vuḍḍhiṁ virūḷhiṁ vepullaṁ pāpuṇāti
dhammesūti.

[274] sāvatthīnidānaṁ. seyyathāpi himavantaṁ bhikkhave pabbatarājaṁ
nissāya nāgā kāyaṁ vaḍḍhenti balaṁ gāhenti te tattha kāyaṁ
vaḍḍhetvā balaṁ gāhetvā kusubbhe 1- otaranti kusubbhe otaritvā
mahāsobbhe otaranti mahāsobbhe otaritvā kunnadiyo otaranti
kunnadiyo otaritvā mahānadiyo otaranti mahānadiyo otaritvā
mahāsamuddasāgaraṁ 2- otaranti te tattha mahantattaṁ vepullattaṁ
āpajjanti kāyena. evameva kho bhikkhave bhikkhu sīlaṁ nissāya
sīle patiṭṭhāya ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ
maggaṁ bahulīkaronto mahantattaṁ 3- vepullattaṁ pāpuṇāti dhammesu.

[275] kathañca bhikkhave bhikkhu sīlaṁ nissāya sīle patiṭṭhāya
ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
mahantattaṁ vepullattaṁ pāpuṇāti dhammesu. idha bhikkhave
bhikkhu sammādiṭṭhiṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ .pe. sammāsamādhiṁ bhāveti vivekanissitaṁ virāganissitaṁ

footnote: 1 ma. kusobbhe. 2 ma. mahāsamuddaṁ. yu. mahāsamuddaṁ sāgaraṁ. 3 yu. mahantataṁ
footnote: vepullataṁ. evamupari.

page number: 072

nirodhanissitaṁ vossaggapariṇāmiṁ. evaṁ kho bhikkhave bhikkhu
sīlaṁ nissāya sīle patiṭṭhāya ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto mahantattaṁ vepullattaṁ pāpuṇāti
dhammesūti.

[276] sāvatthīnidānaṁ. seyyathāpi bhikkhave rukkho pācīnaninno
pācīnapoṇo pācīnapabbhāro so mūlacchinde 1- kate papatessati
yena 

[2]- ninno yena poṇo yena pabbhāroti. evameva kho bhikkhave
bhikkhu ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
nibbānaninno hoti nibbānapoṇo nibbānapabbhāro.

[277] kathañca bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu sammādiṭṭhiṁ bhāveti
vivekanissitaṁ virāganissitaṁ nirodhanissitaṁ vossaggapariṇāmiṁ .pe.
sammāsamādhiṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
evaṁ kho bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto nibbānaninno hoti nibbānapoṇo
nibbānapabbhāroti.

[278] sāvatthīnidānaṁ. seyyathāpi bhikkhave kumbho nikkujjo
vamateva udakaṁ no paccāvamati evameva kho bhikkhave bhikkhu ariyaṁ
aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto

footnote: 1 ma. mūlacchinno katamena papateyyāti. yu. mūle chinno katamena papātena papateyyāti.
footnote: 2 ma. yu. bhante.

page number: 073

vamateva pāpake akusale dhamme no paccāvamati.

[279] kathañca bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto vamateva pāpake akusale
dhamme no paccāvamati. idha bhikkhave bhikkhu sammādiṭṭhiṁ bhāveti
vivekanissitaṁ virāganissitaṁ nirodhanissitaṁ vossaggapariṇāmiṁ .pe.
sammāsamādhiṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
evaṁ kho bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto vamateva pāpake akusale dhamme
no paccāvamatīti.

[280] sāvatthīnidānaṁ. seyyathāpi bhikkhave sālisukaṁ vā
yavasukaṁ vā sammāpaṇihitaṁ hatthena vā pādena vā akkantaṁ hatthaṁ
vā pādaṁ vā bhindissati 1- lohitaṁ vā uppādessatīti ṭhānametaṁ
vijjati. taṁ kissa hetu. sammāpaṇihitattā bhikkhave sukassa.
evameva kho bhikkhave bhikkhu sammāpaṇihitāya diṭṭhiyā sammāpaṇihitāya
maggabhāvanāya avijjaṁ bhindissati vijjaṁ uppādessati
nibbānaṁ sacchikarissatīti ṭhānametaṁ vijjati. taṁ kissa hetu.
sammāpaṇihitattā bhikkhave diṭṭhiyā.

[281] kathañca bhikkhave bhikkhu sammāpaṇihitāya diṭṭhiyā sammāpaṇihitāya
maggabhāvanāya avijjaṁ bhindati vijjaṁ uppādeti nibbānaṁ
sacchikaroti. idha bhikkhave bhikkhu sammādiṭṭhiṁ bhāveti vivekanissitaṁ

footnote: 1 po. checchati. yu. chijjati. evamupari.

page number: 074

virāganissitaṁ nirodhanissitaṁ vossaggapariṇāmiṁ .pe. sammāsamādhiṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
evaṁ kho bhikkhave bhikkhu sammāpaṇihitāya diṭṭhiyā sammāpaṇihitāya
maggabhāvanāya avijjaṁ bhindati vijjaṁ uppādeti nibbānaṁ sacchikarotīti.

[282] sāvatthīnidānaṁ. seyyathāpi bhikkhave ākāse vividhā
vātā vāyanti puratthimāpi vātā vāyanti pacchimāpi vātā
vāyanti uttarāpi vātā vāyanti dakkhiṇāpi vātā vāyanti
sarajāpi vātā vāyanti arajāpi vātā vāyanti sītāpi vātā
vāyanti uṇhāpi vātā vāyanti parittāpi vātā vāyanti
adhimattāpi vātā vāyanti. evameva kho bhikkhave bhikkhuno ariyaṁ
aṭṭhaṅgikaṁ maggaṁ bhāvayato ariyaṁ aṭṭhaṅgikaṁ maggaṁ bahulīkaroto
cattāropi satipaṭṭhānā bhāvanāpāripūriṁ gacchanti cattāropi
sammappadhānā bhāvanāpāripūriṁ gacchanti cattāropi iddhipādā
bhāvanāpāripūriṁ gacchanti pañcapi indriyāni bhāvanāpāripūriṁ gacchanti
pañcapi balāni bhāvanāpāripūriṁ gacchanti sattapi bojjhaṅgā bhāvanāpāripūriṁ
gacchanti.

[283] kathañca bhikkhave bhikkhuno ariyaṁ aṭṭhaṅgikaṁ maggaṁ bhāvayato
ariyaṁ aṭṭhaṅgikaṁ maggaṁ bahulīkaroto cattāropi satipaṭṭhānā bhāvanāpāripūriṁ
gacchanti cattāropi sammappadhānā bhāvanāpāripūriṁ gacchanti
cattāropi iddhipādā bhāvanāpāripūriṁ gacchanti pañcapi indriyāni

page number: 075

bhāvanāpāripūriṁ gacchanti pañcapi balāni bhāvanāpāripūriṁ gacchanti
sattapi bojjhaṅgā bhāvanāpāripūriṁ gacchanti. idha bhikkhave bhikkhu
sammādiṭṭhiṁ bhāveti .pe. sammāsamādhiṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. evaṁ kho bhikkhave
bhikkhuno ariyaṁ aṭṭhaṅgikaṁ (pts. s v, 50) maggaṁ bhāvayato ariyaṁ aṭṭhaṅgikaṁ maggaṁ bahulīkaroto
cattāropi satipaṭṭhānā bhāvanāpāripūriṁ gacchanti cattāropi
sammappadhānā bhāvanāpāripūriṁ gacchanti cattāropi iddhipādā
bhāvanāpāripūriṁ gacchanti pañcapi indriyāni bhāvanāpāripūriṁ gacchanti
pañcapi balāni bhāvanāpāripūriṁ gacchanti sattapi bojjhaṅgā
bhāvanāpāripūriṁ gacchantīti.

[284] sāvatthīnidānaṁ. seyyathāpi bhikkhave gimhānaṁ pacchime
māse ūhataṁ rajojallaṁ tamenaṁ mahā akālamegho ṭhānaso
antaradhāpeti vūpasameti. evameva kho bhikkhave bhikkhu ariyaṁ
aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
uppannuppanne pāpake akusale dhamme ṭhānaso antaradhāpeti
vūpasameti.

[285] kathañca 

[1]- bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto uppannuppanne pāpake akusale
dhamme ṭhānaso antaradhāpeti vūpasameti. idha bhikkhave bhikkhu
sammādiṭṭhiṁ bhāveti .pe. sammāsamādhiṁ bhāveti vivekanissitaṁ

footnote: 1 yu. pana.

page number: 076

virāganissitaṁ nirodhanissitaṁ vossaggapariṇāmiṁ. evaṁ kho bhikkhave
bhikkhu ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ
bahulīkaronto uppannuppanne pāpake akusale dhamme ṭhānaso
antaradhāpeti vūpasametīti.

[286] sāvatthīnidānaṁ. seyyathāpi bhikkhave uppannaṁ mahāmeghaṁ
tamenaṁ mahāvāto antarāyeva antaradhāpeti vūpasameti. evameva
kho bhikkhave bhikkhu ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ
maggaṁ bahulīkaronto uppannuppanne pāpake akusale dhamme antarāyeva 1-
antaradhāpeti vūpasameti.

[287] kathañca bhikkhave bhikkhu ariyaṁ aṭṭhaṅgikaṁ magagaṁ bhāvento
ariyaṁ aṭṭhaṅgikaṁ maggaṁ bahulīkaronto uppannuppanne pāpake akusale
dhamme antarāyeva antaradhāpeti vūpasameti. idha bhikkhave bhikkhu
sammādiṭṭhiṁ bhāveti .pe. sammāsamādhiṁ bhāveti vivekanissitaṁ
virāganissitaṁ nirodhanissitaṁ (pts. s v, 51) vossaggapariṇāmiṁ. evaṁ kho bhikkhave
bhikkhu ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ
bahulīkaronto uppannuppanne pāpake akusale dhamme ṭhānaso 2-
antarāyeva antaradhāpeti vūpasametīti.

[288] sāvatthīnidānaṁ. seyyathāpi bhikkhave sāmuddikāya nāvāya
vettabandhanabandhāya cha māsāni udake pariyādāya hemantikena thalaṁ
ukkhittāya vātātapaparetāni bandhanāni tāni pāvussakena meghena

footnote: 1 po. ṭhānaso. evamupari. 2 ma. yu. ayaṁ pāṭho natthi.

page number: 077

abhippavuṭṭhāni appakasireneva paṭippassambhanti pūtikāni bhavanti.
evameva kho bhikkhave bhikkhuno ariyaṁ aṭṭhaṅgikaṁ maggaṁ bhāvayato
ariyaṁ aṭṭhaṅgikaṁ maggaṁ bahulīkaroto appakasireneva saññojanāni
paṭippassambhanti pūtikāni bhavanti.

[289] kathañca bhikkhave bhikkhuno ariyaṁ aṭṭhaṅgikaṁ maggaṁ bhāvayato
ariyaṁ aṭṭhaṅgikaṁ maggaṁ bahulīkaroto appakasireneva saññojanāni
paṭippassambhanti pūtikāni bhavanti. idha bhikkhave bhikkhu sammādiṭṭhiṁ
bhāveti .pe. sammāsamādhiṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ. evaṁ kho bhikkhave bhikkhuno ariyaṁ
aṭṭhaṅgikaṁ maggaṁ bhāvayato ariyaṁ aṭṭhaṅgikaṁ maggaṁ bahulīkaroto
appakasireneva saññojanāni paṭippassambhanti pūtikāni bhavantīti.

[290] sāvatthīnidānaṁ. seyyathāpi bhikkhave āgantukāgāraṁ
tattha puratthimāyapi disāya āgantvā vāsaṁ kappenti pacchimāyapi
disāya āgantvā vāsaṁ kappenti uttarāyapi disāya āgantvā
vāsaṁ kappenti dakkhiṇāyapi disāya āgantvā vāsaṁ kappenti
khattiyāpi (pts. s v, 52) āgantvā vāsaṁ kappenti brāhmaṇāpi āgantvā
vāsaṁ kappenti vessāpi āgantvā vāsaṁ kappenti suddāpi
āgantvā vāsaṁ kappenti. evameva kho bhikkhave bhikkhu ariyaṁ
aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
ye dhammā abhiññā pariññeyyā te dhammā abhiññā parijānāti

page number: 078

ye dhammā abhiññā pahātabbā te dhamme abhiññā pajahati
ye dhammā abhiññā sacchikātabbā te dhamme abhiññā sacchikaroti
ye dhammā abhiññā bhāvetabbā te dhamme abhiññā bhāveti.

[291] katame ca bhikkhave dhammā abhiññā pariññeyyā.
pañcupādānakkhandhātissa vacanīyaṁ. katame pañca. seyyathīdaṁ.
rūpūpādānakkhandho .pe. viññāṇūpādānakkhandho. ime bhikkhave
dhammā abhiññā pariññeyyā.

[292] katame ca bhikkhave dhammā abhiññā pahātabbā.
avijjā ca bhavataṇhā ca. ime bhikkhave dhammā abhiññā
pahātabbā.

[293] katame ca bhikkhave dhammā abhiññā sacchikātabbā.
vijjā ca vimutti ca. ime bhikkhave dhammā abhiññā sacchikātabbā.

[294] katame ca bhikkhave dhammā abhiññā bhāvetabbā. samatho
ca vipassanā ca. ime bhikkhave dhammā abhiññā bhāvetabbā.

[295] kathañca bhikkhave bhikkhu ariyaṁ aṭṭhaṅgikaṁ maggaṁ bhāvento
ariyaṁ aṭṭhaṅgikaṁ maggaṁ bahulīkaronto ye dhammā abhiññā pariññeyyā
te dhamme abhiññā parijānāti .pe. ye dhammā abhiññā
bhāvetabbā te dhamme abhiññā bhāveti. idha bhikkhave bhikkhu
sammādiṭṭhiṁ bhāveti .pe. sammāsamādhiṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. evaṁ kho bhikkhave

page number: 079

bhikkhu ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ
bahulīkaronto ye dhammā abhiññā pariññeyyā te dhamme
abhiññā parijānāti ye dhammā abhiññā pahātabbā te
dhamme abhiññā pajahati ye dhammā abhiññā sacchikātabbā
te (pts. s v, 53) dhamme abhiññā sacchikaroti ye dhammā abhiññā bhāvetabbā
te dhamme abhiññā bhāvetīti.

[296] seyyathāpi bhikkhave gaṅgā nadī pācīnaninnā pācīnapoṇā
pācīnapabbhārā atha mahājanakāyo āgaccheyya kuddālapiṭakaṁ ādāya
mayaṁ imaṁ gaṅgaṁ nadiṁ pacchāninnaṁ karissāma pacchāpoṇaṁ pacchāpabbhāranti.
taṁ kimmaññatha bhikkhave api nu so 1- mahājanakāyo
gaṅgaṁ nadiṁ pacchāninnaṁ kareyya pacchāpoṇaṁ pacchāpabbhāranti.
no hetaṁ bhante. taṁ kissa hetu. gaṅgā bhante nadī pācīnaninnā
pācīnapoṇā pācīnapabbhārā sā na sukarā pacchāninnaṁ kātuṁ
pacchāpoṇaṁ pacchāpabbhāraṁ yāva deva pana so mahājanakāyo
kilamathassa vighātassa bhāgī assāti. evameva kho bhikkhave bhikkhu
ariyaṁ aṭṭhaṅgikaṁ maggaṁ bhāventaṁ ariyaṁ aṭṭhaṅgikaṁ maggaṁ bahulīkarontaṁ
rājāno vā rājamahāmattā vā mittā vā amaccā vā ñātisālohitā
vā bhogehi abhihaṭṭhuṁ pavāreyyuṁ ehambho purisa kinte
ime kāsāvā anudahanti kiṁ muṇḍo kapālamanussiyaṁ carasi ehi
hīnāyāvattitvā bhoge ca bhuñjassu puññāni ca karohīti.

footnote: 1 po. kho. 2 ma. yu. kapālamanusaṁ.

page number: 080

so vata bhikkhave bhikkhu ariyaṁ aṭṭhaṅgikaṁ maggaṁ bhāvento ariyaṁ
aṭṭhaṅgikaṁ maggaṁ bahulīkaronto sikkhaṁ paccakkhāya hīnāyāvattissatīti
netaṁ ṭhānaṁ vijjati. taṁ kissa hetu. yañhi taṁ bhikkhave
cittaṁ dīgharattaṁ vivekaninnaṁ vivekapoṇaṁ vivekapabbhāraṁ taṁ vata
hīnāyāvattissatīti netaṁ ṭhānaṁ vijjati.

[297] kathañca bhikkhave bhikkhu ariyaṁ aṭṭhaṅgikaṁ maggaṁ bhāveti
ariyaṁ aṭṭhaṅgikaṁ maggaṁ bahulīkaroti. (pts. s v, 54) idha bhikkhave bhikkhu sammādiṭṭhiṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ
.pe. sammāsamādhiṁ bhāveti vivekanissitaṁ nirāganissitaṁ nirodhanissitaṁ
vossaggapariṇāmiṁ. evaṁ kho bhikkhave bhikkhu ariyaṁ aṭṭhaṅgikaṁ maggaṁ
bhāveti ariyaṁ aṭṭhaṅgikaṁ maggaṁ bahulīkarotīti. (yadapi balakaraṇīyaṁ
tadapi vitthāretabbaṁ).
balakaraṇīyavaggo samatto.
tassuddānaṁ
balaṁ bījañca nāgo ca rukkho kumbhena sūkiyā
ākāsena ca dve meghā nāvā āgantukā nadīti.

page number: 081

esanāvaggo dvādasamo

[298] sāvatthīnidānaṁ. tisso imā bhikkhave esanā. katamā
tisso. kāmesanā bhavesanā brahmacariyesanā. imā kho bhikkhave
tisso esanā.

[299] imāsaṁ kho bhikkhave tissannaṁ esanānaṁ abhiññāya ariyo
aṭṭhaṅgiko maggo bhāvetabbo. katamo ariyo aṭṭhaṅgiko maggo.
idha bhikkhave bhikkhu sammādiṭṭhiṁ bhāveti vivekanissitaṁ .pe. sammāsamādhiṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
imāsaṁ kho bhikkhave tissannaṁ esanānaṁ abhiññāya ayaṁ
ariyo aṭṭhaṅgiko maggo bhāvetabboti.

[300] sāvatthīnidānaṁ. tisso imā 

[1]- bhikkhave esanā. katamā
tisso. kāmesanā bhavesanā brahmacariyesanā. imā kho bhikkhave
tisso esanā.

[301] imāsaṁ kho bhikkhave tissannaṁ esanānaṁ abhiññāya ariyo
aṭṭhaṅgiko maggo bhāvetabbo. katamo ariyo aṭṭhaṅgiko maggo.
idha bhikkhave bhikkhu sammādiṭṭhiṁ bhāveti .pe. sammāsamādhiṁ bhāveti
rāgavinayapariyosānaṁ dosavinayapariyosānaṁ mohavinayapariyosānaṁ. imāsaṁ
kho bhikkhave tissannaṁ esanānaṁ abhiññāya ayaṁ ariyo aṭṭhaṅgiko
maggo bhāvetabboti.

footnote: 1 ma. kho. evamuparipi.

page number: 082

[302] sāvatthīnidānaṁ. tisso imā bhikkhave esanā. katamā
tisso. kāmesanā bhavesanā brahmacariyesanā. imā kho bhikkhave
tisso esanā.

[303] imāsaṁ kho bhikkhave tissannaṁ esanānaṁ abhiññāya ariyo
aṭṭhaṅgiko maggo bhāvetabbo. katamo ariyo aṭṭhaṅgiko maggo.
idha bhikkhave bhikkhu sammādiṭṭhiṁ bhāveti .pe. sammāsamādhiṁ bhāveti
amatogadhaṁ amataparāyanaṁ amatapariyosānaṁ. imāsaṁ kho bhikkhave
tissannaṁ esanānaṁ abhiññāya ayaṁ ariyo aṭṭhaṅgiko maggo
bhāvetabboti.

[304] sāvatthīnidānaṁ. tisso imā bhikkhave esanā. katamā
tisso. kāmesanā bhavesanā brahmacariyesanā. imā kho bhikkhave
tisso esanā.

[305] imāsaṁ kho bhikkhave tissannaṁ esanānaṁ abhiññāya ariyo
aṭṭhaṅgiko maggo bhāvetabbo. katamo ariyo aṭṭhaṅgiko maggo.
idha bhikkhave bhikkhu sammādiṭṭhiṁ bhāveti .pe. (pts. s v, 55) sammāsamādhiṁ bhāveti
nibbānaninnaṁ nibbānapoṇaṁ nibbānapabbhāraṁ. imāsaṁ kho bhikkhave
tissannaṁ esanānaṁ abhiññāya ayaṁ ariyo aṭṭhaṅgiko maggo
bhāvetabboti.

[306] sāvatthīnidānaṁ. tisso imā bhikkhave esanā. katamā
tisso. kāmesanā bhavesanā brahmacariyesanā. imā kho bhikkhave

page number: 083

tisso esanā.

[307] imāsaṁ kho bhikkhave tissannaṁ esanānaṁ pariññāya .pe.
ayaṁ ariyo aṭṭhaṅgiko maggo bhāvetabboti.

[308] sāvatthīnidānaṁ. tisso imā bhikkhave esanā. katamā
tisso. kāmesanā bhavesanā brahmacariyesanā .pe. (yadapi
abhiññā tadapi pariññāya vitthāretabbaṁ) .pe.

[309] sāvatthīnidānaṁ. tisso imā bhikkhave esanā. katamā
tisso. kāmesanā bhavesanā brahmacariyesanā. imā kho bhikkhave
tisso esanā.

[310] imāsaṁ kho bhikkhave tissannaṁ esanānaṁ parikkhayāya .pe.
ayaṁ ariyo aṭṭhaṅgiko maggo bhāvetabboti. (yadapi abhiññā
tadapi pariññāya vitthāretabbaṁ parikkhayāya vitthāretabbaṁ) .pe.

[311] sāvatthīnidānaṁ. tisso imā bhikkhave esanā. katamā
tisso. kāmesanā bhavesanā brahmacariyesanā. imā kho bhikkhave
tisso esanā.

[312] imāsaṁ kho bhikkhave tissannaṁ esanānaṁ pahānāya ariyo
aṭṭhaṅgiko maggo bhāvetabbo. katamo ariyo aṭṭhaṅgiko maggo.
idha bhikkhave bhikkhu sammādiṭṭhiṁ bhāveti .pe. sammāsamādhiṁ bhāveti
vivekanissitaṁ virāganissitaṁ nirodhanissitaṁ vossaggapariṇāmiṁ. imāsaṁ
kho bhikkhave tissannaṁ esanānaṁ pahānāya ayaṁ ariyo aṭṭhaṅgiko

page number: 084

maggo bhāvetabboti. (yadapi abhiññāya tadapi pahānāya
vitthāretabbaṁ) .pe.

[313] sāvatthīnidānaṁ. (pts. s v, 56) tisso imā bhikkhave vidhā. katamā
tisso. seyyohamasmīti vidhā sadisohamasmīti vidhā hīnohamasmīti
vidhā. imā kho bhikkhave tisso vidhā.

[314] imāsaṁ kho bhikkhave tissannaṁ vidhānaṁ abhiññāya pariññāya
parikkhayāya pahānāya ariyo aṭṭhaṅgiko maggo bhāvetabbo.
katamo ariyo aṭṭhaṅgiko maggo. idha bhikkhave bhikkhu sammādiṭṭhiṁ
bhāveti .pe. sammāsamādhiṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ. imāsaṁ kho bhikkhave
tissannaṁ vidhānaṁ abhiññāya pariññāya parikkhayāya pahānāya
.pe. ayaṁ ariyo aṭṭhaṅgiko maggo bhāvetabboti.
(yathā esanā evaṁ vitthāretabbā 1-) .pe.

[315] sāvatthīnidānaṁ. tayome bhikkhave āsavā. katame
tayo. kāmāsavo bhavāsavo avijjāsavo. ime kho bhikkhave
tayo āsavā.

[316] imesaṁ kho bhikkhave tiṇṇaṁ āsavānaṁ abhiññāya
pariññāya parikkhayāya pahānāya .pe. ayaṁ ariyo aṭṭhaṅgiko
maggo bhāvetabboti.

[317] sāvatthīnidānaṁ. tayome bhikkhave bhavā. katame tayo.

footnote: 1 ma. vitthāretabbaṁ.

page number: 085

kāmabhavo rūpabhavo arūpabhavo. ime kho bhikkhave tayo bhavā.

[318] imesaṁ kho bhikkhave tiṇṇaṁ bhavānaṁ abhiññāya pariññāya
parikkhayāya pahānāya .pe. ayaṁ ariyo aṭṭhaṅgiko maggo
bhāvetabboti.

[319] sāvatthīnidānaṁ. tisso imā bhikkhave dukkhatā.
katamā tisso. dukkhadukkhatā saṅkhāradukkhatā vipariṇāmadukkhatā.
imā kho bhikkhave tisso dukkhatā.

[320] imāsaṁ kho bhikkhave tissannaṁ dukkhatānaṁ abhiññāya
pariññāya parikkhayāya pahānāya .pe. ayaṁ ariyo aṭṭhaṅgiko
maggo bhāvetabboti.

[321] sāvatthīnidānaṁ. (pts. s v, 57) tayome bhikkhave khīlā. katame
tayo. rāgo khīlo doso khīlo moho khīlo. ime kho
bhikkhave tayo khīlā.

[322] imesaṁ kho bhikkhave tiṇṇannaṁ khīlānaṁ abhiññāya
pariññāya parikkhayāya pahānāya .pe. ayaṁ ariyo aṭṭhaṅgiko
maggo bhāvetabboti.

[323] sāvatthīnidānaṁ. tīṇīmāni bhikkhave malāni. katamāni
tīṇi. rāgo malaṁ doso malaṁ moho malaṁ. imāni kho
bhikkhave tīṇi malāni.

[324] imesaṁ kho bhikkhave tiṇṇannaṁ malānaṁ abhiññāya

page number: 086

pariññāya parikkhayāya pahānāya .pe. ayaṁ ariyo aṭṭhaṅgiko
maggo bhāvetabboti.

[325] sāvatthīnidānaṁ. tayome bhikkhave nīghā 1-. katame
tayo. rāgo nīgho doso nīgho moho nīgho. ime kho
bhikkhave tayo nīghā.

[326] imesaṁ kho bhikkhave tiṇṇannaṁ nīghānaṁ abhiññāya
pariññāya parikkhayāya pahānāya .pe. ayaṁ ariyo aṭṭhaṅgiko
maggo bhāvetabboti.

[327] sāvatthīnidānaṁ. tisso imā bhikkhave vedanā. katamā
tisso. sukhā vedanā dukkhā vedanā adukkhamasukhā vedanā.
imā kho bhikkhave tisso vedanā.

[328] imāsaṁ kho bhikkhave tissannaṁ vedanānaṁ abhiññāya
pariññāya parikkhayāya pahānāya .pe. ayaṁ ariyo aṭṭhaṅgiko
maggo bhāvetabboti.

[329] (pts. s v, 58) tisso imā bhikkhave taṇhā. katamā tisso.
kāmataṇhā bhavataṇhā vibhavataṇhā. imā kho bhikkhave tisso
taṇhā.

[330] imāsaṁ kho bhikkhave tissannaṁ taṇhānaṁ abhiññāya
pariññāya parikkhayāya pahānāya .pe. ayaṁ ariyo aṭṭhaṅgiko
maggo bhāvetabbo. katamo ariyo aṭṭhaṅgiko maggo. idha

page number: 087

bhikkhave bhikkhu sammādiṭṭhiṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ .pe. sammāsamādhiṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. imāsaṁ kho bhikkhave
tissannaṁ taṇhānaṁ abhiññāya pariññāya parikkhayāya pahānāya
.pe. ayaṁ ariyo aṭṭhaṅgiko maggo bhāvetabboti.

[331] tisso imā bhikkhave taṇhā 1- .pe.

[332] imāsaṁ kho bhikkhave tissannaṁ taṇhānaṁ abhiññāya
pariññāya parikkhayāya pahānāya .pe. rāgavinayapariyosānaṁ
dosavinayapariyosānaṁ mohavinayapariyosānaṁ .pe. amatogadhaṁ amataparāyanaṁ
amatapariyosānaṁ .pe. nibbānaninnaṁ nibbānapoṇaṁ nibbānapabbhāraṁ.
imāsaṁ kho bhikkhave tissannaṁ taṇhānaṁ 2- abhiññāya
pariññāya parikkhayāya pahānāya .pe. ayaṁ ariyo aṭṭhaṅgiko
maggo bhāvetabboti.
esanāvaggo niṭṭhito.
tassuddānaṁ
esanā vidhā āsavo dukkhatā ca tisso khilā
malaṁ nigho ca vedanā duvena taṇhāyena cāti 3-.
---------

footnote: 1 ma. yu. tasinā. 2 ma. yu. tasinānaṁ. 3 ma. yu. dve taṇhā tasināya cāti.

page number: 088

oghavaggo terasamo

[333] (pts. s v, 59) sāvatthīnidānaṁ. cattārome bhikkhave oghā. katame
cattāro. kāmogho bhavogho diṭṭhogho avijjogho. ime
kho bhikkhave cattāro oghā.

[334] imesaṁ kho bhikkhave catunnaṁ oghānaṁ abhiññāya
pariññāya parikkhayāya pahānāya .pe. ayaṁ ariyo aṭṭhaṅgiko
maggo bhāvetabboti. (yathā esanā evaṁ vitthāretabbaṁ).

[335] sāvatthīnidānaṁ. cattārome bhikkhave yogā. katame
cattāro. kāmayogo bhavayogo diṭṭhiyogo avijjāyogo. ime
kho bhikkhave cattāro yogā.

[336] imesaṁ kho bhikkhave catunnaṁ yogānaṁ abhiññāya
pariññāya parikkhayāya pahānāya .pe. ayaṁ ariyo aṭṭhaṅgiko
maggo bhāvetabboti.

[337] sāvatthīnidānaṁ. cattārīmāni bhikkhave upādānāni.
katamāni cattāri. kāmūpādānaṁ diṭṭhūpādānaṁ sīlabbatūpādānaṁ
attavādūpādānaṁ. imāni kho bhikkhave cattāri upādānāni.

[338] imesaṁ kho bhikkhave catunnaṁ upādānānaṁ abhiññāya
pariññāya parikkhayāya pahānāya .pe. ayaṁ ariyo aṭṭhaṅgiko
maggo bhāvetabboti.

page number: 089

[339] sāvatthīnidānaṁ. cattārome bhikkhave ganthā. katame
cattāro. abhijjhā kāyagantho byāpādo kāyagantho sīlabbataparāmāso
kāyagantho idaṁsaccābhiniveso kāyagantho. (pts. s v, 60) ime kho
bhikkhave cattāro ganthā.

[340] imesaṁ kho bhikkhave catunnaṁ ganthānaṁ abhiññāya
pariññāya parikkhayāya pahānāya .pe. ayaṁ ariyo aṭṭhaṅgiko
maggo bhāvetabboti.

[341] sāvatthīnidānaṁ. sattime bhikkhave anusayā. katame
satta. kāmarāgānusayo paṭighānusayo diṭṭhānusayo vicikicchānusayo
mānānusayo bhavarāgānusayo avijjānusayo. ime kho bhikkhave
satta anusayā.

[342] imesaṁ kho bhikkhave sattannaṁ anusayānaṁ abhiññāya
pariññāya parikkhayāya pahānāya .pe. ayaṁ ariyo aṭṭhaṅgiko
maggo bhāvetabboti.

[343] sāvatthīnidānaṁ. pañcime bhikkhave kāmaguṇā. katame
pañca. cakkhuviññeyyā rūpā iṭṭhā kantā manāpā piyarūpā
kāmūpasañhitā rajaniyā sotaviññeyyā saddā .pe.
ghānaviññeyyā gandhā. jivhāviññeyyā rasā. kāyaviññeyyā
phoṭṭhabbā iṭṭhā kantā manāpā piyarūpā kāmūpasañhitā rajaniyā.
ime kho bhikkhave pañca kāmaguṇā.

page number: 090

[344] imesaṁ kho bhikkhave pañcannaṁ kāmaguṇānaṁ abhiññāya
pariññāya parikkhayāya pahānāya .pe. ayaṁ ariyo aṭṭhaṅgiko
maggo bhāvetabboti.

[345] sāvatthīnidānaṁ. pañcimāni bhikkhave nīvaraṇāni.
katamāni pañca. kāmacchandanīvaraṇaṁ byāpādanīvaraṇaṁ thīnamiddhanīvaraṇaṁ
uddhaccakukkuccanīvaraṇaṁ vicikicchānīvaraṇaṁ. imāni kho
bhikkhave pañca nīvaraṇāni.

[346] imesaṁ kho bhikkhave pañcannaṁ nīvaraṇānaṁ abhiññāya
pariññāya parikkhayāya pahānāya .pe. ayaṁ ariyo aṭṭhaṅgiko
maggo bhāvetabboti.

[347] sāvatthīnidānaṁ. pañcime bhikkhave upādānakkhandhā.
katame pañca. seyyathīdaṁ. rūpūpādānakkhandho vedanūpādānakkhandho
saññūpādānakkhandho saṅkhārūpādānakkhandho viññāṇūpādānakkhandho.
ime kho bhikkhave pañcupādānakkhandhā.

[348] imesaṁ kho bhikkhave pañcannaṁ upādānakkhandhānaṁ abhiññāya
pariññāya parikkhayāya pahānāya .pe. ayaṁ ariyo aṭṭhaṅgiko
maggo bhāvetabboti.

[349] sāvatthīnidānaṁ. pañcimāni bhikkhave orambhāgiyāni
saññojanāni. katamāni pañca. sakkāyadiṭṭhi vicikicchā sīlabbataparāmāso
kāmacchando byāpādo. imāni kho bhikkhave

page number: 091

pañcorambhāgiyāni saññojanāni.

[350] imesaṁ kho bhikkhave pañcannaṁ orambhāgiyānaṁ saññojanānaṁ
abhiññāya pariññāya parikkhayāya pahānāya .pe. ayaṁ ariyo
aṭṭhaṅgiko maggo bhāvetabboti.

[351] sāvatthīnidānaṁ. pañcimāni bhikkhave uddhambhāgiyāni
saññojanāni. katamāni pañca. rūparāgo arūparāgo māno uddhaccaṁ
avijjā. imāni kho bhikkhave pañcuddhambhāgiyāni saññojanāni.

[352] imesaṁ kho bhikkhave pañcannaṁ uddhambhāgiyānaṁ saññojanānaṁ
abhiññāya pariññāya parikkhayāya pahānāya .pe. ayaṁ ariyo
aṭṭhaṅgiko maggo bhāvetabbo. katamo ariyo aṭṭhaṅgiko
maggo. idha bhikkhave bhikkhu sammādiṭṭhiṁ bhāveti vivekanissitaṁ
.pe. sammāsamādhiṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. imesaṁ kho bhikkhave pañcannaṁ uddhambhāgiyānaṁ
saññojanānaṁ abhiññāya pariññāya parikkhayāya pahānāya .pe.
ayaṁ ariyo aṭṭhaṅgiko maggo bhāvetabboti. seyyathāpi bhikkhave
gaṅgā nadī .pe.

[353] sāvatthīnidānaṁ. pañcimāni bhikkhave uddhambhāgiyāni
saññojanāni. katamāni pañca. rūparāgo arūparāgo māno
uddhaccaṁ avijjā. imāni kho bhikkhave pañcuddhambhāgiyāni
saññojanāni.

page number: 092

[354] imesaṁ kho bhikkhave pañcannaṁ uddhambhāgiyānaṁ (pts. s v, 62) saññojanānaṁ
abhiññāya pariññāya parikkhayāya pahānāya .pe. ayaṁ ariyo
aṭṭhaṅgiko maggo bhāvetabbo. katamo ariyo aṭṭhaṅgiko
maggo. idha bhikkhave bhikkhu sammādiṭṭhiṁ bhāveti .pe. sammāsamādhiṁ
bhāveti rāgavinayapariyosānaṁ dosavinayapariyosānaṁ mohavinayapariyosānaṁ.
amatogadhaṁ amataparāyanaṁ amatapariyosānaṁ. nibbānaninnaṁ
nibbānapoṇaṁ nibbānapabbhāraṁ. imesaṁ kho bhikkhave pañcannaṁ
uddhambhāgiyānaṁ saññojanānaṁ abhiññāya pariññāya parikkhayāya
pahānāya .pe. ayaṁ ariyo aṭṭhaṅgiko maggo bhāvetabboti.
oghavaggo.
tassuddānaṁ
ogho yogo upādānaṁ ganthaṁ anusayena ca
kāmaguṇā nīvaraṇā 1- khandhā oruddhambhāgiyāti.

[2]-
maggasaṁyuttaṁ samattaṁ 3-.
---------

footnote: 1 ma. yu. nīvaraṇaṁ. 2 ma. vagguddānaṁ.
footnote: avijjāvaggo paṭhamo dutiyaṁ vihāraṁ vuccati
footnote: micchattaṁ tatiyo vaggo catutthaṁ paṭipanneneva

titthiyaṁ pañcamo vaggo catasso sūriyena ca
bahukate sattamo vaggo uppādo paṭhamena ca
divasavaggo navamo dasamo appamādena ca
ekādasa balavaggo dvādasa esanā pāliyaṁ.
oghavaggo bhavati terasāti
3 ma. yu. paṭhamaṁ.

page number: 093

bojjhaṅgasaṁyuttaṁ
------
pabbatavaggo paṭhamo

[355] 

[1]- himavantaṁ bhikkhave pabbatarājaṁ nissāya nāgā kāyaṁ
vaḍḍhenti balaṁ gāhenti te tattha kāyaṁ vaḍḍhetvā balaṁ
gāhetvā kusubbhe 2- otaranti kusubbhe otaritvā mahāsobbhe
otaranti mahāsobbhe otaritvā kunnadiyo otaranti kunnadiyo
otaritvā mahānadiyo otaranti mahānadiyo otaritvā mahāsamuddasāgaraṁ
otaranti te tattha mahantataṁ vepullataṁ āpajjanti
kāyena. evameva kho bhikkhave bhikkhu sīlaṁ nissāya sīle patiṭṭhāya
satta bojjhaṅge bhāvento satta bojjhaṅge bahulīkaronto
mahantataṁ vepullataṁ pāpuṇāti dhammesu.

[356] kathañca bhikkhave bhikkhu sīlaṁ nissāya sīle patiṭṭhāya
satta bojjhaṅge bhāvento satta bojjhaṅge bahulīkaronto
mahantataṁ vepullataṁ pāpuṇāti dhammesūti. idha bhikkhave bhikkhu
satisambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ (pts. s v, 64) dhammavicayasambojjhaṅgaṁ bhāveti .pe. viriyasambojjhaṅgaṁ
bhāveti. pītisambojjhaṅgaṁ bhāveti. passaddhisambojjhaṅgaṁ
bhāveti. samādhisambojjhaṅgaṁ bhāveti. upekkhāsambojjhaṅgaṁ

footnote: 1 ma. seyyathāpi bhikkhave pabbatarājaṁ. 2 ma. kusobbhe. evamuparipi.

page number: 094

bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
evaṁ kho bhikkhave bhikkhu sīlaṁ nissāya sīle patiṭṭhāya
satta bojjhaṅge bhāvento satta bojjhaṅge bahulīkaronto mahantataṁ
vepullataṁ pāpuṇāti dhammesūti.

[357] seyyathāpi bhikkhave ayaṁ kāyo āhāraṭṭhitiko āhāraṁ
paṭicca tiṭṭhati anāhāro no tiṭṭhati. evameva kho bhikkhave
pañca nīvaraṇā āhāraṭṭhitikā āhāraṁ paṭicca tiṭṭhanti anāhārā
no tiṭṭhanti.

[358] ko ca bhikkhave āhāro anuppannassa vā kāmacchandassa
uppādāya uppannassa vā kāmacchandassa bhiyyobhāvāya vepullāya.
atthi bhikkhave subhanimittaṁ tattha ayonisomanasikārabahulīkāro
ayamāhāro anuppannassa vā kāmacchandassa uppādāya uppannassa
vā kāmacchandassa bhiyyobhāvāya vepullāya.

[359] ko ca bhikkhave āhāro anuppannassa vā byāpādassa
uppādāya uppannassa vā byāpādassa bhiyyobhāvāya vepullāya.
atthi bhikkhave paṭighanimittaṁ tattha ayonisomanasikārabahulīkāro
ayamāhāro anuppannassa vā byāpādassa uppādāya uppannassa
vā byāpādassa bhiyyobhāvāya vepullāya.

[360] ko ca bhikkhave āhāro anuppannassa vā thīnamiddhassa
uppādāya uppannassa vā thīnamiddhassa bhiyyobhāvāya vepullāya.

page number: 095

atthi bhikkhave arati tandi vijambhitā bhattasammado cetaso ca
līnattaṁ tattha ayonisomanasikārabahulīkāro (pts. s v, 65) ayamāhāro anuppannassa
vā thīnamiddhassa uppādāya uppannassa vā thīnamiddhassa bhiyyobhāvāya
vepullāya.

[361] ko ca bhikkhave āhāro anuppannassa vā uddhaccakukkuccassa
uppādāya uppannassa vā uddhaccakukkuccassa bhiyyobhāvāya
vepullāya. atthi bhikkhave cetaso avūpasamo tattha
ayonisomanasikārabahulīkāro ayamāhāro anuppannassa vā uddhaccakukkuccassa
uppādāya uppannassa vā uddhaccakukkuccassa bhiyyobhāvāya
vepullāya.

[362] ko ca bhikkhave āhāro anuppannāya vā vicikicchāya
uppādāya uppannāya vā vicikicchāya bhiyyobhāvāya vepullāya.
atthi bhikkhave vicikicchāṭhāniyā dhammā tattha ayonisomanasikārabahulīkāro
ayamāhāro anuppannāya vā vicikicchāya uppādāya
uppannāya vā vicikicchāya bhiyyobhāvāya vepullāya.

[363] seyyathāpi bhikkhave ayaṁ kāyo āhāraṭṭhitiko āhāraṁ
paṭicca tiṭṭhati anāhāro no tiṭṭhati. evameva kho bhikkhave
ime pañca nīvaraṇā āhāraṭṭhitikā āhāraṁ paṭicca tiṭṭhanti
anāhārā no tiṭṭhanti.

[364] seyyathāpi bhikkhave ayaṁ kāyo āhāraṭṭhitiko āhāraṁ

page number: 096

paṭicca tiṭṭhati anāhāro no tiṭṭhati. evameva kho bhikkhave satta
bojjhaṅgā āhāraṭṭhitikā āhāraṁ paṭicca tiṭṭhanti anāhārā no
tiṭṭhanti.

[365] ko ca bhikkhave āhāro anuppannassa vā satisambojjhaṅgassa
uppādāya uppannassa vā satisambojjhaṅgassa
bhāvanāya pāripūriyā. atthi bhikkhave satisambojjhaṅgaṭṭhāniyā dhammā
tattha yonisomanasikārabahulīkāro ayamāhāro anuppannassa vā
satisambojjhaṅgassa uppādāya uppannassa vā satisambojjhaṅgassa
bhāvanāya pāripūriyā.

[366] (pts. s v, 66) ko ca bhikkhave āhāro anuppannassa vā
dhammavicayasambojjhaṅgassa uppādāya uppannassa vā dhammavicayasambojjhaṅgassa
bhāvanāya pāripūriyā. atthi bhikkhave kusalākusalā dhammā
sāvajjānavajjā dhammā hīnappaṇītā dhammā kaṇhasukkasappaṭibhāgā
dhammā tattha yonisomanasikārabahulīkāro ayamāhāro anuppannassa
vā dhammavicayasambojjhaṅgassa uppādāya uppannassa vā
dhammavicayasambojjhaṅgassa bhāvanāya pāripūriyā.

[367] ko ca bhikkhave āhāro anuppannassa vā viriyasambojjhaṅgassa
uppādāya uppannassa vā viriyasambojjhaṅgassa
bhāvanāya pāripūriyā. atthi bhikkhave ārabbhadhātu 1- nikkamadhātu
parakkamadhātu tattha yonisomanasikārabahulīkāro ayamāhāro anuppannassa

footnote: 1 po. ma. yu. ārambhadhātu.

page number: 097

vā viriyasambojjhaṅgassa uppādāya uppannassa vā
viriyasambojjhaṅgassa bhāvanāya pāripūriyā.

[368] ko ca bhikkhave āhāro anuppannassa vā pītisambojjhaṅgassa
uppādāya uppannassa vā pītisambojjhaṅgassa bhāvanāya
pāripūriyā. atthi bhikkhave pītisambojjhaṅgaṭṭhāniyā dhammā tattha
yonisomanasikārabahulīkāro ayamāhāro anuppannassa vā pītisambojjhaṅgassa
uppādāya uppannassa vā pītisambojjhaṅgassa
bhāvanāya pāripūriyā.

[369] ko ca bhikkhave āhāro anuppannassa vā
passaddhisambojjhaṅgassa uppādāya uppannassa vā passaddhisambojjhaṅgassa
bhāvanāya pāripūriyā. atthi bhikkhave kāyapassaddhi cittapassaddhi
tattha yonisomanasikārabahulīkāro ayamāhāro anuppannassa
vā passaddhisambojjhaṅgassa uppādāya uppannassa vā
passaddhisambojjhaṅgassa bhāvanāya pāripūriyā.

[370] ko ca bhikkhave āhāro anuppannassa vā samādhisambojjhaṅgassa
uppādāya uppannassa vā samādhisambojjhaṅgassa
bhāvanāya pāripūriyā. atthi bhikkhave samādhinimittaṁ 1- abyagganimittaṁ
tattha yonisomanasikārabahulīkāro ayamāhāro anuppannassa
vā samādhisambojjhaṅgassa uppādāya uppannassa vā samādhisambojjhaṅgassa
bhāvanāya pāripūriyā.

footnote: 1 ma. yu. samathanimittaṁ.

page number: 098

[371] (pts. s v, 67) ko ca bhikkhave āhāro anuppannassa vā
upekkhāsambojjhaṅgassa uppādāya uppannassa vā upekkhāsambojjhaṅgassa
bhāvanāya pāripūriyā. atthi bhikkhave upekkhāsambojjhaṅgaṭṭhāniyā
dhammā tattha yonisomanasikārabahulīkāro ayamāhāro anuppannassa
vā upekkhāsambojjhaṅgassa uppādāya uppannassa vā upekkhāsambojjhaṅgassa
bhāvanāya pāripūriyā.

[372] seyyathāpi bhikkhave ayaṁ kāyo āhāraṭṭhitiko āhāraṁ
paṭicca tiṭṭhati anāhāro no tiṭṭhati. evameva kho bhikkhave
ime satta bojjhaṅgā āhāraṭṭhitikā āhāraṁ paṭicca tiṭṭhanti
anāhārā no tiṭṭhantīti.

[373] ye te bhikkhave bhikkhū sīlasampannā samādhisampannā
paññāsampannā vimuttisampannā vimuttiñāṇadassanasampannā dassanampahaṁ 1-
bhikkhave tesaṁ bhikkhūnaṁ bahūpakāraṁ 2- vadāmi savanampahaṁ bhikkhave tesaṁ
bhikkhūnaṁ bahūpakāraṁ vadāmi upasaṅkamanampahaṁ bhikkhave tesaṁ bhikkhūnaṁ
bahūpakāraṁ vadāmi payirupāsanampahaṁ bhikkhave tesaṁ bhikkhūnaṁ bahūpakāraṁ
vadāmi anussatimpahaṁ bhikkhave tesaṁ bhikkhūnaṁ bahūpakāraṁ vadāmi
anupabbajjampahaṁ bhikkhave tesaṁ bhikkhūnaṁ bahūpakāraṁ vadāmi. taṁ kissa
hetu. tathārūpānaṁ bhikkhave bhikkhūnaṁ dhammaṁ sutvā dvayena 

[3]- vūpakaṭṭho
viharati kāyavūpakāsena ca cittavūpakāsena ca so tathā vūpakaṭṭho
viharanto taṁ dhammaṁ anussarati anuvitakketi.

footnote: 1 ma. yu. dassanampāhaṁ. 2 ma. bahūkāraṁ. yu. bahukāraṁ. evamupari.
footnote: 3 ma. yu. vūpakāsena.

page number: 099

[374] yasmiṁ samaye bhikkhave bhikkhu tathā vūpakaṭṭho viharanto
taṁ dhammaṁ anussarati anuvitakketi (pts. s v, 68) satisambojjhaṅgo tasmiṁ samaye
bhikkhuno āraddho hoti satisambojjhaṅgaṁ tasmiṁ samaye bhikkhu
bhāveti satisambojjhaṅgo tasmiṁ samaye bhikkhuno bhāvanāpāripūriṁ
gacchati so tathāsato viharanto taṁ dhammaṁ paññāya pavicinati
pavicarati parivīmaṁsamāpajjati.

[375] yasmiṁ samaye bhikkhave bhikkhu tathāsato viharanto taṁ
dhammaṁ paññāya pavicinati pavicarati parivīmaṁsamāpajjati dhammavicayasambojjhaṅgo
tasmiṁ samaye bhikkhuno āraddho hoti dhammavicayasambojjhaṅgaṁ
tasmiṁ samaye bhikkhu bhāveti dhammavicayasambojjhaṅgo
tasmiṁ samaye bhikkhuno bhāvanāpāripūriṁ gacchati tassa taṁ dhammaṁ
paññāya pavicinato pavicarato parivīmaṁsamāpajjato āraddhaṁ hoti
viriyaṁ asallīnaṁ.

[376] yasmiṁ samaye bhikkhave bhikkhuno taṁ dhammaṁ paññāya pavicinato
pavicarato parivīmaṁsamāpajjato āraddhaṁ hoti viriyaṁ asallīnaṁ.
viriyasambojjhaṅgo tasmiṁ samaye bhikkhuno āraddho hoti viriyasambojjhaṅgaṁ
tasmiṁ samaye bhikkhu bhāveti viriyasambojjhaṅgo tasmiṁ
samaye bhikkhuno bhāvanāpāripūriṁ gacchati āraddhaviriyassa uppajjati
pīti nirāmisā.

[377] yasmiṁ samaye bhikkhave bhikkhuno āraddhaviriyassa uppajjati

page number: 100

pīti nirāmisā. pītisambojjhaṅgo tasmiṁ samaye bhikkhuno āraddho
hoti pītisambojjhaṅgaṁ tasmiṁ samaye bhikkhu bhāveti pītisambojjhaṅgo
tasmiṁ samaye bhikkhuno bhāvanāpāripūriṁ gacchati pītimanassa kāyopi
passambhati cittampi passambhati.

[378] yasmiṁ samaye bhikkhave bhikkhuno pītimanassa kāyopi passambhati
cittampi passambhati passaddhisambojjhaṅgo tasmiṁ samaye bhikkhuno
āraddho hoti passaddhisambojjhaṅgaṁ tasmiṁ samaye bhikkhu bhāveti
passaddhisambojjhaṅgo tasmiṁ samaye bhikkhuno bhāvanāpāripūriṁ (pts. s v, 69) gacchati
passaddhakāyassa 

[1]- sukhino cittaṁ samādhiyati.

[379] yasmiṁ samaye bhikkhave bhikkhuno passaddhakāyassa sukhino
cittaṁ samādhiyati samādhisambojjhaṅgo tasmiṁ samaye bhikkhave bhikkhuno
āraddho hoti samādhisambojjhaṅgaṁ tasmiṁ samaye bhikkhu bhāveti
samādhisambojjhaṅgo tasmiṁ samaye bhikkhuno bhāvanāpāripūriṁ gacchati
so tathā samāhitaṁ cittaṁ sādhukaṁ ajjhupekkhitā hoti.

[380] yasmiṁ samaye bhikkhave bhikkhu tathā samāhitaṁ cittaṁ sādhukaṁ
ajjhupekkhitā hoti upekkhāsambojjhaṅgo tasmiṁ samaye bhikkhuno
āraddho hoti upekkhāsambojjhaṅgaṁ tasmiṁ samaye bhikkhu bhāveti
upekkhāsambojjhaṅgo tasmiṁ samaye bhikkhuno bhāvanāpāripūriṁ gacchati.

[381] evaṁ bhāvitesu kho bhikkhave sattasu bojjhaṅgesu evaṁ
bahulīkatesu satta phalā sattānisaṁsā pāṭikaṅkhā. katame satta

footnote: 1 yu. sukhaṁ hoti.

page number: 101

phalā sattānisaṁsā.

[382] diṭṭheva dhamme paṭikacca aññaṁ ārādheti no ce
diṭṭheva dhamme paṭikacca aññaṁ ārādheti atha maraṇakāle aññaṁ
ārādheti. no ce diṭṭheva dhamme paṭikacca aññaṁ ārādheti no
ce maraṇakāle aññaṁ ārādheti atha pañcannaṁ orambhāgiyānaṁ
saññojanānaṁ parikkhayā antarāparinibbāyī hoti. no ce diṭṭheva
dhamme paṭikacca aññaṁ ārādheti no ce maraṇakāle aññaṁ
ārādheti no ce pañcannaṁ orambhāgiyānaṁ saññojanānaṁ parikkhayā
antarāparinibbāyī hoti atha pañcannaṁ orambhāgiyānaṁ saññojanānaṁ
parikkhayā upahaccaparinibbāyī hoti. no ce diṭṭheva dhamme paṭikacca
aññaṁ ārādheti no ce maraṇakāle aññaṁ ārādheti no ce
pañcannaṁ (pts. s v, 70) orambhāgiyānaṁ saññojanānaṁ parikkhayā antarāparinibbāyī
hoti no ce pañcannaṁ orambhāgiyānaṁ saññojanānaṁ parikkhayā
upahaccaparinibbāyī hoti atha pañcannaṁ orambhāgiyānaṁ saññojanānaṁ
parikkhayā asaṅkhāraparinibbāyī hoti. no ce diṭṭheva
dhamme paṭikacca aññaṁ ārādheti no ce maraṇakāle aññaṁ
ārādheti no ce pañcannaṁ orambhāgiyānaṁ saññojanānaṁ parikkhayā
antarāparinibbāyī hoti no ce pañcannaṁ orambhāgiyānaṁ saññojanānaṁ
parikkhayā upahaccaparinibbāyī hoti no ce pañcannaṁ
orambhāgiyānaṁ saññojanānaṁ parikkhayā asaṅkhāraparinibbāyī hoti

page number: 102

atha pañcannaṁ orambhāgiyānaṁ saññojanānaṁ parikkhayā sasaṅkhāraparinibbāyī
hoti. no ce diṭṭheva dhamme paṭikacca aññaṁ
ārādheti no ce maraṇakāle aññaṁ ārādheti no ce
pañcannaṁ orambhāgiyānaṁ saññojanānaṁ parikkhayā antarāparinibbāyī
hoti no ce pañcannaṁ orambhāgiyānaṁ saññojanānaṁ parikkhayā
upahaccaparinibbāyī hoti no ce pañcannaṁ orambhāgiyānaṁ saññojanānaṁ
parikkhayā asaṅkhāraparinibbāyī hoti no ce pañcannaṁ
orambhāgiyānaṁ saññojanānaṁ parikkhayā sasaṅkhāraparinibbāyī hoti
atha pañcannaṁ orambhāgiyānaṁ saññojanānaṁ parikkhayā uddhaṁsoto
hoti akaniṭṭhagāmī. evaṁ bhāvitesu kho bhikkhave sattasu bojjhaṅgesu
evaṁ bahulīkatesu ime satta phalā sattānisaṁsā pāṭikaṅkhāti.

[383] ekaṁ samayaṁ āyasmā sārīputto sāvatthiyaṁ viharati
jetavane anāthapiṇḍikassa ārāme. tatra kho āyasmā sārīputto
bhikkhū āmantesi āvuso bhikkhaveti. (pts. s v, 71) āvusoti 

[1]- te
bhikkhū āyasmato sārīputtassa paccassosuṁ. āyasmā sārīputto
etadavoca sattime āvuso bojjhaṅgā. katame satta.
satisambojjhaṅgo dhammavicayasambojjhaṅgo viriyasambojjhaṅgo pītisambojjhaṅgo
passaddhisambojjhaṅgo samādhisambojjhaṅgo upekkhāsambojjhaṅgo.
ime kho āvuso satta bojjhaṅgā.

[384] imesaṁ khvāhaṁ āvuso sattannaṁ bojjhaṅgānaṁ yena yena

footnote: 1 ma. kho.

page number: 103

bojjhaṅgena ākaṅkhāmi pubbaṇhasamayaṁ viharituṁ tena tena bojjhaṅgena
pubbaṇhasamayaṁ viharāmi yena yena bojjhaṅgena ākaṅkhāmi majjhantikasamayaṁ
viharituṁ tena tena bojjhaṅgena majjhantikasamayaṁ viharāmi
yena yena bojjhaṅgena ākaṅkhāmi sāyaṇhasamayaṁ viharituṁ tena
tena bojjhaṅgena sāyaṇhasamayaṁ viharāmi.

[385] satisambojjhaṅgo iti ce me āvuso hoti appamāṇoti
me hoti susamāraddhoti me hoti tiṭṭhantaṁ 

[1]- tiṭṭhatīti
pajānāmi sacepi me cavati idappaccayā me cavatīti pajānāmi .pe.

[386] upekkhāsambojjhaṅgo iti ce me āvuso hoti appamāṇoti
me hoti susamāraddhoti me hoti tiṭṭhantaṁ tiṭṭhatīti
pajānāmi sacepi me cavati idappaccayā me cavatīti pajānāmi.

[387] seyyathāpi āvuso rañño vā rājamahāmattassa vā
nānārattānaṁ dussānaṁ dussakaraṇḍako pūro assa so yaṁ yadeva
dussayugaṁ ākaṅkheyya pubbaṇhasamayaṁ pārupituṁ tantadeva dussayugaṁ
pubbaṇhasamayaṁ pārupeyya yaṁ yadeva dussayugaṁ ākaṅkheyya majjhantikasamayaṁ
pārupituṁ tantadeva dussayugaṁ majjhantikasamayaṁ pārupeyya yaṁ
yadeva dussayugaṁ ākaṅkheyya sāyaṇhasamayaṁ pārupituṁ tantadeva
dussayugaṁ sāyaṇhasamayaṁ pārupeyya. (pts. s v, 72) evameva kho ahaṁ āvuso
imesaṁ sattannaṁ bojjhaṅgānaṁ yena yena bojjhaṅgena ākaṅkhāmi
pubbaṇhasamayaṁ viharituṁ tena tena bojjhaṅgena pubbaṇhasamayaṁ

footnote: 1 ma. yu. ca naṁ. evamupari.

page number: 104

viharāmi yena yena bojjhaṅgena ākaṅkhāmi majjhantikasamayaṁ
viharituṁ tena tena bojjhaṅgena majjhantikasamayaṁ viharāmi yena
yena bojjhaṅgena ākaṅkhāmi sāyaṇhasamayaṁ viharituṁ tena tena
bojjhaṅgena sāyaṇhasamayaṁ viharāmi.

[388] satisambojjhaṅgo iti ce me āvuso hoti appamāṇoti
me hoti susamāraddhoti me hoti tiṭṭhantaṁ tiṭṭhatīti
pajānāmi sacepi me cavati idappaccayā me cavatīti pajānāmi .pe.

[389] upekkhāsambojjhaṅgo iti ce me āvuso hoti appamāṇoti
me hoti susamāraddhoti me hoti tiṭṭhantaṁ tiṭṭhatīti
pajānāmi sacepi me cavati idappaccayā me cavatīti pajānāmīti.

[390] atha kho aññataro bhikkhu yena bhagavā tenupasaṅkami
.pe. ekamantaṁ nisinno kho so bhikkhu bhagavantaṁ etadavoca
bojjhaṅgā bojjhaṅgāti bhante vuccanti kittāvatā nu kho
bhante bojjhaṅgāti vuccantīti. bodhāya saṁvattantīti kho bhikkhu
tasmā bojjhaṅgāti vuccantīti.

[391] idha bhikkhu bhikkhu satisambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ .pe.

[392] upekkhāsambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ.

[393] tassime satta bojjhaṅge bhāvayato kāmāsavāpi cittaṁ

page number: 105

vimuccati bhavāsavāpi cittaṁ vimuccati avijjāsavāpi cittaṁ vimuccati.
vimuttasmiṁ vimuttamiti 1- ñāṇaṁ hoti. khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānāti. bodhāya saṁvattantīti
bhikkhu tasmā bojjhaṅgāti vuccantīti.

[394] (pts. s v, 73) ekaṁ samayaṁ bhagavā sākete viharati añjanavane migadāye.
atha kho kuṇḍaliyo paribbājako yena bhagavā tenupasaṅkami upasaṅkamitvā
bhagavatā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi. ekamantaṁ nisinno kho kuṇḍaliyo
paribbājako bhagavantaṁ etadavoca ahamasmi bho gotama
ārāmaniyādiparisāvacaro 2- tassa mayhaṁ bho gotama pacchābhattaṁ
bhuttapātarāsassa ayamāhāro 3- hoti ārāmena ārāmaṁ uyyānena
uyyānaṁ anucaṅkamāmi anuvicarāmi so tattha passāmi eke samaṇabrāhmaṇe
iti vādappamokkhānisaṁsaṁ ceva kathaṁ kathente upārambhānisaṁsaṁ
ca bhavampana gotamo kimānisaṁso viharatīti. vijjāvimuttiphalānisaṁso
kho kuṇḍaliya tathāgato viharatīti.

[395] katame pana bho gotama dhammā bhāvitā bahulīkatā
vijjāvimuttiṁ paripūrentīti. satta kho kuṇḍaliya bojjhaṅgā bhāvitā
bahulīkatā vijjāvimuttiṁ paripūrentīti. katame pana bho gotama dhammā
bhāvitā bahulīkatā satta bojjhaṅge paripūrentīti. cattāro kho
kuṇḍaliya satipaṭṭhānā bhāvitā bahulīkatā satta bojjhaṅge paripūrentīti.

footnote: 1 po. yu. vimuttamhīti. 2 ma. ārāmanissayī parisāvacaro. yu. ārāmanisādi....
footnote: 3 ma. yu. ayamācāro.

page number: 106

katame pana bho gotama dhammā bhāvitā bahulīkatā cattāro
satipaṭṭhāne paripūrentīti. tīṇi kho kuṇḍaliya sucaritāni bhāvitāni
bahulīkatāni cattāro satipaṭṭhāne paripūrentīti. katame pana bho
gotama dhammā bhāvitā bahulīkatā tīṇi sucaritāni paripūrentīti.

[396] (pts. s v, 74) indriyasaṁvaro kho kuṇḍaliya bhāvito bahulīkato tīṇi
sucaritāni paripūreti 1-. kathaṁ bhāvito 

[2]- kuṇḍaliya indriyasaṁvaro kathaṁ
bahulīkato tīṇi sucaritāni paripūreti 3-. idha kuṇḍaliya bhikkhu cakkhunā
rūpaṁ disvā manāpaṁ nābhijjhāyati nāvihiṁsati 4- na rāgaṁ janeti tassa
ṭhito ca 5- kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ.
cakkhunā kho paneva rūpaṁ disvā amanāpaṁ na maṅku hoti appatiṭṭhitacitto
ādinnamānaso 6- abyāpannacetaso tassa ṭhito ca kāyo
hoti ṭhitaṁ cittaṁ ajjhattaṁ susaṇṭhitaṁ suvimuttaṁ. puna caparaṁ
kuṇḍaliya bhikkhu sotena saddaṁ sutvā .pe. ghānena gandhaṁ
ghāyitvā. jivhāya rasaṁ sāyitvā. kāyena phoṭṭhabbaṁ phusitvā.
manasā dhammaṁ viññāya manāpaṁ nābhijjhāyati nāvihiṁsati na rāgaṁ
janeti tassa ṭhito ca kāyo hoti ṭhitaṁ cittaṁ ajjhattaṁ
susaṇṭhitaṁ suvimuttaṁ. manasā kho paneva dhammaṁ viññāya amanāpaṁ
na maṅku hoti appatiṭṭhitacitto ādinnamānaso abyāpannacetaso
tassa ca kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ.
yato kho kuṇḍaliya bhikkhu cakkhunā rūpaṁ disvā manāpāmanāpesu

footnote: 1 ma. itisaddo atthi. 2 ma. yu. ca. 3 ma. yu. paripūrentīti. 4 ma. yu.
footnote: nābhijjhati nāvihaṁsati. evamupari. 5 po. yu. va. evamupari.
footnote: 6 ma. yu. ādīna .... evamupari.

page number: 107

rūpesu ṭhito ādinnamānaso abyāpannacetaso tassa ṭhito ca
kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ. sotena
saddaṁ sutvā .pe. ghānena gandhaṁ ghāyitvā. jivhāya rasaṁ
sāyitvā. kāyena phoṭṭhabbaṁ phusitvā. manasā dhammaṁ viññāya
manāpāmanāpesu dhammesu ṭhito ca kāyo hoti ṭhitaṁ cittaṁ ajjhattaṁ
susaṇṭhitaṁ (pts. s v, 75) suvimuttaṁ. evambhāvito kho kuṇḍaliya indriyasaṁvaro
evaṁ bahulīkato tīṇi sucaritāni paripūreti.

[397] kathaṁ bhāvitāni tāni ca kuṇḍaliya tīṇi sucaritāni kathaṁ
bahulīkatāni cattāro satipaṭṭhāne paripūrenti. idha kuṇḍaliya bhikkhu
kāyaduccaritaṁ pahānāya 1- kāyasucaritaṁ bhāveti vacīduccaritaṁ pahānāya
vacīsucaritaṁ bhāveti manoduccaritaṁ pahānāya manosucaritaṁ bhāveti.
evaṁ bhāvitāni kho kuṇḍaliya tīṇi sucaritāni evaṁ bahulīkatāni
cattāro satipaṭṭhāne paripūrenti.

[398] kathaṁ bhāvitā ca kuṇḍaliya cattāro satipaṭṭhānā kathaṁ
bahulīkatā satta bojjhaṅge paripūrenti. idha kuṇḍaliya bhikkhu
kāye kāyānupassī viharati ātāpī sampajāno satimā vineyya
loke abhijjhādomanassaṁ vedanāsu .pe. citte .pe. dhammesu
dhammānupassī viharati ātāpī sampajāno satimā vineyya loke
abhijjhādomanassaṁ. evaṁ bhāvitā kho kuṇḍaliya cattāro satipaṭṭhānā
evaṁ bahulīkatā satta bojjhaṅge paripūrenti.

footnote: 1 ma. yu. pahāya. evamupari.

page number: 108

[399] kathaṁ bhāvitā ca kuṇḍaliya satta bojjhaṅgā kathaṁ bahulīkatā
vijjāvimuttiṁ paripūrenti. idha kuṇḍaliya bhikkhu satisambojjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ
.pe. upekkhāsambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ. evaṁ bhāvitā kho kuṇḍaliya satta
bojjhaṅgā evaṁ bahulīkatā vijjāvimuttiṁ paripūrentīti.

[400] evaṁ vutte kuṇḍaliyo paribbājako bhagavantaṁ etadavoca
abhikkantaṁ bho gotama abhikkantaṁ bho gotama seyyathāpi bho gotama
nikkujjitaṁ vā ukkujjeyya paṭicchannaṁ vā vivareyya mūḷhassa vā
maggaṁ ācikkheyya andhakāre vā telappajjotaṁ dhāreyya cakkhumanto
rūpāni dakkhantīti. evameva kho bhotā gotamena anekapariyāyena
dhammo pakāsito esāhaṁ bhavantaṁ gotamaṁ saraṇaṁ gacchāmi
dhammañca bhikkhusaṅghañca upāsakaṁ maṁ bhavaṁ gotamo dhāretu ajjatagge
pāṇupetaṁ saraṇaṅgatanti.

[401] seyyathāpi bhikkhave kūṭāgārassa yā kāci gopānasiyo
sabbā tā kūṭaninnā kūṭapoṇā kūṭapabbhārā evameva kho
bhikkhave bhikkhu satta bojjhaṅge bhāvento satta bojjhaṅge bahulīkaronto
nibbānaninno hoti nibbānapoṇo nibbānapabbhāro.

[402] (pts. s v, 76) kathañca bhikkhave bhikkhu satta bojjhaṅge bhāvento
satta bojjhaṅge bahulīkaronto nibbānaninno hoti nibbānapoṇo

page number: 109

nibbānapabbhāro. idha bhikkhave bhikkhu satisambojjhaṅgaṁ bhāveti
vivekanissitaṁ virāganissitaṁ nirodhanissitaṁ vossaggapariṇāmiṁ .pe.
upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. evaṁ kho bhikkhave bhikkhu satta bojjhaṅge
bhāvento satta bojjhaṅge bahulīkaronto nibbānaninno hoti
nibbānapoṇo nibbānapabbhāroti.

[403] ekaṁ samayaṁ āyasmā ca upavāṇo āyasmā ca sārīputto 1-
kosambiyaṁ viharanti ghositārāme. atha kho āyasmā
sārīputto 2- sāyaṇhasamayaṁ paṭisallāṇā vuṭṭhito yenāyasmā upavāṇo
tenupasaṅkami upasaṅkamitvā āyasmatā upavāṇena saddhiṁ
sammodi sammodanīyaṁ kathaṁ sārāṇīyaṁ vītisāretvā ekamantaṁ nisīdi.
ekamantaṁ nisinno kho āyasmā sārīputto āyasmantaṁ upavāṇaṁ
etadavoca jāneyya nu kho āvuso upavāṇa bhikkhu paccattaṁ
yonisomanasikārā evaṁ susamāraddhā me satta bojjhaṅgā phāsuvihārāya
saṁvattantīti. jāneyya kho āvuso sārīputta bhikkhu
paccattaṁ yonisomanasikārā evaṁ susamāraddhā me satta bojjhaṅgā
phāsuvihārāya saṁvattantīti.

[404] satisambojjhaṅgaṁ kho āvuso bhikkhu ārabbhamāno pajānāti
cittañca me suvimuttaṁ thīnamiddhañca me susamūhataṁ uddhaccakukkuccañca
me suppaṭivinītaṁ āraddhañca me viriyaṁ aṭṭhikatvā manasikaromi

footnote: 1-2 po. adhimutto. evamupari.

page number: 110

no ca līnanti .pe.

[405] upekkhāsambojjhaṅgaṁ āvuso bhikkhu ārabbhamāno
pajānāti (pts. s v, 77) cittañca me suvimuttaṁ thīnamiddhañca me susamūhataṁ
uddhaccakkuccañca me suppaṭivinītaṁ āraddhañca me viriyaṁ aṭṭhikatvā
manasikaromi no ca līnanti.

[406] evaṁ kho āvuso sārīputta bhikkhu jāneyya paccattaṁ
yonisomanasikārā evaṁ susamāraddhā me satta bojjhaṅgā phāsuvihārāya
saṁvattantīti.

[407] sattime bhikkhave bojjhaṅgā bhāvitā bahulīkatā anuppannā
uppajjanti nāññatra tathāgatassa pātubhāvā arahato
sammāsambuddhassa. katame satta. satisambojjhaṅgo .pe.
upekkhāsambojjhaṅgo. ime kho bhikkhave satta bojjhaṅgā
bhāvitā bahulīkatā anuppannā uppajjanti nāññatra tathāgatassa
pātubhāvā arahato sammāsambuddhassāti.

[408] sattime bhikkhave bojjhaṅgā bhāvitā bahulīkatā anuppannā
uppajjanti nāññatra sugatavinayā. katame satta. satisambojjhaṅgo
.pe. upekkhāsambojjhaṅgo. ime kho bhikkhave
satta bojjhaṅgā bhāvitā bahulīkatā anuppannā uppajjanti
nāññatra sugatavinayāti.
pabbatavaggo paṭhamo.

page number: 111

tassuddānaṁ
himavantaṁ kāyasīlaṁ ca vattaṁ bhikkhu ca kuṇḍali
kūṭaṁ ca upavāṇañca uppāde 1- apare duveti.
--------

footnote: 1 ma. yu. uppannā.

page number: 112

gilānavaggo dutiyo

[409] seyyathāpi bhikkhave yekeci pāṇā cattāro iriyāpathe
kappenti kālena gamanaṁ kālena ṭhānaṁ kālena nisajjaṁ kālena
seyyaṁ sabbe te paṭhaviṁ nissāya paṭhaviyaṁ patiṭṭhāya evameva te 1-
cattāro iriyāpathe kappenti. evameva kho bhikkhave bhikkhu sīlaṁ
nissāya sīle patiṭṭhāya satta bojjhaṅge bhāveti satta bojjhaṅge
bahulīkaroti.

[410] kathañca bhikkhave bhikkhu sīlaṁ nissāya sīle patiṭṭhāya
satta bojjhaṅge bhāveti satta bojjhaṅge bahulīkaroti. idha
bhikkhave bhikkhu satisambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ .pe. upekkhāsambojjhaṅgaṁ bhāveti
vivekanissitaṁ virāganissitaṁ nirodhanissitaṁ vossaggapariṇāmiṁ. evaṁ
kho bhikkhave bhikkhu sīlaṁ nissāya sīle patiṭṭhāya satta bojjhaṅge
bhāveti satta bojjhaṅge bahulīkarotīti.

[411] suriyassa bhikkhave udayato etaṁ pubbaṅgamaṁ etaṁ pubbanimittaṁ
yadidaṁ aruṇuggaṁ evameva kho bhikkhave bhikkhuno sattannaṁ
bojjhaṅgānaṁ uppādāya etaṁ pubbaṅgamaṁ etaṁ pubbanimittaṁ yadidaṁ
kalyāṇamittatā. kalyāṇamittassetaṁ bhikkhave bhikkhuno pāṭikaṅkhaṁ
satta bojjhaṅge bhāvessati satta bojjhaṅge bahulīkarissatīti.

footnote: 1 ma. yu. evamete.

page number: 113

[412] kathañca bhikkhave bhikkhu kalyāṇamitto satta bojjhaṅge
bhāveti satta bojjhaṅge bahulīkaroti. idha bhikkhave bhikkhu
satisambojjhaṅgaṁ bhāveti vivekanissitaṁ .pe. upekkhāsambojjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
evaṁ kho bhikkhave (pts. s v, 79) bhikkhu kalyāṇamitto satta bojjhaṅge bhāveti
satta bojjhaṅge bahulīkarotīti.

[413] suriyassa bhikkhave udayato etaṁ pubbaṅgamaṁ etaṁ pubbanimittaṁ
yadidaṁ aruṇuggaṁ evameva kho bhikkhave bhikkhuno sattannaṁ bojjhaṅgānaṁ
uppādāya etaṁ pubbaṅgamaṁ etaṁ pubbanimittaṁ yadidaṁ yonisomanasikāro.
yonisomanasikārasampannassetaṁ bhikkhave bhikkhuno pāṭikaṅkhaṁ
satta bojjhaṅge bhāvessati satta bojjhaṅge bahulīkarissatīti.

[414] kathañca bhikkhave bhikkhu yonisomanasikārasampanno satta
bojjhaṅge bhāveti satta bojjhaṅge bahulīkaroti. idha bhikkhave
bhikkhu satisambojjhaṅgaṁ bhāveti vivekanissitaṁ .pe. upekkhāsambojjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
evaṁ kho bhikkhave bhikkhu yonisomanasikārasampanno satta
bojjhaṅge bhāveti satta bojjhaṅge bahulīkarotīti.

[415] ekaṁ samayaṁ bhagavā rājagahe viharati veḷuvane kalandakanivāpe.
tena kho pana samayena āyasmā mahākassapo pipphaliguhāyaṁ
viharati ābādhiko dukkhito bāḷhagilāno.

page number: 114

[416] atha kho bhagavā sāyaṇhasamayaṁ paṭasallānā vuṭṭhito
yenāyasmā mahākassapo tenupasaṅkami upasaṅkamitvā paññatte
āsane nisīdi. nisajja kho bhagavā āyasmantaṁ mahākassapaṁ etadavoca
kacci te kassapa khamanīyaṁ kacci yāpanīyaṁ kacci dukkhā vedanā
paṭikkamanti no abhikkamanti. paṭikkamosānaṁ paññāyati no
abhikkamoti. (pts. s v, 80) na me bhante khamanīyaṁ na yāpanīyaṁ bāḷhā
me dukkhā vedanā abhikkamanti no paṭikkamanti abhikkamosānaṁ
paññāyati no paṭikkamoti.

[417] sattime kassapa bojjhaṅgā mayā sammadakkhātā bhāvitā
bahulīkatā abhiññāya sambodhāya nibbānāya saṁvattanti. katame satta.

[418] satisambojjhaṅgo kho kassapa mayā sammadakkhāto bhāvito
bahulīkato abhiññāya sambodhāya nibbānāya saṁvattati .pe.
upekkhāsambojjhaṅgo kho kassapa mayā sammadakkhāto bhāvito bahulīkato
abhiññāya sambodhāya nibbānāya saṁvattati. ime kho kassapa
satta bojjhaṅgā mayā sammadakkhātā bhāvitā bahulīkatā abhiññāya
sambodhāya nibbānāya saṁvattantīti.

[419] taggha bhagavā bojjhaṅgā taggha sugata bojjhaṅgāti.
idamavoca bhagavā. attamano āyasmā mahākassapo bhagavato
bhāsitaṁ abhinandi. vuṭṭhāhi 1- cāyasmā mahākassapo tamhā ābādhā
tathā pahīno cāyasmato mahākassapassa so ābādho ahosīti.

footnote: 1 vuṭṭhahi itipi pāṭho.

page number: 115

[420] ekaṁ samayaṁ bhagavā rājagahe viharati veḷuvane kalandakanivāpe.
tena kho pana samayena āyasmā mahāmoggallāno
gijjhakūṭe pabbate viharati ābādhiko dukkhito bāḷhagilāno.

[421] atha kho bhagavā sāyaṇhasamayaṁ paṭisallānā vuṭṭhito
yenāyasmā mahāmoggallāno tenupasaṅkami upasaṅkamitvā paññatte
āsane nisīdi. nisajja kho bhagavā āyasmantaṁ mahāmoggallānaṁ
etadavoca kacci te moggallāna khamanīyaṁ kacci yāpanīyaṁ kacci
dukkhā vedanā paṭikkamanti no abhikkamanti. paṭikkamosānaṁ
paññāyati no abhikkamoti. na me bhante khamanīyaṁ na yāpanīyaṁ
bāḷhā me dukkhā vedanā abhikkamanti no paṭikkamanti.
abhikkamosānaṁ paññāyati no paṭikkamoti.

[422] sattime moggallāna bojjhaṅgā mayā sammadakkhātā
bhāvitā bahulīkatā abhiññāya sambodhāya nibbānāya saṁvattanti.
katame satta.

[423] satisambojjhaṅgo kho moggallāna mayā sammadakkhāto
bhāvito bahulīkato abhiññāya sambodhāya nibbānāya saṁvattati .pe.
upekkhāsambojjhaṅgo kho moggallāna mayā sammadakkhāto bhāvito
bahulīkato abhiññāya sambodhāya nibbānāya saṁvattati. ime kho
moggallāna satta bojjhaṅgā mayā sammadakkhātā bhāvitā bahulīkatā
abhiññāya sambodhāya nibbānāya saṁvattantīti.

page number: 116

[424] taggha bhagavā bojjhaṅgā taggha sugata bojjhaṅgāti.
idamavoca bhagavā. attamano āyasmā mahāmoggallāno bhagavato
bhāsitaṁ abhinandi. vuṭṭhāhi cāyasmā mahāmoggallāno tamhā
ābādhā tathā pahīno cāyasmato mahāmoggallānassa so
ābādho ahosīti.

[425] (pts. s v, 81) ekaṁ samayaṁ bhagavā rājagahe viharati veḷuvane kalandakanivāpe.
tena kho pana samayena bhagavā ābādhiko hoti dukkhito
bāḷhagilāno.

[426] atha kho āyasmā mahācundo yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinnaṁ kho āyasmantaṁ mahācundaṁ bhagavā etadavoca paṭibhantu
taṁ cunda bojjhaṅgāti. sattime bhante bojjhaṅgā bhagavatā
sammadakkhātā bhāvitā bahulīkatā abhiññāya sambodhāya nibbānāya
saṁvattanti. katame satta.

[427] satisambojjhaṅgo kho bhante bhagavatā sammadakkhāto
bhāvito bahulīkato abhiññāya sambodhāya nibbānāya saṁvattati .pe.
upekkhāsambojjhaṅgo kho bhante bhagavatā sammadakkhāto bhāvito
bahulīkato abhiññāya sambodhāya nibbānāya saṁvattati. ime kho
bhante satta bojjhaṅgā bhagavatā sammadakkhātā bhāvitā bahulīkatā
abhiññāya sambodhāya nibbānāya saṁvattantīti.

page number: 117

[428] taggha cunda bojjhaṅgā taggha cunda bojjhaṅgāti.
idamavocāyasmā mahācundo 1- samanuñño satthā ahosi. vuṭṭhāhi
ca bhagavā tamhā ābādhā tathā pahīno ca bhagavato so ābādho
ahosīti.

[429] sattime bhikkhave bojjhaṅgā bhāvitā bahulīkatā apārā
pāraṅgamanāya saṁvattanti. katame satta. satisambojjhaṅgo .pe.
upekkhāsambojjhaṅgo. ime kho bhikkhave satta bojjhaṅgā bhāvitā
bahulīkatā apārā pāraṅgamanāya saṁvattantīti

[2]-

[430] (pts. s v, 82) appakā te manussesu ye janā pāragāmino
athāyaṁ itarā pajā tīramevānudhāvati.
ye ca kho sammadakkhāte dhamme dhammānuvattino
te janā pāramessanti maccudheyyaṁ suduttaraṁ.
kaṇhaṁ dhammaṁ vippahāya sukkaṁ bhāvetha paṇḍito
okā anokamāgamma viveke yattha dūramaṁ.
tatrābhiratimiccheyya hitvā kāme akiñcano
pariyodapeyya attānaṁ cittaklesehi paṇḍito.
yesaṁ sambodhiyaṅgesu sammā cittaṁ subhāvitaṁ
ādānapaṭinissagge anupādāya ye ratā
khīṇāsavā jutimanto te loke parinibbutāti.

[431] yesaṁ kesañci bhikkhave satta bojjhaṅgā viraddhā viraddho

footnote: 1 ma. cundo. 2 yu. idamavoca .pe.

page number: 118

tesaṁ ariyo maggo sammādukkhakkhayagāmī. yesaṁ kesañci bhikkhave
satta bojjhaṅgā āraddhā āraddho tesaṁ ariyo maggo
sammādukkhakkhayagāmī. katame satta. satisambojjhaṅgo .pe.
upekkhāsambojjhaṅgo.

[432] yesaṁ kesañci bhikkhave ime satta bojjhaṅgā viraddhā
viraddho tesaṁ ariyo maggo sammādukkhakkhayagāmī. yesaṁ kesañci
bhikkhave ime satta bojjhaṅgā āraddhā āraddho tesaṁ ariyo
maggo sammādukkhakkhayagāmīti.

[433] sattime bhikkhave bojjhaṅgā bhāvitā bahulīkatā ariyā
niyyānikā niyyanti takkarassa sammādukkhakkhayāya. katame satta
satisambojjhaṅgo .pe. upekkhāsambojjhaṅgo. ime kho bhikkhave
satta bojjhaṅgā bhāvitā bahulīkatā ariyā niyyānikā niyyanti
takkarassa sammādukkhakkhayāyāti.

[434] sattime bhikkhave bojjhaṅgā bhāvitā bahulīkatā ekantanibbidāya
virāgāya nirodhāya upasamāya abhiññāya sambodhāya
nibbānāya saṁvattanti. katame satta. satisambojjhaṅgo .pe.
upekkhāsambojjhaṅgo. ime kho bhikkhave satta bojjhaṅgā
bhāvitā bahulīkatā ekantanibbidāya virāgāya nirodhāya upasamāya
abhiññāya sambodhāya nibbānāya saṁvattantīti.
gilānavaggo dutiyo.

page number: 119

tassuddānaṁ
pāṇāsuriyupamā 1- dve gilāne 2- apare tayo
pāragāmī viraddho ca ariyā 3- nibbānāya cāti.
---------

footnote: 1 ma. pāṇasūriyūpamā. yu. pāṇasuriyūpamā. 2 ma. yu. gilānā. 3 ma. yu. ariyo.

page number: 120

udāyivaggo tatiyo

[435] atha kho aññataro bhikkhu yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho so bhikkhu bhagavantaṁ etadavoca bojjhaṅgā bojjhaṅgāti
bhante vuccanti kittāvatā nu kho bhante bojjhaṅgāti vuccantīti.
sambodhāya 1- saṁvattantīti kho bhikkhu tasmā bojjhaṅgāti vuccanti.

[436] idha bhikkhave 2- bhikkhu satisambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ .pe. upekkhāsambojjhaṅgaṁ
bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. sambodhāya saṁvattantīti kho bhikkhu tasmā
bojjhaṅgāti vuccantīti.

[437] satta vo bhikkhave bojjhaṅge desissāmi taṁ suṇātha.
katame ca bhikkhave satta bojjhaṅgā. satisambojjhaṅgo .pe.
upekkhāsambojjhaṅgo. ime kho bhikkhave satta bojjhaṅgāti.

[438] (pts. s v, 84) kāmarāgaṭṭhāniyānaṁ bhikkhave dhammānaṁ manasikārabahulīkārā
anuppanno ceva kāmacchando uppajjati uppanno ca kāmacchando
bhiyyobhāvāya vepullāya saṁvattati.

[439] byāpādaṭṭhāniyānaṁ bhikkhave dhammānaṁ manasikārabahulīkārā
anuppanno ceva byāpādo uppajjati uppanno ca byāpādo

footnote: 1 ma. yu. bodhāya. evamupari. 2 ma. ayaṁ pāṭho natthi.

page number: 121

bhiyyobhāvāya vepullāya saṁvattati.

[440] thīnamiddhaṭṭhāniyānaṁ bhikkhave dhammānaṁ manasikārabahulīkārā
anuppannañceva thīnamiddhaṁ uppajjati uppannañca thīnamiddhaṁ
bhiyyobhāvāya vepullāya saṁvattati.

[441] uddhaccakukkuccaṭṭhāniyānaṁ bhikkhave dhammānaṁ manasikārabahulīkārā
anuppannañceva uddhaccakukkuccaṁ uppajjati uppannañca
uddhaccakukkuccaṁ bhiyyobhāvāya vepullāya saṁvattati.

[442] vicikicchāṭṭhāniyānaṁ bhikkhave dhammānaṁ manasikārabahulīkārā
anuppannā ceva vicikicchā uppajjati uppannā ca vicikicchā
bhiyyobhāvāya vepullāya saṁvattati.

[443] satisambojjhaṅgaṭṭhāniyānaṁ bhikkhave dhammānaṁ manasikārabahulīkārā
anuppanno ceva satisambojjhaṅgo uppajjati uppapno
ca satisambojjhaṅgo bhāvanāpāripūriṁ gacchati .pe.
upekkhāsambojjhaṅgaṭṭhāniyānaṁ bhikkhave dhammānaṁ manasikārabahulīkārā
anuppanno ceva upekkhāsambojjhaṅgo uppajjati uppanno ca
upekkhāsambojjhaṅgo bhāvanāpāripūriṁ gacchatīti.

[444] ayoniso bhikkhave manasikaroto anuppanno ceva
kāmacchando uppajjati uppanno ca kāmacchando bhiyyobhāvāya
vepullāya saṁvattati. (pts. s v, 85) anuppanno ceva byāpādo uppajjati
uppanno ca byāpādo bhiyyobhāvāya vepullāya saṁvattati.

page number: 122

anuppannañceva thīnamiddhaṁ uppajjati uppannañca thīnamiddhaṁ
bhiyyobhāvāya vepullāya saṁvattati. anuppannañceva uddhaccakukkuccaṁ
uppajjati uppannañca uddhaccakukkuccaṁ bhiyyobhāvāya vepullāya
saṁvattati. anuppannā ceva vicikicchā uppajjati uppannā ca
vicikicchā bhiyyobhāvāya vepullāya saṁvattati.

[445] anuppanno ceva satisambojjhaṅgo nuppajjati uppanno
ca satisambojjhaṅgo nirujjhati .pe. anuppanno ceva upekkhāsambojjhaṅgo
nuppajjati uppanno ca upekkhāsambojjhaṅgo
nirujjhati.

[446] yoniso ca kho bhikkhave manasikaroto anuppanno ceva
kāmacchando nuppajjati uppanno ca kāmacchando pahīyati.
anuppanno ceva byāpādo nuppajjati uppanno ca byāpādo
pahīyati. anuppannañceva thīnamiddhaṁ nuppajjati uppannaṁ ca
thīnamiddhaṁ pahīyati. anuppannañceva uddhaccakukkuccaṁ nuppajjati
uppannaṁ ca uddhaccakukkuccaṁ pahīyati. anuppannā ceva vicikicchā
nuppajjati uppannā ca vicikicchā pahīyati.

[447] anuppanno ceva satisambojjhaṅgo uppajjati uppanno
ca satisambojjhaṅgo bhāvanāpāripūriṁ gacchati .pe. anuppanno
ceva upekkhāsambojjhaṅgo uppajjati uppanno ca upekkhāsambojjhaṅgo
bhāvanāpāripūriṁ gacchatīti.

page number: 123

[448] satta vo bhikkhave aparihāniye dhamme desissāmi 1- taṁ
suṇātha. (pts. s v, 86) katame ca bhikkhave satta aparihāniyā dhammā. yadidaṁ satta
bojjhaṅgā. katame satta. satisambojjhaṅgo .pe. upekkhāsambojjhaṅgo.
ime kho bhikkhave satta aparihāniyā dhammāti.

[449] yo bhikkhave maggo yā paṭipadā taṇhakkhayāya saṁvattati
taṁ maggaṁ taṁ paṭipadaṁ bhāvetha. katamo ca bhikkhave maggo katamā ca
paṭipadā taṇhakkhayāya saṁvattati. yadidaṁ satta bojjhaṅgā. katame
satta. satisambojjhaṅgo .pe. upekkhāsambojjhaṅgoti.

[450] evaṁ vutte āyasmā udāyi bhagavantaṁ etadavoca kathaṁ
bhāvitā nu kho bhante satta bojjhaṅgā kathaṁ bahulīkatā taṇhakkhayāya
saṁvattantīti. idha udāyi bhikkhu satisambojjhaṅgaṁ bhāveti
vivekanissitaṁ virāganissitaṁ nirodhanissitaṁ 

[2]- vipulaṁ mahaggataṁ appamāṇaṁ
abyāpajjhaṁ tassa satisambojjhaṅgaṁ bhāvayato vivekanissitaṁ
virāganissitaṁ nirodhanissitaṁ vipulaṁ mahaggataṁ appamāṇaṁ abyāpajjhaṁ
taṇhā pahīyati .pe. upekkhāsambojjhaṅgaṁ bhāveti vivekanissitaṁ
virāganissitaṁ nirodhanissitaṁ vipulaṁ mahaggataṁ appamāṇaṁ abyāpajjhaṁ
tassa upekkhāsambojjhaṅgaṁ bhāvayato vivekanissitaṁ virāganissitaṁ
nirodhanissitaṁ vipulaṁ mahaggataṁ appamāṇaṁ abyāpajjhaṁ taṇhā (pts. s v, 87) pahīyati
taṇhāya pahānā kammaṁ pahīyati kammassa pahānā dukkhaṁ pahīyati.
iti kho udāyi taṇhakkhayā kammakkhayo kammakkhayā dukkhakkhayoti.

footnote: 1 ma. desessāmi. evamupari. 2 ma. vossaggapariṇāmiṁ. evamupari.

page number: 124

[451] yo bhikkhave maggo yā paṭipadā taṇhānirodhāya saṁvattati
taṁ maggaṁ taṁ paṭipadaṁ bhāvetha. katamo ca bhikkhave maggo katamā ca
paṭipadā taṇhānirodhāya saṁvattati. yadidaṁ satta bojjhaṅgā.
katame satta. satisambojjhaṅgo .pe. upekkhāsambojjhaṅgo.

[452] kathaṁ bhāvitā ca bhikkhave satta bojjhaṅgā kathaṁ bahulīkatā
taṇhānirodhāya saṁvattanti. idha bhikkhave bhikkhu satisambojjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ
.pe. upekkhāsambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ. evaṁ bhāvitā kho bhikkhave satta
bojjhaṅgā evaṁ bahulīkatā taṇhānirodhāya saṁvattantīti.

[453] nibbedhabhāgiyaṁ vo bhikkhave maggaṁ desissāmi taṁ suṇātha.
katamo ca bhikkhave nibbedhabhāgiyo maggo. yadidaṁ satta
sambojjhaṅgā. katame satta. satisambojjhaṅgo .pe.
upekkhāsambojjhaṅgoti.

[454] evaṁ vutte āyasmā udāyi bhagavantaṁ etadavoca kathaṁ
bhāvitā nu kho bhante satta bojjhaṅgā kathaṁ bahulīkatā nibbedhāya
saṁvattantīti. idha udāyi bhikkhu satisambojjhaṅgaṁ bhāveti
vivekanissitaṁ virāganissitaṁ nirodhanissitaṁ vipulaṁ mahaggataṁ (pts. s v, 88) appamāṇaṁ
abyāpajjhaṁ so satisambojjhaṅgabhāvitena cittena anibbiddhapubbaṁ
appadālitapubbaṁ lobhakkhandhaṁ nibbijjhati padāleti anibbiddhapubbaṁ

page number: 125

appadālitapubbaṁ dosakkhandhaṁ nibbijjhati padāleti anibbiddhapubbaṁ
appadālitapubbaṁ mohakkhandhaṁ nibbijjhati padāleti .pe. upekkhāsambojjhaṅgaṁ
bhāveti vivekanissitaṁ virāganissitaṁ nirodhanissitaṁ vipulaṁ
mahaggataṁ appamāṇaṁ abyāpajjhaṁ so upekkhāsambojjhaṅgabhāvitena
cittena anibbiddhapubbaṁ appadālitapubbaṁ lobhakkhandhaṁ nibbijjhati
padāleti anibbiddhapubbaṁ appadālitapubbaṁ dosakkhandhaṁ nibbijjhati
padāleti anibbiddhapubbaṁ appadālitapubbaṁ mohakkhandhaṁ nibbijjhati
padāleti. evaṁ bhāvitā kho udāyi satta bojjhaṅgā evaṁ
bahulīkatā nibbedhāya saṁvattantīti.

[455] nāhaṁ bhikkhave aññaṁ ekadhammaṁpi samanupassāmi yo evaṁ
bhāvito bahulīkato saññojaniyānaṁ dhammānaṁ pahānāya saṁvattati yathayidaṁ
bhikkhave satta bojjhaṅgā. katame satta. satisambojjhaṅgo .pe.
upekkhāsambojjhaṅgo.

[456] kathaṁ bhāvitā ca bhikkhave satta bojjhaṅgā kathaṁ bahulīkatā
saññojaniyānaṁ dhammānaṁ pahānāya saṁvattanti. idha bhikkhave bhikkhu
satisambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ .pe. upekkhāsambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. evaṁ bhāvitā
kho bhikkhave satta bojjhaṅgā evaṁ bahulīkatā saññojaniyānaṁ
dhammānaṁ pahānāya saṁvattanti.

page number: 126

[457] (pts. s v, 89) katame ca bhikkhave saññojaniyā dhammā. cakkhuṁ bhikkhave
saññojaniyo dhammo etthete uppajjanti saññojanavinibandhā
ajjhosānā sotaṁ ghānaṁ jivhā saññojaniyo dhammo etthete
uppajjanti saññojanavinibandhā ajjhosānā .pe. mano saññojaniyo
dhammo etthete uppajjanti saññojanavinibandhā ajjhosānā.
ime vuccanti bhikkhave saññojaniyā dhammāti.

[458] ekaṁ samayaṁ bhagavā sumbhesu viharati setakannāma sumbhānaṁ
nigamo. atha kho āyasmā udāyi yena bhagavā tenupasaṅkami .pe.
ekamantaṁ nisīdi. ekamantaṁ nisinno kho āyasmā udāyi
bhagavantaṁ etadavoca.

[459] acchariyaṁ bhante abbhūtaṁ 1- bhante yāva bahukārāpi 2-
me bhante bhagavati pemañca gāravo ca hiri ca ottappañca
ahañhi bhante pubbe āgārikabhūto samāno abahukato ahosiṁ
dhammena abahukato saṅghena so khvāhaṁ 

[3]- bhagavati pemañca gāravaṁ
ca hiriṁ ca ottappaṁ ca sampassamāno agārasmā anagāriyaṁ
pabbajiṁ 4- tassa me bhagavā dhammaṁ desesi iti rūpaṁ iti rūpassa
samudayo iti rūpassa atthaṅgamo iti vedanā .pe. iti
saññā. iti saṅkhārā. iti viññāṇaṁ iti viññāṇassa
samudayo iti viññāṇassa atthaṅgamoti.

[460] so khvāhaṁ bhante suññāgāragato imesaṁ pañcupādānakkhandhānaṁ

footnote: 1 ma. yu. abbhutaṁ. 2 ma. yu. bahukatañca. 3 yu. bhante. 4 ma. yu. pabbajito.

page number: 127

ukkujjāvakujjaṁ samparivattanto 1- idaṁ dukkhanti yathābhūtaṁ
abbhaññāsiṁ ayaṁ dukkhasamudayoti (pts. s v, 90) yathābhūtaṁ abbhaññāsiṁ ayaṁ
dukkhanirodhoti yathābhūtaṁ abbhaññāsiṁ ayaṁ dukkhanirodhagāminī
paṭipadāti yathābhūtaṁ abbhaññāsiṁ.

[461] dhammo ca me bhante abhisameto 2- maggo ca me paṭiladdho
yo me bhāvito bahulīkato tathā tathā viharantaṁ tathattāya upanessati
yathāhaṁ khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti pajānissāmi. satisambojjhaṅgo me bhante paṭiladdho
yo me bhāvito bahulīkato tathā tathā viharantaṁ tathattāya upanessati
yathāhaṁ khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti pajānissāmi .pe. upekkhāsambojjhaṅgo me
bhante paṭiladdho yo me bhāvito bahulīkato tathā tathā viharantaṁ
tathattāya upanessati yathāhaṁ khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānissāmi. ayaṁ kho me
bhante maggo paṭiladdho yo me bhāvito bahulīkato tathā tathā
viharantaṁ tathattāya upanessati yathāhaṁ khīṇā jāti vusitaṁ
brahmacariyaṁ kataṁ karaṇīyaṁ nāparaṁ itthattāyāti pajānissāmīti.

[462] sādhu sādhu udāyi eso hi te udāyi maggo
paṭiladdho yo te bhāvito bahulīkato tathā tathā viharantaṁ
tathattāya upanessati yathā tvaṁ khīṇā jāti vusitaṁ brahmacariyaṁ

footnote: 1 ma. yu. samparivattento. 2 ma. yu. abhisamito.

page number: 128

kataṁ karaṇīyaṁ nāparaṁ itthattāyāti pajānissasīti.
udāyivaggo tatiyo.
tassuddānaṁ
bodhanā 1- desanāṭṭhānā ayoniso cāparihāni 2-
khayo nirodho nibbedho ekadhammo udāyināti.
---------

footnote: 1 ma. bodhāya. 2 ma. cāparihānī.

page number: 129

nīvaraṇavaggo catuttho

[463] yekeci bhikkhave dhammā kusalā kusalabhāgiyā
kusalapakkhikā sabbe te appamādamūlakā appamādasamosaraṇā
appamādo tesaṁ dhammānaṁ aggamakkhāyati. appamattassetaṁ
bhikkhave bhikkhuno pāṭikaṅkhaṁ satta bojjhaṅge bhāvessati satta
bojjhaṅge bahulīkarissatīti.

[464] kathañca bhikkhave bhikkhu appamatto satta bojjhaṅge
bhāveti satta bojjhaṅge bahulīkaroti. idha bhikkhave bhikkhu
satisambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ .pe. upekkhāsambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. evaṁ kho
bhikkhave bhikkhu appamatto satta bojjhaṅge bhāveti satta
bojjhaṅge bahulīkarotīti.

[465] ye keci bhikkhave dhammā kusalā kusalabhāgiyā
kusalapakkhikā sabbe te yonisomanasikāramūlakā yonisomanasikārasamosaraṇā
yonisomanasikāro tesaṁ dhammānaṁ aggamakkhāyati. yonisomanasikārasampannassetaṁ
bhikkhave bhikkhuno pāṭikaṅkhaṁ satta bojjhaṅge
bhāvessati satta bojjhaṅge bahulīkarissati.

[466] kathañca bhikkhave bhikkhu yonisomanasikārasampanno satta

page number: 130

bojjhaṅge bhāveti satta bojjhaṅge bahulīkaroti. idha bhikkhave
bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ .pe. upekkhāsambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. evaṁ kho bhikkhave
bhikkhu yonisomanasikārasampanno satta bojjhaṅge bhāveti satta
bojjhaṅge bahulīkarotīti.

[467] (pts. s v, 92) pañcime bhikkhave jātarūpassa upakkilesā yehi
upakkilesehi upakkiliṭṭhaṁ jātarūpaṁ na ceva mudu hoti na ca kammaniyaṁ
na ca pabhassaraṁ pabhaṅgu ca na ca sammā upeti kammāya.
katame pañca.

[468] ayo bhikkhave jātarūpassa upakkileso yena
upakkilesena upakkiliṭṭhaṁ jātarūpaṁ na ceva mudu hoti na ca kammaniyaṁ
na ca pabhassaraṁ pabhaṅgu ca na ca sammā upeti kammāya.

[469] lohaṁ bhikkhave jātarūpassa upakkileso yena
upakkilesena upakkiliṭṭhaṁ jātarūpaṁ .pe.

[470] tipu bhikkhave jātarūpassa upakkileso .pe.

[471] sīsaṁ bhikkhave jātarūpassa upakkileso .pe.

[472] sajjhu 1- bhikkhave jātarūpassa upakkileso yena
upakkilesena upakkiliṭṭhaṁ jātarūpaṁ na ceva mudu hoti na ca kammaniyaṁ
na ca pabhassaraṁ pabhaṅgu ca na ca sammā upeti kammāya.

footnote: 1 yu. sajjhuṁ.

page number: 131

[473] ime kho bhikkhave pañca jātarūpassa upakkilesā yehi
upakkilesehi upakkiliṭṭhaṁ jātarūpaṁ na ceva mudu hoti na ca kammaniyaṁ
na ca pabhassaraṁ pabhaṅgu ca na ca sammā upeti kammāya.

[474] evameva kho bhikkhave pañcime cittassa upakkilesā
yehi upakkilesehi upakkiliṭṭhaṁ cittaṁ na ceva mudu hoti na ca
kammaniyaṁ na ca pabhassaraṁ pabhaṅgu ca na ca sammā samādhiyati
āsavānaṁ khayāya. katame pañca.

[475] kāmacchando bhikkhave cittassa upakkileso yena
upakkilesena upakkiliṭṭhaṁ cittaṁ na ceva mudu hoti na ca kammaniyaṁ na ca
pabhassaraṁ pabhaṅgu ca na ca sammā samādhiyati āsavānaṁ khayāya.

[476] byāpādo bhikkhave cittassa upakkileso yena
upakkilesena upakkiliṭṭhaṁ cittaṁ na ceva mudu hoti na ca kammaniyaṁ
na ca pabhassaraṁ pabhaṅgu ca na ca sammā samādhiyati āsavānaṁ
khayāya .pe.

[477] (pts. s v, 93) ime kho bhikkhave pañca cittassa upakkilesā yehi
upakkilesehi upakkiliṭṭhaṁ cittaṁ na ceva mudu hoti na ca kammaniyaṁ
na ca pabhassaraṁ pabhaṅgu ca na ca sammā samādhiyati āsavānaṁ
khayāyāti.

[478] sattime bhikkhave bojjhaṅgā anāvaraṇā anīvaraṇā
cetaso anupakkilesā bhāvitā bahulīkatā vijjāvimuttiphalasacchikiriyāya

page number: 132

saṁvattanti. katame satta.

[479] satisambojjhaṅgo bhikkhave anāvaraṇo anīvaraṇo cetaso
anupakkileso bhāvito bahulīkato vijjāvimuttiphalasacchikiriyāya saṁvattati
.pe.

[480] upekkhāsambojjhaṅgo bhikkhave anāvaraṇo anīvaraṇo
cetaso anupakkileso bhāvito bahulīkato vijjāvimuttiphalasacchikiriyāya
saṁvattati.

[481] ime kho bhikkhave satta bojjhaṅgā anāvaraṇā anīvaraṇā
cetaso anupakkilesā bhāvitā bahulīkatā vijjāvimuttiphalasacchikiriyāya
saṁvattantīti.

[482] ayoniso bhikkhave manasikaroto anuppanno ceva kāmacchando
uppajjati uppanno ca kāmacchando bhiyyobhāvāya
vepullāya saṁvattati.

[483] anuppanno ceva byāpādo uppajjati uppanno ca
byāpādo bhiyyobhāvāya vepullāya saṁvattati.

[484] anuppannañceva thīnamiddhaṁ uppajjati uppannañca
thīnamiddhaṁ bhiyyobhāvāya vepullāya saṁvattati.

[485] anuppannañceva uddhaccakukkuccaṁ uppajjati uppannañca
uddhaccakukkuccaṁ bhiyyobhāvāya vepullāya saṁvattati.

[486] (pts. s v, 94) anuppannā ceva vicikicchā uppajjati uppannā ca

page number: 133

vicikicchā bhiyyobhāvāya vepullāya saṁvattati.

[487] yoniso ca kho bhikkhave manasikaroto anuppanno ceva
satisambojjhaṅgo uppajjati uppanno ca satisambojjhaṅgo
bhāvanāpāripūriṁ gacchati .pe.

[488] anuppanno ceva upekkhāsambojjhaṅgo uppajjati
uppanno ca upekkhāsambojjhaṅgo bhāvanāpāripūriṁ gacchatīti.

[489] sattime bhikkhave bojjhaṅgā bhāvitā bahulīkatā vuḍḍhiyā
aparihānāya saṁvattanti. katame satta. satisambojjhaṅgo .pe.
upekkhāsambojjhaṅgo. ime kho bhikkhave satta bojjhaṅgā
bhāvitā bahulīkatā vuḍḍhiyā aparihānāya saṁvattantīti.

[490] pañcime bhikkhave āvaraṇā nīvaraṇā cetaso upakkilesā
paññāya dubbalīkaraṇā. katame pañca. kāmacchando bhikkhave
āvaraṇo nīvaraṇo cetaso upakkileso paññāya dubbalīkaraṇo.
byāpādo bhikkhave āvaraṇo nīvaraṇo cetaso upakkileso paññāya
dubbalīkaraṇo. thīnamiddhaṁ bhikkhave āvaraṇaṁ nīvaraṇaṁ cetaso
upakkilesaṁ paññāya dubbalīkaraṇaṁ. uddhaccakukkuccaṁ (pts. s v, 95) bhikkhave
āvaraṇaṁ nīvaraṇaṁ cetaso upakkilesaṁ paññāya dubbalīkaraṇaṁ.
vicikicchā bhikkhave āvaraṇā nīvaraṇā cetaso upakkilesā paññāya
dubbalīkaraṇā. ime kho bhikkhave pañca āvaraṇā nīvaraṇā
cetaso upakkilesā paññāya dubbalīkaraṇāti 1-.

footnote: 1 ma. yu itisaddo natthi.

page number: 134

[491] sattime bhikkhave bojjhaṅgā anāvaraṇā anīvaraṇā
cetaso anupakkilesā bhāvitā bahulīkatā vijjāvimuttiphalasacchikiriyāya
saṁvattanti. katame satta. satisambojjhaṅgo bhikkhave anāvaraṇo
anīvaraṇo cetaso anupakkileso bhāvito bahulīkato vijjāvimuttiphalasacchikiriyāya
saṁvattati .pe. upekkhāsambojjhaṅgo bhikkhave
anāvaraṇo anīvaraṇo cetaso anupakkileso bhāvito bahulīkato
vijjāvimuttiphalasacchikiriyāya saṁvattati. ime kho bhikkhave satta
bojjhaṅgā anāvaraṇā anīvaraṇā cetaso anupakkilesā bhāvitā
bahulīkatā vijjāvimuttiphalasacchikiriyāya saṁvattantīti.

[492] yasmiṁ bhikkhave samaye ariyasāvako aṭṭhikatvā 1- manasikatvā
sabbacetaso 2- samannāharitvā ohitasoto dhammaṁ suṇāti pañcassa 3-
nīvaraṇā tasmiṁ samaye na honti satta bojjhaṅgā tasmiṁ samaye
bhāvanāpāripūriṁ gacchanti.

[493] katamassa 4- pañca nīvaraṇā tasmiṁ samaye na honti.
kāmacchandanīvaraṇaṁ tasmiṁ samaye na hoti byāpādanīvaraṇaṁ tasmiṁ
samaye na hoti thīnamiddhanīvaraṇaṁ tasmiṁ samaye na hoti uddhaccakukkuccanīvaraṇaṁ
tasmiṁ samaye na hoti vicikicchānīvaraṇaṁ tasmiṁ
samaye na hoti. pañcassa nīvaraṇā tasmiṁ samaye na honti.

[494] katame satta bojjhaṅgā tasmiṁ samaye bhāvanāpāripūriṁ

footnote: 1 ma. yu. aṭṭhiṁkatvā. evamupari. 2 ma. sabbaṁ .... evamupari. 3 sī. ma.
footnote: yu. imassa pañca. evamupari. 4 ma. yu. katame.

page number: 135

gacchanti. satisambojjhaṅgo tasmiṁ samaye bhāvanāpāripūriṁ gacchati
.pe. upekkhāsambojjhaṅgo tasmiṁ samaye bhāvanāpāripūriṁ gacchati.
ime satta bojjhaṅgā tasmiṁ samaye bhāvanāpāripūriṁ gacchanti.

[495] (pts. s v, 96) yasmiṁ bhikkhave samaye ariyasāvako aṭṭhikatvā manasikatvā
sabbacetaso samannāharitvā ohitasoto dhammaṁ suṇāti pañcassa
nīvaraṇā tasmiṁ samaye na honti ime satta bojjhaṅgā tasmiṁ
samaye bhāvanāpāripūriṁ gacchantīti.

[496] santi bhikkhave mahārukkhā anubījā mahākāyā rukkhānaṁ
ajjhāruhā 1- yehi rukkhā ajjhāruḷhā obhaggavibhaggā vippatitā
senti.

[497] katame ca te bhikkhave mahārukkhā anubījā mahākāyā
rukkhānaṁ ajjhāruhā yehi rukkhā ajjhāruḷhā obhaggavibhaggā
vippatitā senti. seyyathīdaṁ. assattho nigrodho milakkhu 2- udumbaro
kacchako kapitthano 3-. ime kho te bhikkhave mahārukkhā anubījā
mahākāyā rukkhānaṁ ajjhāruhā yehi rukkhā ajjhāruḷhā obhaggavibhaggā
vippatitā senti.

[498] evameva kho bhikkhave idhekacco kulaputto yādisake
kāme ohāya agārasmā anagāriyaṁ pabbajito hoti so tādisakehi
kāmehi tato vā pāpiṭṭhatarehi obhaggavibhaggo vippatito seti.

[499] pañcime bhikkhave āvaraṇā nīvaraṇā cetaso ajjhāruhā

footnote: 1 yu. ajjhārūhā. evamupari. 2 ma. yu. pilakkho. 3 yu. kapitthako.

page number: 136

paññāya dubbalīkaraṇā. katame pañca. kāmacchando bhikkhave
āvaraṇo nīvaraṇo cetaso ajjhāruho paññāya dubbalīkaraṇo.
byāpādo bhikkhave āvaraṇo nīvaraṇo cetaso ajjhāruho paññāya
dubbalīkaraṇo. thīnamiddhaṁ bhikkhave āvaraṇaṁ nīvaraṇaṁ cetaso ajjhāruhaṁ
paññāya dubbalīkaraṇaṁ. uddhaccakukkuccaṁ bhikkhave āvaraṇaṁ nīvaraṇaṁ
cetaso ajjhāruhaṁ paññāya dubbalīkaraṇaṁ. vicikicchā bhikkhave
āvaraṇā nīvaraṇā cetaso ajjhāruhā paññāya dubbalīkaraṇā.
ime kho (pts. s v, 97) bhikkhave pañca āvaraṇā nīvaraṇā cetaso ajjhāruhā
paññāya dubbalīkaraṇā.

[500] sattime bhikkhave bojjhaṅgā anāvaraṇā anīvaraṇā cetaso
anajjhāruhā bhāvitā bahulīkatā vijjāvimuttiphalasacchikiriyāya saṁvattanti.
katame satta. satisambojjhaṅgo bhikkhave anāvaraṇo anīvaraṇo
cetaso anajjhāruho bhāvito bahulīkato vijjāvimuttiphalasacchikiriyāya
saṁvattati .pe. upekkhā .pe. ime kho bhikkhave satta
bojjhaṅgā anāvaraṇā anīvaraṇā cetaso anajjhāruhā bhāvitā
bahulīkatā vijjāvimuttiphalasacchikiriyāya saṁvattantīti.

[501] pañcime bhikkhave nīvaraṇā andhakaraṇā acakkhukaraṇā
aññāṇakaraṇā paññānirodhiyā vighātapakkhiyā anibbānasaṁvattanikā.
katame pañca. kāmacchandanīvaraṇaṁ bhikkhave andhakaraṇaṁ
acakkhukaraṇaṁ aññāṇakaraṇaṁ paññānirodhiyaṁ 2- vighātapakkhiyaṁ anibbānasaṁvattanikaṁ.

footnote: 1 yu. ..ṇirodhikā. 2 yu. ..ḍhikaṁ.

page number: 137

saṁvattanikaṁ. byāpādanīvaraṇaṁ bhikkhave andhakaraṇaṁ .pe. thīnamiddhanīvaraṇaṁ
bhikkhave andhakaraṇaṁ. uddhaccakukkuccanīvaraṇaṁ bhikkhave andhakaraṇaṁ.
vicikicchānīvaraṇaṁ bhikkhave andhakaraṇaṁ acakkhukaraṇaṁ aññāṇakaraṇaṁ
paññānirodhiyaṁ vighātapakkhiyaṁ anibbānasaṁvattanikaṁ. ime 

[1]-
bhikkhave pañca nīvaraṇā andhakaraṇā acakkhukaraṇā aññāṇakaraṇā
paññānirodhiyā vighātapakkhiyā anibbānasaṁvattanikā.

[502] sattime bhikkhave bojjhaṅgā cakkhukaraṇā ñāṇakaraṇā
paññāvuḍḍhiyā avighātapakkhiyā nibbānasaṁvattanikā. katame satta.
satisambojjhaṅgo bhikkhave cakkhukaraṇo ñāṇakaraṇo paññāvuḍḍhiyo
avighātapakkhiyo nibbānasaṁvattaniko .pe. upekkhāsambojjhaṅgo
bhikkhave cakkhukaraṇo ñāṇakaraṇo paññāvuḍḍhiyo avighātapakkhiyo
nibbānasaṁvattaniko. ime kho (pts. s v, 98) bhikkhave satta bojjhaṅgā cakkhukaraṇā
ñāṇakaraṇā paññāvuḍḍhiyā avighātapakkhiyā nibbānasaṁvattanikāti.
nīvaraṇavaggo catuttho.
tassuddānaṁ
dve kusalā kileso 2- ca dve yoniso ca vuḍḍhi ca
anāvaraṇā 3- aparihāni nīvaraṇāvaraṇā rukkhaṁ
nīvaraṇena ca te dasāti.
--------------

footnote: 1 ma. yu. kho. 2 ma. yu. kilesā. 3 ma. āvaraṇā nīvaraṇā rukkhaṁ.
footnote: yu. āvaraṇo aparihāni nīvaraṇñca te dasāti nīvaraṇavaraṇarukkhaṁ.

page number: 138

cakkavattivaggo pañcamo

[503] sāvatthīnidānaṁ. ye hi keci bhikkhave atītamaddhānaṁ
samaṇā vā brāhmaṇā vā tisso vidhā pajahiṁsu sabbe te
sattannaṁ bojjhaṅgānaṁ bhāvitattā bahulīkatattā. ye hi keci
bhikkhave anāgatamaddhānaṁ samaṇā vā brāhmaṇā vā tisso vidhā
pajahissanti sabbe te sattannaṁ bojjhaṅgānaṁ bhāvitattā bahulīkatattā.
ye hi keci bhikkhave etarahi samaṇā vā brāhmaṇā
vā tisso vidhā pajahanti sabbe te sattannaṁ bojjhaṅgānaṁ
bhāvitattā bahulīkatattā.

[504] katamesaṁ sattannaṁ bojjhaṅgānaṁ. satisambojjhaṅgassa
.pe. upekkhāsambojjhaṅgassa ye hi keci bhikkhave atītamaddhānaṁ
samaṇā vā brāhmaṇā vā tisso vidhā pajahiṁsu .pe.
pajahissanti .pe. pajahanti sabbe te imesaṁyeva sattannaṁ
bojjhaṅgānaṁ bhāvitattā bahulīkatattāti.

[505] (pts. s v, 99) rañño bhikkhave cakkavattissa pātubhāvā sattannaṁ ratanānaṁ
pātubhāvo hoti. katamesaṁ sattannaṁ. cakkaratanassa pātubhāvo
hoti hatthiratanassa pātubhāvo hoti assaratanassa pātubhāvo hoti
maṇiratanassa pātubhāvo hoti itthīratanassa pātubhāvo hoti
gahapatiratanassa pātubhāvo hoti pariṇāyakaratanassa pātubhāvo

page number: 139

hoti. rañño bhikkhave cakkavattissa pātubhāvā imesaṁ sattannaṁ
ratanānaṁ pātubhāvo hoti.

[506] tathāgatassa bhikkhave pātubhāvā arahato sammāsambuddhassa
sattannaṁ bojjhaṅgaratanānaṁ pātubhāvo hoti. katamesaṁ sattannaṁ
bojjhaṅgaratanānaṁ 1-. satisambojjhaṅgaratanassa pātubhāvo hoti .pe.
upekkhāsambojjhaṅgaratanassa pātubhāvo hoti. tathāgatassa bhikkhave
pātubhāvā arahato sammāsambuddhassa imesaṁ sattannaṁ bojjhaṅgaratanānaṁ
pātubhāvo hotīti.

[507] mārasenappamaddanaṁ vo bhikkhave maggaṁ desissāmi taṁ
suṇātha. katamo ca bhikkhave mārasenappamaddano maggo. yadidaṁ
satta bojjhaṅgā. katame satta. satisambojjhaṅgo .pe.
upekkhāsambojjhaṅgo. ayaṁ bhikkhave mārasenappamaddano maggoti.

[508] sāvatthī. atha kho aññataro bhikkhu yena bhagavā
tenupasaṅkami .pe. ekamantaṁ nisinno kho so bhikkhu bhagavantaṁ
etadavoca duppañño eḷamūgo duppañño eḷamūgoti bhante
vuccati kittāvatā nu kho bhante duppañño eḷamūgoti
vuccatīti.

[509] sattannaṁ kho bhikkhu bojjhaṅgānaṁ abhāvitattā abahulīkatattā
duppañño eḷamūgoti vuccati. katamesaṁ (pts. s v, 100) sattannaṁ.
satisambojjhaṅgassa .pe. upekkhāsambojjhaṅgassa. imesaṁ kho

footnote: 1 ma. yu. ayaṁ pāṭho natthi.

page number: 140

bhikkhu sattannaṁ bojjhaṅgānaṁ abhāvitattā abahulīkatattā duppañño
eḷamūgoti vuccatīti.

[510] sāvatthī. paññavā aneḷamūgo paññavā aneḷamūgoti
bhante vuccati kittāvatā nu kho bhante paññavā aneḷamūgoti
vuccatīti.

[511] sattannaṁ kho bhikkhu bojjhaṅgānaṁ bhāvitattā bahulīkatattā
paññavā aneḷamūgoti vuccati. katamesaṁ sattannaṁ.
satisambojjhaṅgassa .pe. upekkhāsambojjhaṅgassa. imesaṁ kho
bhikkhu sattannaṁ bojjhaṅgānaṁ bhāvitattā bahulīkatattā paññavā
aneḷamūgoti vuccatīti.

[512] sāvatthīnidānaṁ. daḷiddo daḷiddoti bhante vuccati
kittāvatā nu kho bhante daḷiddoti vuccatīti.

[513] sattannaṁ kho bhikkhu bojjhaṅgānaṁ abhāvitattā
abahulīkatattā daḷiddoti vuccati. katamesaṁ sattannaṁ. satisambojjhaṅgassa
.pe. upekkhāsambojjhaṅgassa. imesaṁ kho bhikkhu
sattannaṁ bojjhaṅgānaṁ abhāvitattā abahulīkatattā daḷiddoti vuccatīti.

[514] sāvatthīnidānaṁ. adaḷiddo adaḷiddoti bhante vuccati
kittāvatā nu kho bhante adaḷiddoti vuccatīti.

[515] sattannaṁ kho bhikkhu bojjhaṅgānaṁ bhāvitattā bahulīkatattā
adaḷiddoti vuccati. katamesaṁ sattannaṁ. satisambojjhaṅgassa

page number: 141

.pe. upekkhāsambojjhaṅgassa. imesaṁ kho bhikkhu
sattannaṁ bojjhaṅgānaṁ bhāvitattā bahulīkatattā adaḷiddoti vuccatīti.

[516] sāvatthīnidānaṁ. (pts. s v, 101) ādiccassa bhikkhave udayato etaṁ
pubbaṅgamaṁ etaṁ pubbanimittaṁ yadidaṁ aruṇuggaṁ. evameva kho bhikkhave
bhikkhuno sattannaṁ bojjhaṅgānaṁ uppādāya etaṁ pubbaṅgamaṁ etaṁ
pubbanimittaṁ yadidaṁ kalyāṇamittatā. kalyāṇamittassetaṁ bhikkhave
bhikkhuno pāṭikaṅkhaṁ satta bojjhaṅge bhāvessati satta bojjhaṅge
bahulīkarissati.

[517] kathañca bhikkhave bhikkhu kalyāṇamitto satta bojjhaṅge
bhāveti satta bojjhaṅge bahulīkaroti. idha bhikkhave bhikkhu satisambojjhaṅgaṁ
bhāveti vivekanissitaṁ .pe. upekkhāsambojjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
evaṁ kho bhikkhave bhikkhu kalyāṇamitto satta bojjhaṅge bhāveti
satta bojjhaṅge bahulīkarotīti.

[518] ajjhattikaṁ bhikkhave aṅganti karitvā nāññaṁ ekaṅgampi
samanupassāmi sattannaṁ bojjhaṅgānaṁ uppādāya yathayidaṁ bhikkhave
yonisomanasikāro. yonisomanasikārasampannassetaṁ bhikkhave bhikkhuno
pāṭikaṅkhaṁ satta bojjhaṅge bhāvessati satta bojjhaṅge
bahulīkarissati.

[519] kathañca bhikkhave bhikkhu yonisomanasikārasampanno satta

page number: 142

bojjhaṅge bhāveti satta bojjhaṅge bahulīkaroti. idha bhikkhave
bhikkhu satisambojjhaṅgaṁ bhāveti vivekanissitaṁ .pe. upekkhāsambojjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
evaṁ kho bhikkhave bhikkhu yonisomanasikārasampanno
satta bojjhaṅge bhāveti satta bojjhaṅge bahulīkarotīti.

[520] (pts. s v, 102) bāhiraṁ bhikkhave aṅganti karitvā nāññaṁ ekaṅgampi
samanupassāmi sattannaṁ bojjhaṅgānaṁ uppādāya yathayidaṁ bhikkhave
kalyāṇamittatā. kalyāṇamittassetaṁ bhikkhave bhikkhuno pāṭikaṅkhaṁ
satta bojjhaṅge bhāvessati satta bojjhaṅge bahulīkarissati.

[521] kathañca bhikkhave bhikkhu kalyāṇamitto satta bojjhaṅge
bhāveti satta bojjhaṅge bahulīkaroti. idha bhikkhave bhikkhu satisambojjhaṅgaṁ
bhāveti vivekanissitaṁ .pe. upekkhāsambojjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
evaṁ kho bhikkhave bhikkhu kalyāṇamitto satta bojjhaṅge bhāveti
satta bojjhaṅge bahulīkarotīti.
cakkavattivaggo pañcamo.
tassuddānaṁ
vidhā cakkavatti māro ca duppañño paññavena ca
daḷiddo adaḷiddo ca ādicco aṅgena te dasāti.
-----------

page number: 143

bojjhaṅgachaṭṭhakaṁ chaṭṭhaṁ

[522] sāvatthīnidānaṁ. pañcannañca vo 1- bhikkhave nīvaraṇānaṁ
sattannañca bojjhaṅgānaṁ āhārañca anāhārañca desessāmi taṁ
suṇātha.

[523] ko ca bhikkhave āhāro anuppannassa vā kāmacchandassa
uppādāya uppannassa vā kāmacchandassa bhiyyobhāvāya
vepullāya. atthi bhikkhave subhanimittaṁ tattha ayonisomanasikārabahulīkāro
ayamāhāro anuppannassa vā kāmacchandassa uppādāya
uppannassa vā kāmacchandassa bhiyyobhāvāya vepullāya.

[524] ko ca bhikkhave āhāro anuppannassa vā byāpādassa
uppādāya uppannassa vā byāpādassa bhiyyobhāvāya vepullāya.
atthi bhikkhave paṭighanimittaṁ tattha ayonisomanasikārabahulīkāro ayamāhāro
anuppannassa vā byāpādassa uppādāya uppannassa vā
byāpādassa bhiyyobhāvāya vepullāya.

[525] ko ca bhikkhave āhāro anuppannassa vā thīnamiddhassa
uppādāya uppannassa vā thīnamiddhassa bhiyyobhāvāya vepullāya.
atthi bhikkhave arati tandi vijambhikā 2- bhattasammado cetaso ca
līnattaṁ tattha ayonisomanasikārabahulakāro ayamāhāro anuppannassa
vā thīnamiddhassa uppādāya uppannassa vā thīnamiddhassa

footnote: 1 ma. yu. ayaṁ pāṭho natthi. 2 ma. yu. vijambhitā.

page number: 144

bhiyyobhāvāya vepullāya.

[526] ko ca bhikkhave āhāro anuppannassa vā uddhaccakukkuccassa
uppādāya uppannassa vā uddhaccakukkuccassa bhiyyobhāvāya
vepullāya. atthi bhikkhave cetaso avūpasamo tattha
ayonisomanasikārabahulīkāro ayamāhāro anuppannassa vā uddhaccakukkuccassa
uppādāya uppannassa vā uddhaccakukkuccassa bhiyyobhāvāya
vepullāya.

[527] ko ca bhikkhave āhāro anuppannāya vā vicikicchāya
uppādāya uppannāya vā vicikicchāya bhiyyobhāvāya vepullāya.
atthi bhikkhave vicikicchaṭṭhāniyā 1- dhammā tattha ayonisomanasikārabahulīkāro
ayamāhāro anuppannāya vā vicikicchāya uppādāya
uppannāya vā vicikicchāya bhiyyobhāvāya vepullāya.

[528] ko ca bhikkhave āhāro anuppannassa vā satisambojjhaṅgassa
uppādāya uppannassa vā satisambojjhaṅgassa
bhāvanāya pāripūriyā. atthi bhikkhave satisambojjhaṅgaṭṭhāniyā
dhammā tattha yonisomanasikārabahulīkāro ayamāhāro anuppannassa
vā satisambojjhaṅgassa uppādāya uppannassa vā satisambojjhaṅgassa
bhāvanāya pāripūriyā.

[529] ko ca bhikkhave āhāro anuppannassa vā dhammavicaya-
sambojjhaṅgassa uppādāya uppannassa vā dhammavicayasambojjhaṅgassa

footnote: 1 ma. vicikicchāṭṭhāniyā.

page number: 145

bhāvanāya pāripūriyā. atthi bhikkhave kusalākusalā dhammā sāvajjānavajjā
dhammā hīnappaṇītā dhammā kaṇhasukkasappaṭibhāgā dhammā
tattha yonisomanasikārabahulīkāro ayamāhāro anuppannassa vā
dhammavicayasambojjhaṅgassa vicayasambojjhaṅgassa uppādāya uppannassa vā
dhammavicayasambojjhaṅgassa bhāvanāya pāripūriyā.

[530] ko ca bhikkhave āhāro anuppannassa vā viriyasambojjhaṅgassa
uppādāya uppannassa vā viriyasambojjhaṅgassa
bhāvanāya pāripūriyā. atthi bhikkhave ārabhadhātu nikkamadhātu
parakkamadhātu tattha yonisomanasikārabahulīkāro ayamāhāro anuppannassa
vā viriyasambojjhaṅgassa uppādāya uppannassa vā
viriyasambojjhaṅgassa bhāvanāya pāripūriyā.

[531] ko ca bhikkhave āhāro anuppannassa vā pītisambojjhaṅgassa
uppādāya uppannassa vā pītisambojjhaṅgassa
bhāvanāya pāripūriyā. atthi bhikkhave pītisambojjhaṅgaṭṭhāniyā
dhammā tattha yonisomanasikārabahulīkāro ayamāhāro anuppannassa
vā pītisambojjhaṅgassa uppādāya uppannassa vā pītisambojjhaṅgassa
bhāvanāya pāripūriyā.

[532] ko ca bhikkhave āhāro anuppannassa vā passaddhisambojjhaṅgassa
uppādāya uppannassa vā passaddhisambojjhaṅgassa
bhāvanāya pāripūriyā. atthi bhikkhave kāyappassaddhi cittappassaddhi

page number: 146

tattha yonisomanasikārabahulīkāro ayamāhāro anuppannassa
vā passaddhisambojjhaṅgassa uppādāya uppannassa vā
passaddhisambojjhaṅgassa bhāvanāya pāripūriyā.

[533] (pts. s v, 105) ko ca bhikkhave āhāro anuppannassa vā samādhisambojjhaṅgassa
uppādāya uppannassa vā samādhisambojjhaṅgassa
bhāvanāya pāripūriyā. atthi bhikkhave samādhinimittaṁ abyagganimittaṁ
tattha yonisomanasikārabahulīkāro ayamāhāro anuppannassa vā
samādhisambojjhaṅgassa uppādāya uppannassa vā samādhisambojjhaṅgassa
bhāvanāya pāripūriyā.

[534] ko ca bhikkhave āhāro anuppannassa vā
upekkhāsambojjhaṅgassa uppādāya uppannassa vā upekkhāsambojjhaṅgassa
bhāvanāya pāripūriyā. atthi bhikkhave upekkhāsambojjhaṅgaṭṭhāniyā
dhammā tattha yonisomanasikārabahulīkāro ayamāhāro anuppannassa
vā upekkhāsambojjhaṅgassa uppādāya uppannassa vā upekkhāsambojjhaṅgassa
bhāvanāya pāripūriyā.

[535] ko ca bhikkhave anāhāro anuppannassa vā kāmacchandassa
uppādāya uppannassa vā kāmacchandassa bhiyyobhāvāya
vepullāya. atthi bhikkhave asubhanimittaṁ tattha yonisomanasikārabahulīkāro
ayamanāhāro anuppannassa vā kāmacchandassa uppādāya
uppannassa vā kāmacchandassa bhiyyobhāvāya vepullāya.

page number: 147

[536] ko ca bhikkhave anāhāro anuppannassa vā byāpādassa
uppādāya uppannassa vā byāpādassa bhiyyobhāvāya vepullāya.
atthi bhikkhave cetovimutti tattha yonisomanasikārabahulīkāro ayamanāhāro
anuppannassa vā byāpādassa uppādāya uppannassa
vā byāpādassa bhiyyobhāvāya vepullāya.

[537] ko ca bhikkhave anāhāro anuppannassa vā thīnamiddhassa
uppādāya uppannassa vā thīnamiddhassa bhiyyobhāvāya vepullāya.
atthi bhikkhave ārabhadhātu nikkamadhātu parakkamadhātu tattha
yonisomanasikārabahulīkāro ayamanāhāro anuppannassa vā thīnamiddhassa
uppādāya uppannassa vā thīnamiddhassa bhiyyobhāvāya vepullāya.

[538] ko ca bhikkhave anāhāro anuppannassa vā uddhaccakukkuccassa
uppādāya uppannassa vā uddhaccakukkuccassa bhiyyobhāvāya
vepullāya. atthi bhikkhave cetaso vūpasamo tattha
yonisomanasikārabahulīkāro ayamanāhāro anuppannassa vā uddhaccakukkuccassa
uppādāya uppannassa vā uddhaccakukkuccassa bhiyyobhāvāya
vepullāya.

[539] ko ca bhikkhave anāhāro anuppannāya vā vicikicchāya
uppādāya uppannāya vā vicikicchāya bhiyyobhāvāya vepullāya.
atthi bhikkhave kusalākusalā dhammā sāvajjānavajjā dhammā hīnappaṇītā
dhammā kaṇhasukkasappaṭibhāgā dhammā tattha yonisomanasikārabahulīkāro

page number: 148

ayamanāhāro anuppannāya vā vicikicchāya
uppādāya uppannāya vā vicikicchāya bhiyyobhāvāya vepullāya.

[540] ko ca bhikkhave anāhāro anuppannassa vā satisambojjhaṅgassa
uppādāya uppannassa vā satisambojjhaṅgassa
bhāvanāya pāripūriyā. atthi bhikkhave satisambojjhaṅgaṭṭhāniyā
dhammā tattha amanasikārabahulīkāro ayamanāhāro anuppannassa vā
satisambojjhaṅgassa uppādāya uppannassa vā satisambojjhaṅgassa
bhāvanāya pāripūriyā.

[541] ko ca bhikkhave anāhāro anuppannassa vā
dhammavicayasambojjhaṅgassa uppādāya uppannassa vā dhammavicayasambojjhaṅgassa
bhāvanāya pāripūriyā. atthi bhikkhave kusalākusalā dhammā sāvajjānavajjā
dhammā hīnappaṇītā dhammā kaṇhasukkasappaṭibhāgā dhammā
tattha amanasikārabahulīkāro ayamanāhāro anuppannassa vā
dhammavicayasambojjhaṅgassa uppādāya uppannassa vā dhammavicayasambojjhaṅgassa
bhāvanāya pāripūriyā.

[542] ko ca bhikkhave anāhāro anuppannassa vā
viriyasambojjhaṅgassa uppādāya uppannassa vā viriyasambojjhaṅgassa
bhāvanāya pāripūriyā. atthi bhikkhave ārabbhadhātu nikkamadhātu
parakkamadhātu tattha amanasikārabahulīkāro ayamanāhāro anuppannassa
vā viriyasambojjhaṅgassa uppādāya uppannassa vā

page number: 149

viriyasambojjhaṅgassa bhāvanāya pāripūriyā.

[543] ko ca bhikkhave anāhāro anuppannassa vā
pītisambojjhaṅgassa uppādāya uppannassa vā pītisambojjhaṅgassa
bhāvanāya pāripūriyā. atthi bhikkhave pītisambojjhaṅgaṭṭhāniyā
dhammā tattha amanasikārabahulīkāro ayamanāhāro anuppannassa
vā pītisambojjhaṅgassa uppādāya uppannassa vā pītisambojjhaṅgassa
bhāvanāya pāripūriyā.

[544] ko ca bhikkhave anāhāro anuppannassa vā
passaddhisambojjhaṅgassa uppādāya uppannassa vā passaddhisambojjhaṅgassa
bhāvanāya pāripūriyā. atthi bhikkhave kāyappassaddhi cittappassaddhi
tattha amanasikārabahulīkāro ayamanāhāro anuppannassa vā
passaddhisambojjhaṅgassa uppādāya uppannassa vā passaddhisambojjhaṅgassa
bhāvanāya pāripūriyā.

[545] ko ca bhikkhave anāhāro anuppannassa vā
samādhisambojjhaṅgassa uppādāya uppannassa vā samādhisambojjhaṅgassa
bhāvanāya pāripūriyā. atthi bhikkhave samādhinimittaṁ abyagganimittaṁ
tattha amanasikārabahulīkāro ayamanāhāro anuppannassa vā samādhisambojjhaṅgassa
uppādāya uppannassa vā samādhisambojjhaṅgassa
bhāvanāya pāripūriyā.

[546] ko ca bhikkhave anāhāro anuppannassa vā

page number: 150

upekkhāsambojjhaṅgassa uppādāya uppannassa vā upekkhāsambojjhaṅgassa
bhāvanāya pāripūriyā. atthi bhikkhave upekkhāsambojjhaṅgaṭṭhāniyā
dhammā tattha amanasikārabahulīkāro ayamanāhāro anuppannassa vā
upekkhāsambojjhaṅgassa uppādāya uppannassa vā upekkhāsambojjhaṅgassa
bhāvanāya pāripūriyāti.

[547] (pts. s v, 108) atha kho sambahulā bhikkhū pubbaṇhasamayaṁ nivāsetvā
pattacīvaramādāya sāvatthiṁ piṇḍāya pāvisiṁsu. atha kho tesaṁ
bhikkhūnaṁ etadahosi atippago kho tāva sāvatthiyaṁ piṇḍāya carituṁ
yannūna mayaṁ yena aññatitthiyānaṁ paribbājakānaṁ ārāmo
tenupasaṅkameyyāmāti. atha kho te bhikkhū yena aññatitthiyānaṁ
paribbājakānaṁ ārāmo tenupasaṅkamiṁsu upasaṅkamitvā tehi aññatitthiyehi
paribbājakehi saddhiṁ sammodiṁsu sammodanīyaṁ kathaṁ sārāṇīyaṁ
vītisāretvā ekamantaṁ nisīdiṁsu. ekamantaṁ nisinne kho te bhikkhū
te aññatitthiyā paribbājakā etadavocuṁ samaṇo āvuso
gotamo sāvakānaṁ evaṁ dhammaṁ deseti etha tumhe bhikkhave
pañca nīvaraṇe pahāya cetaso upakkilese paññāya dubbalīkaraṇe
satta bojjhaṅge yathābhūtaṁ bhāvethāti. mayampi kho āvuso
sāvakānaṁ evaṁ dhammaṁ desema etha tumhe āvuso pañca
nīvaraṇe pahāya cetaso upakkilese paññāya dubbalīkaraṇe satta
bojjhaṅge yathābhūtaṁ bhāvethāti. idha no āvuso ko viseso

page number: 151

ko adhippāyaso kinnānākaraṇaṁ samaṇassa vā gotamassa amhākaṁ vā
yadidaṁ dhammadesanāya vā dhammadesanaṁ anusāsaniyā vā anusāsananti 1-.

[548] atha kho te bhikkhū tesaṁ aññatitthiyānaṁ paribbājakānaṁ
bhāsitaṁ neva abhinandiṁsu nappaṭikkosiṁsu anabhinanditvā appaṭikkositvā
uṭṭhāyāsanā pakkamiṁsu bhagavato santike etassa bhāsitassa
atthaṁ ājānissāmāti.

[549] atha kho te bhikkhū sāvatthiyaṁ piṇḍāya caritvā pacchābhattaṁ
piṇḍapātapaṭikkantā yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu. (pts. s v, 109) ekamantaṁ nisinnā kho
te bhikkhū bhagavantaṁ etadavocuṁ idha mayaṁ bhante pubbaṇhasamayaṁ
nivāsetvā pattacīvaramādāya sāvatthiṁ piṇḍāya pavisimha. tesaṁ
no bhante amhākaṁ etadahosi atippago kho tāva sāvatthiyaṁ
piṇḍāya carituṁ yannūna mayaṁ yena aññatitthiyānaṁ paribbājakānaṁ
ārāmo tenupasaṅkameyyāmāti. atha kho mayaṁ bhante yena aññatitthiyānaṁ
paribbājakānaṁ ārāmo tenupasaṅkamimha upasaṅkamitvā
tehi aññatitthiyehi paribbājakehi saddhiṁ sammodimha sammodanīyaṁ
kathaṁ sārāṇīyaṁ vītisāretvā ekamantaṁ nisīdimha. ekamantaṁ nisinne
kho amhe bhante te 2- aññatitthiyā paribbājakā etadavocuṁ
samaṇo āvuso gotamo sāvakānaṁ evaṁ dhammaṁ deseti etha
tumhe bhikkhave pañca nīvaraṇe pahāya cetaso upakkilese

footnote: 1 ma. yu. anusāsaninti. evamupari. 2 yu. ayaṁ pāṭho natthi.

page number: 152

paññāya dubbalīkaraṇe satta bojjhaṅge yathābhūtaṁ bhāvethāti.
mayampi kho āvuso sāvakānaṁ evaṁ dhammaṁ desema etha tumhe
āvuso pañca nīvaraṇe pahāya cetaso upakkilese paññāya
dubbalīkaraṇe satta bojjhaṅge yathābhūtaṁ bhāvethāti. idha no
āvuso ko viseso ko adhippāyaso kinnānākaraṇaṁ samaṇassa
vā gotamassa amhākaṁ vā yadidaṁ dhammadesanāya vā dhammadesanaṁ
anusāsaniyā vā anusāsananti.

[550] atha kho mayaṁ bhante tesaṁ aññatitthiyānaṁ paribbājakānaṁ
bhāsitaṁ neva abhinandimha nappaṭikkosimha anabhinanditvā appaṭikkositvā
uṭṭhāyāsanā pakkamimha bhagavato santike etassa bhāsitassa
atthaṁ ājānissāmāti.

[551] evaṁvādino bhikkhave aññatitthiyā paribbājakā evamassu
vacanīyā atthi panāvuso pariyāyo yaṁ pariyāyaṁ āgamma pañca
nīvaraṇā dasa honti satta bojjhaṅgā catuddasāti. evaṁ
puṭṭhā bhikkhave aññatitthiyā paribbājakā na ceva sampāyissanti
uttariñca vighātaṁ āpajjissanti. taṁ kissa hetu. yathā taṁ
bhikkhave avisayasmiṁ. nāhantaṁ bhikkhave passāmi sadevake loke
samārake sabrahmake sassamaṇabrāhmaṇiyā pajāya sadevamanussāya
yo imesaṁ pañhānaṁ veyyākaraṇena cittaṁ ārādheyya aññatra
tathāgatena vā tathāgatasāvakena vā ito vā pana sutvā.

page number: 153

[552] (pts. s v, 110) katamo ca bhikkhave pariyāyo yaṁ pariyāyaṁ āgamma
pañca nīvaraṇā dasa honti.

[553] yadapi bhikkhave ajjhattaṁ kāmacchando tadapi nīvaraṇaṁ
yadapi bahiddhā kāmacchando tadapi nīvaraṇaṁ kāmacchandanīvaraṇanti
iti hidaṁ uddesaṁ āgacchati 1-. tadamināpetaṁ pariyāyena dvayaṁ hoti.

[554] yadapi bhikkhave ajjhattaṁ byāpādo tadapi nīvaraṇaṁ
yadapi bahiddhā byāpādo tadapi nīvaraṇaṁ byāpādanīvaraṇanti
iti hidaṁ uddesaṁ āgacchati. tadamināpetaṁ pariyāyena dvayaṁ hoti.

[555] yadapi bhikkhave thīnaṁ tadapi nīvaraṇaṁ yadapi middhaṁ
tadapi nīvaraṇaṁ thīnamiddhanīvaraṇanti iti hidaṁ uddesaṁ āgacchati.
tadamināpetaṁ pariyāyena dvayaṁ hoti.

[556] yadapi bhikkhave uddhaccaṁ tadapi nīvaraṇaṁ yadapi
kukkuccaṁ tadapi nīvaraṇaṁ uddhaccakukkuccanīvaraṇanti iti hidaṁ
uddesaṁ āgacchati. tadamināpetaṁ pariyāyena dvayaṁ hoti.

[557] yadapi bhikkhave ajjhattaṁ dhammesu vicikicchā tadapi
nīvaraṇaṁ yadapi bahiddhā dhammesu vicikicchā tadapi nīvaraṇaṁ
vicikicchānīvaraṇanti iti hidaṁ uddesaṁ āgacchati. tadamināpetaṁ
pariyāyena dvayaṁ hoti.

[558] ayaṁ kho bhikkhave pariyāyo yaṁ pariyāyaṁ āgamma pañca
nīvaraṇā dasa honti.

footnote: 1 ma. gacchati. evamupari.

page number: 154

[559] katamo ca bhikkhave pariyāyo yaṁ pariyāyaṁ āgamma
satta bojjhaṅgā catuddasa honti.

[560] yadapi bhikkhave ajjhattaṁ dhammesu sati tadapi satisambojjhaṅgo
yadapi bahiddhā dhammesu sati tadapi satisambojjhaṅgo
satisambojjhaṅgoti iti hidaṁ uddesaṁ āgacchati.
tadamināpetaṁ pariyāyena dvayaṁ hoti.

[561] (pts. s v, 111) yadapi bhikkhave ajjhattaṁ dhammesu paññāya pavicinati
paricarati parivīmaṁsamāpajjati tadapi dhammavicayasambojjhaṅgo yadapi
bahiddhā dhammesu paññāya pavicinati paricarati parivīmaṁsamāpajjati
tadapi dhammavicayasambojjhaṅgo dhammavicayasambojjhaṅgoti iti hidaṁ
uddesaṁ āgacchati. tadamināpetaṁ pariyāyena dvayaṁ hoti.

[562] yadapi bhikkhave kāyikaṁ viriyaṁ tadapi viriyasambojjhaṅgo
yadapi cetasikaṁ viriyaṁ tadapi viriyasambojjhaṅgo viriyasambojjhaṅgoti
iti hidaṁ uddesaṁ āgacchati. tadamināpetaṁ pariyāyena dvayaṁ hoti.

[563] yadapi bhikkhave savitakkasavicārā pīti tadapi pītisambojjhaṅgo
yadapi avitakkāvicārā pīti tadapi pītisambojjhaṅgo
pītisambojjhaṅgoti iti hidaṁ uddesaṁ āgacchati. tadamināpetaṁ
pariyāyena dvayaṁ hoti.

[564] yadapi bhikkhave kāyappassaddhi tadapi passaddhisambojjhaṅgo
yadapi cittappassaddhi tadapi passaddhisambojjhaṅgo passaddhisambojjhaṅgoti

page number: 155

iti hidaṁ uddesaṁ āgacchati. tadamināpetaṁ
pariyāyena dvayaṁ hoti.

[565] yadapi bhikkhave savitakko savicāro samādhi tadapi
samādhisambojjhaṅgo yadapi avitakko avicāro samādhi tadapi
samādhisambojjhaṅgo samādhisambojjhaṅgoti iti hidaṁ uddesaṁ
āgacchati. tadamināpetaṁ pariyāyena dvayaṁ hoti.

[566] yadapi bhikkhave ajjhattaṁ dhammesu upekkhā tadapi
upekkhāsambojjhaṅgo yadapi bahiddhā dhammesu upekkhā tadapi
upekkhāsambojjhaṅgo upekkhāsambojjhaṅgoti iti hidaṁ uddesaṁ
āgacchati. tadamināpetaṁ pariyāyena dvayaṁ hoti.

[567] ayaṁ kho bhikkhave pariyāyo yaṁ pariyāyaṁ āgamma
satta bojjhaṅgā catuddasāti.

[568] (pts. s v, 112) atha kho sambahulā bhikkhū pubbaṇhasamayaṁ nivāsetvā
pattacīvaramādāya sāvatthiṁ piṇḍāya pāvisiṁsu 1-. (pariyāyasuttasadisaṁ).
evaṁvādino bhikkhave aññatitthiyā paribbājakā evamassu
vacanīyā yasmiṁ āvuso samaye līnaṁ cittaṁ hoti katamesaṁ tasmiṁ
samaye bojjhaṅgānaṁ akālo bhāvanāya. katamesaṁ tasmiṁ samaye
bojjhaṅgānaṁ kālo bhāvanāya. yasmiṁ panāvuso samaye uddhataṁ
cittaṁ hoti katamesaṁ tasmiṁ samaye bojjhaṅgānaṁ akālo bhāvanāya.
katamesaṁ tasmiṁ samaye bojjhaṅgānaṁ kālo bhāvanāyāti. evaṁ

footnote: 1 ma. yu. sabbattha pavisiṁsu.

page number: 156

puṭṭhā bhikkhave aññatitthiyā paribbājakā na ceva sampāyissanti
uttariñca vighātaṁ āpajjissanti. taṁ kissa hetu. yathā taṁ
bhikkhave avisayasmiṁ. nāhantaṁ bhikkhave passāmi sadevake loke
samārake sabrahmake sassamaṇabrāhmaṇiyā pajāya sadevamanussāya
yo imesaṁ pañhānaṁ veyyākaraṇena cittaṁ ārādheyya aññatra
tathāgatena vā tathāgatasāvakena vā ito vā pana sutvā.

[569] yasmiṁ pana 1- bhikkhave samaye līnaṁ cittaṁ hoti akālo tasmiṁ
samaye passaddhisambojjhaṅgassa bhāvanāya akālo samādhisambojjhaṅgassa
bhāvanāya akālo upekkhāsambojjhaṅgassa bhāvanāya.
taṁ kissa hetu. līnaṁ bhikkhave cittaṁ taṁ etehi dhammehi dussamuṭṭhāpayaṁ
hoti. seyyathāpi bhikkhave puriso parittaṁ aggiṁ ujjāletukāmo
assa so tattha allāni ceva tiṇāni pakkhipeyya allāni 

[2]-
gomayāni pakkhipeyya allāni kaṭṭhāni pakkhipeyya (pts. s v, 113) udakavātañca
dadeyya paṁsukāni 3- ca okireyya bhabbo nu kho so puriso
parittaṁ aggiṁ ujjāletunti. no hetaṁ bhante. evameva kho
bhikkhave yasmiṁ samaye līnaṁ cittaṁ hoti akālo tasmiṁ samaye
passaddhisambojjhaṅgassa bhāvanāya akālo samādhisambojjhaṅgassa
bhāvanāya akālo upekkhāsambojjhaṅgassa bhāvanāya. taṁ kissa
hetu. līnaṁ bhikkhave cittaṁ taṁ etehi dhammehi dussamuṭṭhāpayaṁ hoti.

[570] yasmiñca kho bhikkhave samaye līnaṁ cittaṁ hoti kālo

footnote: 1 ma. yu. panasaddo natthi. 2 ma. ca. evamupari. 3 ma. paṁsukena. evamupari.

page number: 157

tasmiṁ samaye dhammavicayasambojjhaṅgassa bhāvanāya kālo viriyasambojjhaṅgassa
bhāvanāya kālo pītisambojjhaṅgassa bhāvanāya.
taṁ kissa hetu. līnaṁ bhikkhave cittaṁ taṁ etehi dhammehi
susamuṭṭhāpayaṁ hoti. seyyathāpi bhikkhave puriso parittaṁ aggiṁ
ujjāletukāmo assa so tattha sukkhāni ceva tiṇāni pakkhipeyya
sukkhāni gomayāni pakkhipeyya sukkhāni kaṭṭhāni pakkhipeyya mukhavātañca
dadeyya na ca paṁsukena okireyya bhabbo nu kho so
puriso parittaṁ aggiṁ ujjāletunti 1-. evaṁ bhante. evameva
kho bhikkhave yasmiṁ samaye līnaṁ cittaṁ hoti kālo tasmiṁ samaye
dhammavicayasambojjhaṅgassa bhāvanāya kālo viriyasambojjhaṅgassa
bhāvanāya kālo pītisambojjhaṅgassa bhāvanāya. taṁ kissa hetu.
līnaṁ bhikkhave cittaṁ taṁ etehi dhammehi susamuṭṭhāpayaṁ hoti.

[571] yasmiṁ bhikkhave samaye uddhataṁ cittaṁ hoti akālo
tasmiṁ samaye dhammavicayasambojjhaṅgassa bhāvanāya akālo viriyasambojjhaṅgassa
bhāvanāya akālo (pts. s v, 114) pītisambojjhaṅgassa bhāvanāya.
taṁ kissa hetu. uddhataṁ bhikkhave cittaṁ taṁ etehi dhammehi
duvūpasamayaṁ hoti. seyyathāpi bhikkhave puriso mahantaṁ aggikkhandhaṁ
nibbāpetukāmo assa so tattha sukkhāni ceva tiṇāni pakkhipeyya
sukkhāni gomayāni pakkhipeyya sukkhāni kaṭṭhāni pakkhipeyya mukhavātañca
dadeyya na ca paṁsukena okireyya bhabbo nu kho so

footnote: 1 ma. ujjālitunti.

page number: 158

puriso mahantaṁ aggikkhandhaṁ nibbāpetunti. no hetaṁ bhante.
evameva kho bhikkhave yasmiṁ samaye uddhataṁ cittaṁ hoti akālo
tasmiṁ samaye dhammavicayasambojjhaṅgassa bhāvanāya akālo viriyasambojjhaṅgassa
bhāvanāya akālo pītisambojjhaṅgassa bhāvanāya.
taṁ kissa hetu. uddhataṁ bhikkhave cittaṁ taṁ etehi dhammehi
duvūpasamayaṁ hoti.

[572] yasmiñca kho bhikkhave samaye uddhataṁ cittaṁ hoti
kālo tasmiṁ samaye passaddhisambojjhaṅgassa bhāvanāya kālo
samādhisambojjhaṅgassa bhāvanāya kālo upekkhāsambojjhaṅgassa
bhāvanāya. taṁ kissa hetu. uddhataṁ bhikkhave cittaṁ taṁ etehi
dhammehi suvūpasamayaṁ hoti. seyyathāpi bhikkhave puriso mahantaṁ
aggikkhandhaṁ nibbāpetukāmo assa so tattha allāni ceva
tiṇāni pakkhipeyya allāni gomayāni pakkhipeyya allāni kaṭṭhāni
pakkhipayya udakavātañca dadeyya paṁsukāni ca okireyya bhabbo
nu kho so puriso mahantaṁ aggikkhandhaṁ nibbāpetunti. evaṁ bhante.
evameva kho bhikkhave yasmiṁ samaye uddhataṁ (pts. s v, 115) cittaṁ hoti kālo
tasmiṁ samaye passaddhisambojjhaṅgassa bhāvanāya kālo samādhisambojjhaṅgassa
bhāvanāya kālo upekkhāsambojjhaṅgassa bhāvanāya.
taṁ kissa hetu. uddhataṁ bhikkhave cittaṁ taṁ etehi dhammehi suvūpasamayaṁ
hoti. satiñca khvāhaṁ bhikkhave sabbatthikaṁ vadāmīti.

page number: 159

[573] ekaṁ samayaṁ bhagavā koliyesu viharati haliddavasanannāma
koliyānaṁ nigamo. atha kho sambahulā bhikkhū pubbaṇhasamayaṁ
nivāsetvā pattacīvaramādāya haliddavasanaṁ piṇḍāya pāvisiṁsu.
atha kho tesaṁ bhikkhūnaṁ etadahosi atippago kho tāva haliddavasanaṁ
piṇḍāya carituṁ yannūna mayaṁ yena aññatitthiyānaṁ paribbājakānaṁ
ārāmo tenupasaṅkameyyāmāti.

[574] atha kho te bhikkhū yena aññatitthiyānaṁ paribbājakānaṁ
ārāmo tenupasaṅkamiṁsu upasaṅkamitvā tehi aññatitthiyehi
paribbājakehi saddhiṁ sammodiṁsu sammodanīyaṁ kathaṁ sārāṇīyaṁ vītisāretvā
ekamantaṁ nisīdiṁsu. ekamantaṁ nisinne kho te bhikkhū
te 1- aññatitthiyā paribbājakā etadavocuṁ.

[575] samaṇo āvuso gotamo sāvakānaṁ evaṁ dhammaṁ deseti
etha tumhe bhikkhave pañca nīvaraṇe pahāya cetaso upakkilese
paññāya dubbalīkaraṇe mettāsahagatena cetasā ekaṁ disaṁ pharitvā
viharatha tathā dutiyaṁ. tathā tatiyaṁ. tathā catutthaṁ. iti
uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena
cetasā vipulena mahaggatena appamāṇena averena
abyāpajjhena pharitvā viharatha.

[576] karuṇāsahagatena cetasā ekaṁ disaṁ pharitvā viharatha tathā
dutiyaṁ. tathā tatiyaṁ. tathā catutthaṁ. iti uddhamadho tiriyaṁ sabbadhi

footnote: 1 ma ayaṁ pāṭho natthi.

page number: 160

sabbattatāya sabbāvantaṁ lokaṁ karuṇāsahagatena cetasā vipulena
mahaggatena appamāṇena averena abyāpajjhena pharitvā viharatha.

[577] muditāsahagatena cetasā ekaṁ disaṁ pharitvā viharatha tathā
dutiyaṁ. tathā tatiyaṁ. tathā catutthaṁ. iti uddhamadho tiriyaṁ sabbadhi
sabbattatāya sabbāvantaṁ lokaṁ muditāsahagatena cetasā vipulena
mahaggatena appamāṇena averena abyāpajjhena pharitvā viharatha.

[578] upekkhāsahagatena cetasā ekaṁ disaṁ pharitvā viharatha tathā
dutiyaṁ. tathā tatiyaṁ. tathā catutthaṁ. iti uddhamadho tiriyaṁ sabbadhi
sabbattatāya sabbāvantaṁ lokaṁ upekkhāsahagatena cetasā vipulena
mahaggatena appamāṇena averena abyāpajjhena pharitvā viharathāti.

[579] mayampi kho āvuso sāvakānaṁ evaṁ dhammaṁ desema
etha tumhe āvuso pañca nīvaraṇe pahāya cetaso upakkilese
paññāya dubbalīkaraṇe mettāsahagatena cetasā ekaṁ disaṁ pharitvā
viharatha .pe.

[580] upekkhāsahagatena cetasā ekaṁ disaṁ pharitvā viharatha tathā
dutiyaṁ. tathā tatiyaṁ. tathā catutthaṁ. iti uddhamadho tiriyaṁ sabbadhi
sabbattatāya sabbāvantaṁ lokaṁ upekkhāsahagatena cetasā vipulena
mahaggatena appamāṇena averena abyāpajjhena pharitvā viharathāti.

[581] idha no āvuso ko viseso ko adhippāyaso kinnānākaraṇaṁ
samaṇassa vā gotamassa amhākaṁ vā yadidaṁ (pts. s v, 117) dhammadesanāya

page number: 161

vā dhammadesanaṁ anusāsaniyā vā anusāsananti.

[582] atha kho te bhikkhū tesaṁ aññatitthiyānaṁ paribbājakānaṁ
bhāsitaṁ neva abhinandiṁsu nappaṭikkosiṁsu anabhinanditvā appaṭikkositvā
uṭṭhāyāsanā pakkamiṁsu bhagavato santike etassa bhāsitassa
atthaṁ ājānissāmāti.

[583] atha kho te bhikkhū haliddavasane piṇḍāya caritvā
pacchābhattaṁ piṇḍapātapaṭikkantā yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu. ekamantaṁ
nisinnā kho te bhikkhū bhagavantaṁ etadavocuṁ.

[584] idha mayaṁ bhante pubbaṇhasamayaṁ nivāsetvā pattacīvaramādāya
haliddavasanaṁ 1- piṇḍāya pavisimha. tesaṁ no bhante
amhākaṁ etadahosi atippago kho tāva haliddavasanaṁ piṇḍāya
carituṁ yannūna mayaṁ yena aññatitthiyānaṁ paribbājakānaṁ ārāmo
tenupasaṅkameyyāmāti.

[585] atha kho mayaṁ bhante yena aññatitthiyānaṁ paribbājakānaṁ
ārāmo tenupasaṅkamimha upasaṅkamitvā tehi aññatitthiyehi
paribbājakehi saddhiṁ sammodimha sammodanīyaṁ kathaṁ sārāṇīyaṁ
vītisāretvā ekamantaṁ nisīdimha. ekamantaṁ nisinne kho amhe
bhante te aññatitthiyā paribbājakā etadavocuṁ.

[586] samaṇo āvuso gotamo sāvakānaṁ evaṁ dhammaṁ deseti

footnote: 1 ma. yu. haliddavasane. evamupari.

page number: 162

etha tumhe bhikkhave pañca nīvaraṇe pahāya cetaso upakkilese
paññāya dubbalīkaraṇe mettāsahagatena cetasā ekaṁ disaṁ pharitvā
viharatha .pe.

[587] karuṇāsahagatena cetasā.

[588] muditāsahagatena cetasā.

[589] upekkhāsahagatena cetasā ekaṁ disaṁ pharitvā viharatha
tathā dutiyaṁ. tathā tatiyaṁ. tathā catutthaṁ. iti uddhamadho
tiriyaṁ sabbadhi sabbattatāya sabbāvantaṁ lokaṁ upekkhāsahagatena
cetasā vipulena (pts. s v, 118) mahaggatena appamāṇena averena abyāpajjhena
pharitvā viharathāti.

[590] mayampi kho āvuso sāvakānaṁ evaṁ dhammaṁ desema
etha tumhe āvuso pañca nīvaraṇe pahāya cetaso upakkilese
paññāya dubbalīkaraṇe mettāsahagatena cetasā ekaṁ disaṁ pharitvā
viharatha .pe.

[591] karuṇāsahagatena cetasā.

[592] muditāsahagatena cetasā.

[593] upekkhāsahagatena cetasā ekaṁ disaṁ pharitvā viharatha
tathā dutiyā. tathā tatiyaṁ. tathā catutthaṁ. iti uddhamadho
tiriyaṁ sabbadhi sabbattatāya sabbāvantaṁ lokaṁ upekkhāsahagatena
cetasā vipulena mahaggatena appamāṇena averena abyāpajjhena

page number: 163

pharitvā viharathāti.

[594] idha no āvuso ko viseso ko adhippāyaso kinnānākaraṇaṁ
samaṇassa vā gotamassa amhākaṁ vā yadidaṁ dhammadesanāya
vā dhammadesanaṁ anusāsaniyā vā anusāsananti.

[595] atha kho mayaṁ bhante tesaṁ aññatitthiyānaṁ paribbājakānaṁ
bhāsitaṁ neva abhinandimha nappaṭikkosimha anabhinanditvā appaṭikkositvā
uṭṭhāyāsanā pakkamimha bhagavato santike etassa
bhāsitassa atthaṁ ājānissāmāti.

[596] evaṁvādino bhikkhave aññatitthiyā paribbājakā evamassu
vacanīyā kathaṁ bhāvitā panāvuso mettā cetovimutti kiṁgatikā hoti
kimparamā kimphalā kimpariyosānā. kathaṁ bhāvitā panāvuso karuṇā
cetovimutti kiṁgatikā hoti kimparamā kimphalā kimpariyosānā.
kathaṁ bhāvitā panāvuso muditā cetovimutti kiṁgatikā hoti kimparamā
kimphalā kimpariyosānā. kathaṁ bhāvitā panāvuso upekkhā cetovimutti
kiṁgatikā hoti kimparamā kimphalā kimpariyosānāti. evaṁ
puṭṭhā bhikkhave aññatitthiyā paribbājakā na ceva sampāyissanti
uttariñca vighātaṁ āpajjissanti. taṁ kissa hetu. yathā taṁ
bhikkhave avisayasmiṁ. nāhantaṁ bhikkhave passāmi sadevake loke samārake
sabrahmake sassamaṇabrāhmaṇiyā pajāya sadevamanussāya yo imesaṁ
pañhānaṁ veyyākaraṇena cittaṁ ārādheyya aññatra tathāgatena vā

page number: 164

tathāgatasāvakena vā ito vā pana sutvā.

[597] (pts. s v, 119) kathaṁ bhāvitā ca bhikkhave mettā cetovimutti kiṁgatikā
hoti kimparamā kimphalā kimpariyosānā. idha bhikkhave bhikkhu
mettāsahagataṁ satisambojjhaṅgaṁ bhāveti .pe. mettāsahagataṁ
upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. so sace ākaṅkhati appaṭikūle paṭikūlasaññī
vihareyyanti paṭikūlasaññī tattha viharati sace ākaṅkhati paṭikūle
appaṭikūlasaññī vihareyyanti appaṭikūlasaññī tattha viharati sace
ākaṅkhati appaṭikūle ca paṭikūle ca paṭikūlasaññī vihareyyanti
paṭikūlasaññī tattha viharati sace ākaṅkhati paṭikūle ca appaṭikūle
ca appaṭikūlasaññī vihareyyanti appaṭikūlasaññī tattha viharati
sace ākaṅkhati appaṭikūlañca paṭikūlañca tadubhayaṁ abhinivajjetvā
upekkhako vihareyyaṁ sato sampajānoti upekkhako 

[1]- tattha viharati
sato sampajāno subhaṁ vā kho pana vimokkhaṁ upasampajja viharati.
subhaparamāhaṁ bhikkhave mettācetovimuttiṁ vadāmi. idha paññassa
bhikkhuno uttarivimuttiṁ appaṭivijjhato.

[598] kathaṁ bhāvitā ca bhikkhave karuṇā cetovimutti kiṁgatikā hoti
kimparamā kimphalā kimpariyosānā. idha bhikkhave bhikkhu karuṇāsahagataṁ
satisambojjhaṅgaṁ bhāveti .pe. karuṇāsahagataṁ upekkhāsambojjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.

footnote: 1 ma. ca.

page number: 165

so sace ākaṅkhati appaṭikūle paṭikūlasaññī vihareyyanti
paṭikūlasaññī tattha viharati .pe. sace ākaṅkhati appaṭikūlañca paṭikūlañca
tadubhayaṁ abhinivajjetvā upekkhako vihareyyaṁ sato sampajānoti
upekkhako tattha viharati sato sampajāno sabbaso vā pana rūpasaññānaṁ
samatikkamā paṭighasaññānaṁ atthaṅgamā nānattasaññānaṁ
amanasikārā ananto ākāsoti ākāsānañcāyatanaṁ upasampajja
viharati. ākāsānañcāyatanaparamāhaṁ (pts. s v, 120) bhikkhave karuṇācetovimuttiṁ
vadāmi. idha paññassa bhikkhuno uttarivimuttiṁ appaṭivijjhato.

[599] kathaṁ bhāvitā ca bhikkhave muditācetovimutti kiṁgatikā
hoti kimparamā kimphalā kimpariyosānā. idha bhikkhave bhikkhu
muditāsahagataṁ satisambojjhaṅgaṁ bhāveti .pe. muditāsahagataṁ upekkhāsambojjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
so sace ākaṅkhati appaṭikūle paṭikūlasaññī vihareyyanti
paṭikūlasaññī tattha viharati .pe. sace ākaṅkhati appaṭikūlañca paṭikūlañca
tadubhayaṁ abhinivajjetvā upekkhako vihareyyaṁ sato sampajānoti
upekkhako tattha viharati sato sampajāno sabbaso vā pana ākāsānañcāyatanaṁ
samatikkamma anantaṁ viññāṇanti viññāṇañcāyatanaṁ
upasampajja viharati. viññāṇañcāyatanaparamāhaṁ bhikkhave muditācetovimuttiṁ
vadāmi. idha paññassa bhikkhuno uttarivimuttiṁ
appaṭivijjhato.

page number: 166

[600] kathaṁ bhāvitā ca bhikkhave upekkhācetovimutti kiṁgatikā
hoti kimparamā kimphalā kimpariyosānā. idha bhikkhave bhikkhu
upekkhāsahagataṁ satisambojjhaṅgaṁ bhāveti .pe. upekkhāsahagataṁ
upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. so sace ākaṅkhati appaṭikūle paṭikūlasaññī
vihareyyanti paṭikūlasaññī tattha viharati sace ākaṅkhati paṭikūle
appaṭikūlasaññī vihareyyanti appaṭikūlasaññī tattha viharati sace
ākaṅkhati appaṭikūle ca paṭikūle ca paṭikūlasaññī vihareyyanti paṭikūlasaññī
tattha viharati sace ākaṅkhati paṭikūle ca appaṭikūle ca
appaṭikūlasaññī vihareyyanti appaṭikūlasañña tattha viharati sace
ākaṅkhati appaṭikūlañca paṭikūlañca tadubhayaṁ abhinivajjetvā upekkhako
vihareyyaṁ sato sampajānoti upekkhako tattha viharati sato sampajāno
sabbaso vā pana viññāṇañcāyatanaṁ samatikkamma natthi kiñcīti
ākiñcaññāyatanaṁ upasampajja viharati. ākiñcaññāyatanaparamāhaṁ
bhikkhave upekkhācetovimuttiṁ vadāmi. idha paññassa bhikkhuno
uttarivimuttiṁ appaṭivijjhatoti.

[601] sāvatthīnidānaṁ. atha kho sagāravo 1- brāhmaṇo yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ nisīdi. ekamantaṁ nisinno kho
sagāravo brāhmaṇo bhagavantaṁ etadavoca

footnote: 1 ma. yu. saṅgāravo. evamupari.

page number: 167

[602] ko nu kho bho gotama hetu ko paccayo yenekadā
dīgharattaṁ sajjhāyakatāpi mantā nappaṭibhanti pageva asajjhāyakatā.
ko pana bho gotama hetu ko paccayo yenekadā dīgharattaṁ
asajjhāyakatāpi mantā paṭibhanti pageva sajjhāyakatāti.

[603] yasmiṁ kho brāhmaṇa samaye kāmarāgapariyuṭṭhitena cetasā
viharati kāmarāgaparetena uppannassa ca kāmarāgassa nissaraṇaṁ
yathābhūtaṁ nappajānāti na passati 1- attatthampi tasmiṁ samaye yathābhūtaṁ
nappajānāti na passati paratthampi tasmiṁ samaye yathābhūtaṁ
nappajānāti na passati ubhayatthampi tasmiṁ samaye yathābhūtaṁ
nappajānāti na passati dīgharattaṁ sajjhāyakatāpi mantā nappaṭibhanti
pageva asajjhāyakatā.

[604] seyyathāpi brāhmaṇa udapatto saṁsaṭṭho lākhāya vā
haliddiyā vā nīliyā vā mañjiṭṭhāya vā tattha cakkhumā puriso
sakaṁ mukhanimittaṁ paccavekkhamāno yathābhūtaṁ nappajāneyya na passeyya.
evameva kho brāhmaṇa yasmiṁ samaye kāmarāgapariyuṭṭhitena cetasā
viharati kāmarāgaparetena uppannassa ca kāmarāgassa nissaraṇaṁ
yathābhūtaṁ nappajānāti na passati attatthampi (pts. s v, 122) tasmiṁ samaye yathābhūtaṁ
nappajānāti na passati paratthampi .pe. ubhayatthampi tasmiṁ
samaye yathābhūtaṁ nappajānāti na passati dīgharattaṁ sajjhāyakatāpi
mantā nappaṭibhanti pageva asajjhāyakatā.

footnote: 1 ma. yu. na passatīti na dissati. evamupari.

page number: 168

[605] puna caparaṁ brāhmaṇa yasmiṁ samaye byāpādapariyuṭṭhitena
cetasā viharati byāpādaparetena uppannassa ca byāpādassa
nissaraṇaṁ yathābhūtaṁ nappajānāti na passati attatthampi tasmiṁ samaye
yathābhūtaṁ nappajānāti na passati paratthampi .pe. ubhayatthampi
tasmiṁ samaye yathābhūtaṁ nappajānāti na passati dīgharattaṁ sajjhāyakatāpi
mantā nappaṭibhanti pageva asajjhāyakatā.

[606] seyyathāpi brāhmaṇa udapatto agginā santatto
ukkuṭṭhito 1- usmādakajāto 2- tattha cakkhumā puriso sakaṁ mukhanimittaṁ
paccavekkhamāno yathābhūtaṁ nappajāneyya na passeyya. evameva
kho brāhmaṇa yasmiṁ samaye byāpādapariyuṭṭhitena cetasā viharati
byāpādaparetena uppannassa ca byāpādassa nissaraṇaṁ yathābhūtaṁ
nappajānāti na passati attatthampi tasmiṁ samaye yathābhūtaṁ
nappajānāti na passati paratthampi tasmiṁ samaye .pe.
ubhayatthampi tasmiṁ samaye yathābhūtaṁ nappajānāti na passati dīgharattaṁ
sajjhāyakatāpi mantā nappaṭibhanti pageva asajjhāyakatā.

[607] puna caparaṁ brāhmaṇa yasmiṁ samaye thīnamiddhapariyuṭṭhitena
cetasā viharati thīnamiddhaparetena uppannassa ca thīnamiddhassa nissaraṇaṁ
yathābhūtaṁ nappajānāti na passati attatthampi tasmiṁ samaye yathābhūtaṁ
nappajānāti na passati paratthampi .pe. ubhayatthampi tasmiṁ

footnote: 1 ma. pakkuthito. yu. ukkaṭṭhito. 2 ma. yu. usmudakajāto.

page number: 169

samaye yathābhūtaṁ nappajānāti na passati dīgharattaṁ sajjhāyakatāpi
mantā nappaṭibhanti pageva asajjhāyakatā.

[608] seyyathāpi brāhmaṇa udapatto sevālapaṇakapariyonaddho
tattha cakkhumā puriso sakaṁ mukhanimittaṁ (pts. s v, 123) paccavekkhamāno yathābhūtaṁ
nappajāneyya na passeyya. evameva kho brāhmaṇa
yasmiṁ samaye thīnamiddhapariyuṭṭhitena cetasā viharati thīnamiddhaparetena
uppannassa ca thīnamiddhassa nissaraṇaṁ yathābhūtaṁ nappajānāti na
passati attatthampi tasmiṁ samaye yathābhūtaṁ nappajānāti na
passati paratthampi .pe. ubhayatthampi tasmiṁ samaye yathābhūtaṁ
nappajānāti na passati dīgharattaṁ sajjhāyakatāpi mantā nappaṭibhanti
pageva asajjhāyakatā.

[609] puna caparaṁ brāhmaṇa yasmiṁ samaye uddhaccakukkuccapariyuṭṭhitena
cetasā viharati uddhaccakukkuccaparetena uppannassa
ca uddhaccakukkuccassa nissaraṇaṁ yathābhūtaṁ nappajānāti na passati
attatthampi tasmiṁ samaye yathābhūtaṁ nappajānāti na passati paratthampi
.pe. ubhayatthampi tasmiṁ samaye yathābhūtaṁ nappajānāti na passati
dīgharattaṁ sajjhāyakatāpi mantā nappaṭibhanti pageva asajjhāyakatā.

[610] seyyathāpi brāhmaṇa udapatto vāterito calito bhaṅgo 1-
ūmijāto tattha cakkhumā puriso sakaṁ mukhanimittaṁ paccavekkhamāno

footnote: 1 ma. yu. bhanto.

page number: 170

yathābhūtaṁ nappajāneyya na passeyya. evameva kho brāhmaṇa
yasmiṁ samaye uddhaccakukkuccapariyuṭṭhitena cetasā viharati uddhaccakukkuccaparetena
uppannassa ca uddhaccakukkuccassa nissaraṇaṁ yathābhūtaṁ
nappajānāti na passati attatthampi tasmiṁ samaye yathābhūtaṁ
nappajānāti na passati paratthampi .pe. ubhayatthampi tasmiṁ samaye
yathābhūtaṁ nappajānāti na passati dīgharattaṁ sajjhāyakatāpi mantā
nappaṭibhanti pageva asajjhāyakatā.

[611] puna caparaṁ brāhmaṇa yasmiṁ samaye vicikicchāpariyuṭṭhitena
cetasā viharati vicikicchāparetena uppannāya ca vicikicchāya nissaraṇaṁ
yathābhūtaṁ nappajānāti na passati attatthampi tasmiṁ samaye yathābhūtaṁ
nappajānāti na passati paratthampi .pe. ubhayatthampi tasmiṁ
samaye yathābhūtaṁ nappajānāti na passati dīgharattaṁ sajjhāyakatāpi
mantā nappaṭibhanti pageva asajjhāyakatā.

[612] seyyathāpi brāhmaṇa udapatto āvilo luḷito kalalībhūto
andhakāre nikkhitto tattha cakkhumā puriso sakaṁ mukhanimittaṁ
paccavekkhamāno yathābhūtaṁ nappajāneyya na (pts. s v, 124) passeyya. evameva
kho brāhmaṇa yasmiṁ samaye vicikicchāpariyuṭṭhitena cetasā viharati
vicikicchāparetena uppannāya ca vicikicchāya nissaraṇaṁ yathābhūtaṁ
nappajānāti na passati attatthampi tasmiṁ samaye yathābhūtaṁ
nappajānāti na passati paratthampi tasmiṁ samaye yathābhūtaṁ

page number: 171

nappajānāti na passati ubhayatthampi tasmiṁ samaye yathābhūtaṁ
nappajānāti na passati dīgharattaṁ sajjhāyakatāpi mantā nappaṭibhanti
pageva asajjhāyakatā.

[613] ayaṁ kho brāhmaṇa hetu ayaṁ paccayo yenekadā dīgharattaṁ
sajjhāyakatāpi mantā nappaṭibhanti pageva asajjhāyakatā.

[614] yasmiñca kho brāhmaṇa samaye na kāmarāgapariyuṭṭhitena
cetasā viharati na kāmarāgaparetena uppannassa ca kāmarāgassa
nissaraṇaṁ yathābhūtaṁ pajānāti passati attatthampi tasmiṁ samaye
yathābhūtaṁ pajānāti passati paratthampi tasmiṁ samaye yathābhūtaṁ
pajānāti passati ubhayatthampi tasmiṁ samaye yathābhūtaṁ pajānāti
passati dīgharattaṁ asajjhāyakatāpi mantā paṭibhanti pageva
sajjhāyakatā.

[615] seyyathāpi brāhmaṇa udapatto asaṁsaṭṭho lākhāya vā
haliddiyā vā nīliyā vā mañjiṭṭhāya vā tattha cakkhumā puriso
sakaṁ mukhanimittaṁ paccavekkhamāno yathābhūtaṁ pajāneyya passeyya.
evameva kho brāhmaṇa yasmiṁ samaye na kāmarāgapariyuṭṭhitena
cetasā viharati na kāmarāgaparetena uppannassa ca kāmarāgassa
nissaraṇaṁ yathābhūtaṁ pajānāti passati .pe.

[616] puna caparaṁ brāhmaṇa yasmiṁ samaye na byāpādapariyuṭṭhitena
cetasā viharati na byāpādaparetena uppannassa

page number: 172

ca byāpādassa nissaraṇaṁ yathābhūtaṁ pajānāti passati attatthampi
tasmiṁ samaye yathābhūtaṁ pajānāti passati paratthampi.
ubhayatthampi .pe. dīgharattaṁ asajjhāyakatāpi mantā paṭibhanti pageva
sajjhāyakatā.

[617] seyyathāpi brāhmaṇa udapatto na agginā santatto
na ukkuṭṭhito na usmādakajāto tattha cakkhumā puriso sakaṁ
mukhanimittaṁ paccavekkhamāno yathābhūtaṁ pajāneyya passeyya. (pts. s v, 125) evameva
kho brāhmaṇa yasmiṁ samaye na byāpādapariyuṭṭhitena cetasā viharati
na byāpādaparetena uppannassa ca byāpādassa nissaraṇaṁ yathābhūtaṁ
pajānāti passati attatthampi tasmiṁ samaye yathābhūtaṁ pajānāti
passati paratthampi. ubhayatthampi .pe. dīgharattaṁ asajjhāyakatāpi
mantā paṭibhanti pageva sajjhāyakatā.

[618] puna caparaṁ brāhmaṇa yasmiṁ samaye na thīnamiddha
pariyuṭṭhitena cetasā viharati na thīnamiddhaparetena uppannassa ca
thīnamiddhassa nissaraṇaṁ yathābhūtaṁ pajānāti passati attatthampi
tasmiṁ samaye yathābhūtaṁ pajānāti passati paratthampi. ubhayatthampi
.pe. dīgharattaṁ asajjhāyakatāpi mantā paṭibhanti pageva
sajjhāyakatā

[619] seyyathāpi brāhmaṇa udapatto na sevālapaṇakapariyonaddho
tattha cakkhumā puriso sakaṁ mukhanimittaṁ paccavekkhamāno

page number: 173

yathābhūtaṁ pajāneyya passeyya. evameva kho brāhmaṇa yasmiṁ
samaye na thīnamiddhapariyuṭṭhitena cetasā viharati na thīnamiddhaparetena
uppannassa ca thīnamiddhassa nissaraṇaṁ yathābhūtaṁ pajānāti passati
attatthampi tasmiṁ samaye yathābhūtaṁ pajānāti passati paratthampi.
ubhayatthampi .pe. dīgharattaṁ asajjhāyakatāpi mantā paṭibhanti
pageva sajjhāyakatā.

[620] puna caparaṁ brāhmaṇa yasmiṁ samaye na uddhaccakukkuccapariyuṭṭhitena
cetasā viharati na uddhaccakukkuccaparetena uppannassa
ca uddhaccakukkuccassa nissaraṇaṁ yathābhūtaṁ pajānāti passati
attatthampi tasmiṁ samaye yathābhūtaṁ pajānāti passati paratthampi.
ubhayatthampi .pe. dīgharattaṁ asajjhāyakatāpi mantā paṭibhanti
pageva sajjhāyakatā.

[621] seyyathāpi brāhmaṇa udapatto na vāterito na calito
na bhaṅgo na ūmijāto tattha cakkhumā puriso sakaṁ mukhanimittaṁ
paccavekkhamāno yathābhūtaṁ pajāneyya passeyya. evameva kho
brāhmaṇa yasmiṁ samaye na uddhaccakukkuccapariyuṭṭhitena cetasā
viharati na uddhaccakukkuccaparetena uppannassa ca uddhaccakukkuccassa
nissaraṇaṁ yathābhūtaṁ pajānāti passati attatthampi tasmiṁ samaye
yathābhūtaṁ pajānāti passati paratthampi. ubhayatthampi .pe.
dīgharattaṁ asajjhāyakatāpi mantā paṭibhanti pageva sajjhāyakatā.

page number: 174

[622] puna caparaṁ brāhmaṇa yasmiṁ samaye na vicikicchāpariyuṭṭhitena
cetasā viharati na vicikicchāparetena uppannāya ca
vicikicchāya nissaraṇaṁ yathābhūtaṁ pajānāti passati attatthampi tasmiṁ
samaye yathābhūtaṁ pajānāti passati paratthampi tasmiṁ samaye yathābhūtaṁ
pajānāti passati ubhayatthampi tasmiṁ samaye yathābhūtaṁ pajānāti
passati .pe.

[623] seyyathāpi brāhmaṇa udapatto accho vippasanno
anāvilo āloke nikkhitto tattha cakkhumā puriso sakaṁ mukhanimittaṁ
paccavekkhamāno yathābhūtaṁ pajāneyya passeyya. evameva
kho brāhmaṇa yasmiṁ samaye na vicikicchāpariyuṭṭhitena cetasā
viharati na vicikicchāparetena uppannāya ca vicikicchāya nissaraṇaṁ
yathābhūtaṁ pajānāti passati attatthampi tasmiṁ samaye yathābhūtaṁ
pajānāti passati paratthampi tasmiṁ samaye yathābhūtaṁ pajānāti
passati ubhayatthampi tasmiṁ samaye yathābhūtaṁ pajānāti passati
dīgharattaṁ asajjhāyakatāpi mantā paṭibhanti pageva sajjhāyakatā.

[624] (pts. s v, 126) ayaṁ kho brāhmaṇa hetu ayaṁ paccayo yenekadā
dīgharattaṁ asajjhāyakatāpi mantā paṭibhanti pageva sajjhāyakatā.

[625] sattimepi brāhmaṇa bojjhaṅgā anāvaraṇā anīvaraṇā
cetaso anupakkilesā bhāvitā bahulīkatā vijjāvimuttiphalasacchikiriyāya
saṁvattanti. katame satta. satisambojjhaṅgo kho brāhmaṇa

page number: 175

anāvaraṇo anīvaraṇo cetaso anupakkileso bhāvito bahulīkato
vijjāvimuttiphalasacchikiriyāya saṁvattati .pe. upekkhāsambojjhaṅgo
kho brāhmaṇa anāvaraṇo anīvaraṇo cetaso anupakkileso bhāvito
bahulīkato vijjāvimuttiphalasacchikiriyāya saṁvattati. ime kho brāhmaṇa
satta bojjhaṅgā anāvaraṇā anīvaraṇā cetaso anupakkilesā bhāvitā
bahulīkatā vijjāvimuttiphalasacchikiriyāya saṁvattantīti.

[626] evaṁ vutte sagāravo brāhmaṇo bhagavantaṁ etadavoca
abhikkantaṁ bho gotama .pe. upāsakaṁ maṁ bhavaṁ gotamo dhāretu
ajjatagge pāṇupetaṁ saraṇaṅgatanti.

[627] evamme sutaṁ ekaṁ samayaṁ bhagavā rājagahe viharati gijjhakūṭe
pabbate. atha kho abhayo rājakumāro yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho abhayo rājakumāro bhagavantaṁ etadavoca

[628] pūraṇo bhante kassapo evamāha natthi hetu natthi
paccayo aññāṇāya adassanāya ahetu appaccayo aññāṇaṁ
adassanaṁ hoti. natthi hetu natthi paccayo ñāṇāya dassanāya
ahetu appaccayo ñāṇaṁ dassanaṁ hotīti. idha bhagavā kimāhāti.

[629] atthi rājakumāra hetu atthi paccayo aññāṇāya
adassanāya sahetu sappaccayo aññāṇaṁ adassanaṁ hoti. (pts. s v, 127) atthi
rājakumāra hetu atthi paccayo ñāṇāya dassanāya sahetu

page number: 176

sappaccayo ñāṇaṁ dassanaṁ hotīti.

[630] katamo 

[1]- bhante hetu katamo paccayo aññāṇāya
adassanāya. kathaṁ sahetu sappaccayo aññāṇaṁ adassanaṁ hotīti.

[631] yasmiṁ kho rājakumāra samaye kāmarāgapariyuṭṭhitena cetasā
viharati kāmarāgaparetena uppannassa ca kāmarāgassa nissaraṇaṁ
yathābhūtaṁ nappajānāti na passati. ayampi kho rājakumāra hetu
ayaṁ paccayo aññāṇāya adassanāya. evampi sahetu sappaccayo
aññāṇaṁ adassanaṁ hoti.

[632] puna caparaṁ rājakumāra yasmiṁ samaye byāpādapariyuṭṭhitena
cetasā viharati byāpādaparetena uppannassa ca byāpādassa
nissaraṇaṁ yathābhūtaṁ nappajānāti na passati. ayampi kho rājakumāra
hetu ayaṁ paccayo aññāṇāya adassanāya. evampi
sahetu sappaccayo aññāṇaṁ adassanaṁ hoti.

[633] puna caparaṁ rājakumāra yasmiṁ samaye thīnamiddhapariyuṭṭhitena
cetasā.

[634] uddhaccakukkuccapariyuṭṭhitena cetasā.

[635] vicikicchāpariyuṭṭhitena cetasā viharati vicikicchāparetena
uppannāya ca vicikicchāya nissaraṇaṁ yathābhūtaṁ nappajānāti na passati.
ayampi kho rājakumāra hetu ayaṁ paccayo aññāṇāya adassanāya.
evampi sahetu sappaccayo aññāṇaṁ adassanaṁ hotīti.

footnote: 1 ma. yu. pana.

page number: 177

[636] ko nāmāyaṁ bhante dhammapariyāyoti. nīvaraṇā nāmete
rājakumārāti. taggha bhagavā nīvaraṇā taggha sugata nīvaraṇā
ekamekenapi kho bhante nīvaraṇena abhibhūto yathābhūtaṁ nappajāneyya
na passeyya ko pana vādo pañcahi nīvaraṇehi.

[637] katamo pana bhante hetu katamo paccayo ñāṇāya
dassanāya. kathaṁ sahetu sappaccayo ñāṇaṁ dassanaṁ hotīti.

[638] (pts. s v, 128) idha rājakumāra bhikkhu satisambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. so satisambojjhaṅgaṁ
bhāveti 1- tena cittena yathābhūtaṁ pajānāti passati.
ayampi kho rājakumāra hetu ayaṁ paccayo ñāṇāya dassanāya.
evampi sahetu sappaccayo ñāṇaṁ dassanaṁ hoti.

[639] puna caparaṁ rājakumāra bhikkhu .pe. upekkhāsombajjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
so upekkhāsambojjhaṅgaṁ bhāveti 2- tena cittena yathābhūtaṁ
pajānāti passati. ayaṁpi kho rājakumāra hetu ayaṁ paccayo
ñāṇāya dassanāya. evampi sahetu sappaccayo ñāṇaṁ dassanaṁ
hotīti.

[640] ko nāmāyaṁ bhante dhammapariyāyoti. bojjhaṅgā
nāmete rājakumārāti. taggha bhagavā bojjhaṅgā taggha sugata
bojjhaṅgā ekamekenapi kho bhante bojjhaṅgena samannāgato

footnote: 1-2 ma. yu. bhāvitena cittena.

page number: 178

yathābhūtaṁ pajāneyya passeyya ko pana vādo sattahi bojjhaṅgehi.
yopi me bhante gijjhakūṭaṁ pabbataṁ ārohantassa kāyakilamatho cittakilamatho
sopi me paṭippassaddho dhammo ca me abhisametoti.
uddānaṁ bhavati
āhārāpariyāyaggi 1- mittaṁ 2- sagāravena ca
abhayo pucchito pañhaṁ gijjhakūṭamhi pabbateti.
bojjhaṅgasaṁyuttassa bojjhaṅgachaṭṭhakaṁ chaṭṭhaṁ.
--------------

footnote: 1 ma. āhārāpariyāyamaggi. 2 ma. yu. mettaṁ saṅgāravena ca.

page number: 179

bojjhaṅgassa ānāpānādipeyyālo sattamo

[641] (pts. s v, 129) sāvatthīnidānaṁ. aṭṭhikasaññā bhikkhave bhāvitā bahulīkatā
mahapphalā hoti mahānisaṁsā. kathaṁ bhāvitā ca bhikkhave aṭṭhikasaññā
kathaṁ bahulīkatā mahapphalā hoti mahānisaṁsā. idha bhikkhave bhikkhu
aṭṭhikasaññāsahagataṁ satisambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ .pe. aṭṭhikasaññāsahagataṁ
upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. evaṁ bhāvitā kho bhikkhave aṭṭhikasaññā
evaṁ bahulīkatā mahapphalā hoti mahānisaṁsāti.

[642] sāvatthīnidānaṁ. aṭṭhikasaññāya bhikkhave bhāvitāya
bahulīkatāya davinnaṁ phalānaṁ aññataraṁ phalaṁ pāṭikaṅkhaṁ diṭṭheva
dhamme aññā sati vā upādisese anāgāmitā. kathaṁ bhāvitāya ca
kho bhikkhave aṭṭhikasaññāya kathaṁ bahulīkatāya dvinnaṁ phalānaṁ aññataraṁ
phalaṁ pāṭikaṅkhaṁ diṭṭheva dhamme aññā sati vā upādisese
anāgāmitā. idha bhikkhave bhikkhu aṭṭhikasaññāsahagataṁ satisambojjhaṅgaṁ
bhāveti .pe. upekkhāsambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. evaṁ bhāvitāya
kho bhikkhave aṭṭhikasaññāya evaṁ bahulīkatāya dvinnaṁ phalānaṁ aññataraṁ

page number: 180

phalaṁ pāṭikaṅkhaṁ diṭṭheva dhamme aññā sati vā upādisese
anāgāmitāti.

[643] sāvatthīnidānaṁ. (pts. s v, 130) aṭṭhikasaññā bhikkhave bhāvitā bahulīkatā
mahato atthāya saṁvattati. kathaṁ bhāvitā ca bhikkhave aṭṭhikasaññā
kathaṁ bahulīkatā mahato atthāya saṁvattati. idha bhikkhave bhikkhu
aṭṭhikasaññāsahagataṁ satisambojjhaṅgaṁ bhāveti .pe. aṭṭhikasaññāsahagataṁ
upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. evaṁ bhāvitā kho bhikkhave aṭṭhikasaññā
evaṁ bahulīkatā mahato atthāya saṁvattatīti.

[644] sāvatthīnidānaṁ. aṭṭhikasaññā bhikkhave bhāvitā bahulīkatā
mahato yogakkhemāya saṁvattati. kathaṁ bhāvitā ca bhikkhave aṭṭhikasaññā
kathaṁ bahulīkatā mahato yogakkhemāya saṁvattati. idha
bhikkhave bhikkhu aṭṭhikasaññāsahagataṁ satisambojjhaṅgaṁ bhāveti .pe.
aṭṭhikasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ. evaṁ bhāvitā kho bhikkhave
aṭṭhikasaññā evaṁ bahulīkatā mahato yogakkhemāya saṁvattatīti.

[645] sāvatthīnidānaṁ. aṭṭhikasaññā bhikkhave bhāvitā bahulīkatā
mahato saṁvegāya saṁvattati. kathaṁ bhāvitā ca bhikkhave aṭṭhikasaññā
kathaṁ bahulīkatā mahato saṁvegāya saṁvattati. idha bhikkhave bhikkhu
aṭṭhikasaññāsahagataṁ satisambojjhaṅgaṁ bhāveti .pe. aṭṭhikasaññāsahagataṁ

page number: 181

upekkhāsambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ. evaṁ bhāvitā kho bhikkhave aṭṭhikasaññā
evaṁ bahulīkatā mahato saṁvegāya saṁvattatīti.

[646] sāvatthīnidānaṁ. (pts. s v, 131) aṭṭhikasaññā bhikkhave bhāvitā bahulīkatā
mahato phāsuvihārāya saṁvattati. kathaṁ bhāvitā ca bhikkhave aṭṭhikasaññā
kathaṁ bahulīkatā mahato phāsuvihārāya saṁvattati. idha
bhikkhave bhikkhu aṭṭhikasaññāsahagataṁ satisambojjhaṅgaṁ bhāveti .pe.
aṭṭhikasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ. evaṁ bhāvitā kho bhikkhave
aṭṭhikasaññā evaṁ bahulīkatā mahato phāsuvihārāya saṁvattatīti.

[647] puḷavakasaññā 1- bhikkhave bhāvitā .pe.

[648] vinīlakasaññā bhikkhave.

[649] vicchiddakasaññā bhikkhave.

[650] uddhumātasaññā 2- bhikkhave.

[651] mettā bhikkhave bhāvitā.

[652] karuṇā bhikkhave bhāvitā.

[653] muditā bhikkhave bhāvitā.

[654] upekkhā bhikkhave bhāvitā.

[655] (pts. s v, 132) ānāpānassati bhikkhave bhāvitā.

[3]-

[656] asubhasaññā bhikkhave bhāvitā.

footnote: 1 po. puḷuvakasaññā. 2 ma. yu. uddhumātakasaññā. 3 ma. yu. ānāpānavaggo
footnote: sattamo.

page number: 182

[657] maraṇasaññā bhikkhave bhāvitā.

[658] āhāre paṭikūlasaññā bhikkhave.

[659] sabbaloke anabhiratasaññā bhikkhave.

[660] aniccasaññā bhikkhave.

[661] anicce dukkhasaññā bhikkhave.

[662] (pts. s v, 133) dukkhe anattasaññā bhikkhave.

[663] pahānasaññā bhikkhave.

[664] virāgasaññā bhikkhave.

[665] nirodhasaññā bhikkhave bhāvitā bahulīkatā mahapphalā
hoti mahānisaṁsā. kathaṁ bhāvitā ca bhikkhave nirodhasaññā kathaṁ
bahulīkatā mahapphalā hoti mahānisaṁsā. idha bhikkhave bhikkhu
nirodhasaññāsahagataṁ satisambojjhaṅgaṁ bhāveti .pe. nirodhasaññāsahagataṁ
upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. evaṁ bhāvitā kho bhikkhave nirodhasaññā
evaṁ bahulīkatā mahapphalā hoti mahānisaṁsāti.

[666] nirodhasaññāya bhikkhave bhāvitāya bahulīkatāya dvinnaṁ
phalānaṁ aññataraṁ phalaṁ pāṭikaṅkhaṁ diṭṭheva dhamme aññā sati
vā upādisese anāgāmitā. kathaṁ bhāvitāya bhikkhave nirodhasaññāya
kathaṁ bahulīkatāya dvinnaṁ phalānaṁ aññataraṁ phalaṁ pāṭikaṅkhaṁ diṭṭheva
dhamme aññā sati vā upādisese anāgāmitā. idha bhikkhave

page number: 183

bhikkhu nirodhasaññāsahagataṁ satisambojjhaṅgaṁ bhāveti .pe.
nirodhasaññāsahagataṁ upekkhāsambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. evaṁ bhāvitāya kho
bhikkhave nirodhasaññāya evaṁ bahulīkatāya dvinnaṁ phalānaṁ aññataraṁ
phalaṁ pāṭikaṅkhaṁ diṭṭheva dhamme aññā sati vā upādisese
anāgāmitāti.

[667] nirodhasaññā bhikkhave bhāvitā bahulīkatā mahato atthāya
saṁvattati. mahato yogakkhemāya saṁvattati. mahato saṁvegāya
saṁvattati. mahato phāsuvihārāya saṁvattati. kathaṁ bhāvitā ca
bhikkhave nirodhasaññā kathaṁ (pts. s v, 134) bahulīkatā mahato atthāya saṁvattati.
mahato yogakkhemāya saṁvattati. mahato saṁvegāya saṁvattati.
mahato phāsuvihārāya saṁvattati. idha bhikkhave bhikkhu nirodhasaññāsahagataṁ
satisambojjhaṅgaṁ bhāveti .pe. nirodhasaññāsahagataṁ upekkhā
sambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
evaṁ bhāvitā kho bhikkhave nirodhasaññā evaṁ bahulīkatā
mahato atthāya saṁvattati. mahato yogakkhemāya saṁvattati.
mahato saṁvegāya saṁvattati. mahato phāsuvihārāya saṁvattatīti.

[1]-

[668] seyyathāpi bhikkhave gaṅgā nadī pācīnaninnā pācīnapoṇā
pācīnapabbhārā. evameva kho bhikkhave bhikkhu satta bojjhaṅge
bhāvento satta bojjhaṅge bahulīkaronto nibbānaninno hoti

footnote: 1 ma. yu. nirodhavaggo aṭṭhamo.

page number: 184

nibbānapoṇo nibbānapabbhāro. kathañca bhikkhave bhikkhu satta
bojjhaṅge bhāvento satta bojjhaṅge bahulīkaronto nibbānaninno
hoti nibbānapoṇo nibbānapabbhāro. idha bhikkhave bhikkhu
satisambojjhaṅgaṁ bhāveti .pe. upekkhāsambojjhaṅgaṁ bhāveti
vivekanissitaṁ virāganissitaṁ nirodhanissitaṁ vossaggapariṇāmiṁ. evaṁ kho
bhikkhave bhikkhu satta bojjhaṅge bhāvento satta bojjhaṅge bahulīkaronto
nibbānaninno hoti nibbānapoṇo nibbānapabbhāroti.
(yāva esanā pāli vitthāretabbā). 

[1]-

[669] pañcimāni bhikkhave uddhambhāgiyāni saññojanāni.
katamāni pañca. rūparāgo arūparāgo māno uddhaccaṁ avijjā.
imāni kho bhikkhave pañcuddhambhāgiyāni saññojanāni. imesaṁ
kho bhikkhave pañcannaṁ uddhambhāgiyānaṁ saññojanānaṁ abhiññāya
pariññāya parikkhayāya pahānāya satta bojjhaṅgā bhāvetabbā.
katame satta. idha bhikkhave 2- bhikkhu satisambojjhaṅgaṁ bhāveti .pe.
upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. imesaṁ kho bhikkhave pañcannaṁ uddhambhāgiyānaṁ
saññojanānaṁ abhiññāya pariññāya parikkhayāya pahānāya ime
satta bojjhaṅgā bhāvetabbāti.

[670] seyyathāpi bhikkhave gaṅgā nadī pācīnaninnā pācīnapoṇā
pācīnapabbhārā. evameva kho bhikkhave bhikkhu satta bojjhaṅge

footnote: 1 ma. gaṅgāpeyyālavaggo navamo. yu. gaṅgāpeyyālo.... 2 po. ayaṁ pāṭho
footnote: na dissati.

page number: 185

bhāvento satta bojjhaṅge bahulīkaronto nibbānaninno hoti
nibbānapoṇo nibbānapabbhāro. kathañca bhikkhave bhikkhu satta
bojjhaṅge bhāvento satta bojjhaṅge bahulīkaronto nibbānaninno
hoti nibbānapoṇo nibbānapabbhāro. idha bhikkhave bhikkhu
satisambojjhaṅgaṁ bhāveti .pe. upekkhāsambojjhaṅgaṁ bhāveti
rāgavinayapariyosānaṁ dosavinayapariyosānaṁ mohavinayapariyosānaṁ. evaṁ kho
bhikkhave bhikkhu satta bojjhaṅge bhāvento satta bojjhaṅge bahulīkaronto
nibbānaninno hoti nibbānapoṇo nibbānapabbhāroti.
(evaṁ rāgavinayapariyosānaṁ yāva esanā pāli vitthāretabbā).

[671] pañcimāni bhikkhave uddhambhāgiyāni saññojanāni.
katamāni pañca. rūparāgo arūparāgo māno uddhaccaṁ avijjā.
imāni kho bhikkhave pañca uddhambhāgiyāni saññojanāni. imesaṁ
kho bhikkhave pañcannaṁ uddhambhāgiyānaṁ saññojanānaṁ abhiññāya
pariññāya parikkhayāya pahānāya satta bojjhaṅgā bhāvetabbā.
katame satta. idha bhikkhave bhikkhu satisambojjhaṅgaṁ bhāveti .pe.
upekkhāsambojjhaṅgaṁ bhāveti rāgavinayapariyosānaṁ dosavinayapariyosānaṁ
mohavinayapariyosānaṁ. imesaṁ kho bhikkhave pañcannaṁ uddhambhāgiyānaṁ
saññojanānaṁ abhiññāya pariññāya parikkhayāya pahānāya ime
satta bojjhaṅgā bhāvetabbāti. (yathā maggasaṁyuttaṁ vitthāretabbaṁ
tathā bojjhaṅgasaṁyuttaṁ vitthāretabbaṁ).

page number: 186

tatruddānaṁ
aṭṭhipuḷavakavinīlakaṁ vicchiddakaṁ uddhumātena pañcamaṁ
mettā karuṇā muditā upekkhā ānāpānena te dasa.
bojjhaṅgasaṁyuttassa ānāpānavaggo sattamo.
asubhā maraṇā āhāre paṭikūlena ca sabbaloke
aniccadukkhānattapahānaṁ virāgaṁ nirodhena te dasāti.
bojjhaṅgasaṁyuttassa nirodhavaggo aṭṭhamo.

[672] sāvatthīnidānaṁ. seyyathāpi bhikkhave gaṅgā nadī
pācīnaninnā pācīnapoṇā pācīnapabbhārā .pe.
cha pācīnato ninnā cha ninnā ca samuddato
dve te cha dvādasa honti vaggo tena pavuccatīti.
gaṅgāpeyyālo navamo.

[673] yāvatā bhikkhave sattā apādā 1- vā dvipādā vā
catuppādā vā bahuppādā vāti vitthāretabbaṁ.
tathāgataṁ padaṁ kūṭaṁ mūlaṁ sārena 2- vassikaṁ
rājā candimasuriyā ca 3- vatthena dasamaṁ padaṁ.
(appamādavaggo 4- bojjhaṅgasaṁyuttassa bojjhaṅgavasena vitthāretabbo 5-).
bojjhaṅgasaṁyuttassa appamādavaggo dasamo.

[674] seyyathāpi bhikkhave yekeci balakaraṇīyā kammantā
kayirantīti vitthāretabbaṁ.

footnote: 1 ma. yu. apadā vā ... bahuppadā vā. 2 yu. sāro ca .... 3 yu. casaddo
footnote: natthi. 4-5 yu. appamādavagge ... vitthāretabbaṁ.

page number: 187

balaṁ bījañca nāgo ca rukkhakumbhena 1- sukiyā 2-
ākāsena ca dve meghā nāvā āgantukā nadī 3-.
(balakaraṇīyavaggo bojjhaṅgasaṁyuttassa bojjhaṅgavasena vitthāretabbo).
balakaraṇīyavaggo ekādasamo.

[675] tisso imā bhikkhave esanā. katamā tisso.
kāmesanā bhavesanā brahmacariyesanāti vitthāretabbaṁ.
esanā vidhā āsavo bhavo ca dukkhatā tisso
khīlaṁ malaṁ ca nīgho ca vedanā taṇhāyena 4- cāti.
(bojjhaṅgasaṁyuttassa esanāpeyyālaṁ vivekanissitato vidūhi
vitthāretabbaṁ).
esanāvaggo dvādasamo.

[676] cattārome bhikkhave oghā. katame cattāro.
kāmogho bhavogho diṭṭhogho avijjoghoti vitthāretabbaṁ.

[677] sāvatthīnidānaṁ. pañcimāni bhikkhave uddhambhāgiyāni
saññojanāni. katamāni pañca. rūparāgo arūparāgo māno uddhaccaṁ
avijjā. imāni kho bhikkhave pañcuddhambhāgiyāni saññojanāni.
imesaṁ kho bhikkhave pañcannaṁ uddhambhāgiyānaṁ saññojanānaṁ
abhiññāya pariññāya parikkhayāya pahānāya satta bojjhaṅgā
bhāvetabbā. katame satta. idha bhikkhave bhikkhu satisambojjhaṅgaṁ

footnote: 1 ma. rukkho kumbhena sūkiyā. evamupari. 2 yu. sūkiyā. 3 yu. itisaddo atthi.
footnote: 4 ma. taṇhātasināya. yu. taṇhātasena. evamupari.

page number: 188

bhāveti vivekanissitaṁ virāganissitaṁ nirodhanissitaṁ vossaggapariṇāmiṁ
.pe. upekkhāsambojjhaṅgaṁ bhāveti rāgavinayapariyosānaṁ 1-
dosavinayapariyosānaṁ mohavinayapariyosānaṁ amatogadhaṁ amataparāyanaṁ
amatapariyosānaṁ nibbānaninnaṁ nibbānapoṇaṁ nibbānapabbhāraṁ. imesaṁ kho
bhikkhave pañcannaṁ uddhambhāgiyānaṁ saññojanānaṁ abhiññāya pariññāya
parikkhayāya pahānāya ime satta bojjhaṅgā bhāvetabbāti.
ogho yogo upādānaṁ ganthā anusayena ca
kāmaguṇā nīvaraṇā khandhā uddhambhāgiyānīti.
oghavaggo terasamo.
cha pācīnato ninnā cha ninnā ca samuddato
dve te cha dvādasa honti vaggo tena pavuccati 2-.
(bojjhaṅgasaṁyuttassa gaṅgāpeyyālaṁ rāgavasena vitthāretabbaṁ).
vaggo cuddasamo.
tathāgataṁ padaṁ kūṭaṁ mūlaṁ sārena vassikaṁ
rājā candimasuriyā ca vatthena dasamaṁ padaṁ 3-.
(appamādavaggo rāgavasena vitthāretabbo). paṇṇarasamo.
balaṁ bījañca nāgo ca rukkhakumbhena sukiyā 4-
ākāsena ca dve meghā nāvā āgantukā nadī 5-.
(bojjhaṅgasaṁyuttassa balakaraṇīyavaggo rāgavasena vitthāretabbo).
soḷasamo.

footnote: 1 yu. viveka ... virāga ... nirodhanissitaṁ vossaggapariṇāmaṁ. 2-3-5 ma. itisaddo
footnote: atthi. 4 yu. sukīyaṁ.

page number: 189

esanā vidhā āsavo bhavo ca dukkhatā tisso
khīlaṁ malaṁ ca nīgho ca vedanā taṇhāyena ca.
bojjhaṅgasaṁyuttassa esanāvaggo sattarasamo.
ogho yogo upādānaṁ ganthā anusayena ca
kāmaguṇā nīvaraṇā khandhā uddhambhāgiyānīti.
(rāgavinayapariyosānadosavinayapariyosānamohavinayapariyosānavasena oghavaggo
vitthāretabbo). aṭṭhārasamo. (yadapi maggasaṁyuttaṁ
vitthāritaṁ 1- tadapi bojjhaṅgasaṁyuttaṁ vitthāretabbaṁ).
bojjhaṅgasaṁyuttaṁ samattaṁ 2-.
-----------

footnote: 1 ma. vitthāretabbaṁ. 2 ma. dutiyaṁ.

page number: 190

satipaṭṭhānasaṁyuttaṁ
-----
ambapālivaggo paṭhamo

[678] evamme sutaṁ ekaṁ samayaṁ bhagavā vesāliyaṁ viharati
ambapālivane. tatra kho bhagavā bhikkhū āmantesi bhikkhavoti.
bhadanteti te bhikkhū bhagavato paccassosuṁ. bhagavā etadavoca.

[679] ekāyanvāyaṁ bhikkhave maggo sattānaṁ visuddhiyā sokaparidevānaṁ
samatikkamāya dukkhadomanassānaṁ atthaṅgamāya ñāyassa
adhigamāya nibbānassa sacchikiriyāya. yadidaṁ cattāro satipaṭṭhānā.
katame cattāro.

[680] idha bhikkhave bhikkhu kāye kāyānupassī viharati ātāpī
sampajāno satimā vineyya loke abhijjhādomanassaṁ. vedanāsu
vedanānupassī viharati ātāpī sampajāno satimā vineyya loke
abhijjhādomanassaṁ. citte cittānupassī viharati ātāpī sampajāno
satimā vineyya loke abhijjhādomanassaṁ. dhammesu dhammānupassī viharati
ātāpī sampajāno satimā vineyya loke abhijjhādomanassaṁ.

[681] ekāyanvāyaṁ bhikkhave maggo sattānaṁ visuddhiyā
sokaparidevānaṁ samatikkamāya dukkhadomanassānaṁ atthaṅgamāya ñāyassa
adhigamāya nibbānassa sacchikiriyāya. yadidaṁ cattāro satipaṭṭhānāti.

page number: 191

idamavoca bhagavā. attamanā te bhikkhū bhagavato bhāsitaṁ
abhinandunti.

[682] (pts. s v, 142) ekaṁ samayaṁ bhagavā vesāliyaṁ viharati ambapālivane.
tatra kho bhagavā bhikkhū āmantesi bhikkhavoti. bhadanteti te
bhikkhū bhagavato paccassosuṁ. bhagavā etadavoca sato bhikkhave
bhikkhu vihareyya sampajāno ayaṁ vo amhākaṁ anusāsanīti 1-.

[683] kathañca bhikkhave bhikkhu sato hoti. idha bhikkhave
bhikkhu kāye kāyānupassī viharati ātāpī sampajāno satimā
vineyya loke abhijjhādomanassaṁ. vedanāsu .pe. citte.
dhammesu dhammānupassī viharati ātāpī sampajāno satimā vineyya
loke abhijjhādomanassaṁ. evaṁ kho bhikkhave bhikkhu sato hoti.

[684] kathañca bhikkhave bhikkhu sampajāno hoti. idha bhikkhave
bhikkhu abhikkante paṭikkante sampajānakārī hoti ālokite
vilokite sampajānakārī hoti sammiñjite pasārite sampajānakārī
hoti saṅghāṭipattacīvaradhāraṇe sampajānakārī hoti asite pīte
khāyite sāyite sampajānakārī hoti uccārapassāvakamme sampajānakārī
hoti gate ṭhite nisinne sutte jāgarite bhāsite tuṇhībhāve
sampajānakārī hoti. evaṁ kho bhikkhave bhikkhu sampajāno 2-
hoti. sato bhikkhave bhikkhu vihareyya sampajāno ayaṁ vo
amhākaṁ anusāsanīti.

footnote: 1 ma. itisaddo natthi. 2 ma. sampajānakārī.

page number: 192

[685] ekaṁ samayaṁ bhagavā sāvatthiyaṁ viharati jetavane
anāthapiṇḍikassa ārāme. atha kho aññataro bhikkhu yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinno kho so bhikkhu bhagavantaṁ etadavoca.

[686] sādhu me bhante bhagavā saṅkhittena dhammaṁ desetu
yamahaṁ bhagavato dhammaṁ sutvā eko (pts. s v, 143) vūpakaṭṭho appamatto ātāpī
pahitatto vihareyyanti. evameva panidhekacce moghapurisā maññeva 1-
ajjhesanti dhamme ca bhāsite mameva anubandhitabbaṁ maññantīti.
desetu me bhante bhagavā saṅkhittena dhammaṁ desetu sugato
saṅkhittena dhammaṁ appeva nāmāhaṁ bhagavato bhāsitassa atthaṁ
ājāneyyaṁ 2- appeva nāmāhaṁ bhagavato bhāsitassa dāyādo assanti.

[687] tasmā tiha tvaṁ bhikkhu ādimeva visodhehi kusalesu
dhammesu. ko cādi kusalānaṁ dhammānaṁ. sīlaṁ ca suvisuddhaṁ
diṭṭhi ca ujukā. yato kho te bhikkhu sīlaṁ ca suvisuddhaṁ bhavissati
diṭṭhi ca ujukā. tato tvaṁ bhikkhu sīlaṁ nissāya sīle patiṭṭhāya
cattāro satipaṭṭhāne tividhena bhāveyyāsi. katame cattāro.

[688] idha tvaṁ bhikkhu ajjhattaṁ vā kāye kāyānupassī
viharāhi ātāpī sampajāno satimā vineyya loke abhijjhādomanassaṁ.
bahiddhā vā kāye kāyānupassī viharāhi ātāpī
sampajāno satimā vineyya loke abhijjhādomanassaṁ. ajjhattabahiddhā

footnote: 1 ma. yu. mañceva. 2 ma. yu. jāneyyaṁ.

page number: 193

vā kāye kāyānupassī viharāhi ātāpī sampajāno satimā
vineyya loke abhijjhādomanassaṁ. ajjhattaṁ vā vedanāsu.
bahiddhā vā vedanāsu. ajjhattabahiddhā vā vedanāsu vedanānupassī
viharāhi ātāpī sampajāno satimā vineyya loke abhijjhādomanassaṁ.
ajjhattaṁ vā citte. bahiddhā vā citte. ajjhattabahiddhā
vā citte cittānupassī viharāhi ātāpī sampajāno
satimā vineyya loke abhijjhādomanassaṁ. ajjhattaṁ vā dhammesu.
bahiddhā vā dhammesu. ajjhattabahiddhā vā dhammesu dhammānupassī
viharāhi ātāpī sampajāno satimā vineyya loke abhijjhādomanassaṁ.

[689] yato kho tvaṁ bhikkhu sīlaṁ nissāya sīle patiṭṭhāya ime
cattāro satipaṭṭhāne evaṁ tividhena bhāvessasi. tato tuyhaṁ bhikkhu
yā ratti vā divaso vā āgamissati vuḍḍhiyeva pāṭikaṅkhā
kusalesu dhammesu no parihānīti.

[690] atha kho so bhikkhu bhagavato bhāsitaṁ abhinanditvā
anumoditvā uṭṭhāyāsanā bhagavantaṁ abhivādetvā padakkhiṇaṁ katvā
pakkāmi. atha kho so bhikkhu eko vūpakaṭṭho appamatto
ātāpī pahitatto viharanto na cirasseva yassatthāya kulaputtā
sammadeva agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja

page number: 194

viharati khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti abbhaññāsi. aññataro ca pana so bhikkhu
arahataṁ ahosīti.

[691] ekaṁ samayaṁ bhagavā kosalesu viharati kosalāyaṁ 1-
brāhmaṇagāme. tatra kho bhagavā bhikkhū āmantesi .pe. etadavoca
ye te bhikkhave bhikkhū navā acirapabbajitā adhunāgatā imaṁ dhammavinayaṁ
te vo 2- bhikkhave bhikkhū catunnaṁ satipaṭṭhānānaṁ bhāvanāya samādapetabbā
nivesetabbā patiṭṭhāpetabbā. katamesaṁ catunnaṁ.

[692] etha tumhe āvuso kāye kāyānupassino viharatha
ātāpino sampajānā ekodibhūtā vippasannacittā samāhitā ekaggacittā
kāyassa yathābhūtaṁ ñāṇāya. vedanāsu vedanānupassino viharatha
ātāpino sampajānā ekodibhūtā vippasannacittā samāhitā ekaggacittā
vedanānaṁ yathābhūtaṁ ñāṇāya. citte cittānupassino
viharatha ātāpino sampajānā ekodibhūtā vippasannacittā samāhitā
ekaggacittā cittassa yathābhūtaṁ ñāṇāya. dhammesu dhammānupassino
viharatha ātāpino sampajānā ekodibhūtā vippasannacittā samāhitā
ekaggacittā dhammānaṁ yathābhūtaṁ ñāṇāya.

[693] (pts. s v, 145) yepi te bhikkhave bhikkhū sekkhā appattamānasā anuttaraṁ
yogakkhemaṁ patthayamānā viharanti tepi kāye kāyānupassino
viharanti ātāpino sampajānā ekodibhūtā vippasannacittā samāhitā

footnote: 1 ma. sālāya. yu. sālāyaṁ. 2 yu. ve. evamupari.

page number: 195

ekaggacittā kāyassa pariññāya. vedanāsu vedanānupassino viharanti
ātāpino sampajānā ekodibhūtā vippasannacittā samāhitā ekaggacittā
vedanānaṁ pariññāya. citte cittānupassino viharanti
ātāpino sampajānā ekodibhūtā vippasannacittā samāhitā ekaggacittā
cittassa pariññāya. dhammesu dhammānupassino viharanti
ātāpino sampajānā ekodibhūtā vippasannacittā samāhitā ekaggacittā
dhammānaṁ pariññāya.

[694] yepi te bhikkhave bhikkhū arahanto khīṇāsavā vusitavanto
katakaraṇīyā ohitabhārā anuppattasadatthā parikkhīṇabhavasaññojanā
sammadaññāvimuttā tepi kāye kāyānupassino viharanti ātāpino
sampajānā ekodibhūtā vippasannacittā samāhitā ekaggacittā
kāyena visaṁyuttā. vedanāsu vedanānupassino viharanti ātāpino
sampajānā ekodibhūtā vippasannacittā samāhitā ekaggacittā
vedanāhi visaṁyuttā. citte cittānupassino viharanti ātāpino
sampajānā ekodibhūtā vippasannacittā samāhitā ekaggacittā
cittena visaṁyuttā. dhammesu dhammānupassino viharanti ātāpino
sampajānā ekodibhūtā vippasannacittā samāhitā ekaggacittā
dhammehi visaṁyuttā.

[695] yepi te bhikkhave bhikkhū navā acirapabbajitā adhunāgatā
imaṁ dhammavinayaṁ te vo bhikkhave bhikkhū imesaṁ catunnaṁ satipaṭṭhānānaṁ

page number: 196

bhāvanāya samādapetabbā nivesetabbā patiṭṭhāpetabbāti.

[696] sāvatthīnidānaṁ. tatra kho bhagavā .pe. etadavoca
akusalarāsīti bhikkhave vadamāno pañca nīvaraṇe sammā vadamāno
vadeyya. kevalo hāyaṁ bhikkhave akusalarāsi yadidaṁ pañca
nīvaraṇā. katame pañca. (pts. s v, 146) kāmacchandanīvaraṇaṁ byāpādanīvaraṇaṁ
thīnamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ. akusalarāsīti
bhikkhave vadamāno ime pañca nīvaraṇe sammā vadamāno
vadeyya. kevalo hāyaṁ bhikkhave akusalarāsi yadidaṁ pañca nīvaraṇā.

[697] kusalarāsīti bhikkhave vadamāno cattāro satipaṭṭhāne
sammā vadamāno vadeyya. kevalo hāyaṁ bhikkhave kusalarāsi
yadidaṁ cattāro satipaṭṭhānā. katame cattāro. idha bhikkhave
bhikkhu kāye kāyānupassī viharati ātāpī sampajāno satimā
vineyya loke abhijjhādomanassaṁ. vedanāsu citte dhammesu
dhammānupassī viharati ātāpī sampajāno satimā vineyya loke
abhijjhādomanassaṁ. kusalarāsīti bhikkhave vadamāno ime cattāro
satipaṭṭhāne sammā vadamāno vadeyya. kevalo hāyaṁ bhikkhave
kusalarāsi yadidaṁ cattāro satipaṭṭhānāti.

[698] bhūtapubbaṁ bhikkhave sakuṇagghī 1- lāpaṁ sakuṇaṁ sahasā
ajjhappattā aggahesi. atha kho bhikkhave lāpo sakuṇo
sakuṇagghiyā hariyamāno evaṁ paridevesi 2- mayamevamha alakkhikā

footnote: 1 ma. yu. sakuṇagghi. 2 ma. yu. paridevasi.

page number: 197

mayaṁ appapuññā ye mayaṁ agocare carimha paravisaye. sacajja 1-
mayaṁ gocare careyyāma sake pettike visaye na myāyaṁ sakuṇagghī
alaṁ abhavissa yadidaṁ yuddhāyāti. ko pana te lāpa gocaro
sako pettiko visayoti. yadidaṁ naṅgalakaṭṭhakaraṇaṁ leḍḍuṭṭhānanti.
atha kho bhikkhave sakuṇagghī sake bale apatthaddhā sake bale
avādamānā 2- lāpaṁ sakuṇaṁ pamuñci gaccha kho tvaṁ lāpa tatrapi
me gantvā na mokkhasīti. atha kho bhikkhave lāpo sakuṇo
naṅgalakaṭṭhakaraṇaṁ leḍḍuṭṭhānaṁ gantvā mahantaṁ leḍḍuṁ abhirūhitvā
sakuṇagghiṁ vadamāno aṭṭhāsi ehi khodāni me sakuṇagghi ehi
khodāni me sakuṇagghīti. atha kho sā bhikkhave sakuṇagghī sake bale
apatthaddhā sake bale avādamānā ubho pakkhe sandhāya 3- lāpaṁ sakuṇaṁ
sahasā ajjhappattā. yadā kho bhikkhave aññāsi lāpo sakuṇo
bahu āgatā 4- kho myāyaṁ sakuṇagghīti athasseva 5- leḍḍussa antaraṁ
paccupādi. atha kho bhikkhave sakuṇagghī tattheva uraṁ paccatāḷesi.
evañhetaṁ 6- bhikkhave hoti yo agocare carati paravisaye.

[699] tasmā tiha bhikkhave mā agocare carittha paravisaye.
agocare bhikkhave carataṁ paravisaye lacchati māro otāraṁ lacchati
māro ārammaṇaṁ. ko ca bhikkhave bhikkhuno agocaro paravisayo.
yadidaṁ pañca kāmaguṇā. katame pañca. cakkhuviññeyyā rūpā
iṭṭhā kantā manāpā piyarūpā kāmūpasañhitā rajaniyā

footnote: 1 ma. yu. sacejja. 2 ma. yu. asaṁvadamānā. evamupari. 3 ma. yu. sannayha.
footnote: 4 po. ma. āgato. 5 ma. atha tasseva. 6 ma. yu. evaṁ hi taṁ.

page number: 198

sotaviññeyyā saddā. ghānaviññeyyā gandhā. jivhāviññeyyā
rasā. kāyaviññeyyā phoṭṭhabbā iṭṭhā kantā manāpā piyarūpā
kāmūpasañhitā rajaniyā. ayaṁ bhikkhave bhikkhuno agocaro paravisayo.

[700] gocare bhikkhave caratha sake pettike visaye. gocare
bhikkhave carataṁ sake pettike visaye na lacchati māro otāraṁ
na lacchati māro ārammaṇaṁ. (pts. s v, 148) ko ca bhikkhave bhikkhuno gocaro
sako pettiko visayo. yadidaṁ cattāro satipaṭṭhānā. katame
cattāro *-. idha bhikkhave bhikkhu kāye kāyānupassī viharati ātāpī
sampajāno satimā vineyya loke abhijjhādomanassaṁ. vedanāsu
citte dhammesu dhammānupassī viharati ātāpī sampajāno satimā
vineyya loke abhijjhādomanassaṁ. ayaṁ bhikkhave bhikkhuno gocaro
sako pettiko visayoti.

[701] atthi bhikkhave himavato pabbatarājassa duggā visamā
desā yattha neva makkaṭānaṁ cāri na manussānaṁ. atthi bhikkhave
himavato pabbatarājassa duggā visamā desā yattha makkaṭānañhi
kho cāri na manussānaṁ. atthi bhikkhave himavato pabbatarājassa samā
bhūmibhāgā ramaṇīyā yattha makkaṭānañceva cāri manussānaṁ ca.
tatra kho bhikkhave luddhā makkaṭavīthīsu lepaṁ oḍḍenti makkaṭānaṁ
bādhanāya. tatra bhikkhave ye te makkaṭā abālajātikā alolajātikā
te taṁ lepaṁ disvā ārakā parivajjenti. yo pana so

footnote: * mīkārkkhag cattaro peßöna cattāro

page number: 199

hoti makkaṭo bālajātiko lolajātiko so taṁ lepaṁ upasaṅkamitvā
hatthena gaṇhāti so tattha bajjhati hatthaṁ mocessāmīti dutiyena
hatthena gaṇhāti so tattha bajjhati ubho hatthe mocessāmīti
pādena gaṇhāti so tattha bajjhati ubho hatthe mocessāmi
pādaṁ cāti dutiyena pādena gaṇhāti so tattha bajjhati ubho
hatthe mocessāmi pāde cāti tuṇḍena gaṇhāti so tattha
bajjhati. evaṁ hi so bhikkhave makkaṭo (pts. s v, 149) pañcoḍḍito thunaṁ seti
anayaṁ āpanno byasanaṁ āpanno yathā kāmakaraṇīyo luddassa.
tamenaṁ bhikkhave luddo vijjhitvā tasmiṁyeva makkaṭaṁ uddharitvā
avissajjetvā yena kāmaṁ pakkamati. evaṁ hetaṁ bhikkhave hoti
yo agocare carati paravisaye.

[702] tasmā tiha bhikkhave mā agocare carittha paravisaye.
agocare bhikkhave carataṁ paravisaye lacchati māro otāraṁ lacchati
māro ārammaṇaṁ. ko ca bhikkhave bhikkhuno agocaro paravisayo.
yadidaṁ pañca kāmaguṇā. katame pañca. cakkhuviññeyyā rūpā
iṭṭhā kantā manāpā piyarūpā kāmūpasañhitā rajaniyā
sotaviññeyyā saddā. ghānaviññeyyā gandhā. jivhāviññeyyā
rasā. kāyaviññeyyā phoṭṭhabbā iṭṭhā kantā manāpā piyarūpā
kāmūpasañhitā rajaniyā. ayaṁ bhikkhave bhikkhuno agocaro paravisayo.

[703] gocare bhikkhave caratha sake pettike visaye. gocare

page number: 200

bhikkhave carataṁ sake pettike visaye na lacchati māro otāraṁ
na lacchati māro ārammaṇaṁ. ko ca bhikkhave bhikkhuno gocaro
sako pettiko visayo. yadidaṁ cattāro satipaṭṭhānā. katame
cattāro. idha bhikkhave bhikkhu kāye kāyānupassī viharati ātāpī
sampajāno satimā vineyya loke abhijjhādomanassaṁ. vedanāsu
citte dhammesu dhammānupassī viharati ātāpī sampajāno satimā
vineyya loke abhijjhādomanassaṁ. ayaṁ bhikkhave bhikkhuno gocaro
sako pettiko visayoti.

[704] seyyathāpi bhikkhave bālo abyatto akusalo sūdo
rājānaṁ vā rājamahāmattaṁ 1- vā nānaccayehi 2- sūpehi paccupaṭṭhito
assa ambilaggehipi tittakaggehipi kaṭukaggehipi (pts. s v, 150) madhuraggehipi
khārikehipi akhārikehipi loṇikehipi aloṇikehipi. sakho so bhikkhave
bālo abyatto akusalo sūdo sakassa bhattanimittaṁ 3- na uggaṇhāti
idaṁ vā me ajja bhattasūpeyyaṁ ruccati imassa vā abhiharati
imassa vā bahuṁ gaṇhāti imassa vā vaṇṇaṁ bhāsati ambilaggaṁ
vā me ajja bhattasūpeyyaṁ ruccati ambilaggassa vā abhiharati
ambilaggassa vā bahuṁ gaṇhāti ambilaggassa vā vaṇṇaṁ bhāsati
tittakaggaṁ vā me ajja. kaṭukaggaṁ vā me ajja. madhuraggaṁ vā
me ajja. khārikaṁ vā me ajja. akhārikaṁ vā me ajja.

footnote: 1 sī. yu. rājamahāmattānaṁ. evamupari. 2 nānāvidhehīti vā pāṭho.
footnote: yu. nānāccayehi. evamupari. 3 ma. yu. bhattassa.... evamupari.

page number: 201

loṇikaṁ vā me ajja. aloṇikaṁ vā me ajja bhattasūpeyyaṁ
ruccati aloṇikassa vā abhiharati aloṇikassa vā bahuṁ gaṇhāti
aloṇikassa vā vaṇṇaṁ bhāsatīti. sakho so bhikkhave bālo
abyatto akusalo sūdo na ceva lābhī hoti acchādanassa na
lābhī vettanassa na lābhī abhihārānaṁ. taṁ kissa hetu. tathā hi
so bhikkhave bālo abyatto akusalo sūdo sakassa bhattanimittaṁ
na uggaṇhāti.

[705] evameva kho bhikkhave idhekacco bālo abyatto
akusalo bhikkhu kāye kāyānupassī viharati ātāpī sampajāno
satimā vineyya loke abhijjhādomanassaṁ. tassa kāye kāyānupassino
viharato cittaṁ na samādhiyati upakkilesā na pahīyanti so taṁ nimittaṁ
na uggaṇhāti. vedanāsu citte dhammesu dhammānupassī viharati
ātāpī sampajāno satimā vineyya loke abhijjhādomanassaṁ. tassa
dhammesu dhammānupassino viharato cittaṁ na samādhiyati upakkilesā
na pahīyanti so taṁ nimittaṁ na uggaṇhāti. sakho so bhikkhave
bālo abyatto akusalo bhikkhu (pts. s v, 151) na ceva lābhī hoti diṭṭheva
dhamme sukhavihārānaṁ na lābhī satisampajaññassa. taṁ kissa hetu.
tathā hi so bhikkhave bālo abyatto akusalo bhikkhu sakassa
cittassa nimittaṁ na uggaṇhāti.

[706] seyyathāpi bhikkhave paṇḍito byatto kusalo sūdo

page number: 202

rājānaṁ vā rājamahāmattaṁ vā nānaccayehi sūpehi paccupaṭṭhito
assa ambilaggehipi tittakaggehipi kaṭukaggehipi madhuraggehipi
khārikehipi akhārikehipi loṇikehipi aloṇikehipi. sakho so
bhikkhave paṇḍito byatto kusalo sūdo sakassa bhattanimittaṁ
uggaṇhāti idaṁ vā me ajja bhattasūpeyyaṁ ruccati imassa
vā abhiharati imassa vā bahuṁ gaṇhāti imassa vā vaṇṇaṁ
bhāsati ambilaggaṁ vā me ajja bhattasūpeyyaṁ ruccati ambilaggassa
vā abhiharati ambilaggassa vā bahuṁ gaṇhāti ambilaggassa vā
vaṇṇaṁ bhāsati tittakaggaṁ vā me ajja. kaṭukaggaṁ vā me
ajja. madhuraggaṁ vā me ajja. khārikaṁ vā me ajja. akhārikaṁ
vā me ajja. loṇikaṁ vā me ajja. aloṇikaṁ vā me ajja
bhattasūpeyyaṁ ruccati aloṇikassa vā abhiharati aloṇikassa vā
bahuṁ gaṇhāti aloṇikassa vā vaṇṇaṁ bhāsatīti. sakho so
bhikkhave paṇḍito byatto kusalo sūdo lābhī ceva hoti acchādanassa
lābhī vettanassa lābhī abhihārānaṁ. taṁ kissa hetu. tathā
hi so bhikkhave paṇḍito byatto kusalo sūdo sakassa bhattanimittaṁ
uggaṇhāti.

[707] evameva kho bhikkhave idhekacco paṇḍito byatto
kusalo bhikkhu kāye kāyānupassī viharati ātāpī sampajāno
satimā vineyya loke abhijjhādomanassaṁ. (pts. s v, 152) tassa kāye kāyānupassino

page number: 203

viharato cittaṁ samādhiyati upakkilesā pahīyanti so taṁ nimittaṁ
uggaṇhāti. vedanāsu vedanānupassī viharati. citte cittānupassī
viharati. dhammesu dhammānupassī viharati ātāpī sampajāno
satimā vineyya loke abhijjhādomanassaṁ. tassa dhammesu dhammānupassino
viharato cittaṁ samādhiyati upakkilesā pahīyanti so
taṁ nimittaṁ uggaṇhāti. sakho so bhikkhave paṇḍito byatto
kusalo bhikkhu lābhī ceva hoti diṭṭheva dhamme sukhavihārānaṁ lābhī 

[1]-
satisampajaññassa. taṁ kissa hetu. tathā hi so bhikkhave
paṇḍito byatto kusalo bhikkhu sakassa cittassa nimittaṁ
uggaṇhātīti.

[708] evamme sutaṁ ekaṁ samayaṁ bhagavā vesāliyaṁ viharati
veluvagāmake 2-. tatra kho bhagavā bhikkhū āmantesi etha tumhe
bhikkhave samantā vesāliyā yathāmittaṁ yathāsandiṭṭhaṁ yathāsambhattaṁ
vassaṁ upetha idhevāhaṁ veluvagāmake vassaṁ upagacchāmīti.
evambhanteti kho te bhikkhū bhagavato paṭissutvā samantā vesāliyā
yathāmittaṁ yathāsandiṭṭhaṁ yathāsambhattaṁ vassaṁ upagacchuṁ.

[709] bhagavā pana tattheva veluvagāmake vassaṁ upagacchi.
atha kho bhagavato vassūpagatassa kharo ābādho uppajjati 3- bāḷhā
vedanā vattanti maraṇantikā. tatra sudaṁ bhagavā sato sampajāno
adhivāseti 4- avihaññamāno. atha kho bhagavato etadahosi na

footnote: 1 ma. yu. hoti. 2 ma. veḷuvagāmake. yu. beluvagāmake. 3 ma. yu. uppajji.
footnote: 4 ma. yu. adhivāsesi.

page number: 204

kho pana metampaṭirūpaṁ yohamanāmantetvā upaṭṭhāke anapaloketvā
bhikkhusaṅghaṁ (pts. s v, 153) parinibbāyeyyaṁ yannūnāhaṁ imaṁ ābādhaṁ viriyena paṭippaṇāmetvā
jīvitasaṅkhāraṁ adhiṭṭhāya vihareyyanti. atha kho bhagavā
taṁ ābādhaṁ viriyena paṭippaṇāmetvā jīvitasaṅkhāraṁ adhiṭṭhāya vihāsi. 

[1]-
atha kho bhagavā gilānā vuṭṭhito aciravuṭṭhito gelaññā 

[2]-
vihārapacchāyāyaṁ paññatte āsane nisīdi.

[710] atha kho āyasmā ānando yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho āyasmā ānando bhagavantaṁ etadavoca 

[3]- diṭṭhaṁ
bhante bhagavato khamanīyaṁ diṭṭhaṁ bhante bhagavato yāpanīyaṁ api
me bhante madhurakajāto viya kāyo disāpi me na pakkhāyanti
dhammāpi maṁ nappaṭibhanti bhagavato gelaññena apica me bhante
ahosi kācideva assāsamattā na tāva bhagavā paribbāyissati
na tāva bhagavā bhikkhusaṅghaṁ ārabbha kiñcideva udāharatīti.
kiṁ panadāni ānanda bhikkhusaṅgho mayi paccāsiṁsati 4-. desito
ānanda mayā dhammo anantaraṁ abāhiraṁ karitvā. natthānanda
tathāgatassa dhammesu ācariyamuṭṭhi. yannūnānanda evamassa ahaṁ
bhikkhusaṅghaṁ pariharissāmīti vā mamuddesiko bhikkhusaṅghoti vā.
so nūnānanda bhikkhusaṅghaṁ ārabbha kiñcideva udāhareyya.
tathāgatassa kho ānanda na evaṁ hoti ahaṁ bhikkhusaṅghaṁ pariharissāmīti

footnote: 1 ma. atha kho bhagavato so ābādho paṭippassambhi. 2 yu. vihārā nikkhamitvā vihārapacchā
footnote: chāyāyaṁ. 3 ma. diṭṭho me bhante bhagavato phāsu. 4 ma. paccāsīsati.

page number: 205

vā mamuddesiko bhikkhusaṅghoti vā. sa kiṁ ānanda tathāgato
bhikkhusaṅghaṁ ārabbha kiñcideva udāharissati. etarahi kho panāhaṁ
ānanda jiṇṇo vuḍḍho mahallako addhagato vayo anuppatto
asītiko me vayo vattati. seyyathāpi ānanda jarasakaṭaṁ 1-
veḷumissakena 2- yāpeti evameva kho ānanda veḷumissako 3- maññe
tathāgatassa (pts. s v, 154) kāyo yāpeti.

[711] yasmiṁ ānanda samaye tathāgato sabbanimittānaṁ amanasikārā
ekaccānaṁ vedanānaṁ nirodhā animittaṁ cetosamādhiṁ upasampajja
viharati phāsutaraṁ 4- ānanda tasmiṁ samaye tathāgatassa 

[5]- hoti. tasmā
tihānanda attadīpā viharatha attasaraṇā anaññasaraṇā dhammadīpā
dhammasaraṇā anaññasaraṇā.

[712] kathañca ānanda bhikkhu attadīpo viharati attasaraṇo
anaññasaraṇo dhammadīpo dhammasaraṇo anaññasaraṇo. idhānanda
bhikkhu kāye kāyānupassī viharati ātāpī sampajāno satimā
vineyya loke abhijjhādomanassaṁ. vedanāsu citte dhammesu
dhammānupassī viharati ātāpī sampajāno satimā vineyya loke
abhijjhādomanassaṁ. evaṁ kho ānanda bhikkhu attadīpo viharati
attasaraṇo anaññasaraṇo dhammadīpo dhammasaraṇo anaññasaraṇo.

[713] ye hi keci ānanda etarahi vā mamaccaye vā
attadīpā viharissanti attasaraṇā anaññasaraṇā dhammadīpā dhammasaraṇā

footnote: 1 ma. jajjarasakaṭaṁ. 2-3 ma. vekhamissakena. yu. vedhamissakena. 4 ma. phāsutaro.
footnote: 5 ma. kāyo.

page number: 206

anaññasaraṇā. tamataggeme te ānanda bhikkhū bhavissanti ye
keci sikkhākāmāti.

[714] sāvatthiyaṁ. bhagavā. atha kho āyasmā ānando
pubbaṇhasamayaṁ nivāsetvā pattacīvaramādāya yena aññataro bhikkhunūpassayo
tenupasaṅkami upasaṅkamitvā paññatte āsane nisīdi.
atha kho sambahulā bhikkhuniyo yenāyasmā ānando tenupasaṅkamiṁsu
upasaṅkamitvā āyasmantaṁ ānandaṁ abhivādetvā ekamantaṁ nisīdiṁsu.
ekamantaṁ nisinnā kho tā bhikkhuniyo āyasmantaṁ ānandaṁ etadavocuṁ
idha bhante ānanda sambahulā bhikkhuniyo catūsu satipaṭṭhānesu supatiṭṭhitacittā
viharantiyo uḷāraṁ pubbenāparaṁ visesaṁ sañjānantīti.
evametaṁ bhaginiyo evametaṁ bhaginiyo yo hi koci bhaginiyo bhikkhu
vā bhikkhunī vā catūsu satipaṭṭhānesu supatiṭṭhitacitto viharati tassetaṁ
pāṭikaṅkhaṁ uḷāraṁ pubbenāparaṁ visesaṁ sañjānissatīti. atha kho
āyasmā ānando tā bhikkhuniyo dhammiyā kathāya sandassetvā
samādapetvā samuttejetvā sampahaṁsetvā uṭṭhāyāsanā pakkāmi.

[715] atha kho āyasmā ānando sāvatthiyaṁ piṇḍāya caritvā
pacchābhattaṁ piṇḍapātapaṭikkanto yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho āyasmā ānando bhagavantaṁ etadavoca idhāhaṁ
bhante pubbaṇhasamayaṁ nivāsetvā pattacīvaramādāya yena aññataro

page number: 207

bhikkhunūpassayo tenupasaṅkamiṁ upasaṅkamitvā paññatte āsane
nisidiṁ. atha kho bhante sambahulā bhikkhuniyo yenāhaṁ tenupasaṅkamiṁsu
upasaṅkamitvā maṁ abhivādetvā ekamantaṁ nisīdiṁsu. ekamantaṁ
nisinnā kho bhante tā bhikkhuniyo maṁ etadavocuṁ idha bhante
ānanda sambahulā bhikkhuniyo catūsu satipaṭṭhānesu supatiṭṭhitacittā
viharantiyo uḷāraṁ pubbenāparaṁ visesaṁ sañjānantīti. evaṁ vuttāhaṁ
bhante tā bhikkhuniyo etadavocaṁ evametaṁ bhaginiyo evametaṁ
bhaginiyo yo hi koci bhaginiyo bhikkhu vā bhikkhunī vā catūsu
satipaṭṭhānesu supatiṭṭhitacitto viharati tassetaṁ pāṭikaṅkhaṁ uḷāraṁ
pubbenāparaṁ visesaṁ sañjānissatīti.

[716] evametaṁ ānanda evametaṁ ānanda yo hi koci ānanda
bhikkhu vā bhikkhunī vā catūsu satipaṭṭhānesu supatiṭṭhitacitto viharati
tassetaṁ pāṭikaṅkhaṁ uḷāraṁ pubbenāparaṁ visesaṁ sañjānissatīti.
katamesu catūsu.

[717] idhānanda bhikkhu kāye kāyānupassī (pts. s v, 156) viharati ātāpī
sampajāno satimā vineyya loke abhijjhādomanassaṁ. tassa kāye
kāyānupassino viharato kāyārammaṇo vā uppajjati kāyasmiṁ
pariḷāho cetaso vā līnattaṁ bahiddhā vā cittaṁ vikkhipati.
tena ānanda bhikkhunā kismiñcideva pasādanīye nimitte cittaṁ
paṇidahitabbaṁ. tassa kismiñcideva pasādanīye nimitte cittaṁ

page number: 208

paṇidahato pāmujjaṁ 1- jāyati pamuditassa pīti jāyati pītimanassa
kāyo passambhati passaddhakāyo sukhaṁ vedayati sukhino cittaṁ
samādhiyati. so iti paṭisañcikkhati yassa khvāhaṁ atthāya cittaṁ
paṇidahiṁ so me attho abhinipphanno handadāni paṭisaṁharāmīti.
so paṭisaṁharati ceva na ca vitakketi na ca vicāreti avitakkomhi
avicāro ajjhattaṁ satimā sukhamasmīti pajānāti.

[718] puna caparaṁ ānanda bhikkhu vedanāsu. citte. dhammesu
dhammānupassī viharati ātāpī sampajāno satimā vineyya loke
abhijjhādomanassaṁ. tassa dhammesu dhammānupassino viharato
dhammārammaṇo vā uppajjati kāyasmiṁ pariḷāho cetaso vā
līnattaṁ bahiddhā vā cittaṁ vikkhipati. tena ānanda bhikkhunā
kismiñcideva pasādanīye nimitte cittaṁ paṇidahitabbaṁ. tassa
kismiñcideva pasādanīye nimitte cittaṁ paṇidahato pāmujjaṁ
jāyati pamuditassa pīti jāyati pītimanassa kāyo passambhati
passaddhakāyo sukhaṁ vedayati sukhino cittaṁ samādhiyati. so iti
paṭisañcikkhati yassa khvāhaṁ atthāya cittaṁ paṇidahiṁ so me
attho abhinipphanno handadāni paṭisaṁharāmīti. so paṭisaṁharati
ceva na ca vitakketi na ca vicāreti avitakkomhi avicāro
ajjhattaṁ satimā sukhamasmīti pajānāti. evaṁ kho ānanda
paṇidhāya bhāvanā hoti.

footnote: 1 ma. pāmojjaṁ.

page number: 209

[719] kathañca ānanda appaṇidhāya bhāvanā hoti. bahiddhā
ānanda bhikkhu cittaṁ appaṇidhāya appaṇihitaṁ me bahiddhā cittanti
pajānāti atha pacchā pure asaṅkhittaṁ vimuttaṁ appaṇihitanti
pajānāti atha ca pana kāye kāyānupassī viharāmi ātāpī
sampajāno satimā sukhamasmīti pajānāti.

[720] bahiddhā ānanda bhikkhu cittaṁ appaṇidhāya appaṇihitaṁ
me bahiddhā cittanti pajānāti atha pacchā pure asaṅkhittaṁ vimuttaṁ
appaṇihitanti pajānāti atha ca pana vedanāsu vedanānupassī
viharāmi ātāpī sampajāno satimā sukhamasmīti pajānāti.

[721] bahiddhā ānanda bhikkhu cittaṁ appaṇidhāya appaṇihitaṁ
me bahiddhā cittanti pajānāti atha pacchā pure asaṅkhittaṁ
vimuttaṁ appaṇihitanti pajānāti atha ca pana citte cittānupassī
viharāmi ātāpī sampajāno satimā sukhamasmīti pajānāti.

[722] bahiddhā ānanda bhikkhu cittaṁ appaṇidhāya appaṇihitaṁ
me bahiddhā cittanti pajānāti atha pacchā pure asaṅkhittaṁ
vimuttaṁ appaṇihitanti pajānāti atha ca pana dhammesu dhammānupassī
viharāmi ātāpī sampajāno satimā sukhamasmīti pajānāti.

[723] evaṁ kho ānanda appaṇidhāya bhāvanā hoti. iti
kho ānanda desitā mayā paṇidhāya bhāvanā desitā mayā
appaṇidhāya bhāvanā. yaṁ ānanda satthārā karaṇīyaṁ sāvakānaṁ

page number: 210

hitesinā anukampakena anukappaṁ upādāya kataṁ vo taṁ mayā.
etāni ānanda rukkhamūlāni etāni suññāgārāni. jhāyathānanda
mā pamādattha mā pacchā vippaṭisārino ahuvattha ayaṁ vo
amhākaṁ anusāsanīti. idamavoca bhagavā. attamano āyasmā
ānando bhagavato bhāsitaṁ abhinandīti.
ambapālivaggo paṭhamo.
tassuddānaṁ
ambapālisato bhikkhu sālakusalarāsi ca
sakuṇagghī makkaṭo sūdo gilāno bhikkhunī 1- vāsakoti.
------------

footnote: 1 ma. bhikkhunūpassayoti.

page number: 211

nāḷandavaggo dutiyo

[724] sāvatthīnidānaṁ. atha kho āyasmā sārīputto yena
bhagavā tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinno kho āyasmā sārīputto bhagavantaṁ
etadavoca mahāpuriso mahāpurisoti bhante vuccati kittāvatā
nu kho bhante mahāpuriso hotīti. vimuttacittattā khvāhaṁ
sārīputta mahāpurisoti vadāmi avimuttacittattā no mahāpurisoti
vadāmi.

[725] kathañca sārīputta vimuttacitto hoti. idha sārīputta
bhikkhu kāye kāyānupassī viharati ātāpī sampajāno satimā
vineyya loke abhijjhādomanassaṁ. tassa kāye kāyānupassino
viharato cittaṁ virajjati vimuccati anupādāya āsavehi. vedanāsu
citte dhammesu dhammānupassī viharati ātāpī sampajāno satimā
vineyya loke abhijjhādomanassaṁ. tassa dhammesu dhammānupassino
viharato cittaṁ virajjati vimuccati anupādāya āsavehi. evaṁ
kho sārīputta vimuttacitto hoti. vimuttacittattā khvāhaṁ
sārīputta mahāpurisoti vadāmi avimuttacittattā no mahāpurisoti
vadāmīti.(pts. s v, 159) 

[726] ekaṁ samayaṁ bhagavā nāḷandāyaṁ viharati pāvārikambavane.

page number: 212

atha kho āyasmā sārīputto yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi. ekamantaṁ nisinno
kho āyasmā sārīputto bhagavantaṁ etadavoca evaṁ pasannāhaṁ 1-
bhante bhagavati na cāhu na ca bhavissati na cetarahi vijjati añño
samaṇo vā brāhmaṇo vā bhagavatā bhiyyobhiññataro yadidaṁ
sambodhiyanti. uḷārā kho tyāyaṁ sārīputta āsabhivācā bhāsitā
ekaṁso gahito sīhanādo nadito evaṁ pasannāhaṁ bhante bhagavati
na cāhu na ca bhavissati na cetarahi vijjati añño samaṇo vā
brāhmaṇo vā bhagavatā bhiyyobhiññataro yadidaṁ sambodhiyanti.

[727] kinnu te sārīputta ye te ahesuṁ atītamaddhānaṁ arahanto
sammāsambuddhā sabbe te bhagavanto cetasā ceto paricca viditā
evaṁsīlā te bhagavanto ahesuṁ iti vā evaṁdhammā te bhagavanto
ahesuṁ iti vā evaṁpaññā te bhagavanto ahesuṁ iti vā
evaṁvihārino te bhagavanto ahesuṁ iti vā evaṁvimuttā te
bhagavanto ahesuṁ iti vāti. no hetaṁ bhante.

[728] kiṁ pana te sārīputta ye te bhavissanti anāgatamaddhānaṁ
arahanto sammāsambuddhā sabbe te bhagavanto cetasā ceto
paricca viditā evaṁsīlā te bhagavanto bhavissanti iti vā
evaṁdhammā te bhagavanto bhavissanti iti vā evaṁpaññā te
bhagavanto bhavissanti iti vā evaṁvihārino te bhagavanto bhavissanti

footnote: 1 ma. pasanno ahaṁ. yu. pasannohaṁ. evamupari.

page number: 213

iti vā evaṁvimuttā te bhagavanto bhavissanti iti vāti. no
hetaṁ bhante.

[729] kiṁ pana tyāhaṁ sārīputta etarahi arahaṁ sammāsambuddho
cetasā ceto paricca vidito evaṁsīlo bhagavā iti vā
evaṁdhammo bhagavā iti vā evaṁpañño bhagavā iti vā
evaṁvihārī bhagavā iti vā evaṁvimutto bhagavā iti vāti.
no hetaṁ bhante.

[730] ettha ca te sārīputta atītānāgatapaccuppannesu
arahantesu sammāsambuddhesu cetopariyāyañāṇaṁ 1- natthi. atha kiñcarahi
tyāhaṁ sārīputta uḷārā āsabhivācā bhāsitā ekaṁso gahito
sīhanādo nadito evaṁ pasannāhaṁ bhante bhagavati na cāhu na
ca bhavissati na cetarahi vijjati añño samaṇo vā brāhmaṇo
vā bhagavatā bhiyyobhiññataro yadidaṁ sambodhiyanti. na kho me
taṁ 2- bhante atītānāgatapaccuppannesu arahantesu sammāsambuddhesu
cetopariyāyañāṇaṁ atthi api ca dhammanvayo vidito.

[731] seyyathāpi bhante rañño paccantimaṁ nagaraṁ daḷhaddhālaṁ 3-
daḷhapākāratoraṇaṁ ekadvāraṁ tatrassa dovāriko paṇḍito
byatto medhāvī aññātānaṁ nivāretā ñātānaṁ pavesetā. so
tassa nagarassa samantā anupariyāyapathaṁ anukkamamāno na passeyya

footnote: 1 ma. cetopariyañṇāṇaṁ. evamupari. 2 ma. ayaṁ pāṭho natthi. 3 sī. yu.
footnote: daḷhuddālaṁ. ma. daḷhuddhāpaṁ.

page number: 214

pākārasandhiṁ vā pākāravivaraṁ vā antamaso viḷāranissakkanamattaṁpi 1-.
tassa evamassa ye kho keci oḷārikā pāṇā imaṁ nagaraṁ
pavisanti vā nikkhamanti vā sabbe te imināva dvārena pavisanti
vā nikkhamanti vāti. evameva kho me bhante dhammanvayo vidito
yepi te bhante ahesuṁ atītamaddhānaṁ arahanto sammāsambuddhā
sabbe te bhagavanto pañca nīvaraṇe pahāya cetaso upakkilese
paññāya (pts. s v, 161) dubbalīkaraṇe catūsu satipaṭṭhānesu supatiṭṭhitacittā satta
bojjhaṅge yathābhūtaṁ bhāvetvā anuttaraṁ sammāsambodhiṁ abhisambujjhiṁsu.
yepi te bhante bhavissanti anāgatamaddhānaṁ arahanto sammāsambuddhā
sabbe te bhagavanto pañca nīvaraṇe pahāya cetaso upakkilese
paññāya dubbalīkaraṇe catūsu satipaṭṭhānesu supatiṭṭhitacittā satta
bojjhaṅge yathābhūtaṁ bhāvetvā anuttaraṁ sammāsambodhiṁ abhisambujjhissanti.
bhagavāpi bhante etarahi arahaṁ sammāsambuddho pañca
nīvaraṇe pahāya cetaso upakkilese paññāya dubbalīkaraṇe catūsu
satipaṭṭhānesu supatiṭṭhitacitto satta bojjhaṅge yathābhūtaṁ bhāvetvā
anuttaraṁ sammāsambodhiṁ abhisambuddhoti.

[732] sādhu sādhu sārīputta tasmā tiha tvaṁ sārīputta imaṁ
dhammapariyāyaṁ abhikkhaṇaṁ bhāseyyāsi bhikkhūnaṁ bhikkhunīnaṁ upāsakānaṁ
upāsikānaṁ. yesampi hi sārīputta moghapurisānaṁ bhavissati tathāgate

footnote: 1 sī. ma. viḷāranikkamanamattampi. yu. biḷāranissakkanamattaṁpi.

page number: 215

kaṅkhā vā vimati vā tesampimaṁ dhammapariyāyaṁ sutvā yā tathāgate
kaṅkhā vā vimati vā sā pahīyissatīti.

[733] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. tena kho pana samayena āyasmā sārīputto
magadhesu viharati nāḷakagāmake ābādhiko dukkhito bāḷhagilāno.
cundo 

[1]- samaṇuddeso āyasmato sārīputtassa upaṭṭhāko hoti.
atha kho āyasmā sārīputto teneva ābādhena parinibbāyi.

[734] atha kho cundo samaṇuddeso āyasmato sārīputtassa
pattacīvaramādāya yena sāvatthījetavanaṁ anāthapiṇḍikassa ārāmo
yenāyasmā ānando tenupasaṅkami upasaṅkamitvā āyasmantaṁ
ānandaṁ abhivādetvā (pts. s v, 162) ekamantaṁ nisīdi. ekamantaṁ nisinno kho
cundo samaṇuddeso āyasmantaṁ ānandaṁ etadavoca āyasmā
bhante sārīputto parinibbuto idamassa pattacīvaranti. atthi
kho idaṁ āvuso cunda kathāpābhataṁ bhagavantaṁ dassanāya āyāmāvuso
cunda yena bhagavā tenupasaṅkamissāma upasaṅkamitvā bhagavato
etamatthaṁ ārocessāmāti. evaṁ bhanteti kho cundo samaṇuddeso
āyasmato ānandassa paccassosi.

[735] atha kho āyasmā ca ānando cundo ca samaṇuddeso
yena bhagavā tenupasaṅkamiṁsu upasaṅkamitvā bhagavantaṁ abhivādetvā
ekamantaṁ nisīdiṁsu. ekamantaṁ nisinno kho āyasmā ānando

footnote: 1 ma. yu. ca.

page number: 216

bhagavantaṁ etadavoca ayaṁ bhante cundo samaṇuddeso evamāha
āyasmā bhante sārīputto parinibbuto idamassa pattacīvaranti.
api ca me bhante madhurakajāto viya kāyo disāpi me na
pakkhāyanti dhammāpi maṁ nappaṭibhanti āyasmā sārīputto
parinibbutoti sutvā.

[736] kiṁ nu kho 

[1]- ānanda sārīputto sīlakkhandhaṁ vā ādāya
parinibbuto samādhikkhandhaṁ vā ādāya parinibbuto paññākkhandhaṁ vā
ādāya parinibbuto vimuttikkhandhaṁ vā ādāya parinibbuto vimuttiñāṇadassanakkhandhaṁ
vā ādāya parinibbutoti. na 

[2]- kho me 

[3]-
bhante āyasmā sārīputto sīlakkhandhaṁ vā ādāya parinibbuto .pe.
vimuttiñāṇadassanakkhandhaṁ vā ādāya parinibbuto. api ca me
bhante āyasmā sārīputto ovādako ahosi 

[4]- viññāpako
sandassako samādapako samuttejako sampahaṁsako akilāsu dhammadesanāya
anuggāhako sabrahmacārīnaṁ taṁ mayaṁ āyasmato sārīputtassa
dhammojaṁ dhammabhogaṁ dhammānuggahaṁ anussarāmāti.

[737] nanu taṁ ānanda mayā (pts. s v, 163) paṭikacceva akkhātaṁ sabbehi
piyehi manāpehi nānābhāvo vinābhāvo aññathābhāvo taṁ kutettha
ānanda labbhā. yantaṁ jātaṁ bhūtaṁ saṅkhataṁ palokadhammaṁ taṁ vata mā
palujjīti netaṁ ṭhānaṁ vijjati.

[738] seyyathāpi ānanda mahato rukkhassa tiṭṭhato sāravato

footnote: 1 ma. yu. te. 2 ma. yu. ca. 3 yu. taṁ. 4 ma. yu. otiṇṇo.

page number: 217

yo mahantataro khandho so palujjeyya. evameva kho ānanda
mahato bhikkhusaṅghassa tiṭṭhato sāravato sārīputto parinibbuto
taṁ kutettha ānanda labbhā. yantaṁ jātaṁ bhūtaṁ saṅkhataṁ palokadhammaṁ
taṁ vata mā palujjīti netaṁ ṭhānaṁ vijjati. tasmā tiha ānanda
attadīpā viharatha attasaraṇā anaññasaraṇā dhammadīpā dhammasaraṇā
anaññasaraṇā.

[739] kathañcānanda bhikkhu attadīpo viharati attasaraṇo
anaññasaraṇo dhammadīpo dhammasaraṇo anaññasaraṇo. idhānanda
bhikkhu kāye kāyānupassī viharati ātāpī sampajāno satimā
vineyya loke abhijjhādomanassaṁ. vedanāsu citte dhammesu
dhammānupassī viharati ātāpī sampajāno satimā vineyya loke
abhijjhādomanassaṁ. evaṁ kho ānanda bhikkhu attadīpo viharati
attasaraṇo anaññasaraṇo dhammadīpo dhammasaraṇo anaññasaraṇo.

[740] ye hi keci ānanda etarahi vā mamaccaye vā attadīpā
viharissanti attasaraṇā anaññasaraṇā dhammadīpā dhammasaraṇā
anaññasaraṇā. tamataggemete 1- ānanda bhikkhū bhavissanti ye
keci sikkhākāmāti.

[741] ekaṁ samayaṁ bhagavā vajjīsu viharati ukkacelāyaṁ gaṅgāya
nadiyā tīre mahatā bhikkhusaṅghena saddhiṁ aciraparinibbutesu
sārīputtamoggallānesu. tena kho pana samayena bhagavā bhikkhusaṅghaparivuto

footnote: 1 yu. tamataggepete. evamupari.

page number: 218

ajjhokāse nisinno hoti. (pts. s v, 164) atha kho bhagavā tuṇhībhūtaṁ bhikkhusaṅghaṁ
anuviloketvā bhikkhū āmantesi api kho 1- myāyaṁ bhikkhave parisā
suññā viya khāyati aparinibbutesu 2- sārīputtamoggallānesu. asuññā 3-
me sā 4- bhikkhave disā 5- hoti anapekkhā tassaṁ disāyaṁ hoti yassaṁ
disāyaṁ sārīputtamoggallānā viharanti.

[742] yepi te bhikkhave ahesuṁ atītamaddhānaṁ arahanto sammāsambuddhā
tesampi bhagavantānaṁ etaparamaṁyeva sāvakayugaṁ ahosi
seyyathāpi mayhaṁ sārīputtamoggallānā. yepi te bhikkhave bhavissanti
anāgatamaddhānaṁ arahanto sammāsambuddhā tesampi bhagavantānaṁ
etaparamaṁyeva sāvakayugaṁ bhavissati seyyathāpi mayhaṁ sārīputtamoggallānā.

[743] acchariyaṁ bhikkhave sāvakānaṁ abbhutaṁ bhikkhave sāvakānaṁ
satthu ca nāma sāsanakarā bhavissanti ovādapaṭikarā ca catunnañca
parisānaṁ piyā bhavissanti manāpā garubhāvanīyā 6- ca. acchariyaṁ bhikkhave
tathāgatassa abbhutaṁ bhikkhave tathāgatassa evarūpepi nāma sāvakānaṁ
yuge parinibbute natthi tathāgatassa soko vā paridevo vā taṁ
kutettha bhikkhave labbhā. yantaṁ jātaṁ bhūtaṁ saṅkhataṁ palokadhammaṁ
taṁ vata mā palujjīti netaṁ ṭhānaṁ vijjati.

[744] seyyathāpi bhikkhave mahato rukkhassa tiṭṭhato sāravato
ye mahantatarā khandhā te palujjeyyuṁ. evameva kho bhikkhave

footnote: 1 ma. yu. khosaddo natthi. 2 ma. yu. parinibbutesu. 3 yu. suññā.
footnote: 4 ma. yu. ayaṁ pāṭho natthi. 5 ma. yu. parisā. 6 ma. garū ca bhāvaniyā ca.

page number: 219

mahato bhikkhusaṅghassa tiṭṭhato sāravato sārīputtamoggallānā
parinibbutā taṁ kutettha bhikkhave labbhā. yantaṁ jātaṁ bhūtaṁ saṅkhataṁ
palokadhammaṁ taṁ vata mā palujjīti netaṁ ṭhānaṁ vijjati. tasmā tiha
bhikkhave attadīpā viharatha attasaraṇā anaññasaraṇā dhammadīpā
dhammasaraṇā anaññasaraṇā.

[745] kathañca bhikkhave bhikkhu attadīpo viharati attasaraṇo
anaññasaraṇo dhammadīpo dhammasaraṇo anaññasaraṇo. idha
bhikkhave bhikkhu kāye kāyānupassī viharati ātāpī sampajāno
satimā vineyya loke abhijjhādomanassaṁ. vedanāsu citte dhammesu
dhammānupassī viharati ātāpī sampajāno satimā vineyya loke
abhijjhādomanassaṁ. evaṁ kho bhikkhave bhikkhu attadīpo viharati
attasaraṇo (pts. s v, 165) anaññasaraṇo dhammadīpo dhammasaraṇo anaññasaraṇo.

[746] ye hi keci bhikkhave etarahi vā mamaccaye vā attadīpā
viharissanti attasaraṇā anaññasaraṇā dhammadīpā dhammasaraṇā
anaññasaraṇā. tamataggemete bhikkhave bhikkhū bhavissanti ye
keci sikkhākāmāti.

[747] sāvatthīnidānaṁ. atha kho āyasmā bāhiyo yena
bhagavā tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinno kho āyasmā bāhiyo bhagavantaṁ etadavoca
sādhu me bhante bhagavā saṅkhittena dhammaṁ desetu yamahaṁ bhagavato

page number: 220

dhammaṁ sutvā eko vūpakaṭṭho appamatto ātāpī pahitatto
vihareyyanti. tasmā tiha tvaṁ bāhiya ādimeva visodhehi kusalesu
dhammesu. ko cādi kusalānaṁ dhammānaṁ. sīlañca suvisuddhaṁ diṭṭhi
ca ujukā.

[748] yato 

[1]- kho te bāhiya sīlañca suvisuddhaṁ bhavissati diṭṭhi ca
ujukā tato tvaṁ bāhiya sīlaṁ nissāya sīle patiṭṭhāya cattāro
satipaṭṭhāne bhāveyyāsi. katame cattāro. idha tvaṁ bāhiya
kāye kāyānupassī viharāhi ātāpī sampajāno satimā vineyya
loke abhijjhādomanassaṁ. vedanāsu citte dhammesu dhammānupassī
viharāhi ātāpī sampajāno satimā vineyya loke abhijjhādomanassaṁ.
yato kho tvaṁ bāhiya sīlaṁ nissāya sīle patiṭṭhāya
ime cattāro satipaṭṭhāne evaṁ bhāvessasi tato tuyhaṁ bāhiya
yā ratti vā divaso vā āgamissati vuḍḍhi yeva pāṭikaṅkhā
kusalesu (pts. s v, 166) dhammesu no parihānīti.

[749] atha kho āyasmā bāhiyo bhagavato bhāsitaṁ abhinanditvā
anumoditvā uṭṭhāyāsanā bhagavantaṁ abhivādetvā padakkhiṇaṁ katvā
pakkāmi. atha kho āyasmā bāhiyo eko vūpakaṭṭho appamatto
ātāpī pahitatto viharanto na cirasseva yassatthāya kulaputtā *-
sammadeva agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja

footnote: 1 ma. yu. ca.
footnote: * mīkārkkhag kulaputatā peßöna kulaputtā

page number: 221

vihāsi khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti abbhaññāsi. aññataro ca panāyasmā bāhiyo
arahataṁ ahosīti.

[750] sāvatthīnidānaṁ. atha kho āyasmā uttiyo yena
bhagavā tenupasaṅkami .pe. ekamantaṁ nisinno kho āyasmā
uttiyo bhagavantaṁ etadavoca sādhu me bhante bhagavā saṅkhittena
dhammaṁ desetu yamahaṁ bhagavato dhammaṁ sutvā eko vūpakaṭṭho
appamatto ātāpī pahitatto vihareyyanti. tasmā tiha tvaṁ
uttiya ādimeva visodhehi kusalesu dhammesu. ko cādi kusalānaṁ
dhammānaṁ. sīlañca suvisuddhaṁ diṭṭhi ca ujukā.

[751] yato 

[1]- kho te uttiya sīlañca suvisuddhaṁ bhavissati diṭṭhi
ca ujukā tato tvaṁ uttiya sīlaṁ nissāya sīle patiṭṭhāya
cattāro satipaṭṭhāne bhāveyyāsi. katame cattāro. idha tvaṁ
uttiya kāye kāyānupassī viharāhi ātāpī sampajāno satimā
vineyya loke abhijjhādomanassaṁ. vedanāsu citte dhammesu
dhammānupassī viharāhi ātāpī sampajāno satimā vineyya loke
abhijjhādomanassaṁ. yato kho tvaṁ uttiya sīlaṁ nissāya sīle
patiṭṭhāya ime cattāro satipaṭṭhāne evaṁ bhāveyyāsi 2- tato
tvaṁ uttiya gamissasi maccudheyyassa pāranti.

[752] atha kho āyasmā uttiyo bhagavato bhāsitaṁ abhinanditvā

footnote: 1 ma. yu. ca. 2 ma. bhāvessasi.

page number: 222

anumoditvā uṭṭhāyāsanā bhagavantaṁ abhivādetvā padakkhiṇaṁ katvā
pakkāmi. atha kho āyasmā uttiyo eko vūpakaṭṭho
appamatto ātāpī pahitatto viharanto na cirasseva yassatthāya
kulaputtā sammadeva agārasmā anagāriyaṁ pabbajanti tadanuttaraṁ
brahmacariyapariyosānaṁ diṭṭheva dhamme sayaṁ abhiññā sacchikatvā
upasampajja vihāsi khīṇā jāti vusitaṁ brahmacariyaṁ kataṁ karaṇīyaṁ
nāparaṁ itthattāyāti abbhaññāsi. aññataro ca panāyasmā
uttiyo arahataṁ ahosīti.

[753] sāvatthīnidānaṁ. cattārome bhikkhave satipaṭṭhānā bhāvitā
bahulīkatā ariyā niyyānikā niyyanti takkarassa sammādukkhakkhayāya.
katame cattāro. idha bhikkhave bhikkhu kāye kāyānupassī viharati
ātāpī sampajāno satimā vineyya (pts. s v, 167) loke abhijjhādomanassaṁ.
vedanāsu citte dhammesu dhammānupassī viharati ātāpī sampajāno
satimā vineyya loke abhijjhādomassaṁ. ime kho bhikkhave
cattāro satipaṭṭhānā bhāvitā bahulīkatā ariyā niyyānikā niyyanti
takkarassa sammādukkhakkhayāyāti.

[754] ekaṁ samayaṁ bhagavā uruvelāyaṁ viharati najjā nerañjarāya
tīre ajapālanigrodhe paṭhamābhisambuddho. atha kho bhagavato
rahogatassa paṭisallīnassa evaṁ cetaso parivitakko udapādi
ekāyanvāyaṁ maggo sattānaṁ visuddhiyā sokaparidevānaṁ samatikkamāya

page number: 223

dukkhadomanassānaṁ atthaṅgamāya ñāyassa adhigamāya nibbānassa
sacchikiriyāya yadidaṁ cattāro satipaṭṭhānā. katame cattāro.
kāye vā bhikkhu kāyānupassī vihareyya ātāpī sampajāno satimā
vineyya loke abhijjhādomanassaṁ. vedanāsu vā bhikkhu. citte
vā bhikkhu. dhammesu vā bhikkhu dhammānupassī vihareyya ātāpī
sampajāno satimā vineyya loke abhijjhādomanassaṁ. ekāyanvāyaṁ
maggo sattānaṁ visuddhiyā sokaparidevānaṁ samatikkamāya dukkhadomanassānaṁ
atthaṅgamāya ñāyassa adhigamāya nibbānassa sacchikiriyāya. yadidaṁ
cattāro satipaṭṭhānāti.

[755] atha kho brahmā sahampati bhagavato cetasā
cetoparivitakkamaññāya seyyathāpi nāma balavā puriso sammiñjitaṁ vā
bāhaṁ pasāreyya pasāritaṁ vā bāhaṁ sammiñjeyya evameva kho
brahmaloke antarahito bhagavato purato pāturahosi. atha kho
brahmā sahampati ekaṁsamuttarāsaṅgaṁ karitvā yena bhagavā
tenañjalimpaṇāmetvā bhagavantaṁ etadavoca

[756] evametaṁ bhagavā evametaṁ sugata ekāyanvāyaṁ bhante
maggo sattānaṁ (pts. s v, 168) visuddhiyā sokaparidevānaṁ samatikkamāya dukkhadomanassānaṁ
atthaṅgamāya ñāyassa adhigamāya nibbānassa sacchikiriyāya.
yadidaṁ cattāro satipaṭṭhānā. katame cattāro.
kāye vā bhante bhikkhu kāyānupassī vihareyya ātāpī sampajāno

page number: 224

satimā vineyya loke abhijjhādomanassaṁ. vedanāsu vā bhante
bhikkhu. citte vā bhante bhikkhu. dhammesu vā bhante bhikkhu
dhammānupassī vihareyya ātāpī sampajāno satimā vineyya loke
abhijjhādomanassaṁ. ekāyanvāyaṁ bhante maggo sattānaṁ visuddhiyā
sokaparidevānaṁ samatikkamāya dukkhadomanassānaṁ atthaṅgamāya ñāyassa
adhigamāya nibbānassa sacchikiriyāya yadidaṁ cattāro satipaṭṭhānāti.

[757] idamavoca brahmā sahampati idaṁ vatvā brahmā
sahampati 1- athāparaṁ etadavoca
ekāyanaṁ jātikhayantadassī maggaṁ pajānāti hitānukampī
etena maggena tariṁsu 2- pubbe tarissanti ye ca taranti oghanti.

[758] ekaṁ samayaṁ bhagavā sumbhesu viharati sedakaṁ 3- nāma sumbhānaṁ
nigamo. tatra kho bhagavā bhikkhū āmantesi bhūtapubbaṁ bhikkhave
caṇḍālavaṁsiko caṇḍālavaṁsaṁ ussāpetvā medakathālikaṁ antevāsiṁ
āmantesi ehi tvaṁ samma medakathālike caṇḍālavaṁsaṁ abhirūhitvā
mama uparikkhandhe tiṭṭhāhīti. evaṁ ācariyāti kho bhikkhave
medakathālikā antavāsī caṇḍālavaṁsikassa paṭissutvā caṇḍālavaṁsaṁ
abhirūhitvā ācariyassa uparikkhandhe aṭṭhāsi. atha kho bhikkhave
caṇḍālavaṁsiko medakathālikaṁ antevāsiṁ etadavoca tvaṁ samma
medakathālike mamaṁ rakkha ahaṁ taṁ rakkhissāmi evaṁ mayaṁ aññamaññaguttā

footnote: 1 ma. brahmā sahampatīti dve pāṭhā natthi. 2 yu. atariṁsu. 3 medakanti vā pāṭho.

page number: 225

aññamaññarakkhitā sippāni ceva dassissāma lābhañca lacchāma
sotthinā ca caṇḍālavaṁsā orohissāmāti.

[759] evaṁ vutte bhikkhave medakathālikā antevāsī caṇḍālavaṁsikaṁ
etadavoca na kho panetaṁ ācariya evaṁ bhavissati tvaṁ
ācariya attānaṁ rakkha ahaṁ attānaṁ rakkhissāmi evaṁ mayaṁ
attaguttā attarakkhitā sippāni ceva dassissāma lābhañca lacchāma
sotthinā ca caṇḍālavaṁsā orohissāmāti. so tattha ñāyoti
bhagavā avoca yathā medakathālikā antevāsī ācariyaṁ avoca.
attānaṁ bhikkhave rakkhissāmīti satipaṭṭhānaṁ sevitabbaṁ paraṁ rakkhissāmīti
satipaṭṭhānaṁ sevitabbaṁ. attānaṁ bhikkhave rakkhanto paraṁ rakkhati
paraṁ rakkhanto attānaṁ rakkhati.

[760] kathañca bhikkhave attānaṁ rakkhanto paraṁ rakkhati.
āsevanāya bhāvanāya bahulīkammena. evaṁ kho bhikkhave attānaṁ
rakkhanto paraṁ rakkhati.

[761] kathañca bhikkhave paraṁ rakkhanto attānaṁ rakkhati.
khantiyā avihiṁsāya mettacittatāya anudayatāya. evaṁ kho bhikkhave
paraṁ rakkhanto attānaṁ rakkhati.

[762] attānaṁ bhikkhave rakkhissāmīti satipaṭṭhānaṁ sevitabbaṁ
paraṁ rakkhissāmīti satipaṭṭhānaṁ sevitabbaṁ. attānaṁ bhikkhave rakkhanto
paraṁ rakkhati paraṁ (pts. s v, 170) rakkhanto attānaṁ rakkhatīti.

page number: 226

[763] evamme sutaṁ ekaṁ samayaṁ bhagavā sumbhesu viharati
sedakannāma sumbhānaṁ nigamo. tatra kho bhagavā bhikkhū āmantesi
bhikkhavoti. bhadanteti te bhikkhū bhagavato paccassosuṁ. bhagavā
etadavoca

[764] seyyathāpi bhikkhave janapadakalyāṇī janapadakalyāṇīti kho
bhikkhave mahājanakāyo sannipateyya. sā kho pana 1- janapadakalyāṇī
paramapāsāvinī nacce paramapāsāvinī gīte janapadakalyāṇī naccati
gāyatīti kho bhikkhave bhiyyoso mattāya mahājanakāyo sannipateyya.
atha puriso āgaccheyya jīvitukāmo amaritukāmo sukhakāmo dukkhapaṭikūlo
tamenaṁ evaṁ vadeyya ayante ambho purisa samatittiko
telapatto antarena ca mahāsamajjaṁ antarena ca janapadakalyāṇiyā
pariharitabbo. puriso ca tena ukkhittāsiko piṭṭhito piṭṭhito
anubandhissati yattheva naṁ thokaṁpi chaḍḍessasi 2- tattheva te siro
pātissatīti. taṁ kiṁ maññatha bhikkhave api nu so puriso
amuṁ telapattaṁ amanasikaritvā bahiddhā pamādaṁ āhareyyāti. no
hetaṁ bhante.

[765] upamā kho myāyaṁ bhikkhave katā atthassa viññāpanāya
ayamevettha 3- attho. samatittiko telapattoti kho bhikkhave kāyagatāya
etaṁ satiyā adhivacanaṁ.

[766] tasmā tiha bhikkhave evaṁ sikkhitabbaṁ kāyagatā sati 

[4]-

footnote: 1 ma. yu. panassa. 2 ma. yu. chaḍḍessati. 3 ma. yu. ---cevettha.
footnote: 4 ma. yu. no.

page number: 227

bhāvitā bhavissati bahulīkatā yānīkatā vatthukatā anuṭṭhitā paricitā
susamāraddhāti. evañhi vo 1- bhikkhave sikkhitabbanti.
nāḷandavaggo dutiyo.
tassuddānaṁ
mahāpuriso nāḷandaṁ cundo celañca bāhiyo
uttiyo ariyo brahmā dvayena 2- sedakena cāti.
-----------

footnote: 1 ma. kho. 2 ma. yu. sedakaṁ janapadena cāti.

page number: 228

sīlaṭṭhitivaggo tatiyo

[767] evamme sutaṁ ekaṁ samayaṁ āyasmā ca ānando
āyasmā ca bhaddo pāṭaliputte viharati kukkuṭārāme. atha kho
āyasmā bhaddo sāyaṇhasamayaṁ paṭisallānā vuṭṭhito yenāyasmā
ānando tenupasaṅkami upasaṅkamitvā āyasmatā ānandena saddhiṁ
sammodi sammodanīyaṁ kathaṁ sārāṇīyaṁ vītisāretvā ekamantaṁ nisīdi.
ekamantaṁ nisinno kho āyasmā bhaddo āyasmantaṁ ānandaṁ
etadavoca

[768] yānīmāni āvuso ānanda kusalāni sīlāni vuttāni
bhagavatā imāni kusalāni sīlāni kimatthiyāni vuttāni bhagavatāti.
sādhu sādhu āvuso bhadda bhaddako kho te āvuso bhadda ummaggo
bhaddakaṁ paṭibhāṇaṁ kalyāṇī paripucchā. evaṁ hi tvaṁ āvuso
bhadda pucchasi yānīmāni āvuso ānanda kusalāni sīlāni vuttāni
bhagavatā imāni kusalāni sīlāni kimatthiyāni vuttāni bhagavatāti.
evamāvusoti.

[769] yānīmāni āvuso bhadda kusalāni sīlāni vuttāni bhagavatā
imāni kusalāni sīlāni yāvadeva catunnaṁ satipaṭṭhānānaṁ bhāvanāya
vuttāni bhagavatā. katamesaṁ catunnaṁ. idhāvuso bhikkhu kāye
kāyānupassī viharati ātāpī sampajāno satimā vineyya loke

page number: 229

abhijjhādomanassaṁ. vedanāsu citte dhammesu dhammānupassī viharati
ātāpī sampajāno satimā vineyya loke abhijjhādomanassaṁ.
yānīmāni āvuso bhadda kusalāni sīlāni vuttāni bhagavatā imāni
kusalāni sīlāni yāvadeva imesaṁ catunnaṁ satipaṭṭhānānaṁ bhāvanāya
vuttāni bhagavatāti.

[770] taṁyeva nidānaṁ. ekamantaṁ nisinno kho āyasmā
bhaddo āyasmantaṁ ānandaṁ etadavoca

[771] ko nu kho āvuso ānanda hetu ko paccayo yena
tathāgate parinibbute saddhammo na ciraṭṭhitiko hoti. ko panāvuso
ānanda hetu ko paccayo yena tathāgate parinibbute saddhammo
ciraṭṭhitiko hotīti. sādhu sādhu āvuso bhadda bhaddako kho te
āvuso bhadda ummaggo bhaddakaṁ paṭibhāṇaṁ kalyāṇī paripucchā.
evañhi tvaṁ āvuso bhadda pucchasi ko nu kho āvuso ānanda
hetu ko paccayo yena tathāgate parinibbute saddhammo na
ciraṭṭhitiko hoti. ko panāvuso ānanda hetu ko paccayo yena
tathāgate parinibbute saddhammo ciraṭṭhitiko hotīti. evamāvusoti.

[772] catunnaṁ kho āvuso satipaṭṭhānānaṁ abhāvitattā abahulīkatattā
tathāgate parinibbute saddhammo na ciraṭṭhitiko hoti.
catunnaṁ ca kho āvuso satipaṭṭhānānaṁ bhāvitattā bahulīkatattā
tathāgate parinibbute saddhammo ciraṭṭhitiko hoti. katamesaṁ catunnaṁ.

page number: 230

idhāvuso bhikkhu kāye kāyānupassī viharati ātāpī sampajāno
satimā vineyya loke abhijjhādomanassaṁ. vedanāsu citte dhammesu
dhammānupassī viharati ātāpī sampajāno satimā vineyya loke
abhijjhādomanassaṁ. imesaṁ kho āvuso catunnaṁ satipaṭṭhānānaṁ
abhāvitattā abahulīkatattā tathāgate parinibbute saddhammo na
ciraṭṭhitiko hoti. imesaṁ ca kho āvuso catunnaṁ satipaṭṭhānānaṁ
bhāvitattā bahulīkatattā tathāgate parinibbute saddhammo ciraṭṭhitiko
hotīti.(pts. s v, 173) 

[773] ekaṁ samayaṁ āyasmā ca ānando āyasmā ca
bhaddo pāṭaliputte viharanti kukkuṭārāme. atha kho āyasmā
bhaddo sāyaṇhasamayaṁ paṭisallānā vuṭṭhito yenāyasmā ānando
tenupasaṅkami upasaṅkamitvā āyasmatā ānandena saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi. ekamantaṁ
nisinno kho āyasmā bhaddo āyasmantaṁ ānandaṁ etadavoca

[774] ko nu kho āvuso ānanda hetu ko paccayo yena
saddhammaparihānaṁ hoti. ko nu kho āvuso ānanda hetu ko
paccayo yena saddhammāparihānaṁ hotīti. sādhu sādhu āvuso
bhadda bhaddako kho te āvuso bhadda ummaggo bhaddakaṁ
paṭibhāṇaṁ kalyāṇī paripucchā. evañhi tvaṁ āvuso bhadda
pucchasi ko nu kho āvuso ānanda hetu ko paccayo yena

page number: 231

saddhammaparihānaṁ hoti. ko panāvuso ānanda hetu ko paccayo
yena saddhammāparihānaṁ hotīti. evamāvusoti.

[775] catunnaṁ kho āvuso satipaṭṭhānānaṁ abhāvitattā abahulīkatattā
saddhammaparihānaṁ hoti. catunnaṁ ca kho āvuso satipaṭṭhānānaṁ
bhāvitattā bahulīkatattā saddhammāparihānaṁ hoti.
katamesaṁ catunnaṁ. idhāvuso bhikkhu kāye kāyānupassī viharati
ātāpī sampajāno satimā vineyya loke abhijjhādomanassaṁ. vedanāsu
citte dhammesu dhammānupassī viharati ātāpī sampajāno satimā
vineyya loke abhijjhādomanassaṁ. imesaṁ kho āvuso catunnaṁ
satipaṭṭhānānaṁ abhāvitattā abahulīkatattā saddhammaparihānaṁ hoti.
imesaṁ ca kho āvuso catunnaṁ satipaṭṭhānānaṁ bhāvitattā bahulīkatattā
saddhammāparihānaṁ hotīti.

[776] sāvatthīnidānaṁ. cattārome bhikkhave satipaṭṭhānā.
katame cattāro. idha bhikkhave bhikkhu kāye kāyānupassī viharati
ātāpī sampajāno satimā vineyya loke abhijjhādomanassaṁ. vedanāsu
citte dhammesu dhammānupassī viharati ātāpī sampajāno satimā
vineyya loke abhijjhādomanassaṁ. ime kho bhikkhave cattāro
satipaṭṭhānāti.

[777] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. atha kho aññataro brāhmaṇo

page number: 232

yena bhagavā tenupasaṅkami upasaṅkamitvā bhagavatā saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi. ekamantaṁ
nisinno kho so brāhmaṇo bhagavantaṁ etadavoca

[778] ko nu kho bho gotama hetu ko paccayo yena
tathāgate parinibbute saddhammo na ciraṭṭhitiko hoti. ko pana
bho gotama hetu ko paccayo yena tathāgate parinibbute saddhammo
ciraṭṭhitiko hotīti.

[779] catunnaṁ kho brāhmaṇa satipaṭṭhānānaṁ abhāvitattā
abahulīkatattā tathāgate parinibbute saddhammo na ciraṭṭhitiko hoti.
catunnaṁ ca kho brāhmaṇa satipaṭṭhānānaṁ bhāvitattā bahulīkatattā
tathāgate parinibbute saddhammo ciraṭṭhitiko hoti. katamesaṁ
catunnaṁ. idha brāhmaṇa bhikkhu kāye kāyānupassī viharati ātāpī
sampajāno satimā vineyya loke abhijjhādomanassaṁ. vedanāsu
citte dhammesu dhammānupassī viharati ātāpī sampajāno satimā
vineyya loke abhijjhādomanassaṁ. imesaṁ kho brāhmaṇa catunnaṁ
satipaṭṭhānānaṁ abhāvitattā abahulīkatattā tathāgate parinibbute
saddhammo na ciraṭṭhitiko hoti. imesaṁ ca kho brāhmaṇa
catunnaṁ satipaṭṭhānānaṁ bhāvitattā bahulīkatattā tathāgate parinibbute
saddhammo ciraṭṭhitiko hotīti.

[780] evaṁ vutte so brāhmaṇo bhagavantaṁ etadavoca

page number: 233

abhikkantaṁ bho gotama abhikkantaṁ bho gotama .pe. upāsakaṁ
maṁ bhavaṁ gotamo dhāretu ajjatagge pāṇupetaṁ saraṇaṅgatanti.

[781] ekaṁ samayaṁ āyasmā ca sārīputto āyasmā ca
mahāmoggallāno āyasmā ca anuruddho sākete viharanti kaṇṭakīvane.
atha kho āyasmā ca sārīputto āyasmā ca mahāmoggallāno
sāyaṇhasamayaṁ (pts. s v, 175) paṭisallānā vuṭṭhitā yenāyasmā anuruddho tenupasaṅkamiṁsu
upasaṅkamitvā āyasmatā anuruddhena saddhiṁ sammodiṁsu
sammodanīyaṁ kathaṁ sārāṇīyaṁ vītisāretvā ekamantaṁ nisīdiṁsu. ekamantaṁ
nisinno kho āyasmā sārīputto āyasmantaṁ anuruddhaṁ etadavoca

[782] sekkho sekkhoti 1- āvuso anuruddha vuccati kittāvatā
nu kho āvuso sekkho hotīti. catunnaṁ kho āvuso satipaṭṭhānānaṁ
padesaṁ bhāvitattā sekkho hoti. katamesaṁ catunnaṁ. idhāvuso
bhikkhu kāye kāyānupassī viharati ātāpī sampajāno satimā
vineyya loke abhijjhādomanassaṁ. vedanāsu citte dhammesu
dhammānupassī viharati ātāpī sampajāno satimā vineyya loke
abhijjhādomanassaṁ. imesaṁ kho āvuso catunnaṁ satipaṭṭhānānaṁ
padesaṁ bhāvitattā sekkho hotīti.

[783] taṁyeva nidānaṁ. ekamantaṁ nisinno kho āyasmā
sārīputto āyasmantaṁ anuruddhaṁ etadavoca

footnote: 1 sekho sekhotītipi pāṭho.

page number: 234

[784] asekkho asekkhoti āvuso anuruddha vuccati kittāvatā
nu kho āvuso asekkho hotīti. catunnaṁ kho āvuso satipaṭṭhānānaṁ
samattaṁ bhāvitattā asekkho hoti. katamesaṁ catunnaṁ. idhāvuso
bhikkhu kāye kāyānupassī viharati ātāpī sampajāno satimā vineyya
loke abhijjhādomanassaṁ. vedanāsu citte dhammesu dhammānupassī
viharati ātāpī sampajāno satimā vineyya loke abhijjhādomanassaṁ.
imesaṁ kho āvuso catunnaṁ satipaṭṭhānānaṁ samattaṁ
bhāvitattā asekkho hotīti.

[785] taṁyeva nidānaṁ. ekamantaṁ nisinno kho āyasmā
sārīputto āyasmantaṁ anuruddhaṁ (pts. s v, 176) etadavoca

[786] katamesaṁ āyasmā anuruddho 1- dhammānaṁ bhāvitattā
bahulīkatattā mahābhiññataṁ pattoti. catunnaṁ āvuso satipaṭṭhānānaṁ
bhāvitattā bahulīkatattā mahābhiññataṁ patto. katamesaṁ catunnaṁ.
idhāhaṁ āvuso kāye kāyānupassī viharāmi ātāpī sampajāno
satimā vineyya loke abhijjhādomanassaṁ. vedanāsu citte dhammesu
dhammānupassī viharāmi ātāpī sampajāno satimā vineyya loke
abhijjhādomanassaṁ. imesaṁ khvāhaṁ āvuso catunnaṁ satipaṭṭhānānaṁ
bhāvitattā bahulīkatattā mahābhiññataṁ patto. imesaṁ ca panāhaṁ
āvuso catunnaṁ satipaṭṭhānānaṁ bhāvitattā bahulīkatattā sahassaṁ

footnote: 1 ma. āvuso anuruddha.

page number: 235

lokaṁ abhijānāmīti.

[787] ekaṁ samayaṁ āyasmā ānando rājagahe viharati veḷuvane
kalandakanivāpe. tena kho pana samayena sirivaḍḍho gahapati ābādhiko
hoti dukkhito bāḷhagilāno. atha kho sirivaḍḍho gahapati aññataraṁ
purisaṁ āmantesi ehi tvaṁ ambho purisa yenāyasmā ānando
tenupasaṅkama upasaṅkamitvā mama vacanena āyasmato ānandassa
pāde sirasā vanda sirivaḍḍho bhante gahapati ābādhiko dukkhito
bāḷhagilāno so āyasmato ānandassa pāde sirasā vandatīti
evañca vadehi sādhu kira bhante āyasmā ānando yena sirivaḍḍhassa
gahapatissa nivesanaṁ tenupasaṅkamatu anukampaṁ upādāyāti.
evaṁ bhanteti kho so puriso sirivaḍḍhassa gahapatissa paṭissutvā
yenāyasmā ānando tenupasaṅkami upasaṅkamitvā āyasmantaṁ
ānandaṁ abhivādetvā ekamantaṁ nisīdi. ekamantaṁ nisinno
kho so puriso āyasmantaṁ ānandaṁ etadavoca sirivaḍḍho
bhante gahapati ābādhiko dukkhito bāḷhagilāno so āyasmato
ānandassa pāde sirasā (pts. s v, 177) vandati evañca vadeti sādhu kira
bhante āyasmā ānando yena sirivaḍḍhassa gahapatissa nivesanaṁ
tenupasaṅkamatu anukampaṁ upādāyāti. adhivāsesi kho āyasmā
ānando tuṇhībhāvena.

[788] atha kho āyasmā ānando pubbaṇhasamayaṁ 1- nivāsetvā

footnote: 1 yu. ayaṁ pāṭho natthi.

page number: 236

pattacīvaramādāya yena sirivaḍḍhassa gahapatissa nivesanaṁ tenupasaṅkami
upasaṅkamitvā paññatte āsane nisīdi. nisajja kho āyasmā
ānando sirivaḍḍhaṁ gahapatiṁ etadavoca

[789] kacci te gahapati khamanīyaṁ kacci yāpanīyaṁ kacci
dukkhā vedanā paṭikkamanti no abhikkamanti. paṭikkamosānaṁ
paññāyati no abhikkamoti. na me bhante khamanīyaṁ na yāpanīyaṁ
bāḷhā me dukkhā vedanā abhikkamanti no paṭikkamanti
abhikkamosānaṁ paññāyati no paṭikkamoti.

[790] tasmā tiha te gahapati evaṁ sikkhitabbaṁ kāye kāyānupassī
viharissāmi ātāpī sampajāno satimā vineyya loke abhijjhādomanassaṁ.
vedanāsu citte dhammesu dhammānupassī viharissāmi
ātāpī sampajāno satimā vineyya loke abhijjhādomanassanti.
evañhi te gahapati sikkhitabbanti.

[791] yeme bhante bhagavatā cattāro satipaṭṭhānā desitā
saṁvijjanti te dhammā mayi ahaṁ ca tesu dhammesu sandissāmi.
ahañhi bhante kāye kāyānupassī viharāmi ātāpī sampajāno
satimā vineyya loke abhijjhādomanassaṁ. vedanāsu citte dhammesu
dhammānupassī viharāmi ātāpī sampajāno satimā vineyya loke
abhijjhādomanassaṁ.

[792] yāni cimāni bhante bhagavatā pañcorambhāgiyāni

page number: 237

saññojanāni desitāni nāhaṁ bhante yaṅkiñci attani appahīnaṁ
samanupassāmīti. (pts. s v, 178) lābhā te gahapati suladdhaṁ te gahapati
anāgāmiphalantayā gahapati byākatanti.

[793] taṁyeva nidānaṁ. tena kho pana samayena mānadinno
gahapati ābādhiko hoti dukkhito bāḷhagilāno. atha kho mānadinno
gahapati aññataraṁ purisaṁ āmantesi ehi tvaṁ ambho purisa
.pe. na me bhante khamanīyaṁ na yāpanīyaṁ bāḷhā me dukkhā
vedanā abhikkamanti no paṭikkamanti abhikkamosānaṁ paññāyati no
abhikkamoti.

[794] evarūpāya cāhaṁ bhante dukkhāya vedanāya phuṭṭho samāno
kāye kāyānupassī viharāmi ātāpī sampajāno satimā vineyya
loke abhijjhādomanassaṁ. vedanāsu citte dhammesu dhammānupassī
viharāmi ātāpī sampajāno satimā vineyya loke abhijjhādomanassaṁ.

[795] yāni cimāni bhante bhagavatā pañcorambhāgiyāni
saññojanāni desitāni nāhaṁ bhante yaṅkiñci attani appahīnaṁ
samanupassāmīti. lābhā te gahapati suladdhante gahapati
anāgāmiphalaṁ tayā gahapati byākatanti.
sīlaṭṭhitivaggo tatiyo.

page number: 238

tassuddānaṁ
sīlaṁ ṭhiti parihānaṁ suddhakaṁ brāhmaṇena ca
padesaṁ samattaṁ loko ca sirivaḍḍho mānadinnena te dasāti.
-------------

page number: 239

ananussutavaggo (pts. s v, 179) catuttho

[796] sāvatthīnidānaṁ. ayaṁ kāye kāyānupassanāti me bhikkhave
pubbe ananussutesu dhammesu cakkhuṁ udapādi ñāṇaṁ udapādi paññā
udapādi vijjā udapādi āloko udapādi. sā kho panāyaṁ
kāye kāyānupassanā bhāvetabbāti me bhikkhave. bhāvitāti me
bhikkhave pubbe ananussutesu dhammesu cakkhuṁ udapādi ñāṇaṁ udapādi
paññā udapādi vijjā udapādi āloko udapādi.

[797] ayaṁ vedanāsu vedanānupassanāti me bhikkhave pubbe
ananussutesu dhammesu cakkhuṁ udapādi ñāṇaṁ udapādi paññā
udapādi vijjā udapādi āloko udapādi. sā kho panāyaṁ
vedanāsu vedanānupassanā bhāvetabbāti me bhikkhave. bhāvitāti
me bhikkhave pubbe ananussutesu dhammesu cakkhuṁ udapādi ñāṇaṁ
udapādi paññā udapādi vijjā udapādi āloko udapādi.

[798] ayaṁ citte cittānupassanāti me bhikkhave pubbe
ananussutesu dhammesu cakkhuṁ udapādi ñāṇaṁ udapādi paññā
udapādi vijjā udapādi āloko udapādi. sā kho panāyaṁ citte
cittānupassanā bhāvetabbāti me bhikkhave. bhāvitāti me bhikkhave
pubbe ananussutesu dhammesu cakkhuṁ udapādi ñāṇaṁ udapādi
paññā udapādi vijjā udapādi āloko udapādi.

page number: 240

[799] ayaṁ dhammesu dhammānupassanāti me bhikkhave pubbe
ananussutesu dhammesu cakkhuṁ udapādi ñāṇaṁ udapādi paññā
udapādi vijjā udapādi āloko udapādi. sā kho panāyaṁ
dhammesu dhammānupassanā bhāvetabbāti me bhikkhave. bhāvitāti
me bhikkhave pubbe ananussutesu dhammesu cakkhuṁ udapādi ñāṇaṁ
udapādi paññā udapādi vijjā udapādi āloko udapādīti.

[800] sāvatthīnidānaṁ. cattārome bhikkhave satipaṭṭhānā bhāvitā
bahulīkatā ekantanibbidāya virāgāya nirodhāya upasamāya abhiññāya
sambodhāya nibbānāya saṁvattanti. katame cattāro. idha
bhikkhave bhikkhu kāye kāyānupassī viharati ātāpī sampajāno
satimā vineyya loke abhijjhādomanassaṁ. vedanāsu citte dhammesu
dhammānupassī viharati ātāpī sampajāno satimā vineyya loke
abhijjhādomanassaṁ. ime kho bhikkhave cattāro satipaṭṭhānā
bhāvitā bahulīkatā ekantanibbidāya virāgāya nirodhāya upasamāya
abhiññāya sambodhāya nibbānāya saṁvattantīti.

[801] yesaṁ kesañci bhikkhave cattāro satipaṭṭhānā viraddhā
viraddho tesaṁ ariyo aṭṭhaṅgiko 1- maggo sammādukkhakkhayagāmī.
yesaṁ kesañci bhikkhave cattāro satipaṭṭhānā āraddhā āraddho
tesaṁ ariyo aṭṭhaṅgiko 1- maggo sammādukkhakkhayagāmī. katame
cattāro. idha bhikkhave bhikkhu kāye kāyānupassī viharati ātāpī

footnote: 1 ma. yu. ayaṁ pāṭho natthi. evamuparipi.

page number: 241

sampajāno satimā vineyya loke abhijjhādomanassaṁ. vedanāsu
citte dhammesu dhammānupassī viharati ātāpī sampajāno satimā
vineyya loke abhijjhādomanassaṁ. yesaṁ kesañci bhikkhave ime
cattāro satipaṭṭhānā viraddhā viraddho tesaṁ ariyo aṭṭhaṅgiko
maggo sammādukkhakkhayagāmī. yesaṁ kesañci bhikkhave ime cattāro
satipaṭṭhānā āraddhā āraddho tesaṁ ariyo aṭṭhaṅgiko maggo
sammādukkhakkhayagāmīti.

[802] sāvatthīnidānaṁ. cattārome bhikkhave satipaṭṭhānā bhāvitā
bahulīkatā apārā pāraṁ gamanāya saṁvattanti. katame cattāro.
idha bhikkhave bhikkhu kāye kāyānupassī viharati ātāpī sampajāno
satimā vineyya loke abhijjhādomanassaṁ. vedanāsu citte dhammesu
dhammānupassī viharati ātāpī sampajāno satimā vineyya loke
abhijjhādomanassaṁ. ime kho bhikkhave cattāro satipaṭṭhānā
bhāvitā bahulīkatā apārā pāraṁ gamanāya saṁvattantīti.

[803] sāvatthīnidānaṁ. sato bhikkhave bhikkhu vihareyya sampajāno
ayaṁ vo amhākaṁ anusāsanī. kathañca bhikkhave bhikkhu sato hoti.
idha bhikkhave bhikkhu kāye kāyānupassī viharati ātāpī sampajāno
satimā vineyya loke abhijjhādomanassaṁ. vedanāsu citte dhammesu
dhammānupassī viharati ātāpī sampajāno satimā vineyya loke
abhijjhādomanassaṁ. evaṁ kho bhikkhave bhikkhu (pts. s v, 181) sato hoti.

page number: 242

[804] kathañca bhikkhave bhikkhu sampajāno hoti. idha bhikkhave
bhikkhuno viditā vedanā uppajjanti viditā upaṭṭhahanti viditā
abbhatthaṁ gacchanti. viditā vitakkā uppajjanti viditā upaṭṭhahanti
viditā abbhatthaṁ gacchanti. viditā paññā 1- uppajjanti viditā
upaṭṭhahanti viditā abbhatthaṁ gacchanti. evaṁ kho bhikkhave bhikkhu
sampajāno hoti. sato bhikkhave bhikkhu vihareyya sampajāno ayaṁ
vo amhākaṁ anusāsanīti.

[805] sāvatthīnidānaṁ. cattārome bhikkhave satipaṭṭhānā.
katame cattāro. idha bhikkhave bhikkhu kāye kāyānussī viharati
ātāpī sampajāno satimā vineyya loke abhijjhādomanassaṁ. vedanāsu
citte dhammesu dhammānupassī viharati ātāpī sampajāno satimā
vineyya loke abhijjhādomanassaṁ. ime kho bhikkhave cattāro
satipaṭṭhānā. imesaṁ kho bhikkhave catunnaṁ satipaṭṭhānānaṁ bhāvitattā
bahulīkatattā dvinnaṁ phalānaṁ aññataraṁ phalaṁ pāṭikaṅkhaṁ diṭṭheva
dhamme aññā sati vā upādisese anāgāmitāti.

[806] cattārome bhikkhave satipaṭṭhānā. katame cattāro.
idha bhikkhave bhikkhu kāye kāyānupassī viharati ātāpī sampajāno
satimā vineyya loke abhijjhādomanassaṁ. tassa kāye
kāyānupassino viharato yo kāyasmiṁ chando so pahiyyati chandassa
pahānāya 2- amataṁ sacchikataṁ hoti.

footnote: 1 ma. yu. saññā. 2 ma. pahānā. evamupari.

page number: 243

[807] vedanāsu vedanānupassī viharati ātāpī sampajāno
satimā vineyya loke abhijjhādomanassaṁ. tassa vedanāsu
vedanānupassino (pts. s v, 182) viharato yo vedanāsu chando so pahiyyati
chandassa pahānāya amataṁ sacchikataṁ hoti.

[808] citte cittānupassī viharati ātāpī sampajāno satimā
vineyya loke abhijjhādomanassaṁ. tassa citte cittānupassino
viharato yo cittasmiṁ chando so pahiyyati chandassa pahānāya
amataṁ sacchikataṁ hoti.

[809] dhammesu dhammānupassī viharati ātāpī sampajāno satimā
vineyya loke abhijjhādomanassaṁ. tassa dhammesu dhammānupassino
viharato yo dhammesu chando so pahiyyati chandassa pahānāya
amataṁ sacchikataṁ hotīti.

[810] cattārome bhikkhave satipaṭṭhānā. katame cattāro.
idha bhikkhave bhikkhu kāye kāyānupassī viharati ātāpī sampajāno
satimā vineyya loke abhijjhādomanassaṁ. tassa kāye
kāyānupassino viharato kāyo pariññāto hoti kāyassa
pariññātattā amataṁ sacchikataṁ hoti.

[811] vedanāsu vedanānupassī viharati ātāpī sampajāno
satimā vineyya loke abhijjhādomanassaṁ. tassa vedanāsu
vedanānupassino viharato vedanā pariññātā hoti vedanānaṁ

page number: 244

pariññātattā amataṁ sacchikataṁ hoti.

[812] citte cittānupassī viharati ātāpī sampajāno satimā
vineyya loke abhijjhādomanassaṁ. tassa citte cittānupassino
viharato cittaṁ pariññātaṁ hoti cittassa pariññātattā amataṁ
sacchikataṁ hoti.

[813] dhammesu dhammānupassī viharati ātāpī sampajāno satimā
vineyya loke abhijjhādomanassaṁ. tassa dhammesu dhammānupassino
viharato dhammā pariññātā honti dhammānaṁ pariññātattā amataṁ
sacchikataṁ hotīti.

[814] catunnaṁ bhikkhave satipaṭṭhānānaṁ bhāvanaṁ desissāmi taṁ
suṇātha. katamā bhikkhave catunnaṁ satipaṭṭhānānaṁ bhāvanā. idha
bhikkhave (pts. s v, 183) bhikkhu kāye kāyānupassī viharati ātāpī sampajāno satimā
vineyya loke abhijjhādomanassaṁ. vedanāsu citte dhammesu dhammānupassī
viharati ātāpī sampajāno satimā vineyya loke abhijjhādomanassaṁ.
ayaṁ kho bhikkhave catunnaṁ satipaṭṭhānānaṁ bhāvanāti.

[815] satipaṭṭhānañca vo bhikkhave desissāmi satipaṭṭhānabhāvanañca
satipaṭṭhānabhāvanāgāminiñca paṭipadaṁ taṁ suṇātha.
katamañca bhikkhave satipaṭṭhānaṁ. idha bhikkhave bhikkhu kāye
kāyānupassī viharati ātāpī sampajāno satimā vineyya loke
abhijjhādomanassaṁ. vedanāsu citte dhammesu dhammānupassī viharati

page number: 245

ātāpī sampajāno satimā vineyya loke abhijjhādomanassaṁ. idaṁ
vuccati bhikkhave satipaṭṭhānaṁ.

[816] katamā ca bhikkhave satipaṭṭhānabhāvanā. idha bhikkhave
bhikkhu samudayadhammānupassī kāyasmiṁ viharati vayadhammānupassī kāyasmiṁ
viharati samudayavayadhammānupassī kāyasmiṁ viharati ātāpī sampajāno
satimā vineyya loke abhijjhādomanassaṁ. samudayadhammānupassī vedanāsu
viharati vayadhammānupassī vedanāsu viharati samudayavayadhammānupassī
vedanāsu viharati. tathā citte. dhammesu viharati ātāpī
sampajāno satimā vineyya loke abhijjhādomanassaṁ. ayaṁ vuccati
bhikkhave satipaṭṭhānabhāvanā.

[817] katamā ca bhikkhave satipaṭṭhānabhāvanāgāminī paṭipadā.
ayameva ariyo aṭṭhaṅgiko maggo. seyyathīdaṁ. sammādiṭṭhi
sammāsaṅkappo sammāvācā sammākammanto sammāājīvo
sammāvāyāmo sammāsati sammāsamādhi. ayaṁ vuccati bhikkhave
satipaṭṭhānabhāvanāgāminī paṭipadāti.
ananussutavaggo catuttho.
tassuddānaṁ
ananussutaṁ virāgo ca viraddho bhāvanā sato
aññaṁ chandaṁ pariññāya bhāvanā vibhaṅgena te dasāti 1-.
-----------

footnote: 1 ma. ananussutaṁ virāgo viraddho bhāvanāsati
footnote: aññā chandaṁ pariññāya bhāvanā vibhaṅgena cāti.

page number: 246

amatavaggo pañcamo

[818] sāvatthīnidānaṁ. catūsu bhikkhave satipaṭṭhānesu supatiṭṭhitacittā
viharatha mā vo amataṁ panassa. katamesu catūsu. idha
bhikkhave bhikkhu kāye kāyānupassī viharati ātāpī sampajāno
satimā vineyya loke abhijjhādomanassaṁ. vedanāsu citte dhammesu
dhammānupassī viharati ātāpī sampajāno satimā vineyya loke
abhijjhādomanassaṁ. imesu bhikkhave catūsu satipaṭṭhānesu
supatiṭṭhitacittā viharatha mā vo amataṁ panassāti.

[819] sāvatthīnidānaṁ. catunnaṁ bhikkhave satipaṭṭhānānaṁ samudayañca
atthaṅgamañca desissāmi taṁ suṇātha. ko ca bhikkhave kāyassa
samudayo. āhārasamudayā kāyassa samudayo āhāranirodhā kāyassa
atthaṅgamo phassasamudayā vedanānaṁ samudayo phassanirodhā vedanānaṁ
atthaṅgamo nāmarūpasamudayā cittassa samudayo nāmarūpanirodhā
cittassa (pts. s v, 185) atthaṅgamo manasikārasamudayā dhammānaṁ samudayo manasikāranirodhā
dhammānaṁ atthaṅgamoti.

[820] sāvatthīnidānaṁ. ekamidāhaṁ bhikkhave samayaṁ uruvelāyaṁ
viharāmi najjā nerañjarāya tīre ajapālanigrodhe paṭhamābhisambuddho.
tassa mayhaṁ bhikkhave rahogatassa paṭisallīnassa evaṁ cetaso
parivitakko udapādi

page number: 247

[821] ekāyanvāyaṁ maggo sattānaṁ visuddhiyā sokaparidevānaṁ
samatikkamāya dukkhadomanassānaṁ atthaṅgamāya ñāyassa adhigamāya
nibbānassa sacchikiriyāya yadidaṁ cattāro satipaṭṭhānā. katame
cattāro. kāye vā bhikkhu kāyānupassī vihareyya. vedanāsu
vā bhikkhu vedanānupassī vihareyya. citte vā bhikkhu cittānupassī
vihareyya. dhammesu vā bhikkhu dhammānupassī vihareyya ātāpī
sampajāno satimā vineyya loke abhijjhādomanassaṁ. ekāyanvāyaṁ
maggo sattānaṁ visuddhiyā sokaparidevānaṁ samatikkamāya
dukkhadomanassānaṁ atthaṅgamāya ñāyassa adhigamāya nibbānassa
sacchikiriyāya yadidaṁ cattāro satipaṭṭhānā 1-.

[822] atha kho bhikkhave brahmā sahampati mama cetasā
cetoparivitakkamaññāya seyyathāpi nāma balavā puriso sammiñjitaṁ
vā bāhaṁ pasāreyya pasāritaṁ vā bāhaṁ sammiñjeyya evameva
brahmaloke antarahito mama purato pāturahosi. atha kho bhikkhave
brahmā sahampati ekaṁsaṁ uttarāsaṅgaṁ karitvā yenāhaṁ tenañjaliṁ
paṇāmetvā maṁ etadavoca

[823] evametaṁ bhagavā evametaṁ sugata ekāyanvāyaṁ bhante
maggo sattānaṁ (pts. s v, 186) visuddhiyā sokaparidevānaṁ samatikkamāya
dukkhadomanassānaṁ atthaṅgamāya ñāyassa adhigamāya nibbānassa
sacchikiriyāya yadidaṁ cattāro satipaṭṭhānā. katame cattāro.

footnote: 1 ma. yu. itisaddo atthi.

page number: 248

kāye vā bhante bhikkhu kāyānupassī vihareyya. vedanāsu vā.
citte vā. dhammesu vā bhante bhikkhu dhammānupassī vihareyya
ātāpī sampajāno satimā vineyya loke abhijjhādomanassaṁ.
ekāyanvāyaṁ bhante maggo sattānaṁ visuddhiyā sokaparidevānaṁ
samatikkamāya dukkhadomanassānaṁ atthaṅgamāya ñāyassa adhigamāya
nibbānassa sacchikiriyāya yadidaṁ cattāro satipaṭṭhānāti.

[824] idamavoca bhikkhave brahmā sahampati idaṁ vatvā
athāparaṁ etadavoca
ekāyanaṁ jātikhayantadassī maggaṁ pajānāti hitānukampī
etena maggena atariṁsu 1- pubbe tarissanti ye ca taranti oghanti.

[825] sāvatthīnidānaṁ. sato bhikkhave bhikkhu vihareyya ayaṁ
vo amhākaṁ anusāsanī. kathañca bhikkhave bhikkhu sato hoti.
idha bhikkhave bhikkhu kāye kāyānupassī viharati. vedanāsu citte
dhammesu dhammānupassī viharati ātāpī sampajāno satimā vineyya
loke abhijjhādomanassaṁ. evaṁ kho bhikkhave bhikkhu sato hoti.
sato bhikkhave bhikkhu vihareyya ayaṁ vo amhākaṁ anusāsanīti.

[826] kusalarāsīti bhikkhave vadamāno cattāro (pts. s v, 187) satipaṭṭhāne
sammā vadamāno vadeyya. kevalo hāyaṁ 2- bhikkhave kusalarāsi
yadidaṁ cattāro satipaṭṭhānā. katame cattāro. idha bhikkhave

footnote: 1 ma. tariṁsu. yu. ataṁsu. 2 sī. cāyaṁ.

page number: 249

bhikkhu kāye kāyānupassī viharati. vedanāsu citte dhammesu
dhammānupassī viharati ātāpī sampajāno satimā vineyya loke
abhijjhādomanassaṁ. kusalarāsīti bhikkhave vadamāno ime cattāro
satipaṭṭhāne sammā vadamāno vadeyya. kevalo hāyaṁ bhikkhave
kusalarāsi yadidaṁ cattāro satipaṭṭhānāti.

[827] atha kho aññataro bhikkhu yena bhagavā tenupasaṅkami
.pe. ekamantaṁ nisīdi. ekamantaṁ nisinno kho so bhikkhu
bhagavantaṁ etadavoca sādhu me bhante bhagavā saṅkhittena dhammaṁ
desetu yamahaṁ bhagavato dhammaṁ sutvā eko vūpakaṭṭho appamatto
ātāpī pahitatto vihareyyanti.

[828] tasmā tiha tvaṁ bhikkhu ādimeva visodhehi kusalesu
dhammesu. ko cādi kusalānaṁ dhammānaṁ. idha tvaṁ bhikkhu
pāṭimokkhasaṁvarasaṁvuto viharāhi ācāragocarasampanno aṇumattesu
vajjesu bhayadassāvī samādāya sikkhassu sikkhāpadesu.

[829] yato kho tvaṁ bhikkhu pāṭimokkhasaṁvarasaṁvuto viharissasi
ācāragocarasampanno aṇumattesu vajjesu bhayadassāvī samādāya
sikkhassu 1- sikkhāpadesu tato tvaṁ bhikkhave sīlaṁ nissāya sīle patiṭṭhāya
cattāro satipaṭṭhāne bhāveyyāsi. katame cattāro. idha tvaṁ
bhikkhu kāye kāyānupassī viharāhi. vedanāsu citte dhammesu
dhammānupassī viharāhi ātāpī sampajāno satimā vineyya loke

footnote: 1 yu. sikkhissasi.

page number: 250

abhijjhādomanassaṁ. yato kho tvaṁ bhikkhu sīlaṁ nissāya sīle
patiṭṭhāya ime cattāro satipaṭṭhāne evaṁ bhāvessasi tato
tuyhaṁ bhikkhu yā ratti vā divaso vā āgamissati vuḍḍhiyeva
pāṭikaṅkhā kusalesu dhammesu no parihānīti.

[830] (pts. s v, 188) atha kho so bhikkhu bhagavato bhāsitaṁ abhinanditvā
anumoditvā uṭṭhāyāsanā bhagavantaṁ abhivādetvā padakkhiṇaṁ katvā
pakkāmi. atha kho so bhikkhu eko vūpakaṭṭho appamatto
ātāpī pahitatto viharanto na cirasseva yassatthāya kulaputtā
sammadeva agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja
viharati khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti abbhaññāsi. aññataro ca pana so bhikkhu
arahataṁ ahosīti.

[831] atha kho aññataro bhikkhu yena bhagavā .pe. sādhu
me bhante bhagavā saṅkhittena dhammaṁ desetu yamahaṁ bhagavato
dhammaṁ sutvā eko vūpakaṭṭho appamatto ātāpī pahitatto
vihareyyanti.

[832] tasmā tiha tvaṁ bhikkhu ādimeva visodhehi kusalesu
dhammesu. ko cādi kusalānaṁ dhammānaṁ. idha tvaṁ bhikkhu
kāyaduccaritaṁ pahāya kāyasucaritaṁ bhāvessasi vacīduccaritaṁ pahāya

page number: 251

vacīsucaritaṁ bhāvessasi manoduccaritaṁ pahāya manosucaritaṁ bhāvessasi.

[833] yato kho tvaṁ bhikkhu kāyaduccaritaṁ pahāya kāyasucaritaṁ
bhāvessasi vacīduccaritaṁ pahāya vacīsucaritaṁ bhāvessasi manoduccaritaṁ
pahāya manosucaritaṁ bhāvessasi tato tvaṁ bhikkhu sīlaṁ nissāya sīle
patiṭṭhāya cattāro satipaṭṭhāne bhāveyyāsi. katame cattāro.
idha tvaṁ bhikkhu kāye kāyānupassī viharāhi. vedanāsu citte
dhammesu dhammānupassī viharāhi ātāpī sampajāno satimā vineyya
loke abhijjhādomanassaṁ. yato kho tvaṁ bhikkhu sīlaṁ nissāya
sīle patiṭṭhāya ime cattāro satipaṭṭhāne evaṁ bhāvessasi tato
tuyhaṁ bhikkhu yā ratti vā divaso vā āgamissati vuḍḍhiyeva
pāṭikaṅkhā (pts. s v, 189) kusalesu dhammesu no parihānīti .pe. aññataro ca
pana so bhikkhu arahataṁ ahosīti.

[834] ye bhikkhave anukampeyyātha ye ca sotabbaṁ maññeyyuṁ
mittā vā amaccā vā ñātī vā sālohitā vā te vo
bhikkhave catunnaṁ satipaṭṭhānānaṁ bhāvanāya samādapetabbā nivesetabbā
patiṭṭhāpetabbāti. katamesaṁ catunnaṁ. idha bhikkhave bhikkhu kāye
kāyānupassī viharati ātāpī sampajāno satimā vineyya loke
abhijjhādomanassaṁ. vedanāsu citte dhammesu dhammānupassī viharati
ātāpī sampajāno satimā vineyya loke abhijjhādomanassaṁ.
ye bhikkhave anukampeyyātha ye ca sotabbaṁ maññeyyuṁ mittā

page number: 252

vā amaccā vā ñātī vā sālohitā vā te vo bhikkhave
imesaṁ catunnaṁ satipaṭṭhānānaṁ bhāvanāya samādapetabbā nivesetabbā
patiṭṭhāpetabbāti.

[835] tisso imā bhikkhave vedanā. katamā tisso.
sukhā vedanā dukkhā vedanā adukkhamasukhā vedanā. imā
kho bhikkhave tisso vedanā.

[836] imāsaṁ kho bhikkhave tissannaṁ vedanānaṁ pariññāya
cattāro satipaṭṭhānā bhāvetabbā. katame cattāro. idha
bhikkhave bhikkhu kāye kāyānupassī viharati ātāpī sampajāno satimā
vineyya loke abhijjhādomanassaṁ. vedanāsu citte dhammesu
dhammānupassī viharati ātāpī sampajāno satimā vineyya loke
abhijjhādomanassaṁ. imāsaṁ kho bhikkhave tissannaṁ vedanānaṁ pariññāya
ime cattāro satipaṭṭhānā bhāvetabbāti.

[837] (pts. s v, 190) tayome bhikkhave āsavā. katame tayo. kāmāsavo
bhavāsavo avijjāsavo. ime kho bhikkhave tayo āsavā.

[838] imesaṁ kho bhikkhave tiṇṇannaṁ āsavānaṁ pahānāya
cattāro satipaṭṭhānā bhāvetabbā. katame cattāro. idha
bhikkhave bhikkhu kāye kāyānupassī viharati ātāpī sampajāno
satimā vineyya loke abhijjhādomanassaṁ. vedanāsu citte
dhammesu dhammānupassī viharati ātāpī sampajāno satimā vineyya

page number: 253

loke abhijjhādomanassaṁ. imesaṁ kho bhikkhave tiṇṇannaṁ āsavānaṁ
pahānāya ime cattāro satipaṭṭhānā bhāvetabbāti.
amatavaggo pañcamo.
tassuddānaṁ
amataṁ samudayo maggo sato 1- kusalarāsi ca
pāṭimokkhaṁ duccaritaṁ mittā 2- vedanā āsavena cāti.
----------

footnote: 1 ma. sati. 2 ma. mittavedanā.

page number: 254

satipaṭṭhānasaṁyuttassa gaṅgādipeyyālo chaṭṭho

[839] seyyathāpi bhikkhave gaṅgā nadī pācīnaninnā pācīnapoṇā
pācīnapabbhārā. evameva kho bhikkhave bhikkhu cattāro satipaṭṭhāne
bhāvento cattāro satipaṭṭhāne bahulīkaronto nibbānaninno hoti
nibbānapoṇo nibbānapabbhāro.

[840] kathañca bhikkhave bhikkhu cattāro satipaṭṭhāne bhāvento
cattāro satipaṭṭhāne bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu kāye kāyānupassī
viharati ātāpī sampajāno satimā vineyya loke abhijjhādomanassaṁ.
vedanāsu citte dhammesu dhammānupassī viharati ātāpī sampajāno
satimā vineyya loke abhijjhādomanassaṁ. evaṁ kho bhikkhave bhikkhu
cattāro (pts. s v, 191) satipaṭṭhāne bhāvento cattāro satipaṭṭhāne bahulīkaronto
nibbānaninno hoti nibbānapoṇo nibbānapabbhāroti .pe.

[841] pañcimāni bhikkhave uddhambhāgiyāni saññojanāni.
katamāni pañca. rūparāgo arūparāgo māno uddhaccaṁ avijjā.
imāni kho bhikkhave pañcuddhambhāgiyāni saññojanāni.

[842] imesaṁ kho bhikkhave pañcannaṁ uddhambhāgiyānaṁ
saññojanānaṁ abhiññāya pariññāya parikkhayāya pahānāya cattāro
satipaṭṭhānā bhāvetabbā. katame cattāro. idha bhikkhave bhikkhu

page number: 255

kāye kāyānupassī viharati ātāpī sampajāno satimā vineyya
loke abhijjhādomanassaṁ. vedanāsu citte dhammesu dhammānupassī
viharati ātāpī sampajāno satimā vineyya loke abhijjhādomanassaṁ.
imesaṁ kho bhikkhave pañcannaṁ uddhambhāgiyānaṁ
saññojanānaṁ abhiññāya pariññāya parikkhayāya pahānāya ime
cattāro satipaṭṭhānā bhāvetabbāti. (yathā maggasaṁyuttaṁ vitthāritaṁ
evaṁ satipaṭṭhānasaṁyuttaṁ vitthāretabbaṁ).
cha pācīnato ninnā cha ninnā ca samuddato
ete dve cha dvādasa honti vaggo tena pavuccati 1-.
satipaṭṭhānasaṁyuttaṁ niṭṭhitaṁ.
--------

footnote: 1 ma. itisaddo atthi.

page number: 256

indriyasaṁyuttaṁ
------
suddhakavaggo paṭhamo

[843] sāvatthīnidānaṁ. tatra kho bhagavā etadavoca pañcimāni
bhikkhave indriyāni. katamāni pañca. saddhindriyaṁ viriyindriyaṁ
satindriyaṁ samādhindriyaṁ paññindriyaṁ. imāni kho bhikkhave
pañcindriyānīti.

[844] pañcimāni bhikkhave indriyāni. katamāni pañca.
saddhindriyaṁ viriyindriyaṁ satindriyaṁ samādhindriyaṁ paññindriyaṁ.
yato kho bhikkhave ariyasāvako imesaṁ pañcannaṁ indriyānaṁ
(samudayañca atthaṅgamañca) 1- assādañca ādīnavañca nissaraṇañca
yathābhūtaṁ pajānāti. ayaṁ vuccati bhikkhave ariyasāvako sotāpanno
avinipātadhammo niyato sambodhiparāyanoti.

[845] pañcimāni bhikkhave indriyāni. katamāni pañca.
saddhindriyaṁ viriyindriyaṁ satindriyaṁ samādhindriyaṁ (pts. s v, 194) paññindriyaṁ.
yato kho bhikkhave ariyasāvako imesaṁ pañcannaṁ indriyānaṁ
samudayañca atthaṅgamañca assādañca ādīnavañca nissaraṇañca
yathābhūtaṁ pajānāti. ayaṁ vuccati bhikkhave ariyasāvako sotāpanno

footnote: 1 ma. idaṁ pāṭhadvayaṁ na dissati.

page number: 257

avinipātadhammo niyato sambodhiparāyanoti.

[846] pañcimāni bhikkhave indriyāni. katamāni pañca.
saddhindriyaṁ viriyindriyaṁ satindriyaṁ samādhindriyaṁ paññindriyaṁ.
yato kho bhikkhave bhikkhu 1- imesaṁ pañcannaṁ indriyānaṁ samudayañca
atthaṅgamañca assādañca 2- ādīnavañca nissaraṇañca yathābhūtaṁ viditvā
anupādā vimutto hoti. ayaṁ vuccati bhikkhave bhikkhu arahaṁ
khīṇāsavo vusitavā katakaraṇīyo ohitabhāro anuppattasadattho
parikkhīṇabhavasaññojano sammadaññāvimuttoti.

[847] pañcimāni bhikkhave indriyāni. katamāni pañca.
saddhindriyaṁ viriyindriyaṁ satindriyaṁ samādhindriyaṁ paññindriyaṁ.
yato kho bhikkhave bhikkhu imesaṁ pañcannaṁ indriyānaṁ samudayañca
atthaṅgamañca assādañca ādīnavañca nissaraṇañca yathābhūtaṁ viditvā
anupādā vimutto hoti. ayaṁ vuccati bhikkhave bhikkhu arahaṁ
khīṇāsavo vusitavā katakaraṇīyo ohitabhāro anuppattasadattho
parikkhīṇabhavasaññojano sammadaññāvimuttoti.

[848] pañcimāni bhikkhave indriyāni. katamāni pañca.
saddhindriyaṁ viriyindriyaṁ satindriyaṁ samādhindriyaṁ paññindriyaṁ.
ye hi keci bhikkhave samaṇā vā brāhmaṇā vā imesaṁ pañcannaṁ
indriyānaṁ samudayañca atthaṅgamañca assādañca ādīnavañca
nissaraṇañca yathābhūtaṁ nappajānanti. name te bhikkhave samaṇā

footnote: 1 ma. yu. ariyasāvako. (pts. s v, 195) 2 ime pāṭhā na dissanti.

page number: 258

vā brāhmaṇā vā samaṇesu vā samaṇasammatā brāhmaṇesu
vā brāhmaṇasammatā na ca panete āyasmanto sāmaññatthaṁ
vā brāhmaññatthaṁ 1- vā diṭṭheva dhamme sayaṁ abhiññā sacchikatvā
upasampajja viharanti.

[849] ye ca kho te 2- bhikkhave samaṇā vā brāhmaṇā vā
imesaṁ pañcannaṁ indriyānaṁ samudayañca atthaṅgamañca assādañca
ādīnavañca nissaraṇañca yathābhūtaṁ pajānanti. te khome bhikkhave
samaṇā vā brāhmaṇā vā samaṇesu ceva samaṇasammatā brāhmaṇesu
ca brāhmaṇasammatā te ca panāyasmanto sāmaññatthañca
brāhmaññatthañca diṭṭheva dhamme sayaṁ abhiññā sacchikatvā
upasampajja viharantīti.

[850] ye hi keci bhikkhave samaṇā vā brāhmaṇā vā
saddhindriyaṁ nappajānanti saddhindriyasamudayaṁ nappajānanti saddhindriyanirodhaṁ
nappajānanti saddhindriyanirodhagāminīpaṭipadaṁ nappajānanti
viriyindriyaṁ nappajānanti .pe. satindriyaṁ nappajānanti. samādhindriyaṁ
nappajānanti. paññindriyaṁ nappajānanti paññindriyasamudayaṁ
nappajānanti paññindriyanirodhaṁ nappajānanti paññindriyanirodhagāminīpaṭipadaṁ
nappajānanti. name te bhikkhave samaṇā vā
brāhmaṇā vā samaṇesu vā samaṇasammatā brāhmaṇesu vā
brāhmaṇasammatā na ca panete āyasmanto sāmaññatthaṁ vā

footnote: 1 ma. yu. brahmaññatthaṁ. evamupari. 2 ma. yu. keci.

page number: 259

brāhmaññatthaṁ vā diṭṭheva dhamme sayaṁ abhiññā sacchikatvā
upasampajja viharanti.

[851] ye hi 1- keci bhikkhave samaṇā vā brāhmaṇā vā
saddhindriyaṁ pajānanti saddhindriyasamudayaṁ pajānanti saddhindriyanirodhaṁ
pajānanti saddhindriyanirodhagāminīpaṭipadaṁ pajānanti viriyindriyaṁ
pajānanti viriyindriyasamudayaṁ (pts. s v, 196) pajānanti viriyindriyanirodhaṁ pajānanti
viriyindriyanirodhagāminīpaṭipadaṁ pajānanti satindriyaṁ pajānanti.
samādhindriyaṁ pajānanti. paññindriyaṁ pajānanti paññindriyasamudayaṁ
pajānanti paññindriyanirodhaṁ pajānanti paññindriyanirodhagāminīpaṭipadaṁ
pajānanti. te khome bhikkhave samaṇā vā
brāhmaṇā vā samaṇesu ceva samaṇasammatā brāhmaṇesu ca
brāhmaṇasammatā te ca panāyasmanto sāmaññatthaṁ ca brāhmaññatthaṁ
ca diṭṭheva dhamme sayaṁ abhiññā sacchikatvā upasampajja
viharantīti.

[852] pañcimāni bhikkhave indriyāni. katamāni pañca.
saddhindriyaṁ .pe. paññindriyaṁ.

[853] kattha ca bhikkhave saddhindriyaṁ daṭṭhabbaṁ. catūsu sotāpattiyaṅgesu
ettha saddhindriyaṁ daṭṭhabbaṁ.

[854] kattha ca bhakkhave viriyindriyaṁ daṭṭhabbaṁ. catūsu sammappadhānesu
ettha viriyindriyaṁ daṭṭhabbaṁ.

footnote: 1 ma. ca kho.

page number: 260

[855] kattha ca bhikkhave satindriyaṁ daṭṭhabbaṁ. catūsu satipaṭṭhānesu
ettha satindriyaṁ daṭṭhabbaṁ.

[856] kattha ca bhikkhave samādhindriyaṁ daṭṭhabbaṁ. catūsu
jhānesu ettha samādhindriyaṁ daṭṭhabbaṁ.

[857] kattha ca bhikkhave paññindriyaṁ daṭṭhabbaṁ. catūsu
ariyasaccesu ettha paññindriyaṁ daṭṭhabbaṁ. imāni kho bhikkhave
pañcindriyānīti.

[858] pañcimāni bhikkhave indriyāni. katamāni pañca.
saddhindriyaṁ .pe. paññindriyaṁ.

[859] katamañca bhikkhave saddhindriyaṁ. idha bhikkhave ariyasāvako
saddho hoti saddahati tathāgatassa bodhiṁ itipi so bhagavā arahaṁ
sammāsambuddho vijjācaraṇasampanno sugato lokavidū anuttaro
purisadammasārathi satthā devamanussānaṁ buddho bhagavāti. idaṁ
vuccati bhikkhave saddhindriyaṁ.

[860] katamañca bhikkhave viriyindriyaṁ. idha bhikkhave ariyasāvako
āraddhaviriyo viharati akusalānaṁ dhammānaṁ pahānāya kusalānaṁ dhammānaṁ
upasampadāya thāmavā daḷhaparakkamo anikkhittadhuro kusalesu
dhammesu. idaṁ vuccati bhikkhave viriyindriyaṁ.

[861] katamañca bhikkhave satindriyaṁ. idha bhikkhave ariyasāvako
satimā hoti paramena satinepakkena samannāgato cirakataṁpi cirabhāsitaṁpi

page number: 261

saritā anussaritā. idaṁ vuccati bhikkhave satindriyaṁ.

[862] katamañca bhikkhave samādhindriyaṁ. idha bhikkhave ariyasāvako
vossaggārammaṇaṁ karitvā labhati samādhiṁ labhati cittassa ekaggataṁ.
idaṁ vuccati bhikkhave samādhindriyaṁ.

[863] katamañca bhikkhave paññindriyaṁ. idha bhikkhave ariyasāvako
paññavā hoti udayatthagāminiyā paññāya samannāgato ariyāya
nibbedhikāya sammādukkhakkhayagāminiyā. idaṁ vuccati bhikkhave
paññindriyaṁ. imāni kho bhikkhave pañcindriyānīti.

[864] pañcimāni bhikkhave indriyāni. katamāni pañca.
saddhindriyaṁ .pe. paññindriyaṁ.

[865] katamañca bhikkhave saddhindriyaṁ. idha bhikkhave ariyasāvako
saddho hoti saddahati tathāgatassa bodhiṁ itipi so bhagavā arahaṁ
sammāsambuddho vijjācaraṇasampanno sugato lokavidū anuttaro
purisadammasārathi (pts. s v, 198) satthā devamanussānaṁ buddho bhagavāti. idaṁ
vuccati bhikkhave saddhindriyaṁ.

[866] katamañca bhikkhave viriyindriyaṁ. idha bhikkhave ariyasāvako
āraddhaviriyo viharati akusalānaṁ dhammānaṁ pahānāya kusalānaṁ dhammānaṁ
upasampadāya thāmavā daḷhaparakkamo anikkhittadhuro kusalesu dhammesu.
so anuppannānaṁ pāpakānaṁ akusalānaṁ dhammānaṁ anuppādāya chandaṁ
janeti vāyamati viriyaṁ ārabhati cittaṁ paggaṇhāti padahati.

page number: 262

uppannānaṁ pāpakānaṁ akusalānaṁ dhammānaṁ pahānāya chandaṁ janeti
vāyamati viriyaṁ ārabhati cittaṁ paggaṇhāti padahati. anuppannānaṁ
kusalānaṁ dhammānaṁ uppādāya chandaṁ janeti vāyamati viriyaṁ ārabhati
cittaṁ paggaṇhāti padahati. uppannānaṁ kusalānaṁ dhammānaṁ samāpattiyā
asammosāya bhiyyobhāvāya vepullāya bhāvanāya pāripūriyā
chandaṁ janeti vāyamati viriyaṁ ārabhati cittaṁ paggaṇhāti padahati.
idaṁ vuccati bhikkhave viriyindriyaṁ.

[867] katamañca bhikkhave satindriyaṁ. idha bhikkhave ariyasāvako
satimā hoti paramena satinepakkena samannāgato cirakataṁpi cirabhāsitaṁpi
saritā anussaritā. so kāye kāyānupassī viharati ātāpī
sampajāno satimā vineyya loke abhijjhādomanassaṁ. vedanāsu
citte dhammesu dhammānupassī viharati ātāpī sampajāno satimā
vineyya loke abhijjhā domanassaṁ. idaṁ vuccati bhikkhave satindriyaṁ.

[868] katamañca bhikkhave samādhindriyaṁ. idha bhikkhave ariyasāvako
vossaggārammaṇaṁ karitvā labhati samādhiṁ labhati cittassa ekaggataṁ.
so vivicceva kāmehi vivicca akusalehi dhammehi savitakkaṁ savicāraṁ
vivekajaṁ pītisukhaṁ paṭhamaṁ jhānaṁ upasampajja viharati vitakkavicārānaṁ
vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ
samādhijaṁ pītisukhaṁ dutiyaṁ jhānaṁ upasampajja viharati pītiyā ca virāgā
upekkhako ca viharati sato ca sampajāno sukhañca kāyena paṭisaṁvedeti

page number: 263

yantaṁ ariyā ācikkhanti upekkhako satimā sukhavihārīti
tatiyaṁ jhānaṁ upasampajja viharati sukhassa ca pahānā dukkhassa ca
pahānā pubbeva somanassadomanassānaṁ atthaṅgamā adukkhamasukhaṁ
upekkhāsatipārisuddhiṁ (pts. s v, 199) catutthaṁ jhānaṁ upasampajja viharati. idaṁ
vuccati bhikkhave samādhindriyaṁ.

[869] katamañca bhikkhave paññindriyaṁ. idha bhikkhave ariyasāvako
paññavā hoti udayatthagāminiyā paññāya samannāgato ariyāya
nibbedhikāya sammādukkhakkhayagāminiyā. so idaṁ dukkhanti yathābhūtaṁ
pajānāti ayaṁ dukkhasamudayoti yathābhūtaṁ pajānāti ayaṁ dukkhanirodhoti
yathābhūtaṁ pajānāti ayaṁ dukkhanirodhagāminī paṭipadāti
yathābhūtaṁ pajānāti. idaṁ vuccati bhikkhave paññindriyaṁ. imāni
kho bhikkhave pañcindriyānīti.
suddhikavaggo paṭhamo.
tassuddānaṁ
suddhikañceva dve sotā arahantā apare dve
samaṇabrāhmaṇā daṭṭhabbaṁ vibhaṅge apare duveti.
-------

page number: 264

mudutaravaggo dutiyo

[870] pañcimāni bhikkhave indriyāni. katamāni pañca.
saddhindriyaṁ .pe. paññindriyaṁ.

[871] katamañca bhikkhave saddhindriyaṁ. idha bhikkhave ariyasāvako
saddho hoti saddahati tathāgatassa bodhiṁ itipi so bhagavā arahaṁ
sammāsambuddho vijjācaraṇasampanno sugato lokavidū anuttaro
purisadammasārathi satthā devamanussānaṁ buddho bhagavāti. idaṁ
vuccati bhikkhave saddhindriyaṁ.

[872] katamañca bhikkhave viriyindriyaṁ. yaṁ kho bhikkhave cattāro
sammappadhāne (pts. s v, 200) ārabbha viriyaṁ paṭilabhati. idaṁ vuccati bhikkhave
viriyindriyaṁ.

[873] katamañca bhikkhave satindriyaṁ. yaṁ kho bhikkhave cattāro
satipaṭṭhāne ārabbha satiṁ paṭilabhati. idaṁ vuccati bhikkhave
satindriyaṁ.

[874] katamañca bhikkhave samādhindriyaṁ. idha bhikkhave ariyasāvako
vossaggārammaṇaṁ karitvā labhati samādhiṁ labhati cittassa
ekaggataṁ. idaṁ vuccati bhikkhave samādhindriyaṁ.

[875] katamañca bhikkhave paññindriyaṁ. idha bhikkhave ariyasāvako
paññavā hoti udayatthagāminiyā paññāya samannāgato

page number: 265

ariyāya nibbedhikāya sammādukkhakkhayagāminiyā. idaṁ vuccati bhikkhave
paññindriyaṁ. imāni kho bhikkhave pañcindriyānīti.

[876] pañcimāni bhikkhave indriyāni. katamāni pañca. saddhindriyaṁ
.pe. paññindriyaṁ. imāni kho bhikkhave pañcindriyāni.

[877] imesaṁ kho bhikkhave pañcannaṁ indriyānaṁ samattā paripūrattā
arahaṁ hoti tato mudutarehi anāgāmī hoti tato mudutarehi
sakadāgāmī hoti tato mudutarehi sotāpanno hoti tato mudutarehi
dhammānusārī hoti tato mudutarehi saddhānusārī hotīti.

[878] pañcimāni bhikkhave indriyāni. katamāni pañca. saddhindriyaṁ
.pe. paññindriyaṁ. imāni kho bhikkhave pañcindriyāni.

[879] imesaṁ kho bhikkhave pañcannaṁ indriyānaṁ samattā paripūrattā
arahaṁ hoti tato mudutarehi anāgāmī hoti tato mudutarehi
sakadāgāmī hoti tato mudutarehi sotāpanno hoti tato mudutarehi
dhammānusārī hoti tato mudutarehi saddhānusārī hoti. iti kho
bhikkhave (pts. s v, 201) indriyavemattatā phalavemattatā hoti phalavemattatā
puggalavemattatāti.

[880] pañcimāni bhikkhave indriyāni. katamāni pañca. saddhindriyaṁ
.pe. paññindriyaṁ. imāni kho bhikkhave pañcindriyāni.

[881] imesaṁ kho bhikkhave pañcannaṁ indriyānaṁ samattā paripūrattā
arahaṁ hoti tato mudutarehi anāgāmī hoti tato mudutarehi

page number: 266

sakadāgāmī hoti tato mudutarehi sotāpanno hoti tato
mudutarehi dhammānusārī hoti tato mudutarehi saddhānusārī hoti.
iti kho bhikkhave paripūraṁ paripūrakārī ārādheti padesaṁ padesakārī
ārādheti. avañjhānitvevāhaṁ bhikkhave pañcindriyāni 1- vadāmīti.

[882] pañcimāni bhikkhave indriyāni. katamāni pañca. saddhindriyaṁ
.pe. paññindriyaṁ. imāni kho bhikkhave pañcindriyāni.

[883] imesaṁ kho bhikkhave pañcannaṁ indriyānaṁ samattā paripūrattā
arahaṁ hoti tato mudutarehi antarāparinibbāyī hoti
tato mudutarehi upahaccaparinibbāyī hoti tato mudutarehi asaṅkhāraparinibbāyī
hoti tato mudutarehi sasaṅkhāraparinibbāyī hoti tato
mudutarehi uddhaṁsoto hoti akaniṭṭhagāmī tato mudutarehi sakadāgāmī
hoti tato mudutarehi sotāpanno hoti tato mudutarehi dhammānusārī
hoti tato mudutarehi saddhānusārī hotīti.

[884] pañcimāni bhikkhave indriyāni. katamāni pañca. saddhindriyaṁ
.pe. paññindriyaṁ. imāni kho bhikkhave pañcindriyāni.

[885] imesaṁ kho bhikkhave pañcannaṁ indriyānaṁ samattā paripūrattā
arahaṁ hoti tato mudutarehi antarāparinibbāyī hoti tato
mudutarehi upahaccaparinibbāyī hoti tato mudutarehi asaṅkhāraparinibbāyī
hoti tato mudutarehi sasaṅkhāraparinibbāyī hoti tato
mudutarehi uddhaṁsoto hoti akaniṭṭhagāmī tato mudutarehi sakadāgāmī

footnote: 1 ma. pañcindriyānīti. evamupari.

page number: 267

hoti tato mudutarehi sotāpanno hoti tato mudutarehi dhammānusārī
hoti tato mudutarehi saddhānusārī hoti. iti kho
bhikkhave (pts. s v, 202) indriyavemattatā phalavemattatā hoti phalavemattatā
puggalavemattatāti 1-.

[886] pañcimāni bhikkhave indriyāni. katamāni pañca. saddhindriyaṁ
.pe. paññindriyaṁ. imāni kho bhikkhave pañcindriyāni.

[887] imesaṁ kho bhikkhave pañcannaṁ indriyānaṁ samattā paripūrattā
arahaṁ hoti tato mudutarehi antarāparinibbāyī hoti tato
mudutarehi upahaccaparinibbāyī hoti tato mudutarehi asaṅkhāraparinibbāyī
hoti tato mudutarehi sasaṅkhāraparinibbāyī hoti tato
mudutarehi uddhaṁsoto hoti akaniṭṭhagāmī tato mudutarehi sakadāgāmī
hoti tato mudutarehi sotāpanno hoti tato mudutarehi dhammānusārī
hoti tato mudutarehi saddhānusārī hoti. iti kho
bhikkhave paripūraṁ paripūrakārī ārādheti padesaṁ padesakārī ārādheti.
avañjhānitvevāhaṁ bhikkhave pañcindriyāni vadāmīti.

[888] pañcimāni bhikkhave indriyāni. katamāni pañca. saddhindriyaṁ
.pe. paññindriyaṁ. imāni kho bhikkhave pañcindriyāni.

[889] imesaṁ kho bhikkhave pañcannaṁ indriyānaṁ samattā paripūrattā
arahaṁ hoti tato mudutarehi arahattaphalasacchikiriyāya
paṭipanno hoti tato mudutarehi anāgāmī hoti tato mudutarehi

footnote: 1 ma. puggalavemattatā hotīti. yu. ... hoti.

page number: 268

anāgāmiphalasacchikiriyāya paṭipanno hoti tato mudutarehi sakadāgāmī
hoti tato mudutarehi sakadāgāmiphalasacchikiriyāya paṭipanno hoti
tato mudutarehi sotāpanno hoti tato mudutarehi sotāpattiphalasacchikiriyāya
paṭipanno hoti. yassa kho bhikkhave imāni
pañcindriyāni sabbena sabbaṁ sabbathā sabbaṁ natthi tamahaṁ bāhiro
puthujjanapakkheṭṭhitoti vadāmīti.

[890] atha kho aññataro bhikkhu yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho so bhikkhu bhagavantaṁ etadavoca indriyasampanno
indriyasampannoti (pts. s v, 203) bhante vuccati kittāvatā nu kho bhante
indriyasampanno hotīti.

[891] idha bhikkhu bhikkhu saddhindriyaṁ bhāveti upasamagāmiṁ sambodhagāmiṁ
viriyindriyaṁ bhāveti upasamagāmiṁ sambodhagāmiṁ satindriyaṁ
bhāveti upasamagāmiṁ sambodhagāmiṁ samādhindriyaṁ bhāveti upasamagāmiṁ
sambodhagāmiṁ paññindriyaṁ bhāveti upasamagāmiṁ sambodhagāmiṁ.
ettāvatā kho bhikkhu bhikkhu indriyasampanno hotīti.

[892] pañcimāni bhikkhave indriyāni. katamāni pañca. saddhindriyaṁ
.pe. paññindriyaṁ. imāni kho bhikkhave pañcindriyāni.

[893] imesaṁ kho bhikkhave pañcannaṁ indriyānaṁ bhāvitattā bahulīkatattā
bhikkhu āsavānaṁ khayā anāsavaṁ cetovimuttiṁ paññāvimuttiṁ

page number: 269

diṭṭheva dhamme sayaṁ abhiññā sacchikatvā upasampajja viharatīti.
mudutaravaggo dutiyo.
tassuddānaṁ
paṭilābho ca 1- tayo saṅkhittā 2- vitthārā 3- apare tayo
paṭipanno cupasamo 4- āsavānaṁ khayo cimeti.
-----------

footnote: 1 ma. casaddo natthi. 2 po. sabbasaṅkhittā. 3 po. vitthārena ....
footnote: 4 ma. ... ca sampanno dasamaṁ āsavakkhayanti.

page number: 270

chaḷindriyavaggo tatiyo

[894] pañcimāni bhikkhave indriyāni. katamāni pañca.
saddhindriyaṁ .pe. paññindriyaṁ.

[895] yāvakīvañcāhaṁ bhikkhave (pts. s v, 204) imesaṁ pañcannaṁ indriyānaṁ
samudayañca atthaṅgamañca assādañca ādīnavañca nissaraṇañca
yathābhūtaṁ na abbhaññāsiṁ. neva tāvāhaṁ bhikkhave sadevake loke
samārake sabrahmake sassamaṇabrāhmaṇiyā pajāya sadevamanussāya
anuttaraṁ sammāsambodhiṁ abhisambuddho 1- paccaññāsiṁ.

[896] yato ca khvāhaṁ bhikkhave imesaṁ pañcannaṁ indriyānaṁ
samudayañca atthaṅgamañca assādañca ādīnavañca nissaraṇañca
yathābhūtaṁ abbhaññāsiṁ. athāhaṁ bhikkhave sadevake loke samārake
sabrahmake sassamaṇabrāhmaṇiyā pajāya sadevamanussāya anuttaraṁ
sammāsambodhiṁ abhisambuddho paccaññāsiṁ. Ñāṇañca pana me
dassanaṁ udapādi akuppā me vimutti 2- ayamantimā jāti natthi
dāni punabbhavoti.

[897] tīṇīmāni bhikkhave indriyāni. katamāni tīṇi.
itthindriyaṁ purisindriyaṁ jīvitindriyaṁ. imāni kho bhikkhave tīṇi
indriyānīti.

[898] tīṇīmāni bhikkhave indriyāni. katamāni tīṇi.

footnote: 1 ma. yu. abhisambuddhoti. evamupari. 2 yu. cetovimutti. evamupari.

page number: 271

anaññātaññassāmītindriyaṁ aññindriyaṁ aññātāvindriyaṁ. imāni
kho bhikkhave tīṇi indriyānīti.

[899] pañcimāni bhikkhave indriyāni. katamāni pañca.
saddhindriyaṁ .pe. paññindriyaṁ. imāni kho bhikkhave pañcindriyāni.

[900] imesaṁ kho bhikkhave pañcannaṁ indriyānaṁ samattā paripūrattā
arahaṁ hoti (pts. s v, 205) tato mudutarehi antarāparinibbāyī hoti tato
mudutarehi upahaccaparinibbāyī hoti tato mudutarehi asaṅkhāraparinibbāyī
hoti tato mudutarehi sasaṅkhāraparinibbāyī hoti tato
mudutarehi uddhaṁsoto hoti akaniṭṭhagāmī tato mudutarehi sakadāgāmī
hoti tato mudutarehi ekabījī hoti tato mudutarehi kolaṅkolo
hoti tato mudutarehi sattakkhattuṁparamo hoti tato mudutarehi
dhammānusārī hoti tato mudutarehi saddhānusārī hotīti.

[901] chayimāni bhikkhave indriyāni. katamāni cha. cakkhundriyaṁ
sotindriyaṁ ghānindriyaṁ jivahindriyaṁ kāyindriyaṁ manindriyaṁ. imāni
kho bhikkhave cha indriyānīti.

[902] chayimāni bhikkhave indriyāni. katamāni cha. cakkhundriyaṁ
sotindriyaṁ ghānindriyaṁ jivhindriyaṁ kāyindriyaṁ manindriyaṁ.

[903] yato kho bhikkhave ariyasāvako imesaṁ channaṁ indriyānaṁ
samudayañca atthaṅgamañca assādañca ādīnavañca nissaraṇañca

page number: 272

yathābhūtaṁ pajānāti. ayaṁ vuccati bhikkhave ariyasāvako sotāpanno
avinipātadhammo niyato sambodhiparāyanoti.

[904] chayimāni bhikkhave indriyāni. katamāni cha. cakkhundriyaṁ
sotindriyaṁ ghānindriyaṁ jivhindriyaṁ kāyindriyaṁ manindriyaṁ.

[905] yato kho bhikkhave bhikkhu imesaṁ channaṁ indriyānaṁ samudayañca
atthaṅgamañca assādañca ādīnavañca nissaraṇañca yathābhūtaṁ viditvā
anupādā vimutto hoti. ayaṁ vuccati bhikkhave bhikkhu arahaṁ
khīṇāsavo vusitavā katakaraṇīyo ohitabhāro anuppattasadattho
parikkhīṇabhavasaññojano sammadaññāvimuttoti.

[906] (pts. s v, 206) chayimāni bhikkhave indriyāni. katamāni cha. cakkhundriyaṁ
sotindriyaṁ ghānindriyaṁ jivhindriyaṁ kāyindriyaṁ manindriyaṁ.

[907] yāvakīvañcāhaṁ bhikkhave imesaṁ channaṁ indriyānaṁ samudayañca
atthaṅgamañca assādañca ādīnavañca nissaraṇañca yathābhūtaṁ na
abbhaññāsiṁ. neva tāvāhaṁ bhikkhave sadevake loke samārake
sabrahmake sassamaṇabrāhmaṇiyā pajāya sadevamanussāya anuttaraṁ
sammāsambodhiṁ abhisambuddho paccaññāsiṁ.

[908] yato ca khvāhaṁ bhikkhave imesaṁ channaṁ indriyānaṁ samudayañca
atthaṅgamañca assādañca ādīnavañca nissaraṇañca yathābhūtaṁ abbhaññāsiṁ.
athāhaṁ bhikkhave sadevake loke samārake sabrahmake
sassamaṇabrāhmaṇiyā pajāya sadevamanussāya anuttaraṁ sammāsambodhiṁ

page number: 273

abhisambuddho paccaññāsiṁ. Ñāṇañca pana me dassanaṁ udapādi
akuppā me vimutti ayamantimā jāti natthidāni punabbhavoti.

[909] chayimāni bhikkhave indriyāni. katamāni cha.
cakkhundriyaṁ sotindriyaṁ ghānindriyaṁ jivhindriyaṁ kāyindriyaṁ
manindriyaṁ.

[910] ye hi 1- keci bhikkhave samaṇā vā brāhmaṇā vā imesaṁ
channaṁ indriyānaṁ samudayañca atthaṅgamañca assādañca ādīnavañca
nissaraṇañca yathābhūtaṁ nappajānanti. name te bhikkhave samaṇā
vā brāhmaṇā vā samaṇesu vā samaṇasammatā brāhmaṇesu vā
brāhmaṇasammatā na ca panete āyasmanto sāmaññatthaṁ vā
brāhmaññatthaṁ vā diṭṭheva dhamme sayaṁ abhiññā sacchikatvā
upasampajja viharanti.

[911] ye hi 2- keci bhikkhave samaṇā vā brāhmaṇā vā imesaṁ
channaṁ indriyānaṁ samudayañca atthaṅgamañca assādañca ādīnavañca
nissaraṇañca yathābhūtaṁ pajānanti. te khome bhikkhave samaṇā
vā brāhmaṇā vā samaṇesu ceva samaṇasammatā brāhmaṇesu
ca brāhmaṇasammatā te ca panāyasmanto sāmaññatthañca
brāhmaññatthañca diṭṭheva dhamme sayaṁ abhiññā sacchikatvā
upasampajja viharantīti.

[912] ye hi keci bhikkhave samaṇā vā brāhmaṇā vā
cakkhundriyaṁ nappajānanti cakkhundriyasamudayaṁ nappajānanti cakkhundriyanirodhaṁ

footnote: 1 po. hisaddo natthi. 2 po. ma. ye ca kho.

page number: 274

nappajānanti cakkhundriyanirodhagāminīpaṭipadaṁ nappajānanti
sotindriyaṁ ghānindriyaṁ jivhindriyaṁ kāyindriyaṁ manindriyaṁ
nappajānanti manindriyasamudayaṁ nappajānanti manindriyanirodhaṁ nappajānanti
manindriyanirodhagāminīpaṭipadaṁ (pts. s v, 207) nappajānanti. name te
bhikkhave .pe. sayaṁ abhiññā sacchikatvā upasampajja viharanti.

[913] ye ca kho keci bhikkhave samaṇā vā brāhmaṇā vā
cakkhundriyaṁ pajānanti cakkhundriyasamudayaṁ pajānanti cakkhundriyanirodhaṁ
pajānanti cakkhundriyanirodhagāminīpaṭipadaṁ pajānanti sotindriyaṁ
ghānindriyaṁ jivhindriyaṁ kāyindriyaṁ manindriyaṁ pajānanti manindriyasamudayaṁ
pajānanti manindriyanirodhaṁ pajānanti manindriyanirodhagāminīpaṭipadaṁ
pajānanti. te khome bhikkhave samaṇā vā brāhmaṇā
vā samaṇesu ceva 1- samaṇasammatā brāhmaṇesu ca 2- brāhmaṇasammatā
te ca panāyasmanto sāmaññatthañca brāhmaññatthañca diṭṭheva
dhamme sayaṁ abhiññā sacchikatvā upasampajja viharantīti.
chaḷindriyavaggo tatiyo.
tassuddānaṁ
nabbhavo 3- jīvitaññāya ekābhiññañca suddhakaṁ
soto dve arahā 4- dve samaṇabrāhmaṇena cāti.
------------

footnote: 1-2 po. vā. 3 po. na hatajīvitaññāya ekābhiññañceva suddhakaṁ. ma. punabbhavo
footnote: ... ekabijīca ... soto arahasambuddho dve ca samaṇabrāhmaṇāti. 4 yu. ...
footnote: arahatā ....

page number: 275

sukhindriyavaggo catuttho

[914] pañcimāni bhikkhave indriyāni. katamāni pañca.
sukhindriyaṁ dukkhindriyaṁ somanassindriyaṁ domanassindriyaṁ
upekkhindriyaṁ. imāni kho bhikkhave pañcindriyānīti.

[915] pañcimāni bhikkhave indriyāni. katamāni pañca. sukhindriyaṁ
dukkhindriyaṁ somanassindriyaṁ domanassindriyaṁ upekkhindriyaṁ.

[916] yato kho bhikkhave ariyasāvako imesaṁ pañcannaṁ indriyānaṁ
samudayañca atthaṅgamañca assādañca ādīnavañca nissaraṇañca
yathābhūtaṁ (pts. s v, 208) pajānāti. ayaṁ vuccati bhikkhave ariyasāvako sotāpanno
avinipātadhammo niyato sambodhiparāyanoti.

[917] pañcimāni bhikkhave indriyāni. katamāni pañca. sukhindriyaṁ
dukkhindriyaṁ somanassindriyaṁ domanassindriyaṁ upekkhindriyaṁ.

[918] yato kho bhikkhave bhikkhu imesaṁ pañcannaṁ indriyānaṁ
samudayañca atthaṅgamañca assādañca ādīnavañca nissaraṇañca
yathābhūtaṁ viditvā anupādā vimutto hoti. ayaṁ vuccati bhikkhave
bhikkhu arahaṁ khīṇāsavo vusitavā katakaraṇīyo ohitabhāro anuppattasadattho
parikkhīṇabhavasaññojano sammadaññāvimuttoti.

[919] pañcimāni bhikkhave indriyāni. katamāni pañca. sukhindriyaṁ
dukkhindriyaṁ somanassindriyaṁ domanassindriyaṁ upekkhindriyaṁ.

page number: 276

[920] ye hi keci bhikkhave samaṇā vā brāhmaṇā vā
imesaṁ pañcannaṁ indriyānaṁ samudayañca atthaṅgamañca assādañca
ādīnavañca nissaraṇañca yathābhūtaṁ nappajānanti. name te bhikkhave
samaṇā vā brāhmaṇā vā samaṇesu vā samaṇasammatā brāhmaṇesu
vā brāhmaṇasammatā na ca panete āyasmanto sāmaññatthaṁ
vā brāhmaññatthaṁ vā diṭṭheva dhamme sayaṁ abhiññā sacchikatvā
upasampajja viharanti.

[921] ye 1- hi keci bhikkhave samaṇā vā brāhmaṇā vā imesaṁ
pañcannaṁ indriyānaṁ samudayañca atthaṅgamañca assādañca ādīnavañca
nissaraṇañca yathābhūtaṁ pajānanti. te khome bhikkhave samaṇā
vā brāhmaṇā vā samaṇesu ceva samaṇasammatā brāhmaṇesu ca
brāhmaṇasammatā te ca panāyasmanto sāmaññatthañca
brāhmaññatthañca diṭṭheva dhamme sayaṁ abhiññā sacchikatvā
upasampajja viharantīti.

[922] pañcimāni bhikkhave indriyāni. katamāni pañca. sukhindriyaṁ
dukkhindriyaṁ somanassindriyaṁ domanassindriyaṁ upekkhindriyaṁ.

[923] ye hi keci bhikkhave samaṇā vā brāhmaṇā vā
sukhindriyaṁ nappajānanti sukhindriyasamudayaṁ nappajānanti sukhindriyanirodhaṁ
nappajānanti sukhindriyanirodhagāminīpaṭipadaṁ nappajānanti dukkhindriyaṁ
nappajānanti. somanassindriyaṁ nappajānanti. domanassindriyaṁ

footnote: 1 ma. ye (pts. s v, 209) ca kho.

page number: 277

nappajānanti. upekkhindriyaṁ nappajānanti upekkhindriyasamudayaṁ
nappajānanti upekkhindriyanirodhaṁ nappajānanti upekkhindriyanirodhagāminīpaṭipadaṁ
nappajānanti. name te bhikkhave samaṇā
vā brāhmaṇā vā samaṇesu vā samaṇasammatā brāhmaṇesu vā
brāhmaṇasammatā na ca panete āyasmanto sāmaññatthaṁ vā
brāhmaññatthaṁ vā diṭṭheva dhamme sayaṁ abhiññā sacchikatvā
upasampajja viharanti.

[924] ye ca kho keci bhikkhave samaṇā vā brāhmaṇā vā
sukhindriyaṁ pajānanti sukhindriyasamudayaṁ pajānanti sukhindriyanirodhaṁ
pajānanti sukhindriyanirodhagāminīpaṭipadaṁ pajānanti dukkhindriyaṁ
pajānanti. somanassindriyaṁ pajānanti. domanassindriyaṁ pajānanti.
upekkhindriyaṁ pajānanti upekkhindriyasamudayaṁ pajānanti upekkhindriyanirodhaṁ
pajānanti upekkhindriyanirodhagāminīpaṭipadaṁ pajānanti.
te ca khome bhikkhave samaṇā vā brāhmaṇā vā samaṇesu ceva
samaṇasammatā brāhmaṇesu ca brāhmaṇasammatā te ca panāyasmanto
sāmaññatthañca brāhmaññatthañca diṭṭheva dhamme sayaṁ
abhiññā sacchikatvā upasampajja viharantīti.

[925] pañcimāni bhikkhave indriyāni. katamāni pañca.
sukhindriyaṁ dukkhindriyaṁ somanassindriyaṁ domanassindriyaṁ
upekkhindriyaṁ.

[926] katamañca bhikkhave sukhindriyaṁ. yaṁ kho bhikkhave kāyikaṁ

page number: 278

sukhaṁ kāyikaṁ sātaṁ kāyasamphassajaṁ sukhaṁ sātaṁ vedayitaṁ. idaṁ vuccati
bhikkhave sukhindriyaṁ.

[927] katamañca bhikkhave dukkhindriyaṁ. yaṁ kho bhikkhave kāyikaṁ
dukkhaṁ kāyikaṁ asātaṁ kāyasamphassajaṁ dukkhaṁ asātaṁ vedayitaṁ. idaṁ
vuccati bhikkhave dukkhindriyaṁ.

[928] katamañca bhikkhave somanassindriyaṁ. yaṁ kho bhikkhave
cetasikaṁ sukhaṁ cetasikaṁ sātaṁ manosamphassajaṁ sukhaṁ sātaṁ vedayitaṁ.
idaṁ vuccati bhikkhave somanassindriyaṁ.

[929] katamañca bhikkhave domanassindriyaṁ. yaṁ kho bhikkhave
cetasikaṁ dukkhaṁ cetasikaṁ asātaṁ manosamphassajaṁ dukkhaṁ asātaṁ vedayitaṁ.
idaṁ vuccati bhikkhave domanassindriyaṁ.

[930] katamañca bhikkhave upekkhindriyaṁ. yaṁ kho bhikkhave
kāyikaṁ vā cetasikaṁ vā nevasātaṁnāsātaṁ vedayitaṁ. idaṁ vuccati
bhikkhave upekkhindriyaṁ. imāni kho bhikkhave pañcindriyānīti.

[931] (pts. s v, 210) pañcimāni bhikkhave indriyāni. katamāni pañca. sukhindriyaṁ
dukkhindriyaṁ somanassindriyaṁ domanassindriyaṁ upekkhindriyaṁ.

[932] katamañca bhikkhave sukhindriyaṁ. yaṁ kho bhikkhave kāyikaṁ
sukhaṁ kāyikaṁ sātaṁ kāyasamphassajaṁ sukhaṁ sātaṁ vedayitaṁ. idaṁ vuccati
bhikkhave sukhindriyaṁ.

[933] katamañca bhikkhave dukkhindriyaṁ. yaṁ kho bhikkhave kāyikaṁ

page number: 279

dukkhaṁ kāyikaṁ asātaṁ kāyasamphassajaṁ dukkhaṁ asātaṁ vedayitaṁ. idaṁ
vuccati bhikkhave dukkhindriyaṁ.

[934] katamañca bhikkhave somanassindriyaṁ. yaṁ kho bhikkhave
cetasikaṁ sukhaṁ cetasikaṁ sātaṁ manosamphassajaṁ sukhaṁ sātaṁ vedayitaṁ.
idaṁ vuccati bhikkhave somanassindriyaṁ.

[935] katamañca bhikkhave domanassindriyaṁ. yaṁ kho bhikkhave
cetasikaṁ dukkhaṁ cetasikaṁ asātaṁ manosamphassajaṁ dukkhaṁ asātaṁ vedayitaṁ.
idaṁ vuccati bhikkhave domanassindriyaṁ.

[936] katamañca bhikkhave upekkhindriyaṁ. yaṁ kho bhikkhave
kāyikaṁ vā cetasikaṁ vā nevasātaṁnāsātaṁ vedayitaṁ. idaṁ vuccati
bhikkhave upekkhindriyaṁ.

[937] tatra bhikkhave yañca sukhindriyaṁ yañca somanassindriyaṁ
sukhā sā vedanā daṭṭhabbā.

[938] tatra bhikkhave yañca dukkhindriyaṁ yañca domanassindriyaṁ
dukkhā sā vedanā daṭṭhabbā.

[939] tatra bhikkhave yadidaṁ upekkhindriyaṁ adukkhamasukhā sā
vedanā daṭṭhabbā. imāni kho bhikkhave pañcindriyānīti.

[940] pañcimāni bhikkhave indriyāni. katamāni pañca. sukhindriyaṁ
dukkhindriyaṁ somanassindriyaṁ domanassindriyaṁ upekkhindriyaṁ.

[941] katamañca bhikkhave sukhindriyaṁ. yaṁ kho bhikkhave kāyikaṁ

page number: 280

sukhaṁ kāyikaṁ sātaṁ kāyasamphassajaṁ sukhaṁ sātaṁ vedayitaṁ. idaṁ vuccati
bhikkhave sukhindriyaṁ.

[942] katamañca bhikkhave dukkhindriyaṁ. yaṁ kho bhikkhave kāyikaṁ
dukkhaṁ kāyikaṁ asātaṁ kāyasamphassajaṁ dukkhaṁ asātaṁ vedayitaṁ. idaṁ
vuccati bhikkhave dukkhindriyaṁ.

[943] katamañca bhikkhave somanassindriyaṁ. yaṁ kho bhikkhave
cetasikaṁ (pts. s v, 211) sukhaṁ cetasikaṁ sātaṁ manosamphassajaṁ sukhaṁ sātaṁ vedayitaṁ.
idaṁ vuccati bhikkhave somanassindriyaṁ.

[944] katamañca bhikkhave domanassindriyaṁ. yaṁ kho bhikkhave
cetasikaṁ dukkhaṁ cetasikaṁ asātaṁ manosamphassajaṁ dukkhaṁ asātaṁ vedayitaṁ.
idaṁ vuccati bhikkhave domanassindriyaṁ.

[945] katamañca bhikkhave upekkhindriyaṁ. yaṁ kho bhikkhave
kāyikaṁ vā cetasikaṁ vā nevasātaṁnāsātaṁ vedayitaṁ. idaṁ vuccati
bhikkhave upekkhindriyaṁ.

[946] tatra bhikkhave yañca sukhindriyaṁ yañca somanassindriyaṁ
sukhā sā vedanā daṭṭhabbā.

[947] tatra bhikkhave yañca dukkhindriyaṁ yañca domanassindriyaṁ
dukkhā sā vedanā daṭṭhabbā.

[948] tatra bhikkhave yadidaṁ upekkhindriyaṁ adukkhamasukhā sā
vedanā daṭṭhabbā. iti kho bhikkhave imāni pañcindriyāni pañca

page number: 281

hutvā tīṇi honti tīṇi hutvā pañca honti pariyāyenāti.

[949] pañcimāni bhikkhave indriyāni. katamāni pañca. sukhindriyaṁ
dukkhindriyaṁ somanassindriyaṁ domanassindriyaṁ upekkhindriyaṁ.

[950] sukhavedaniyaṁ bhikkhave phassaṁ paṭicca uppajjati sukhindriyaṁ.
so sukhitova samāno sukhitosmīti pajānāti tasseva sukhavedaniyassa
phassassa nirodhā yantajjaṁ vedayitaṁ sukhavedaniyaṁ phassaṁ paṭicca uppannaṁ
sukhindriyaṁ taṁ nirujjhati taṁ vūpasamatīti 1- pajānāti.

[951] dukkhavedaniyaṁ bhikkhave phassaṁ paṭicca uppajjati (pts. s v, 212) dukkhindriyaṁ.
so dukkhitova samāno dukkhitosmīti pajānāti tasseva dukkhavedaniyassa
phassassa nirodhā yantajjaṁ vedayitaṁ 

[2]- dukkhavedaniyaṁ phassaṁ
paṭicca uppannaṁ dukkhindriyaṁ taṁ nirujjhati taṁ vūpasamatīti pajānāti.

[952] somanassavedaniyaṁ bhikkhave phassaṁ paṭicca uppajjati
somanassindriyaṁ. so sumanova samāno sumanosmīti pajānāti
tasseva somanassavedaniyassa phassassa nirodhā yantajjaṁ vedayitaṁ
somanassavedaniyaṁ phassaṁ paṭicca uppannaṁ somanassindriyaṁ taṁ nirujjhati
taṁ vūpasamatīti pajānāti.

[953] domanassavedaniyaṁ bhikkhave phassaṁ paṭicca uppajjati
domanassindriyaṁ. so dummanova samāno dummanosmīti pajānāti
tasseva domanassavedaniyassa phassassa nirodhā yantajjaṁ vedayitaṁ
domanassavedaniyaṁ phassaṁ paṭicca uppannaṁ domanassindriyaṁ taṁ nirujjhati

footnote: 1 ma. yu. vūpasammatīti. 2 yu. taṁ.

page number: 282

taṁ vūpasamatīti pajānāti.

[954] upekkhāvedaniyaṁ bhikkhave phassaṁ paṭicca uppajjati
upekkhindriyaṁ. so upekkhakova samāno upekkhakosmīti pajānāti
tasseva upekkhāvedaniyassa phassassa nirodhā yantajjaṁ vedayitaṁ
upekkhāvedaniyaṁ phassaṁ paṭicca uppannaṁ upekkhindriyaṁ taṁ nirujjhati
taṁ vūpasamatīti pajānāti.

[955] seyyathāpi bhikkhave dvinnaṁ kaṭṭhānaṁ saṅghaṭanasamodhānā 1-
usmā jāyati tejo abhinibbattati tesaṁyeva kaṭṭhānaṁ nānābhāvanikkhepā 2-
yā tajjā usmā sā nirujjhati sā vūpasamati. evameva
kho bhikkhave sukhavedaniyaṁ phassaṁ paṭicca uppajjati sukhindriyaṁ so
sukhitova samāno (pts. s v, 213) sukhitosmīti pajānāti tasseva sukhavedaniyassa
phassassa nirodhā yantajjaṁ vedayitaṁ sukhavedaniyaṁ phassaṁ paṭicca uppannaṁ
sukhindriyaṁ taṁ nirujjhati taṁ vūpasamatīti pajānāti. dukkhavedaniyaṁ bhikkhave
phassaṁ paṭicca .pe. somanassavedaniyaṁ bhikkhave phassaṁ paṭicca.
domanassavedaniyaṁ bhikkhave phassaṁ paṭicca. upekkhāvedaniyaṁ bhikkhave
phassaṁ paṭicca uppajjati upekkhindriyaṁ so upekkhakova samāno
upekkhakosmīti pajānāti tasseva upekkhāvedaniyassa phassassa
nirodhā yantajjaṁ vedayitaṁ upekkhāvedaniyaṁ phassaṁ paṭicca uppannaṁ 3-
upekkhindriyaṁ taṁ nirujjhati taṁ vūpasamatīti pajānātīti.

[956] pañcimāni bhikkhave indriyāni. katamāni pañca. dukkhindriyaṁ

footnote: 1 ma. saṅghaṭṭanasamodhānā. yu. saṅghaṭṭanāsamodhānā. 2 ma. nānābhāvāvinikkhepā.
footnote: yu. nānābhāvānikkhepā. 3 ma. uppajjati.

page number: 283

domanassindriyaṁ sukhindriyaṁ somanassindriyaṁ upekkhindriyaṁ.

[957] idha bhikkhave bhikkhuno appamattassa ātāpino
pahitattassa viharato uppajjati dukkhindriyaṁ. so evaṁ pajānāti
uppannaṁ kho me idaṁ dukkhindriyaṁ tañca kho sanimittaṁ sanidānaṁ
sasaṅkhāraṁ sappaccayaṁ tañca animittaṁ anidānaṁ asaṅkhāraṁ appaccayaṁ
dukkhindriyaṁ uppajjissatīti netaṁ ṭhānaṁ vijjatīti. so
dukkhindriyañca pajānāti dukkhindriyasamudayañca pajānāti dukkhindriyanirodhañca
pajānāti yattha cuppannaṁ dukkhindriyaṁ aparisesaṁ nirujjhati
tañca pajānāti. kattha cuppannaṁ dukkhindriyaṁ aparisesaṁ nirujjhati.
idha bhikkhave bhikkhu vivicceva kāmehi vivicca akusalehi dhammehi
savitakkaṁ savicāraṁ vivekajaṁ pītisukhaṁ paṭhamajjhānaṁ upasampajja viharati.
ettha cuppannaṁ dukkhindriyaṁ aparisesaṁ nirujjhati. ayaṁ vuccati
bhikkhave bhikkhu aññāsi dukkhindriyassa nirodhaṁ tathattāya cittaṁ
upasaṁharati 1-.

[958] idha pana bhikkhave bhikkhuno appamattassa ātāpino
pahitattassa viharato uppajjati domanassindriyaṁ. so evaṁ
pajānāti uppannaṁ kho me idaṁ domanassindriyaṁ tañca kho
sanimittaṁ sanidānaṁ sasaṅkhāraṁ sappaccayaṁ tañca 2- animittaṁ anidānaṁ
asaṅkhāraṁ appaccayaṁ domanassindriyaṁ uppajjatīti netaṁ ṭhānaṁ

footnote: 1 sī. sabbavāresu upasaṁhāsīti pāṭho dissati. 2 yu. taṁ vata.

page number: 284

vijjatīti 1-. so domanassindriyañca pajānāti domanassindriyasamudayañca
pajānāti domanassindriyanirodhañca pajānāti yattha cuppannaṁ
domanassindriyaṁ aparisesaṁ nirujjhati tañca pajānāti. kattha
cuppannaṁ domanassindriyaṁ aparisesaṁ nirujjhati. idha bhikkhave bhikkhu
vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ
avitakkaṁ avicāraṁ samādhijaṁ pītisukhaṁ dutiyajjhānaṁ upasampajja viharati.
ettha cuppannaṁ domanassindriyaṁ aparisesaṁ nirujjhati. ayaṁ vuccati
bhikkhave bhikkhu aññāsi domanassindriyassa nirodhaṁ tathattāya cittaṁ
upasaṁharati.

[959] idha pana bhikkhave bhikkhuno appamattassa ātāpino
pahitattassa viharato uppajjati sukhindriyaṁ. so evaṁ pajānāti
uppannaṁ kho me idaṁ sukhindriyaṁ tañca kho sanimittaṁ sanidānaṁ
sasaṅkhāraṁ sappaccayaṁ tañca animittaṁ anidānaṁ asaṅkhāraṁ appaccayaṁ
sukhindriyaṁ uppajjissatīti netaṁ ṭhānaṁ vijjatīti. so sukhindriyañca
pajānāti sukhindriyasamudayañca pajānāti sukhindriyanirodhañca
pajānāti yattha cuppannaṁ sukhindriyaṁ aparisesaṁ nirujjhati tañca
pajānāti. kattha cuppannaṁ sukhindriyaṁ aparisesaṁ nirujjhati. idha
bhikkhave bhikkhu pītiyā ca virāgā upekkhako ca viharati sato ca
sampajāno sukhañca kāyena paṭisaṁvedeti yantaṁ ariyā ācikkhanti
upekkhako satimā sukhavihārīti tatiyajjhānaṁ upasampajja viharati.

footnote: 1 ma. itisaddo na dissati. evamuparipi.

page number: 285

ettha cuppannaṁ sukhindriyaṁ aparisesaṁ nirujjhati. ayaṁ vuccati
bhikkhave (pts. s v, 215) bhikkhu aññāsi sukhindriyassa nirodhaṁ tathattāya cittaṁ
upasaṁharati.

[960] idha pana bhikkhave bhikkhuno appamattassa ātāpino
pahitattassa viharato uppajjati somanassindriyaṁ. so evaṁ
pajānāti uppannaṁ kho me idaṁ somanassindriyaṁ tañca kho
sanimittaṁ sanidānaṁ sasaṅkhāraṁ sappaccayaṁ tañca animittaṁ anidānaṁ
asaṅkhāraṁ appaccayaṁ somanassindriyaṁ uppajjissatīti netaṁ ṭhānaṁ
vijjatīti. so somanassindriyañca pajānāti somanassindriyasamudayañca
pajānāti somanassindriyanirodhañca pajānāti yattha
cuppannaṁ somanassindriyaṁ aparisesaṁ nirujjhati tañca pajānāti.
kattha cuppannaṁ somanassindriyaṁ aparisesaṁ nirujjhati. idha bhikkhave
bhikkhu sukhassa ca pahānā dukkhassa ca pahānā pubbeva somanassadomanassānaṁ
atthaṅgamā adukkhamasukhaṁ upekkhāsatipārisuddhiṁ
catutthajjhānaṁ upasampajja viharati. ettha cuppannaṁ somanassindriyaṁ
aparisesaṁ nirujjhati. ayaṁ vuccati bhikkhave bhikkhu aññāsi
somanassindriyassa nirodhaṁ tathattāya cittaṁ upasaṁharati.

[961] idha pana bhikkhave bhikkhuno appamattassa ātāpino
pahitattassa viharato uppajjati upekkhindriyaṁ. so evaṁ pajānāti
uppannaṁ kho me idaṁ upekkhindriyaṁ tañca kho sanimittaṁ sanidānaṁ

page number: 286

sasaṅkhāraṁ sappaccayaṁ tañca kho 1- animittaṁ anidānaṁ asaṅkhāraṁ
appaccayaṁ upekkhindriyaṁ uppajjissatīti netaṁ ṭhānaṁ vijjatīti.
so upekkhindriyañca pajānāti upekkhindriyasamudayañca pajānāti
upekkhindriyanirodhañca pajānāti yattha cuppannaṁ upekkhindriyaṁ
aparisesaṁ nirujjhati tañca pajānāti. kattha cuppannaṁ upekkhindriyaṁ
aparisesaṁ nirujjhati. idha bhikkhave bhikkhu sabbaso nevasaññānāsaññāyatanaṁ
samatikkamma saññāvedayitanirodhaṁ upasampajja(pts. s v, 216) 
viharati. ettha cuppannaṁ upekkhindriyaṁ aparisesaṁ nirujjhati. ayaṁ
vuccati bhikkhave bhikkhu aññāsi upekkhindriyassa nirodhaṁ tathattāya
cittaṁ upasaṁharatīti.
sukhindriyavaggo catuttho.
tassuddānaṁ
suddhakañca soto 2- arahā dve samaṇabrāhmaṇena ca
vibhaṅgena tayo vuttā arahato 3- uppaṭikena cāti.
-----------

footnote: 1 ma. khosaddo natthi. 2 po. ... dve va soto dve arahā ... uparivārikena
footnote: cāti. ma. suddhikañca soto arahā duve samaṇabrāhmaṇā
footnote: ...... ...... ...... ...... kaṭṭho uppaṭikātikanti.

3 yu. araṇi ....

page number: 287

jarāvaggo pañcamo

[962] evamme sutaṁ ekaṁ samayaṁ bhagavā sāvatthiyaṁ viharati pubbārāme
migāramātupāsāde. tena kho pana samayena bhagavā sāyaṇhasamayaṁ
paṭisallānā vuṭṭhito pacchātapake 1- nisinno hoti piṭṭhiṁ
otāpayamāno. atha kho āyasmā ānando yena bhagavā
tenupasaṅkami upasaṅkamitvā bhagavantaṁ abhivādetvā bhagavato gattāni
pāṇinā anomajjanto bhagavantaṁ etadavoca

[963] acchariyaṁ bhante abbhūtaṁ bhante na cevadāni bhante
bhagavato tāva parisuddho chavivaṇṇo pariyodāto sithilāni ca
gattāni santhāni 2- valijātāni purato pabbhāro ca kāyo dissati
ca (pts. s v, 217) indriyānaṁ aññathattaṁ cakkhundriyassa sotindriyassa
ghānindriyassa jivhindriyassa kāyindriyassāti.

[964] evañhetaṁ ānanda hoti jarādhammo yobbaññe byādhidhammo
ārogye maraṇadhammo jīvite. na ceva tāva parisuddho
hoti chavivaṇṇo pariyodāto sithilāni ca honti gattāni
santhāni valijātāni purato pabbhāro ca hoti kāyo dissati ca
indriyānaṁ aññathattaṁ cakkhundriyassa sotindriyassa ghānindriyassa
jivhindriyassa kāyindriyassāti. idamavoca bhagavā idaṁ vatvā 

[3]-

footnote: 1 ma. yu. pacchātape. 2 ma. yu. sabbāni baliyajātāni. evamuparipi. 3 ma. ca.

page number: 288

sugato athāparaṁ etadavoca satthā

[965] dhi taṁ jammījare atthu dubbaṇṇakaraṇījare
tāva manoramaṁ bimbaṁ jarāya abhimadditaṁ.
yopi vassasataṁ jīve sabbe maccuparāyanā 1-
na kiñci parivajjeti sabbamevābhimaddatīti.

[966] sāvatthīnidānaṁ. atha kho uṇṇābho brāhmaṇo yena
bhagavā tenupasaṅkami upasaṅkamitvā bhagavatā saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi. ekamantaṁ
nisinno kho uṇṇābho brāhmaṇo bhagavantaṁ etadavoca

[967] pañcimāni bho gotama indriyāni nānāvisayāni nānāgocarāni
na (pts. s v, 218) aññamaññassa gocaravisayaṁ paccanubhonti. katamāni
pañca. cakkhundriyaṁ sotindriyaṁ ghānindriyaṁ jivhindriyaṁ
kāyindriyaṁ. imesaṁ nu kho bho gotama pañcannaṁ indriyānaṁ
nānāvisayānaṁ nānāgocarānaṁ na aññamaññassa gocaravisayaṁ
paccanubhontānaṁ kiṁ paṭisaraṇaṁ ko ca nesaṁ gocaravisayaṁ paccanubhotīti.

[968] pañcimāni brāhmaṇa indriyāni nānāvisayāni nānāgocarāni
na aññamaññassa gocaravisayaṁ paccanubhonti. katamāni
pañca. cakkhundriyaṁ sotindriyaṁ ghānindriyaṁ jivhindriyaṁ kāyindriyaṁ.
imesaṁ kho brāhmaṇa pañcannaṁ indriyānaṁ nānāvisayānaṁ nānāgocarānaṁ

footnote: 1 sī. sopi maccuparāyano.

page number: 289

na aññamaññassa gocaravisayaṁ paccanubhontānaṁ mano
paṭisaraṇaṁ mano ca 1- nesaṁ gocaravisayaṁ paccanubhotīti.

[969] manassa pana bho gotama kiṁ paṭisaraṇanti. manassa
kho brāhmaṇa sati paṭisaraṇanti.

[970] satiyā pana bho gotama kiṁ paṭisaraṇanti. satiyā pana 2-
kho brāhmaṇa vimutti paṭisaraṇanti.

[971] vimuttiyā pana bho gotama kiṁ paṭisaraṇanti. vimuttiyā
kho brāhmaṇa nibbānaṁ paṭisaraṇanti. nibbānassa pana bho
gotama kiṁ paṭisaraṇanti. accasarā brāhmaṇa pañhaṁ nāsakkhi
pañhassa pariyantaṁ gahetuṁ. nibbānogadhaṁ hi brāhmaṇa brahmacariyaṁ
vussati nibbānaparāyanaṁ nibbānapariyosānanti.

[972] atha kho uṇṇābho brāhmaṇo bhagavato bhāsitaṁ
abhinanditvā anumoditvā uṭṭhāyāsanā bhagavantaṁ abhivādetvā
padakkhiṇaṁ katvā pakkāmi.

[973] atha kho bhagavā acirapakkante uṇṇābhe brāhmaṇe
bhikkhū āmantesi

[974] seyyathāpi bhikkhave kūṭāgāraṁ 3- vā kūṭāgārasālā vā
uttarāya (pts. s v, 219) 4- vā pācīnāya 5- vā vātapānā suriye uggacchante
vātapānena rasmiyo pavisitvā kāya patiṭṭhitāti. pacchimāyaṁ bhante
bhittiyanti. evameva kho bhikkhave uṇṇābhassa brāhmaṇassa tathāgate

footnote: 1 po. ma. va. 2 po. panasaddo natthi.
footnote: 3 ma. yu. kūṭāgāre vā kūṭāgārasālāyaṁ vā.
footnote: 4 ma. yu. ayaṁ pāṭho natthi. 5 ma. yu. pācīnavātapānā.

page number: 290

saddhā niviṭṭhā mūlajātā patiṭṭhitā daḷhā asaṁhāriyā samaṇena
vā brāhmaṇena vā devena vā mārena vā brahmunā vā kenaci
vā lokasmiṁ. imamhi ce bhikkhave samaye uṇṇābho brāhmaṇo
kālaṁ kareyya natthi taṁ 1- saññojanaṁ yena saññojanena saññutto
uṇṇābho brāhmaṇo puna imaṁ lokaṁ āgaccheyyāti.

[975] evamme sutaṁ ekaṁ samayaṁ bhagavā sākete viharati
añjanavane migadāye. tatra kho bhagavā bhikkhū āmantesi atthi
nu kho bhikkhave pariyāyo yaṁ pariyāyaṁ āgamma yāni pañcindriyāni
tāni pañca balāni honti yāni pañca balāni tāni pañcindriyāni
hontīti. bhagavaṁmūlakā no bhante dhammā bhagavaṁnettikā
bhagavaṁpaṭisaraṇā sādhu vata bhante bhagavantaṁyeva paṭibhātu etassa
bhāsitassa attho bhagavato sutvā bhikkhū dhāressantīti .pe.

[976] atthi bhikkhave pariyāyo yaṁ pariyāyaṁ āgamma yāni
pañcindriyāni tāni pañca balāni honti yāni pañca balāni
tāni pañcindriyāni honti. katamo ca bhikkhave pariyāyo yaṁ
pariyāyaṁ āgamma yāni pañcindriyāni tāni pañca balāni honti
yāni pañca balāni tāni pañcindriyāni honti.

[977] yaṁ bhikkhave saddhindriyaṁ taṁ saddhābalaṁ yaṁ saddhābalaṁ taṁ
saddhindriyaṁ yaṁ viriyindriyaṁ taṁ viriyabalaṁ yaṁ viriyabalaṁ taṁ viriyindriyaṁ
yaṁ satindriyaṁ taṁ satabalaṁ yaṁ satibalaṁ taṁ satindriyaṁ yaṁ samādhindriyaṁ

footnote: 1 po. ma. ayaṁ pāṭho natthi.

page number: 291

taṁ samādhibalaṁ yaṁ samādhibalaṁ taṁ samādhindriyaṁ yaṁ paññindriyaṁ taṁ
paññābalaṁ yaṁ paññābalaṁ taṁ paññindriyaṁ.

[978] seyyathāpi bhikkhave nadī pācīnaninnā pācīnapoṇā pācīnapabbhārā
tassā majjhe dīpo. atthi bhikkhave pariyāyo yaṁ
pariyāyaṁ āgamma tassā nadiyā eko sototveva saṅkhaṁ 1- gacchati.
atthi (pts. s v, 220) pana bhikkhave pariyāyo yaṁ pariyāyaṁ āgamma tassā nadiyā
dve sotānitveva saṅkhaṁ gacchati.

[979] katamo ca bhikkhave pariyāyo yaṁ pariyāyaṁ āgamma
tassā nadiyā eko sototveva saṅkhaṁ gacchati. yañca bhikkhave
tassa dīpassa puratthimante 2- udakaṁ yañca pacchimante udakaṁ. ayaṁ
kho bhikkhave pariyāyo yaṁ pariyāyaṁ āgamma tassā nadiyā eko
sototveva saṅkhaṁ gacchati.

[980] katamo ca bhikkhave pariyāyo yaṁ pariyāyaṁ āgamma
tassā nadiyā dve sotānitveva saṅkhaṁ gacchanti. yañca bhikkhave
tassa dīpassa uttarante udakaṁ yañca dakkhiṇante udakaṁ. ayaṁ
kho bhikkhave pariyāyo yaṁ pariyāyaṁ āgamma tassā nadiyā dve
sotānitveva saṅkhaṁ gacchanti.

[981] evameva kho bhikkhave yaṁ saddhindriyaṁ taṁ saddhābalaṁ yaṁ
saddhābalaṁ taṁ saddhindriyaṁ yaṁ viriyindriyaṁ taṁ viriyabalaṁ yaṁ viriyabalaṁ
taṁ viriyindriyaṁ yaṁ satindriyaṁ taṁ satibalaṁ yaṁ satibalaṁ taṁ satindriyaṁ

footnote: 1 ma. yu. sabbattha saṅkhayaṁ. 2 ma. purimante.

page number: 292

yaṁ samādhindriyaṁ taṁ samādhibalaṁ yaṁ samādhibalaṁ taṁ samādhindriyaṁ yaṁ
paññindriyaṁ taṁ paññābalaṁ yaṁ paññābalaṁ taṁ paññindriyaṁ.

[982] pañcannaṁ bhikkhave indriyānaṁ bhāvitattā bahulīkatattā
bhikkhu āsavānaṁ khayā anāsavañcetovimuttiṁ paññāvimuttiṁ diṭṭheva
dhamme sayaṁ abhiññā sacchikatvā upasampajja viharatīti.

[983] evamme sutaṁ ekaṁ samayaṁ bhagavā sāvatthiyaṁ viharati
pubbakoṭṭhake. tatra kho bhagavā āyasmantaṁ sārīputtaṁ āmantesi

[984] saddahasi tvaṁ sārīputta saddhindriyaṁ bhāvitaṁ bahulīkataṁ
amatogadhaṁ (pts. s v, 221) hoti amataparāyanaṁ amatapariyosānaṁ .pe. paññindriyaṁ
bhāvitaṁ bahulīkataṁ amatogadhaṁ hoti amataparāyanaṁ amatapariyosānanti.

[985] na khvāhaṁ bhante ettha bhagavato saddhāya gacchāmi
saddhindriyaṁ .pe. paññindriyaṁ bhāvitaṁ bahulīkataṁ amatogadhaṁ hoti
amataparāyanaṁ amatapariyosānaṁ. yesañhi 1- taṁ bhante aññātaṁ 

[2]-
adiṭṭhaṁ aviditaṁ asacchikataṁ apassitaṁ 3- paññāya te tattha paresaṁ
saddhāya gaccheyyuṁ saddhindriyaṁ .pe. paññindriyaṁ bhāvitaṁ bahulīkataṁ
amatogadhaṁ hoti amataparāyanaṁ amatapariyosānaṁ. yesañca kho
etaṁ bhante ñātaṁ diṭṭhaṁ viditaṁ sacchikataṁ passitaṁ paññāya nikkaṅkhā
te tattha nibbicikicchā saddhindriyaṁ .pe. paññindriyaṁ bhāvitaṁ
bahulīkataṁ amatogadhaṁ hoti amataparāyanaṁ amatapariyosānaṁ. mayhañca
kho etaṁ bhante ñātaṁ diṭṭhaṁ viditaṁ sacchikataṁ passitaṁ paññāya

footnote: 1 ma. yesaṁ hetaṁ. 2 ma. yu. assa. 3 po. yu. aphussitaṁ. ma. aphassitaṁ.
footnote: evamupari.

page number: 293

nikkaṅkhvāhaṁ 1- tattha nibbicikiccho saddhindriyaṁ .pe. paññindriyaṁ
bhāvitaṁ bahulīkataṁ amatogadhaṁ hoti amataparāyanaṁ amatapariyosānanti.

[986] sādhu sādhu sārīputta yesañhi taṁ sārīputta aññātaṁ
adiṭṭhaṁ aviditaṁ asacchikataṁ apassitaṁ paññāya te tattha paresaṁ
saddhāya gaccheyyuṁ saddhindriyaṁ bhāvitaṁ bahulīkataṁ amatogadhaṁ hoti
amataparāyanaṁ amatapariyosānaṁ .pe. paññindriyaṁ bhāvitaṁ bahulīkataṁ
amatogadhaṁ hoti amataparāyanaṁ amatapariyosānaṁ. yesañca kho (pts. s v, 222) etaṁ
sārīputta ñātaṁ diṭṭhaṁ viditaṁ sacchikataṁ passitaṁ paññāya nikkaṅkhā
te tattha nibbicikicchā saddhindriyaṁ bhāvitaṁ bahulīkataṁ amatogadhaṁ
hoti amataparāyanaṁ amatapariyosānaṁ .pe. paññindriyaṁ bhāvitaṁ
bahulīkataṁ amatogadhaṁ hoti amataparāyanaṁ amatapariyosānanti.

[987] evamme sutaṁ ekaṁ samayaṁ bhagavā sāvatthiyaṁ viharati pubbārāme
rāme migāramātupāsāde. tatra kho bhagavā bhikkhū āmantesi katinaṁ
nu kho bhikkhave indriyānaṁ bhāvitattā bahulīkatattā khīṇāsavo bhikkhu
aññaṁ byākaroti khīṇā jāti vusitaṁ brahmacariyaṁ kataṁ karaṇīyaṁ
nāparaṁ itthattāyāti pajānāmīti. bhagavaṁmūlakā no bhante dhammā .pe.

[988] ekassa kho bhikkhave indriyassa bhāvitattā bahulīkatattā
khīṇāsavo bhikkhu aññaṁ byākaroti khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānāmīti. katamassa
ekassa. paññindriyassa 2-.

footnote: 1 yu. nikkaṅkhāhaṁ. 2 yu. indriyassa.

page number: 294

[989] paññavato bhikkhave ariyasāvakassa tadanvayā saddhā
saṇṭhāti tadanvayaṁ viriyaṁ saṇṭhāti tadanvayā sati saṇṭhāti
tadanvayo samādhi saṇṭhāti.

[990] imassa kho bhikkhave ekassa indriyassa bhāvitattā
bahulīkatattā khīṇāsavo bhikkhu aññaṁ byākaroti khīṇā jāti
vusitaṁ brahmacariyaṁ kataṁ karaṇīyaṁ nāparaṁ itthattāyāti pajānāmīti.

[991] taṁyeva nidānaṁ. katinaṁ nu kho bhikkhave indriyānaṁ
bhāvitattā bahulīkatattā khīṇāsavo bhikkhu aññaṁ byākaroti khīṇā
jāti (pts. s v, 223) vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānāmīti. bhagavaṁmūlakā no bhante dhammā .pe.

[992] dvinnaṁ kho bhikkhave indriyānaṁ bhāvitattā bahulīkatattā
khīṇāsavo bhikkhu aññaṁ byākaroti khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānāmīti.

[993] katamesaṁ dvinnaṁ. ariyāya ca paññāya ariyāya ca
vimuttiyā. yā hissa bhikkhave ariyā paññā tadassa paññindriyaṁ.
yā hissa bhikkhave ariyā vimutti tadassa samādhindriyaṁ.

[994] imesaṁ kho bhikkhave dvinnaṁ indriyaranaṁ bhāvitattā bahulīkatattā
khīṇāsavo bhikkhu aññaṁ byākaroti khīṇā jāti vusitaṁ
brahmacariyaṁ kataṁ karaṇīyaṁ nāparaṁ itthattāyāti pajānāmīti.

[995] taṁyeva nidānaṁ. katinaṁ nu kho bhikkhave indriyānaṁ

page number: 295

bhāvitattā bahulīkatattā khīṇāsavo bhikkhu aññaṁ byākaroti khīṇā
jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānāmīti. bhagavaṁmūlakā no bhante dhammā .pe.

[996] catunnaṁ kho bhikkhave indriyānaṁ bhāvitattā bahulīkatattā
khīṇāsavo bhikkhu aññaṁ byākaroti khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānāmīti.

[997] katamesaṁ catunnaṁ. viriyindriyassa satindriyassa
samādhindriyassa paññindriyassa.

[998] imesaṁ kho bhikkhave catunnaṁ indriyānaṁ bhāvitattā
bahulīkatattā khīṇāsavo bhikkhu aññaṁ byākaroti khīṇā jāti
vusitaṁ brahmacariyaṁ kataṁ karaṇīyaṁ nāparaṁ itthattāyāti pajānāmīti.

[999] taṁyeva nidānaṁ. katinaṁ nu kho bhikkhave indriyānaṁ
bhāvitattā bahulīkatattā khīṇāsavo bhikkhu aññaṁ byākaroti khīṇā
jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānāmīti. bhagavaṁmūlakā no bhante dhammā .pe.

[1000] pañcannaṁ kho bhikkhave indriyānaṁ bhāvitattā bahulīkatattā
khīṇāsavo bhikkhu aññaṁ (pts. s v, 224) byākaroti khīṇā jāti vusitaṁ
brahmacariyaṁ kataṁ karaṇīyaṁ nāparaṁ itthattāyāti pajānāmīti.

[1001] katamesaṁ pañcannaṁ. saddhindriyassa viriyindriyassa
satindriyassa samādhindriyassa paññindriyassa.

page number: 296

[1002] imesaṁ kho bhikkhave pañcannaṁ indriyānaṁ bhāvitattā
bahulīkatattā khīṇāsavo bhikkhu aññaṁ byākaroti khīṇā jāti vusitaṁ
brahmacariyaṁ kataṁ karaṇīyaṁ nāparaṁ itthattāyāti pajānāmīti.

[1003] evamme sutaṁ ekaṁ samayaṁ bhagavā kosambiyaṁ viharati
ghositārāme. tena kho pana samayena āyasmatā piṇḍolabhāradvājena
aññā byākatā hoti khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānāmīti.

[1004] atha kho sambahulā bhikkhū yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu. ekamantaṁ
nisinnā kho te bhikkhū bhagavantaṁ etadavocuṁ āyasmatā bhante
piṇḍolabhāradvājena aññā byākatā khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānāmīti.

[1005] kiṁ nu kho bhante atthavasaṁ sampassamānena āyasmatā
piṇḍolabhāradvājena aññā byākatā khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānāmīti.

[1006] tiṇṇaṁ kho 

[1]- bhikkhave indriyānaṁ bhāvitattā bahulīkatattā
piṇḍolabhāradvājena bhikkhunā aññā byākatā khīṇā jāti
vusitaṁ brahmacariyaṁ kataṁ karaṇīyaṁ nāparaṁ itthattāyāti pajānāmīti.

[1007] katamesaṁ tiṇṇaṁ. satindriyassa samādhindriyassa
paññindriyassa.

footnote: 1 ma. yu. pana.

page number: 297

[1008] imesaṁ kho bhikkhave tiṇṇaṁ indriyānaṁ bhāvitattā bahulīkatattā
piṇḍolabhāradvājena bhikkhunā aññā byākatā khīṇā jāti
vusitaṁ brahmacariyaṁ kataṁ karaṇīyaṁ nāparaṁ itthattāyāti pajānāmīti.

[1009] imāni ca (pts. s v, 225) bhikkhave tīṇi indriyāni kimantāni.
khayantāni. kissa khayantāni. jātijarāmaraṇassa. jātijarāmaraṇakkhayanti
kho bhikkhave sampassamānena piṇḍolabhāradvājena
bhikkhunā aññā byākatā khīṇā jāti vusitaṁ brahmacariyaṁ kataṁ
karaṇīyaṁ nāparaṁ itthattāyāti pajānāmīti.

[1010] evamme sutaṁ ekaṁ samayaṁ bhagavā aṅgesu viharati
āpaṇannāma aṅgānaṁ nigamo. tatra kho bhagavā āyasmantaṁ
sārīputtaṁ āmantesi yo so sārīputta ariyasāvako tathāgate
ekantagato abhippasanno na 1- so tathāgate vā tathāgatasāsane
vā kaṅkheyya vā vicikiccheyya vāti.

[1011] yo so bhante ariyasāvako tathāgate ekantagato
abhippasanno na so tathāgate vā tathāgatasāsane vā kaṅkheyya
vā vicikiccheyya vā. saddhassa hi bhante ariyasāvakassa etaṁ
pāṭikaṅkhaṁ yaṁ āraddhaviriyo viharissati akusalānaṁ dhammānaṁ pahānāya
kusalānaṁ dhammānaṁ upasampadāya thāmavā daḷhaparakkamo anikkhittadhuro
kusalesu dhammesu.

[1012] yañhissa bhante viriyaṁ tadassa viriyindriyaṁ. saddhassa

footnote: 1 yu. apinu so.

page number: 298

hi bhante ariyasāvakassa āraddhaviriyassa etaṁ pāṭikaṅkhaṁ yaṁ satimā
bhavissati paramena satinepakkena samannāgato cirakatampi cirabhāsitampi
saritā anussaritā.

[1013] yā hissa bhante sati tadassa satindriyaṁ. saddhassa
hi bhante ariyasāvakassa āraddhaviriyassa upaṭṭhitassatino etaṁ pāṭikaṅkhaṁ
yaṁ vossaggārammaṇaṁ karitvā labhissati samādhiṁ labhissati
cittassa ekaggataṁ.

[1014] yo hissa bhante samādhi tadassa samādhindriyaṁ.
saddhassa hi bhante ariyasāvakassa āraddhaviriyassa upaṭṭhitassatino
sammāsamāhitacittassa 1- etaṁ pāṭikaṅkhaṁ yaṁ evaṁ pajānissati
anamataggo kho saṁsāro pubbā koṭi nappaññāyati avijjānīvaraṇānaṁ
sattānaṁ taṇhāsaññojanānaṁ sandhāvataṁ saṁsarataṁ avijjāya tveva
tamokāyassa asesavirāganirodho santametaṁ padaṁ paṇītametaṁ padaṁ
yadidaṁ sabbasaṅkhārasamatho sabbūpadhipaṭinissaggo taṇhakkhayo 2- virāgo
nirodho nibbānaṁ.

[1015] yā hissa bhante paññā tadassa paññindriyaṁ. sakho 3-
so bhante ariyasāvako evaṁ padahitvā padahitvā evaṁ saritvā
saritvā evaṁ samādahitvā samādahitvā evaṁ pajānitvā pajānitvā
evaṁ abhisaddahati ime kho te dhammā ye me pubbe sutāva 4- ahesuṁ

footnote: 1 ma. yu. samāhitacittassa. evamupari. 2 ma. taṇhākkhayo. 3 ma. yu. saddho.
footnote: evamupari. 4 po. ma. yu. sutavā. evamupari.

page number: 299

tenāhaṁ etarahi kāyena ca phusitvā viharāmi paññāya ca
ativijjha 1- passāmīti.

[1016] yā hissa bhante saddhā tadassa saddhindriyanti.

[1017] sādhu sādhu sārīputta yo so sārīputta ariyasāvako
tathāgate ekantagato abhippasanno na so tathāgate vā tathāgatasāsane
vā kaṅkheyya vā vicikiccheyya vā. saddhassa hi sārīputta
ariyasāvakassa etaṁ pāṭikaṅkhaṁ yaṁ āraddhaviriyo viharissati akusalānaṁ
dhammānaṁ pahānāya kusalānaṁ dhammānaṁ upasampadāya thāmavā daḷhaparakkamo
anikkhittadhuro kusalesu dhammesu.

[1018] yaṁ hissa sārīputta viriyaṁ tadassa viriyindriyaṁ. saddhassa
hi sārīputta ariyasāvakassa āraddhaviriyassa etaṁ pāṭikaṅkhaṁ yaṁ
satimā bhavissati paramena satinepakkena samannāgato cirakatampi
cirabhāsitampi saritā anussaritā.

[1019] yā hissa sārīputta sati tadassa satindriyaṁ.
saddhassa hi sārīputta ariyasāvakassa āraddhaviriyassa upaṭṭhitassatino
etaṁ pāṭikaṅkhaṁ yaṁ vossaggārammaṇaṁ karitvā labhissati samādhiṁ
labhissati cittassa ekaggataṁ.

[1020] yo hissa sārīputta samādhi tadassa samādhindriyaṁ.
saddhassa hi sārīputta ariyasāvakassa āraddhaviriyassa upaṭṭhitassatino

footnote: 1 ma. paṭivijjha.

page number: 300

sammāsamāhitacittassa etaṁ pāṭikaṅkhaṁ yaṁ evaṁ pajānissati
anamataggo kho saṁsāro pubbā koṭi nappaññāyati avijjānīvaraṇānaṁ
sattānaṁ taṇhāsaññojanānaṁ sandhāvataṁ saṁsarataṁ avijjāya tveva
tamokāyassa asesavirāganirodho santametaṁ padaṁ paṇītametaṁ padaṁ
yadidaṁ sabbasaṅkhārasamatho sabbūpadhipaṭinissaggo taṇhakkhayo virāgo
nirodho nibbānaṁ.

[1021] yā hissa sārīputta paññā tadassa paññindriyaṁ.
sakho so sārīputta ariyasāvako evaṁ padahitvā padahitvā evaṁ
saritvā saritvā evaṁ (pts. s v, 227) samādahitvā samādahitvā evaṁ pajānitvā
pajānitvā evaṁ abhisaddahati ime kho te dhammā ye me pubbe
sutāva ahesuṁ tenāhaṁ etarahi kāyena ca phusitvā viharāmi
paññāya ca ativijjha passāmīti.

[1022] yā hissa sārīputta saddhā tadassa saddhindriyanti.
jarāvaggo pañcamo.
tassuddānaṁ
jarā uṇṇābho brāhmaṇo sāketo pubbakoṭṭhako
pubbārāme ca cattāri piṇḍolo saddhena 1- te dasāti.
-----------

page number: 301

sūkarakhātavaggo chaṭṭho

[1023] evamme sutaṁ ekaṁ samayaṁ bhagavā kosalesu viharati
kosalāyaṁ 1- brāhmaṇagāme. tatra kho bhagavā bhikkhū āmantesi

[1024] seyyathāpi bhikkhave ye keci tiracchānagatā pāṇā
sīho migarājā tesaṁ aggamakkhāyati yadidaṁ thāmena javena sūriyena 2-.
evameva kho bhikkhave ye keci bodhipakkhiyā dhammā paññindriyaṁ
tesaṁ aggamakkhāyati yadidaṁ bodhāya.

[1025] katame ca bhikkhave bodhipakkhiyā dhammā. saddhindriyaṁ
bhikkhave bodhipakkhiyo dhammo taṁ bodhāya saṁvattati. viriyindriyaṁ
bodhipakkhiyo dhammo taṁ bodhāya saṁvattati. satindriyaṁ bodhipakkhiyo
dhammo taṁ bodhāya saṁvattati. samādhindriyaṁ bodhipakkhiyo
dhammo (pts. s v, 228) taṁ bodhāya saṁvattati. paññindriyaṁ bodhipakkhiyo dhammo taṁ
bodhāya saṁvattati.

[1026] seyyathāpi bhikkhave ye keci tiracchānagatā pāṇā
sīho migarājā tesaṁ aggamakkhāyati yadidaṁ thāmena javena sūriyena.
evameva kho bhikkhave ye keci bodhipakkhiyā dhammā paññindriyaṁ
tesaṁ aggamakkhāyati yadidaṁ bodhāyāti.

[1027] evamme sutaṁ ekaṁ samayaṁ bhagavā mallakesu 3- viharati

footnote: 1 ma. sālāya. yu. sālāyaṁ. 2 ma. yu. sūrena. evamupari. 3 ma. yu. mallikesu.

page number: 302

uruvelakappaṁ nāma mallakānaṁ 1- nigamo. tatra kho bhagavā bhikkhū
āmantesi

[1028] yāvakīvañca bhikkhave ariyasāvakassa ariyañāṇaṁ na
uppannaṁ hoti neva tāva catunnaṁ indriyānaṁ saṇṭhiti hoti neva
tāva catunnaṁ indriyānaṁ avaṭṭhiti hoti. yato ca kho bhikkhave
ariyasāvakassa ariyañāṇaṁ uppannaṁ hoti atha catunnaṁ indriyānaṁ
saṇṭhiti hoti atha catunnaṁ indriyānaṁ avaṭṭhiti hoti.

[1029] seyyathāpi bhikkhave yāvakīvañca kūṭāgārassa kūṭaṁ na
ussitaṁ hoti neva tāva gopānasīnaṁ saṇṭhiti hoti neva tāva
gopānasīnaṁ avaṭṭhiti hoti. yato ca kho bhikkhave kūṭāgārassa
kūṭaṁ ussitaṁ hoti atha kho 2- gopānasīnaṁ saṇṭhiti hoti atha kho
gopānasīnaṁ avaṭṭhiti hoti. evameva kho bhikkhave yāvakīvañca
ariyasāvakassa ariyañāṇaṁ na uppannaṁ hoti neva tāva catunnaṁ
indriyānaṁ saṇṭhiti hoti neva tāva catunnaṁ indriyānaṁ avaṭṭhiti
hoti. yato ca kho bhikkhave ariyasāvakassa ariyañāṇaṁ uppannaṁ hoti
atha catunnaṁ indriyānaṁ .pe. avaṭṭhiti hoti. katamesaṁ catunnaṁ.
saddhindriyassa viriyindriyassa satindriyassa samādhindriyassa.

[1030] paññavato bhikkhave ariyasāvakassa tadanvayā saddhā
saṇṭhāti tadanvayaṁ viriyaṁ saṇṭhāti tadanvayā sati saṇṭhāti
tadanvayo samādhi saṇṭhātīti.

footnote: 1 ma. yu. mallikānaṁ. 2 ma. khosaddo natthi. evamupari.

page number: 303

[1031] evamme sutaṁ ekaṁ samayaṁ bhagavā kosambiyaṁ viharati
ghositārāme. tatra kho bhagavā bhikkhū āmantesi atthi nu
kho bhikkhave pariyāyo yaṁ pariyāyaṁ āgamma sekkho bhikkhu
sekkhabhūmiyaṁ saṇṭhito 1- sekkhosmīti pajāneyya asekkho bhikkhu
asekkhabhūmiyaṁ saṇṭhito asekkhosmīti pajāneyyāti. bhagavaṁmūlakā
no bhante dhammā .pe.

[1032] atthi bhikkhave pariyāyo yaṁ pariyāyaṁ āgamma sekkho
bhikkhu sekkhabhūmiyaṁ saṇṭhito sekkhosmīti pajāneyya asekkho bhikkhu
asekkhabhūmiyaṁ saṇṭhito asekkhosmīti pajāneyya.

[1033] katamo ca bhikkhave pariyāyo yaṁ pariyāyaṁ āgamma
sekkho bhikkhu sekkhabhūmiyaṁ saṇṭhito sekkhosmīti pajānāti. idha
bhikkhave sekkho bhikkhu idaṁ dukkhanti yathābhūtaṁ pajānāti ayaṁ
dukkhasamudayoti yathābhūtaṁ pajānāti ayaṁ dukkhanirodhoti yathābhūtaṁ
pajānāti ayaṁ dukkhanirodhagāminī paṭipadāti yathābhūtaṁ pajānāti.
ayaṁpi kho bhikkhave pariyāyo yaṁ pariyāyaṁ āgamma sekkho bhikkhu
sekkhabhūmiyaṁ saṇṭhito sekkhosmīti pajānāti.

[1034] puna caparaṁ bhikkhave sekkho bhikkhu iti (pts. s v, 230) paṭisañcikkhati
atthi nu kho ito bahiddhā añño samaṇo vā brāhmaṇo
vā yo evaṁ bhūtaṁ tacchaṁ tathaṁ dhammaṁ deseti yathā bhagavāti.
so evaṁ pajānāti natthi nu kho ito bahiddhā añño samaṇo

footnote: 1 ma. yu. ṭhito. evamupari.

page number: 304

vā brāhmaṇo vā yo evaṁ bhūtaṁ tacchaṁ tathaṁ dhammaṁ deseti
yathā bhagavāti. ayaṁpi kho bhikkhave pariyāyo yaṁ pariyāyaṁ āgamma
sekkho bhikkhu sekkhabhūmiyaṁ saṇṭhito sekkhosmīti pajānāti.

[1035] puna caparaṁ bhikkhave sekkho bhikkhu pañcindriyāni
pajānāti saddhindriyaṁ viriyindriyaṁ satindriyaṁ samādhindriyaṁ
paññindriyaṁ. yaṁgatikāni yaṁparamāni yaṁphalāni yaṁpariyosānāni na heva kho
kāyena phusitvā viharati paññāya ca ativijjha passati. ayaṁpi
kho bhikkhave pariyāyo yaṁ pariyāyaṁ āgamma sekkho bhikkhu sekkhabhūmiyaṁ
saṇṭhito sekkhosmīti pajānāti.

[1036] katamo ca bhikkhave pariyāyo yaṁ pariyāyaṁ āgamma
asekkho bhikkhu asekkhabhūmiyaṁ saṇṭhito asekkhosmīti pajānāti.
idha bhikkhave asekkho bhikkhu pañcindriyāni pajānāti. saddhindriyaṁ
viriyindriyaṁ satindriyaṁ samādhindriyaṁ paññindriyaṁ. yaṁgatikāni yaṁparamāni
yaṁphalāni yaṁpariyosānāni kāyena ca phusitvā viharati paññāya ca
ativijjha passati. ayaṁpi kho bhikkhave pariyāyo yaṁ pariyāyaṁ
āgamma asekkho bhikkhu asekkhabhūmiyaṁ saṇṭhito asekkhosmīti
pajānāti.

[1037] puna caparaṁ bhikkhave asekkho bhikkhu cha indriyāni
pajānāti cakkhundriyaṁ sotindriyaṁ ghānindriyaṁ jivhindriyaṁ kāyindriyaṁ
manindriyaṁ. imāni kho cha indriyāni sabbena sabbaṁ sabbathā

page number: 305

sabbaṁ aparisesā nirujjhissanti aññāni ca cha indriyāni na
kuhiñci kismiñci uppajjissantīti pajānāti. ayaṁpi kho bhikkhave
pariyāyo (pts. s v, 231) yaṁ pariyāyaṁ āgamma asekkho bhikkhu asekkhabhūmiyaṁ
saṇṭhito asekkhosmīti pajānātīti.

[1038] seyyathāpi bhikkhave yāni kānici jaṅgalānaṁ pāṇānaṁ
padajātāni sabbāni tāni hatthipade samodhānaṁ gacchanti hatthipadaṁ
tesaṁ aggamakkhāyati yadidaṁ mahantattena. evameva kho bhikkhave
yāni kānici padāni bodhāya saṁvattanti paññindriyaṁ padaṁ tesaṁ
aggamakkhāyati yadidaṁ bodhāya.

[1039] katamāni ca bhikkhave padāni bodhāya saṁvattanti.
saddhindriyaṁ bhikkhave padaṁ taṁ bodhāya saṁvattati. viriyindriyaṁ padaṁ taṁ
bodhāya saṁvattati. satindriyaṁ padaṁ taṁ bodhāya saṁvattati. samādhindriyaṁ
padaṁ taṁ bodhāya saṁvattati. paññindriyaṁ padaṁ taṁ bodhāya saṁvattati.

[1040] seyyathāpi bhikkhave yāni kānici jaṅgalānaṁ pāṇānaṁ
padajātāni sabbāni tāni hatthipade samodhānaṁ gacchanti hatthipadaṁ
tesaṁ aggamakkhāyati yadidaṁ mahantattena. evameva kho bhikkhave
yāni kānici padāni bodhāya saṁvattanti paññindriyaṁ padaṁ tesaṁ
aggamakkhāyati yadidaṁ bodhāyāti.

[1041] seyyathāpi bhikkhave ye keci sāragandhā lohitacandanaṁ
tesaṁ aggamakkhāyati. evameva kho bhikkhave ye keci bodhipakkhiyā

page number: 306

dhammā paññindriyaṁ tesaṁ aggamakkhāyati yadidaṁ bodhāya.

[1042] katame ca bhikkhave bodhipakkhiyā dhammā. saddhindriyaṁ
bhikkhave bodhipakkhiyo dhammo taṁ bodhāya saṁvattati. viriyindriyaṁ
satindriyaṁ samādhindriyaṁ paññindriyaṁ bodhipakkhiyo dhammo taṁ
bodhāya saṁvattati.

[1043] seyyathāpi bhikkhave ye keci sāragandhā lohitacandanaṁ
tesaṁ (pts. s v, 232) aggamakkhāyati. evameva kho bhikkhave ye keci bodhipakkhiyā
dhammā paññindriyaṁ tesaṁ aggamakkhāyati yadidaṁ bodhāyāti.

[1044] ekadhamme patiṭṭhitassa bhikkhave bhikkhuno pañcindriyāni
bhāvitāni honti subhāvitāni. katamasmiṁ ekadhamme. appamāde.

[1045] katamo ca bhikkhave appamādo. idha bhikkhave bhikkhu
cittaṁ rakkhati āsavesu ca sāsavesu ca dhammesu. tassa cittaṁ
rakkhato āsavesu ca sāsavesu ca dhammesu saddhindriyaṁpi bhāvanāpāripūriṁ
gacchati viriyindriyaṁpi bhāvanāpāripūriṁ gacchati satindriyaṁpi
bhāvanāpāripūriṁ gacchati samādhindriyaṁpi bhāvanāpāripūriṁ gacchati
paññindriyaṁpi bhāvanāpāripūriṁ gacchati.

[1046] evaṁpi kho bhikkhave ekadhamme patiṭṭhitassa bhikkhuno
pañcindriyāni bhāvitāni honti subhāvitānīti.

[1047] evamme sutaṁ ekaṁ samayaṁ bhagavā uruvelāyaṁ viharati
najjā nerañjarāya tīre ajapālanigrodhe paṭhamābhisambuddho. atha

page number: 307

kho bhagavato rahogatassa paṭisallīnassa evaṁ cetaso parivitakko
udapādi pañcindriyāni bhāvitāni bahulīkatāni amatogadhāni honti
amataparāyanāni amatapariyosānāni. katamāni pañca. saddhindriyaṁ
bhāvitaṁ bahulīkataṁ amatogadhaṁ hoti amataparāyanaṁ amatapariyosānaṁ.
viriyindriyaṁ satindriyaṁ samādhindriyaṁ paññindriyaṁ bhāvitaṁ bahulīkataṁ
amatogadhaṁ hoti amataparāyanaṁ amatapariyosānaṁ. imāni
pañcindriyāni bhāvitāni bahulīkatāni amatogadhāni honti amataparāyanāni
amatapariyosānānīti.

[1048] atha kho brahmā sahampati bhagavato cetasā
cetoparivitakkamaññāya seyyathāpi nāma balavā puriso sammiñjitaṁ vā
bāhaṁ (pts. s v, 233) pasāreyya pasāritaṁ vā bāhaṁ sammiñjeyya evameva
brahmaloke antarahito bhagavato purato pāturahosi.

[1049] atha kho brahmā sahampati ekaṁsaṁ uttarāsaṅgaṁ karitvā
yena bhagavā tenañjalimpaṇāmetvā bhagavantaṁ etadavoca evametaṁ
bhagavā evametaṁ sugata pañcindriyāni bhāvitāni bahulīkatāni
amatogadhāni honti amataparāyanāni amatapariyosānāni. katamāni
pañca. saddhindriyaṁ bhāvitaṁ bahulīkataṁ amatogadhaṁ hoti amataparāyanaṁ
amatapariyosānaṁ .pe. paññindriyaṁ bhāvitaṁ bahulīkataṁ amatogadhaṁ hoti
amataparāyanaṁ amatapariyosānaṁ. imāni pañcindriyāni bhāvitāni
bahulīkatāni amatogadhāni honti amataparāyanāni amatapariyosānāni.

page number: 308

[1050] bhūtapubbāhaṁ bhante kassape sammāsambuddhe brahmacariyaṁ
acariṁ tatrapi maṁ evaṁ jānanti sahako bhikkhu sahako bhikkhūti.
so khvāhaṁ bhante imesaṁyeva pañcannaṁ indriyānaṁ bhāvitattā
bahulīkatattā kāmesu kāmacchandaṁ virājetvā kāyassa bhedā paraṁ
maraṇā sugatiṁ brahmalokaṁ upapanno tatrapi maṁ evaṁ jānanti
brahmā sahampati brahmā sahampatīti.

[1051] evametaṁ bhagavā evametaṁ sugata ahametaṁ jānāmi
ahametaṁ passāmi yathā imāni pañcindriyāni bhāvitāni bahulīkatāni
amatogadhāni honti amataparāyanāni amatapariyosānānīti.

[1052] ekaṁ samayaṁ bhagavā rājagahe viharati gijjhakūṭe pabbate
sūkarakhātāyaṁ. tatra kho bhagavā āyasmantaṁ sārīputtaṁ āmantesi kiṁ
nu (pts. s v, 234) kho sārīputta atthavasaṁ sampassamāno khīṇāsavo bhikkhu tathāgate
vā tathāgatasāsane vā paramanipaccakāraṁ pavattamāno pavattatīti 1-.

[1053] anuttaraṁ hi bhante yogakkhemaṁ sampassamāno khīṇāsavo
bhikkhu tathāgate vā tathāgatasāsane vā paramanipaccakāraṁ pavattamāno
pavattatīti.

[1054] sādhu sādhu sārīputta anuttarañhi sārīputta yogakkhemaṁ
sampassamāno khīṇāsavo bhikkhu tathāgate vā tathāgatasāsane vā
paramanipaccakāraṁ pavattamāno pavattati.

[1055] katamo ca sārīputta anuttaro yogakkhemo yaṁ

footnote: 1 po. yu. pavattetīti. evamupari.

page number: 309

sampassamāno khīṇāsavo bhikkhu tathāgate vā tathāgatasāsane vā
paramanipaccakāraṁ pavattamāno pavattatīti.

[1056] idha bhante khīṇāsavo bhikkhu saddhindriyaṁ bhāveti upasamagāmiṁ
sambodhagāmiṁ viriyindriyaṁ bhāveti. satindriyaṁ bhāveti.
samādhindriyaṁ bhāveti. paññindriyaṁ bhāveti upasamagāmiṁ sambodhagāmiṁ.
ayaṁ kho bhante anuttaro yogakkhemo yaṁ sampassamāno
khīṇāsavo bhikkhu tathāgate vā tathāgatasāsane vā paramanipaccakāraṁ
pavattamāno pavattatīti.

[1057] sādhu sādhu sārīputta eso hi sārīputta anuttaro
yogakkhemo yaṁ sampassamāno khīṇāsavo bhikkhu tathāgate vā
tathāgatasāsane vā paramanipaccakāraṁ pavattamāno pavattati.

[1058] katamo ca sārīputta paramanipaccakāro yaṁ khīṇāsavo
bhikkhu tathāgate vā tathāgatasāsane vā paramanipaccakāraṁ pavattamāno
pavattatīti.

[1059] idha bhante khīṇāsavo bhikkhu satthari sagāravo viharati
sappaṭisso dhamme sagāravo viharati sappaṭisso saṅghe sagāravo
viharati sappaṭisso sikkhāya sagāravo viharati sappaṭisso samādhismiṁ
sagāravo viharati sappaṭisso. ayaṁ kho bhante paramanipaccakāro yaṁ
khīṇāsavo (pts. s v, 235) bhikkhu tathāgate vā tathāgatasāsane vā paramanipaccakāraṁ
pavattamāno pavattatīti.

page number: 310

[1060] sādhu sādhu sārīputta eso hi sārīputta paramanipaccakāro
yaṁ khīṇāsavo bhikkhu tathāgate vā tathāgatasāsane vā
paramanipaccakāraṁ pavattamāno pavattatīti.

[1061] sāvatthīnidānaṁ. pañcimāni bhikkhave indriyāni bhāvitāni
bahulīkatāni anuppannāni uppajjanti nāññatra tathāgatassa pātubhāvā
arahato sammāsambuddhassa. katamāni pañca. saddhindriyaṁ viriyindriyaṁ
satindriyaṁ samādhindriyaṁ paññindriyaṁ. imāni kho bhikkhave
pañcindriyāni bhāvitāni bahulīkatāni anuppannāni uppajjanti
nāññatra tathāgatassa pātubhāvā arahato sammāsambuddhassāti.

[1062] pañcimāni bhikkhave indriyāni bhāvitāni bahulīkatāni
anuppannāni uppajjanti nāññatra sugatavinayā. katamāni pañca.
saddhindriyaṁ viriyindriyaṁ satindriyaṁ samādhindriyaṁ paññindriyaṁ.
imāni kho bhikkhave pañcindriyāni bhāvitāni bahulīkatāni anuppannāni
uppajjanti nāññatra sugatavinayāti.
vaggo chaṭṭho.
tassuddānaṁ
sālaṁ mallakaṁ sekkho ca pade sāre patiṭṭhito
brahmasūkarakhātāyo uppāde apare duveti.
---------

page number: 311

bodhipakkhiyavaggo sattamo

[1063] sāvatthīnidānaṁ. pañcimāni bhikkhave indriyāni bhāvitāni
bahulīkatāni saññojanānaṁ pahānāya 1- saṁvattanti. katamāni pañca.
saddhindriyaṁ .pe. paññindriyaṁ. imāni kho bhikkhave pañcindriyāni
bhāvitāni bahulīkatāni saññojanānaṁ pahānāya saṁvattantīti.

[1064] pañcimāni bhikkhave indriyāni bhāvitāni bahulīkatāni
anusayasamugghātāya saṁvattanti. katamāni pañca. saddhindriyaṁ
.pe. paññindriyaṁ. imāni kho bhikkhave pañcindriyāni bhāvitāni
bahulīkatāni anusayasamugghātāya saṁvattantīti.

[1065] pañcimāni bhikkhave indriyāni bhāvitāni bahulīkatāni
addhānapariññāya saṁvattanti. katamāni pañca. saddhindriyaṁ
.pe. paññindriyaṁ. imāni kho bhikkhave pañcindriyāni bhāvitāni
bahulīkatāni addhānapariññāya saṁvattantīti.

[1066] pañcimāni bhikkhave indriyāni bhāvitāni bahulīkatāni
āsavānaṁ khayāya saṁvattanti. katamāni pañca. saddhindriyaṁ
.pe. paññindriyaṁ. imāni kho bhikkhave pañcindriyāni
bhāvitāni bahulīkatāni āsavānaṁ khayāya saṁvattantīti.

[1067] pañcimāni bhikkhave indriyāni bhāvitāni bahulīkatāni
saññojanānaṁ pahānāya saṁvattanti anusayasamugghātāya saṁvattanti

footnote: 1 ma. saṁñojanappahānāya. evamupari.

page number: 312

addhānapariññāya saṁvattanti āsavānaṁ khayāya saṁvattanti.
katamāni pañca. saddhindriyaṁ .pe. paññindriyaṁ. imāni
kho bhikkhave pañcindriyāni bhāvitāni bahulīkatāni saññojanānaṁ
pahānāya saṁvattanti anusayasamugghātāya saṁvattanti addhānapariññāya
saṁvattanti āsavānaṁ khayāya saṁvattantīti.

[1068] pañcimāni bhikkhave indriyāni. katamāni pañca.
saddhindriyaṁ .pe. paññindriyaṁ. imāni kho bhikkhave
pañcindriyāni. imesaṁ kho bhikkhave pañcannaṁ indriyānaṁ bhāvitattā
bahulīkatattā (pts. s v, 237) dvinnaṁ phalānaṁ aññataraṁ phalaṁ pāṭikaṅkhaṁ diṭṭheva
dhamme aññā sati vā upādisese anāgāmitāti.

[1069] pañcimāni bhikkhave indriyāni. katamāni pañca.
saddhindriyaṁ .pe. paññindriyaṁ. imāni kho bhikkhave
pañcindriyāni. imesaṁ kho bhikkhave pañcannaṁ indriyānaṁ bhāvitattā
bahulīkatattā satta phalā sattānisaṁsā pāṭikaṅkhā. katame satta
phalā sattānisaṁsā. diṭṭheva dhamme paṭikacca aññaṁ ārādheti no
ce diṭṭheva dhamme paṭikacca aññaṁ ārādheti atha maraṇakāle
aññaṁ ārādheti no ce diṭṭheva dhamme paṭikacca aññaṁ
ārādheti no ce maraṇakāle aññaṁ ārādheti. atha pañcannaṁ
orambhāgiyānaṁ saññojanānaṁ parikkhayāya antarāparinibbāyī hoti
upahaccaparinibbāyī hoti asaṅkhāraparinibbāyī hoti sasaṅkhāraparinibbāyī

page number: 313

hoti uddhaṁsoto hoti akaniṭṭhagāmī. imesaṁ kho
bhikkhave pañcannaṁ indriyānaṁ bhāvitattā bahulīkatattā ime satta
phalā sattānisaṁsā pāṭikaṅkhāti.

[1070] seyyathāpi bhikkhave ye keci jambudīpakā rukkhā jambū
tesaṁ aggamakkhāyati. evameva kho bhikkhave ye keci bodhipakkhiyā
dhammā paññindriyaṁ tesaṁ aggamakkhāyati yadidaṁ bodhāya.

[1071] katame ca bhikkhave bodhipakkhiyā dhammā. saddhindriyaṁ
bhikkhave bodhipakkhiyo dhammo taṁ bodhāya saṁvattati. viriyindriyaṁ
satindriyaṁ samādhindriyaṁ paññindriyaṁ bodhipakkhiyo dhammo taṁ
bodhāya saṁvattati.

[1072] seyyathāpi bhikkhave ye keci jambudīpakā rukkhā jambū
tesaṁ (pts. s v, 238) aggamakkhāyati. evameva kho bhikkhave ye keci bodhipakkhiyā
dhammā paññindriyaṁ tesaṁ aggamakkhāyati yadidaṁ bodhāyāti.

[1073] seyyathāpi bhikkhave ye keci devānaṁ tāvatiṁsānaṁ rukkhā
pāricchattako tesaṁ aggamakkhāyati. evameva kho bhikkhave
ye keci bodhipakkhiyā dhammā paññindriyaṁ tesaṁ aggamakkhāyati yadidaṁ
bodhāya.

[1074] katame ca bhikkhave bodhipakkhiyā dhammā. saddhindriyaṁ
bhikkhave bodhipakkhiyo dhammo taṁ bodhāya saṁvattati. viriyindriyaṁ
bodhipakkhiyo dhammo taṁ bodhāya saṁvattati. satindriyaṁ bodhipakkhiyo

page number: 314

dhammo. samādhindriyaṁ bodhipakkhiyo dhammo. paññindriyaṁ
bodhipakkhiyo dhammo taṁ bodhāya saṁvattati.

[1075] seyyathāpi bhikkhave ye keci devānaṁ tāvatiṁsānaṁ rukkhā
pāricchattako tesaṁ aggamakkhāyati. evameva kho bhikkhave ye keci
bodhipakkhiyā dhammā paññindriyaṁ tesaṁ aggamakkhāyati yadidaṁ
bodhāyāti.

[1076] seyyathāpi bhikkhave ye keci asurānaṁ rukkhā cittapāṭalī
tesaṁ aggamakkhāyati. evameva kho bhikkhave ye keci bodhipakkhiyā
dhammā paññindriyaṁ tesaṁ aggamakkhāyati yadidaṁ bodhāya.

[1077] katame ca bhikkhave bodhipakkhiyā dhammā. saddhindriyaṁ
bhikkhave bodhipakkhiyo dhammo taṁ bodhāya saṁvattati .pe. paññindriyaṁ
bodhipakkhiyo dhammo taṁ bodhāya saṁvattati.

[1078] seyyathāpi bhikkhave ye keci asurānaṁ rukkhā cittapāṭalī
tesaṁ aggamakkhāyati. evameva kho bhikkhave ye keci bodhipakkhiyā
dhammā paññindriyaṁ tesaṁ aggamakkhāyati yadidaṁ bodhāyāti.

[1079] seyyathāpi bhikkhave ye keci supaṇṇānaṁ rukkhā koṭasimbalī 1-
tesaṁ (pts. s v, 239) aggamakkhāyati. evameva kho bhikkhave ye keci bodhipakkhiyā
dhammā paññindriyaṁ tesaṁ aggamakkhāyati yadidaṁ bodhāya.

[1080] katame ca bhikkhave bodhipakkhiyā dhammā. saddhindriyaṁ
bhikkhave bodhipakkhiyo dhammo taṁ bodhāya saṁvattati .pe. paññindriyaṁ

footnote: 1 ma. yu. kūṭasimbalī. evamupari.

page number: 315

bodhipakkhiyo dhammo taṁ bodhāya saṁvattati.

[1081] seyyathāpi bhikkhave ye keci supaṇṇānaṁ rukkhā koṭasimbalī
tesaṁ aggamakkhāyati. evameva kho bhikkhave ye keci bodhipakkhiyā
dhammā paññindriyaṁ tesaṁ aggamakkhāyati yadidaṁ bodhāyāti.
bodhipakkhiyavaggo sattamo.
tassuddānaṁ
saññojanā anusayā pariññā āsavakkhayā
dve phalā caturo rukkhā vaggo tena pavuccatīti.
-------------

page number: 316

indriyasaṁyuttassa gaṅgādipeyyālo aṭṭhamo

[1082] seyyathāpi bhikkhave gaṅgā nadī pācīnaninnā pācīnapoṇā
pācīnapabbhārā. evameva kho bhikkhave bhikkhu pañcindriyāni bhāvento
pañcindriyāni bahulīkaronto nibbānaninno hoti nibbānapoṇo
nibbānapabbhāro.

[1083] kathañca bhikkhave bhikkhu pañcindriyāni bhāvento
pañcindriyāni bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu saddhindriyaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ viriyindriyaṁ satindriyaṁ
samādhindriyaṁ paññindriyaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. evaṁ kho bhikkhave bhikkhu pañcindriyāni
bhāvento (pts. s v, 241) pañcindriyāni bahulīkaronto nibbānaninno hoti nibbānapoṇo
nibbānapabbhāroti.

[1084] pañcimāni bhikkhave uddhambhāgiyāni saññojanāni.
katamāni pañca. rūparāgo arūpāgo māno uddhaccaṁ avijjā.
imāni kho bhikkhave pañcuddhambhāgiyāni saññojanāni.

[1085] imesaṁ kho bhikkhave pañcannaṁ uddhambhāgiyānaṁ
saññojanānaṁ abhiññāya pariññāya parikkhayāya pahānāya pañcindriyāni
bhāvetabbāni. katamāni pañca. idha bhikkhave bhikkhu saddhindriyaṁ

page number: 317

bhāveti vivekanissitaṁ virāganissitaṁ nirodhanissitaṁ vossaggapariṇāmiṁ
.pe. paññindriyaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. imesaṁ kho bhikkhave pañcannaṁ uddhambhāgiyānaṁ
saññojanānaṁ abhiññāya pariññāya parikkhayāya pahānāya imāni
pañcindriyāni bhāvetabbānīti. (yathā maggasaṁyuttaṁ vitthāritaṁ tathā
vitthāretabbaṁ vivekanissitaṁ).

[1086] seyyathāpi bhikkhave gaṅgā nadī pācīnaninnā pācīnapoṇā
pācīnapabbhārā. evameva kho bhikkhave bhikkhu pañcindriyāni bhāvento
pañcindriyāni bahulīkaronto nibbānaninno hoti nibbānapoṇo
nibbānapabbhāro.

[1087] kathañca bhikkhave bhikkhu pañcindriyāni bhāvento
pañcindriyāni bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu saddhindriyaṁ bhāveti
rāgavinayapariyosānaṁ dosavinayapariyosānaṁ mohavinayapariyosānaṁ .pe.
paññindriyaṁ bhāveti rāgavinayapariyosānaṁ dosavinayapariyosānaṁ
mohavinayapariyosānaṁ. evaṁ kho bhikkhave bhikkhu pañcindriyāni bhāvento
pañcindriyāni (pts. s v, 242) bahulīkaronto nibbānaninno hoti nibbānapoṇo
nibbānapabbhāroti.

[1088] pañcimāni bhikkhave uddhambhāgiyāni saññojanāni.
katamāni pañca. rūparāgo arūparāgo māno uddhaccaṁ avijjā.

page number: 318

imāni kho bhikkhave pañca uddhambhāgiyāni saññojanāni.

[1089] imesaṁ kho bhikkhave pañcannaṁ uddhambhāgiyānaṁ
saññojanānaṁ abhiññāya pariññāya parikkhayāya pahānāya pañcindriyāni
bhāvetabbāni. katamāni (pts. s v, 243) pañca. idha bhikkhave bhikkhu saddhindriyaṁ
bhāveti rāgavinayapariyosāna dosavinayapariyosānaṁ mohavinayapariyosānaṁ
viriyindriyaṁ satindriyaṁ samādhindriyaṁ paññindriyaṁ bhāveti rāgavinayapariyosānaṁ
dosavinayapariyosānaṁ mohavinayapariyosānaṁ. imesaṁ kho
bhikkhave pañcannaṁ uddhambhāgiyānaṁ saññojanānaṁ abhiññāya pariññāya
parikkhāya pahānāya imāni pañcindriyāni bhāvetabbānīti. (yathā
maggasaṁyutte evaṁ bhavati indriyasaṁyuttaṁ).
tassuddānaṁ
saññojanā anusayā addhānaṁ āsavakkhayā
dve phalā sattānisaṁsā caturukkhā vaggo tena pavuccatīti.
indriyasaṁyuttaṁ niṭṭhitaṁ.
------

page number: 319

sammappadhānasaṁyuttaṁ

[1090] sāvatthī. tatra kho bhagavā .pe. etadavoca
cattārome bhikkhave sammappadhānā. katame cattāro. idha
bhikkhave bhikkhu anuppannānaṁ pāpakānaṁ akusalānaṁ dhammānaṁ anuppādāya
chandaṁ janeti vāyamati viriyaṁ ārabhati cittaṁ paggaṇhāti
padahati. uppannānaṁ pāpakānaṁ akusalānaṁ dhammānaṁ pahānāya chandaṁ
janeti vāyamati viriyaṁ ārabhati cittaṁ paggaṇhāti padahati. anuppannānaṁ
kusalānaṁ dhammānaṁ uppādāya chandaṁ janeti vāyamati viriyaṁ
ārabhati cittaṁ paggaṇhāti padahati. uppannānaṁ kusalānaṁ dhammānaṁ
ṭhitiyā asammosāya bhiyyobhāvāya vepullāya bhāvanāya pāripūriyā
chandaṁ janeti vāyamati viriyaṁ ārabhati cittaṁ paggaṇhāti padahati.
ime kho bhikkhave cattāro sammappadhānāti.

[1091] seyyathāpi bhikkhave gaṅgā nadī pācīnaninnā pācīnapoṇā
pācīnapabbhārā. evameva kho bhikkhave bhikkhu cattāro
sammappadhāne bhāvento cattāro sammappadhāne bahulīkaronto
nibbānaninno hoti nibbānapoṇo nibbānapabbhāro.

[1092] (pts. s v, 245) kathañca bhikkhave bhikkhu cattāro sammappadhāne bhāvento
cattāro sammappadhāne bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu anuppannānaṁ pāpakānaṁ

page number: 320

akusalānaṁ dhammānaṁ anuppādāya chandaṁ janeti vāyamati viriyaṁ ārabhati
cittaṁ paggaṇhāti padahati. uppannānaṁ pāpakānaṁ akusalānaṁ dhammānaṁ
pahānāya chandaṁ janeti vāyamati viriyaṁ ārabhati cittaṁ paggaṇhāti
padahati. anuppannānaṁ kusalānaṁ dhammānaṁ uppādāya chandaṁ janeti
vāyamati viriyaṁ ārabhati cittaṁ paggaṇhāti padahati. uppannānaṁ
kusalānaṁ dhammānaṁ ṭhitiyā asammosāya bhiyyobhāvāya vepullāya
bhāvanāya pāripūriyā chandaṁ janeti vāyamati viriyaṁ ārabhati cittaṁ
paggaṇhāti padahati. evaṁ kho bhikkhave bhikkhu cattāro sammappadhāne
bhāvento cattāro sammappadhāne bahulīkaronto nibbānaninno
hoti nibbānapoṇo nibbānapabbhāroti.
cha pācīnato ninnā cha ninnā ca samuddato
ete dve cha dvādasa honti vaggo tena pavuccatīti.
(sammappadhānasaṁyuttassa gaṅgāpeyyāli sammappadhānavasena
vitthāretabbā). vaggo.
tathāgataṁ padaṁ kūṭaṁ mūlaṁ sārena vassikaṁ
rājā (pts. s v, 246) candimasuriyā vatthena dasamaṁ padaṁ.
(appamādavaggo sammappadhānavasena vitthāretabbo). vaggo.

[1093] seyyathāpi bhikkhave ye keci balakaraṇīyā kammantā
kayiranti 1- sabbe te paṭhaviṁ nissāya paṭhaviyaṁ patiṭṭhāya evamete
balakaraṇīyā kammantā kayiranti. evameva kho bhikkhave bhikkhu

footnote: 1 ma. karīyanti. evamuparipi.

page number: 321

sīlaṁ nissāya sīle patiṭṭhāya cattāro sammappadhāne bhāveti
cattāro sammappadhāne bahulīkaroti.

[1094] kathañca bhikkhave bhikkhu sīlaṁ nissāya sīle patiṭṭhāya
cattāro sammappadhāne bhāveti cattāro sammappadhāne bahulīkaroti.
idha bhikkhave bhikkhu anuppannānaṁ pāpakānaṁ akusalānaṁ dhammānaṁ
anuppādāya chandaṁ janeti vāyamati viriyaṁ ārabhati cittaṁ paggaṇhāti
padahati .pe. uppannānaṁ kusalānaṁ dhammānaṁ ṭhitiyā asammosāya
bhiyyobhāvāya vepullāya bhāvanāya pāripūriyā chandaṁ janeti vāyamati
viriyaṁ ārabhati cittaṁ paggaṇhāti padahati. evaṁ kho bhikkhave
bhikkhu sīlaṁ nissāya sīle patiṭṭhāya cattāro sammappadhāne bhāveti
cattāro sammappadhāne bahulīkarotīti. (evaṁ balakaraṇīyavaggo
sammappadhānavasena vitthāretabbo).

[1095] tisso imā bhikkhave esanā. katamā tisso.
kāmesanā (pts. s v, 247) bhavesanā brahmacariyesanā. imā kho bhikkhave tisso
esanā.

[1096] imāsaṁ kho bhikkhave tissannaṁ esanānaṁ abhiññāya
pariññāya parikkhayāya pahānāya cattāro sammappadhānā bhāvetabbā.
katame cattāro. idha bhikkhave bhikkhu anuppannānaṁ .pe.
uppannānaṁ kusalānaṁ dhammānaṁ ṭhitiyā asammosāya bhiyyobhāvāya
vepullāya bhāvanāya pāripūriyā chandaṁ janeti vāyamati viriyaṁ

page number: 322

ārabhati cittaṁ paggaṇhāti padahati. imāsaṁ kho bhikkhave tissannaṁ
esanānaṁ abhiññāya pariññāya parikkhayāya pahānāya ime cattāro
sammappadhānā bhāvetabbāti.

[1097] pañcimāni bhikkhave uddhambhāgiyāni saññojanāni.
katamāni pañca. rūparāgo arūparāgo māno uddhaccaṁ avijjā.
imāni kho bhikkhave pañcuddhambhāgiyāni saññojanāni.

[1098] imesaṁ kho bhikkhave pañcannaṁ uddhambhāgiyānaṁ
saññojanānaṁ abhiññāya pariññāya parikkhayāya pahānāya cattāro
sammappadhānā bhāvetabbā. katame cattāro. idha bhikkhave
bhikkhu anuppannānaṁ .pe. uppannānaṁ kusalānaṁ dhammānaṁ ṭhitiyā
asammosāya bhiyyobhāvāya vepullāya bhāvanāya pāripūriyā chandaṁ
janeti vāyamati viriyaṁ ārabhati cittaṁ paggaṇhāti padahati. imesaṁ
kho bhikkhave pañcannaṁ uddhambhāgiyānaṁ saññojanānaṁ abhiññāya
pariññāya parikkhayāya pahānāya ime cattāro sammappadhānā
bhāvetabbāti. (evaṁ esanā pāli vitthāretabbā).
sammappadhānasaṁyuttaṁ niṭṭhitaṁ.
---------

page number: 323

balasaṁyuttaṁ

[1099] pañcimāni bhikkhave balāni. katamāni pañca.
saddhābalaṁ viriyabalaṁ satibalaṁ samādhibalaṁ paññābalaṁ. imāni kho
bhikkhave pañca balānīti.

[1100] seyyathāpi bhikkhave gaṅgā nadī pācīnaninnā pācīnapoṇā
pācīnapabbhārā. evameva kho bhikkhave bhikkhu pañca balāni
bhāvento pañca balāni bahulīkaronto nibbānaninno hoti
nibbānapoṇo nibbānapabbhāro.

[1101] kathañca bhikkhave bhikkhu pañca balāni bhāvento
pañca balāni bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu saddhābalaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ viriyabalaṁ satibalaṁ
samādhibalaṁ paññābalaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. evaṁ kho bhikkhave bhikkhu pañca balāni bhāvento
pañca balāni bahulīkaronto nibbānaninno hoti nibbānapoṇo
nibbānapabbhāroti.

[1102] pañcimāni bhikkhave uddhambhāgiyāni saññojanāni.
katamāni pañca. rūparāgo arūparāgo māno uddhaccaṁ avijjā.
imāni kho bhikkhave pañcuddhambhāgiyāni saññojanāni.

page number: 324

[1103] imesaṁ kho bhikkhave pañcannaṁ uddhambhāgiyānaṁ saññojanānaṁ
abhiññāya pariññāya parikkhayāya pahānāya pañca balāni
bhāvetabbāni. katamāni pañca. idha bhikkhave bhikkhu saddhābalaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ
viriyabalaṁ satibalaṁ samādhibalaṁ paññābalaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. imesaṁ kho bhikkhave
pañcannaṁ uddhambhāgiyānaṁ saññojanānaṁ abhiññāya pariññāya
parikkhayāya pahānāya imāni pañca balāni bhāvetabbānīti.

[1104] seyyathāpi bhikkhave gaṅgā nadī pācīnaninnā pācīnapoṇā
pācīnapabbhārā. evameva kho bhikkhave bhikkhu pañca balāni
bhāvento pañca balāni bahulīkaronto nibbānaninno hoti
nibbānapoṇo nibbānapabbhāro.

[1105] kathañca bhikkhave bhikkhu pañca balāni bhāvento
pañca balāni bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu saddhābalaṁ bhāveti
rāgavinayapariyosānaṁ dosavinayapariyosānaṁ mohavinayapariyosānaṁ .pe.
evaṁ kho bhikkhave bhikkhu pañca balāni bhāvento pañca balāni
bahulīkaronto nibbānaninno hoti nibbānapoṇo nibbānapabbhāroti.
(evaṁ (pts. s v, 251) esanā pāli vitthāretabbā rāgavinayapariyosānaṁ dosavinayapariyosānaṁ
mohavinayapariyosānaṁ).

page number: 325

[1106] pañcimāni bhikkhave uddhambhāgiyāni saññojanāni.
katamāni pañca. rūparāgo arūparāgo māno uddhaccaṁ avijjā.
imāni kho bhikkhave pañcuddhambhāgiyāni saññojanāni.

[1107] imesaṁ kho bhikkhave pañcannaṁ uddhambhāgiyānaṁ
saññojanānaṁ abhiññāya pariññāya parikkhayāya pahānāya pañca
balāni bhāvetabbāni. katamāni pañca. idha bhikkhave bhikkhu
saddhābalaṁ bhāveti rāgavinayapariyosānaṁ dosavinayapariyosānaṁ mohavinayapariyosānaṁ
.pe. paññābalaṁ bhāveti rāgavinayapariyosānaṁ dosavinayapariyosānaṁ
mohavinayapariyosānaṁ. imesaṁ kho bhikkhave pañcannaṁ
uddhambhāgiyānaṁ saññojanānaṁ abhiññāya pariññāya parikkhayāya
pahānāya imāni pañca balāni bhāvetabbānīti.
balasaṁyuttaṁ niṭṭhitaṁ.
------

page number: 326

iddhipādasaṁyuttaṁ
-------
pāvālavaggo paṭhamo

[1108] cattārome bhikkhave iddhipādā bhāvitā bahulīkatā
apārā pāraṁ gamanāya saṁvattanti. katame cattāro. idha bhikkhave
bhikkhu chandasamādhipadhānasaṅkhārasamannāgataṁ iddhipādaṁ bhāveti.
viriyasamādhipadhānasaṅkhārasamannāgataṁ iddhipādaṁ bhāveti. cattasamādhipadhāna-
saṅkhārasamannāgataṁ iddhipādaṁ bhāveti. vīmaṁsāsamādhipadhānasaṅkhārasamannāgataṁ
iddhipādaṁ bhāveti. ime kho bhikkhave cattāro
iddhipādā bhāvitā bahulīkatā apārā pāraṁ gamanāya saṁvattantīti.

[1109] yesaṁ kesañci bhikkhave cattāro iddhipādā viraddhā
viraddho tesaṁ ariyo maggo sammādukkhakkhayagāmī. yesaṁ kesañci
bhikkhave cattāro iddhipādā āraddhā āraddho tesaṁ ariyo
maggo sammādukkhakkhayagāmī. katame cattāro. idha bhikkhave
bhikkhu (pts. s v, 255) chandasamādhipadhānasaṅkhārasamannāgataṁ iddhipādaṁ bhāveti. viriyasamādhi
cittasamādhi vīmaṁsāsamādhipadhānasaṅkhārasamannāgataṁ iddhipādaṁ
bhāveti. yesaṁ kesañci bhikkhave ime cattāro iddhipādā viraddhā
viraddho tesaṁ ariyo maggo sammādukkhakkhayagāmī. yesaṁ kesañci
bhikkhave ime cattāro iddhipādā āraddhā āraddho tesaṁ

page number: 327

ariyo maggo sammādukkhakkhayagāmīti.

[1110] cattārome bhikkhave iddhipādā bhāvitā bahulīkatā
ariyā niyyānikā niyyanti takkarassa sammādukkhakkhayāya. katame
cattāro. idha bhikkhave bhikkhu chandasamādhipadhānasaṅkhārasamannāgataṁ
iddhipādaṁ bhāveti. viriyasamādhi cittasamādhi vīmaṁsāsamādhipadhānasaṅkhārasamannāgataṁ
iddhipādaṁ bhāveti. ime kho bhikkhave cattāro
iddhipādā bhāvitā bahulīkatā ariyā niyyānikā niyyanti takkarassa
sammādukkhakkhayāyāti.

[1111] cattārome bhikkhave iddhipādā bhāvitā bahulīkatā
ekantanibbidāya virāgāya nirodhāya upasamāya abhiññāya sambodhāya
nibbānāya saṁvattanti. katame cattāro. idha bhikkhave bhikkhu
chandasamādhipadhānasaṅkhārasamannāgataṁ iddhipādaṁ bhāveti. viriyasamādhi
cittasamādhi vīmaṁsāsamādhipadhānasaṅkhārasamannāgataṁ iddhipādaṁ bhāveti.
ime kho bhikkhave cattāro iddhipādā bhāvitā bahulīkatā ekantanibbidāya
virāgāya nirodhāya upasamāya abhiññāya sambodhāya
nibbānāya saṁvattantīti.

[1112] ye hi keci (pts. s v, 256) bhikkhave atītamaddhānaṁ samaṇā vā brāhmaṇā
vā iddhippadesaṁ abhinipphādesuṁ sabbe te catunnaṁ iddhipādānaṁ
bhāvitattā bahulīkatattā. ye hi keci bhikkhave anāgatamaddhānaṁ
samaṇā vā brāhmaṇā vā iddhippadesaṁ abhinipphādessanti sabbe

page number: 328

te catunnaṁ iddhipādānaṁ bhāvitattā bahulīkatattā. ye hi keci
bhikkhave etarahi samaṇā vā brāhmaṇā vā iddhippadesaṁ
abhinipphādenti sabbe te catunnaṁ iddhipādānaṁ bhāvitattā
bahulīkatattā. katamesaṁ catunnaṁ. idha bhikkhave bhikkhu
chandasamādhipadhānasaṅkhārasamannāgataṁ iddhipādaṁ bhāveti. viriyasamādhi
cittasamādhi vīmaṁsāsamādhipadhānasaṅkhārasamannāgataṁ iddhipādaṁ bhāveti.

[1113] ye hi keci bhikkhave atītamaddhānaṁ samaṇā vā brāhmaṇā
vā iddhippadesaṁ abhinipphādesuṁ sabbe te imesaṁyeva catunnaṁ
iddhipādānaṁ bhāvitattā bahulīkatattā. ye hi keci bhikkhave
anāgatamaddhānaṁ samaṇā vā brāhmaṇā vā iddhippadesaṁ
abhinipphādessanti sabbe te imesaṁyeva catunnaṁ iddhipādānaṁ
bhāvitattā bahulīkatattā. ye hi keci bhikkhave etarahi samaṇā
vā brāhmaṇā vā iddhippadesaṁ abhinipphādenti sabbe te
imesaṁyeva catunnaṁ iddhipādānaṁ bhāvitattā bahulīkatattāti.

[1114] ye hi keci bhikkhave atītamaddhānaṁ samaṇā vā brāhmaṇā
vā samattaṁ iddhiṁ abhinipphādesuṁ sabbe te catunnaṁ iddhipādānaṁ
bhāvitattā bahulīkatattā. ye hi keci bhikkhave anāgatamaddhānaṁ
samaṇā vā brāhmaṇā vā samattaṁ iddhiṁ abhinipphādessanti sabbe
te catunnaṁ iddhipādānaṁ bhāvitattā bahulīkatattā. ye hi keci
bhikkhave etarahi samaṇā vā brāhmaṇā vā samattaṁ iddhiṁ

page number: 329

abhinipphādenti sabbe te catunnaṁ iddhipādānaṁ bhāvitattā bahulīkatattā.
katamesaṁ catunnaṁ. idha bhikkhave bhikkhu chandasamādhipadhānasaṅkhārasamannāgataṁ
iddhipādaṁ bhāveti. viriyasamādhi cittasamādhi
vīmaṁsāsamādhipadhānasaṅkhārasamannāgataṁ iddhipādaṁ bhāveti.

[1115] ye hi keci bhikkhave atītamaddhānaṁ samaṇā vā brāhmaṇā
vā samattaṁ iddhiṁ abhinipphādesuṁ sabbe te imesaṁyeva catunnaṁ
iddhipādānaṁ bhāvitattā bahulīkatattā. ye hi keci bhikkhave
anāgatamaddhānaṁ samaṇā vā brāhmaṇā vā samattaṁ iddhiṁ
abhinipphādessanti sabbe te imesaṁyeva catunnaṁ iddhipādānaṁ
bhāvitattā bahulīkatattā. ye hi keci bhikkhave etarahi samaṇā
vā brāhmaṇā vā samattaṁ iddhiṁ abhinipphādenti sabbe te
imesaṁyeva catunnaṁ iddhipādānaṁ bhāvitattā bahulīkatattāti.

[1116] ye hi keci bhikkhave atītamaddhānaṁ bhikkhū āsavānaṁ khayā
anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
sacchikatvā upasampajja vihariṁsu sabbe te catunnaṁ iddhipādānaṁ
bhāvitattā bahulīkatattā. ye hi keci bhikkhave anāgatamaddhānaṁ
bhikkhū āsavānaṁ khayā anāsavaṁ cetovimuttiṁ paññāvimuttiṁ diṭṭheva
dhamme sayaṁ abhiññā sacchikatvā upasampajja viharissanti sabbe
te catunnaṁ iddhipādānaṁ bhāvitattā bahulīkatattā. ye hi keci
bhikkhave etarahi bhikkhū āsavānaṁ khayā anāsavaṁ cetovimuttiṁ paññāvimuttiṁ

page number: 330

diṭṭheva dhamme sayaṁ abhiññā sacchikatvā upasampajja
viharanti sabbe te catunnaṁ iddhipādānaṁ bhāvitattā bahulīkatattā.
katamesaṁ catunnaṁ. idha bhikkhave bhikkhu chandasamādhipadhānasaṅkhārasamannāgataṁ
iddhipādaṁ (pts. s v, 257) bhāveti. viriyasamādhi cittasamādhi vīmaṁsāsamādhipadhānasaṅkhārasamannāgataṁ
iddhipādaṁ bhāveti.

[1117] ye hi keci bhikkhave atītamaddhānaṁ bhikkhū āsavānaṁ
khayā anāsavaṁ cetovimuttiṁ paññāvimuttiṁ diṭṭheva dhamme sayaṁ
abhiññā sacchikatvā upasampajja vihariṁsu sabbe te imesaṁyeva
catunnaṁ iddhipādānaṁ bhāvitattā bahulīkatattā. ye hi keci
bhikkhave anāgatamaddhānaṁ bhikkhū āsavānaṁ khayā anāsavaṁ cetovimuttiṁ
paññāvimuttiṁ diṭṭheva dhamme sayaṁ abhiññā sacchikatvā upasampajja
viharissanti sabbe te imesaṁyeva catunnaṁ iddhipādānaṁ bhāvitattā
bahulīkatattā. ye hi keci bhikkhave etarahi bhikkhū āsavānaṁ
khayā anāsavaṁ cetovimuttiṁ paññāvimuttiṁ diṭṭheva dhamme sayaṁ
abhiññā sacchikatvā upasampajja viharanti sabbe te imesaṁyeva
catunnaṁ iddhipādānaṁ bhāvitattā bahulīkatattāti.

[1118] cattārome bhikkhave iddhipādā. katame cattāro.
idha bhikkhave bhikkhu chandasamādhipadhānasaṅkhārasamannāgataṁ iddhipādaṁ
bhāveti. viriyasamādhi cittasamādhi vīmaṁsāsamādhipadhānasaṅkhārasamannāgataṁ
iddhipādaṁ bhāveti. ime kho bhikkhave cattāro iddhipādā.

page number: 331

imesaṁ (pts. s v, 258) kho bhikkhave catunnaṁ iddhipādānaṁ bhāvitattā bahulīkatattā
tathāgato arahaṁ sammāsambuddhoti vuccatīti.

[1119] ayaṁ chandasamādhipadhānasaṅkhārasamannāgato iddhipādoti
me bhikkhave pubbe ananussutesu dhammesu cakkhuṁ udapādi ñāṇaṁ
udapādi paññā udapādi vijjā udapādi āloko udapādi.
so kho panāyaṁ chandasamādhipadhānasaṅkhārasamannāgato iddhipādo
bhāvetabboti me bhikkhave. bhāvitoti me bhikkhave pubbe
ananussutesu dhammesu cakkhuṁ udapādi ñāṇaṁ udapādi paññā
udapādi vijjā udapādi āloko udapādi.

[1120] ayaṁ viriyasamādhipadhānasaṅkhārasamannāgato iddhipādoti
me bhikkhave pubbe ananussutesu dhammesu cakkhuṁ udapādi ñāṇaṁ
udapādi paññā udapādi vijjā udapādi āloko udapādi.
so kho panāyaṁ viriyasamādhipadhānasaṅkhārasamannāgato iddhipādo
bhāvetabboti me bhikkhave. bhāvitoti me bhikkhave pubbe
ananussutesu dhammesu cakkhuṁ udapādi ñāṇaṁ udapādi paññā
udapādi vijjā udapādi āloko udapādi.

[1121] ayaṁ cittasamādhipadhānasaṅkhārasamannāgato iddhipādoti
me bhikkhave pubbe ananussutesu dhammesu 1- cakkhuṁ udapādi ñāṇaṁ
udapādi paññā udapādi vijjā udapādi āloko udapādi.
so kho panāyaṁ cittasamādhipadhānasaṅkhārasamannāgato iddhipādo

footnote: 1 yu. ayaṁ pāṭho natthi.

page number: 332

bhāvetabboti me bhikkhave. bhāvitoti me bhikkhave pubbe
ananussutesu dhammesu cakkhuṁ udapādi ñāṇaṁ udapādi paññā
udapādi vijjā udapādi āloko udapādi.

[1122] ayaṁ vīmaṁsāsamādhipadhānasaṅkhārasamannāgato iddhipādoti
me bhikkhave pubbe ananussutesu dhammesu cakkhuṁ udapādi ñāṇaṁ
udapādi paññā udapādi vijjā udapādi āloko udapādi.
so kho panāyaṁ vīmaṁsāsamādhipadhānasaṅkhārasamannāgato iddhipādo
bhāvetabboti me bhikkhave. bhāvitoti me bhikkhave pubbe
ananussutesu dhammesu cakkhuṁ udapādi ñāṇaṁ udapādi paññā
udapādi vijjā (pts. s v, 259) udapādi āloko udapādīti

[1123] evamme sutaṁ ekaṁ samayaṁ bhagavā vesāliyaṁ viharati
mahāvane kūṭāgārasālāyaṁ. atha kho bhagavā pubbaṇhasamayaṁ
nivāsetvā pattacīvaramādāya vesāliṁ piṇḍāya pāvisi vesāliyaṁ
piṇḍāya caritvā pacchābhattaṁ piṇḍapātapaṭikkanto āyasmantaṁ
ānandaṁ āmantesi gaṇhāhi ānanda nisīdanaṁ yena pāvālacetiyaṁ 1-
tenupasaṅkamissāma divāvihārāyāti. evaṁ bhanteti kho āyasmā
ānando bhagavato paṭissutvā nisīdanaṁ ādāya bhagavantaṁ piṭṭhito
piṭṭhito anubandhi.

[1124] atha kho bhagavā yena pāvālacetiyaṁ tenupasaṅkami

footnote: 1 sī. ma. cāpālaṁ cetiyaṁ. yu. cāpālacetiyaṁ. evamupari.

page number: 333

upasaṅkamitvā paññatte āsane nisīdi. āyasmāpi kho ānando
bhagavantaṁ abhivādetvā ekamantaṁ nisīdi. ekamantaṁ nisinnaṁ kho
āyasmantaṁ ānandaṁ bhagavā etadavoca ramaṇīyā ānanda vesālī
ramaṇīyaṁ udenacetiyaṁ ramaṇīyaṁ gotamakacetiyaṁ ramaṇīyaṁ sattambacetiyaṁ
ramaṇīyaṁ bahuputtakacetiyaṁ ramaṇīyaṁ sārandadacetiyaṁ ramaṇīyaṁ
pāvālacetiyaṁ. yassa kassaci ānanda cattāro iddhipādā bhāvitā
bahulīkatā yānīkatā vatthukatā anuṭṭhitā paricitā susamāraddhā so
ākaṅkhamāno kappaṁ vā tiṭṭheyya kappāvasesaṁ vā. tathāgatassa
kho ānanda cattāro iddhipādā bhāvitā bahulīkatā yānīkatā
vatthukatā anuṭṭhitā paricitā susamāraddhā. ākaṅkhamāno ānanda
tathāgato kappaṁ vā tiṭṭheyya kappāvasesaṁ vāti.

[1125] evaṁpi kho āyasmā ānando bhagavatā oḷārike
nimitte kayiramāne oḷārike obhāse kayiramāne nāsakkhi
paṭivijjhituṁ na bhagavantaṁ yāci tiṭṭhatu bhante bhagavā kappaṁ tiṭṭhatu
sugato kappaṁ 1- bahujanahitāya (pts. s v, 260) bahujanasukhāya lokānukampāya atthāya
hitāya sukhāya devamanussānanti yathā taṁ mārena pariyuṭṭhitacitto.

[1126] dutiyaṁpi kho bhagavā. tatiyaṁpi kho bhagavā āyasmantaṁ
ānandaṁ āmantesi ramaṇīyā ānanda vesālī ramaṇīyaṁ
udenacetiyaṁ ramaṇīyaṁ gotamakacetiyaṁ ramaṇīyaṁ sattambacetiyaṁ

footnote: 1 yu. kappāvasesaṁ. evamuparipi.

page number: 334

ramaṇīyaṁ bahuputtakacetiyaṁ ramaṇīyaṁ sārandadacetiyaṁ ramaṇīyaṁ
pāvālacetiyaṁ. yassa kassaci ānanda cattāro iddhipādā bhāvitā
bahulīkatā yānīkatā vatthukatā anuṭṭhitā paricitā susamāraddhā so
ākaṅkhamāno kappaṁ vā tiṭṭheyya kappāvasesaṁ vā. tathāgatassa
kho ānanda cattāro iddhipādā bhāvitā bahulīkatā yānīkatā
vatthukatā anuṭṭhitā paricitā susamāraddhā. ākaṅkhamāno ānanda
tathāgato kappaṁ vā tiṭṭheyya kappāvasesaṁ vāti.

[1127] evaṁpi kho āyasmā ānando bhagavatā oḷārike
nimitte kayiramāne oḷārike obhāse kayiramāne nāsakkhi paṭivijjhituṁ
na bhagavantaṁ yāci tiṭṭhatu bhante 1- bhagavā kappaṁ tiṭṭhatu sugato
kappaṁ bahujanahitāya bahujanasukhāya lokānukampāya atthāya hitāya
sukhāya devamanussānanti yathā taṁ mārena pariyuṭṭhitacitto.

[1128] atha kho bhagavā āyasmantaṁ ānandaṁ āmantesi gaccha
kho tvaṁ ānanda yassadāni kālaṁ maññasīti. evaṁ bhanteti kho 2-
āyasmā ānando bhagavato paṭissutvā uṭṭhāyāsanā bhagavantaṁ
abhivādetvā padakkhiṇaṁ katvā avidūre aññatarasmiṁ rukkhamūle nisīdi.

[1129] atha kho māro pāpimā (acirapakkante āyasmante
ānande) 3- yena bhagavā tenupasaṅkami upasaṅkamitvā (ekamantaṁ
aṭṭhāsi. ekamantaṁ ṭhito kho māro pāpimā) 4- bhagavantaṁ 5- etadavoca

footnote: 1 yu. ayaṁ pāṭho natthi. 2 yu. khosaddo natthi. 3 ma. imasmiṁ sutte ime
footnote: dissati. yu. īdisameva. 4 ma. yu. ime pāṭhā natthi. 5 yu. ayaṁ pāṭho natthi.

page number: 335

parinibbātudāni bhante bhagavā parinibbātu 

[1]- sugato parinibbānakālodāni
bhante bhagavato. bhāsitā kho panesā bhante bhagavatā
vācā na tāvāhaṁ pāpima parinibbāyissāmi yāva me bhikkhū
na sāvakā bhavissanti viyattā vinītā visāradā 

[2]- bahussutā
dhammadharā dhammānudhammapaṭipannā sāmīcipaṭipannā anudhammacārino sakaṁ
ācariyakaṁ uggahetvā ācikkhissanti desessanti paññapessanti
paṭṭhapessanti vivarissanti vibhajissanti uttānīkarissanti uppannaṁ
parappavādaṁ sahadhammena suniggahitaṁ niggahetvā sappāṭihāriyaṁ dhammaṁ
desessantīti. santi kho pana bhante etarahi bhikkhū bhagavato sāvakā
viyattā vinītā visāradā bahussutā dhammadharā dhammānudhammapaṭipannā
sāmīcipaṭipannā anudhammacārino sakaṁ ācariyakaṁ uggahetvā
ācikkhanti desenti paññapenti paṭṭhapenti 3- vivaranti vibhajanti
uttānīkaronti uppannaṁ parappavādaṁ sahadhammena suniggahitaṁ niggahetvā
sappāṭihāriyaṁ dhammaṁ desenti. parinibbātudāni bhante bhagavā
parinibbātu sugato parinibbānakālodāni bhante bhagavato.

[1130] bhāsitā kho panesā bhante bhagavatā vācā na tāvāhaṁ
pāpima parinibbāyissāmi yāva me bhikkhuniyo na sāvikā bhavissanti
viyattā vinītā visāradā bahussutā dhammadharā dhammānudhammapaṭipannā
sāmīcipaṭipannā anudhammacāriniyo sakaṁ ācariyakaṁ uggahetvā
ācikkhissanti desessanti paññapessanti paṭṭhapessanti vivarissanti

footnote: 1 ma. yu. ..ḍāni. evamuparipi. 2 yu. pattayogakkhemā. evamuparipi. 3 yu. ayaṁ
footnote: pāṭho natthi.

page number: 336

vibhajissanti uttānīkarissanti uppannaṁ parappavādaṁ sahadhammena
suniggahitaṁ niggahetvā sappāṭihāriyaṁ dhammaṁ desessantīti. santi
kho pana bhante etarahi bhikkhuniyo bhagavato sāvikā viyattā vinītā
visāradā bahussutā dhammadharā dhammānudhammapaṭipannā sāmīcipaṭipannā
anudhammacāriniyo sakaṁ ācariyakaṁ uggahetvā ācikkhanti desenti
paññapenti paṭṭhapenti vivaranti vibhajanti uttānīkaronti uppannaṁ
parappavādaṁ sahadhammena suniggahitaṁ niggahetvā sappāṭihāriyaṁ dhammaṁ
desenti. parinibbātudāni bhante bhagavā parinibbātu sugato
parinibbānakālodāni bhante bhagavato.

[1131] bhāsitā kho panesā bhante bhagavatā vācā na tāvāhaṁ
pāpima parinibbāyissāmi yāva me upāsakā .pe. yāva me
upāsikā na sāvikā bhavissanti viyattā vinītā visāradā bahussutā
dhammadharā dhammānudhammapaṭipannā sāmīcipaṭipannā anudhammacāriniyo
sakaṁ ācariyakaṁ uggahetvā ācikkhissanti desessanti paññapessanti
paṭṭhapessanti vivarissanti vibhajissanti uttānīkarissanti
uppannaṁ parappavādaṁ sahadhammena suniggahitaṁ niggahetvā sappāṭihāriyaṁ
dhammaṁ (pts. s v, 262) desessantīti. santi kho pana bhante etarahi upāsikā
bhagavato sāvikā viyattā vinītā visāradā bahussutā dhammadharā
dhammānudhammapaṭipannā sāmīcipaṭipannā anudhammacāriniyo sakaṁ ācariyakaṁ
uggahetvā ācikkhanti desenti paññapenti paṭṭhapenti vivaranti

page number: 337

vibhajanti uttānīkaronti uppannaṁ parappavādaṁ sahadhammena suniggahitaṁ
niggahetvā sappāṭihāriyaṁ dhammaṁ desenti. parinibbātudāni
bhante bhagavā parinibbātu sugato parinibbānakālodāni bhante
bhagavato.

[1132] bhāsitā kho panesā bhante bhagavatā vācā na
tāvāhaṁ pāpima parinibbāyissāmi yāva me idaṁ brahmacariyaṁ na
iddhañceva bhavissati phītañca vitthāritaṁ bāhujaññaṁ puthubhūtaṁ yāva
devamanussehi suppakāsitanti. tayidaṁ bhante bhagavato brahmacariyaṁ
iddhañceva phītañca vitthāritaṁ bāhujaññaṁ puthubhūtaṁ yāva devamanussehi
suppakāsitaṁ. parinibbātudāni bhante bhagavā parinibbātu sugato
parinibbānakālodāni bhante bhagavatoti.

[1133] evaṁ vutte bhagavā māraṁ pāpimantaṁ etadavoca appossukko
tvaṁ pāpima hohi na ciraṁ tathāgatassa parinibbānaṁ bhavissati
ito tiṇṇaṁ māsānaṁ accayena tathāgato parinibbāyissatīti.

[1134] atha kho bhagavā pāvāle cetiye sato sampajāno
āyusaṅkhāraṁ ossajji. ossaṭṭhe ca 1- bhagavatā āyusaṅkhāre
mahābhūmicālo ahosi bhiṁsanako lomahaṁso devadundubhiyo ca phaliṁsu.

[1135] atha kho bhagavā etamatthaṁ viditvā tāyaṁ velāyaṁ imaṁ
udānaṁ udānesi

footnote: 1 yu. pana.

page number: 338

tulamatulañca sambhavaṁ bhavasaṅkhāramavassajji muni
ajjhattarato samāhito abhindi kavacamivattasambhavanti.
pāvālavaggo paṭhamo.
tassuddānaṁ
apārāpi viraddho ca ariyā nibbute 1- yathā
padesaṁ sammattā 2- bhikkhu buddhañāṇena cetiyāti.
-------------

footnote: 1 ma. nibbidāpi ca. yu. nibbidā. 2 ma. ...samattaṁ ... buddhaṁ ñāṇañca
footnote: cetiyanti.

page number: 339

pāsādakampanavaggo dutiyo

[1136] sāvatthiyaṁ. pubbe 1- me bhikkhave sambodhāya 2-
anabhisambuddhassa bodhisattasseva sato etadahosi ko nu kho hetu
ko paccayo iddhipādabhāvanāyāti.

[1137] tassa mayhaṁ bhikkhave etadahosi idha bhikkhu 3-
chandasamādhipadhānasaṅkhārasamannāgataṁ iddhipādaṁ bhāveti iti me chando
na ca atilīno bhavissati na ca atipaggahito bhavissati na ca
ajjhattaṁ saṅkhitto bhavissati na ca bahiddhā vikkhitto bhavissati
pacchāpure saññī ca viharati yathā pure tathā pacchā yathā
pacchā tathā pure yathā adho tathā uddhaṁ yathā uddhaṁ tathā
adho (pts. s v, 264) yathā divā tathā rattiṁ yathā rattiṁ tathā divā iti vivaṭena
cetasā apariyonaddhena 

[4]- sappabhāsaṁ cittaṁ bhāveti.

[1138] viriyasamādhipadhānasaṅkhārasamannāgataṁ iddhipādaṁ bhāveti
iti me viriyaṁ na ca atilīnaṁ bhavissati na ca atipaggahitaṁ bhavissati
na ca ajjhattaṁ saṅkhittaṁ bhavissati na ca bahiddhā vikkhittaṁ bhavissati
pacchāpure saññī ca viharati yathā pure tathā pacchā yathā
pacchā tathā pure yathā adho tathā uddhaṁ yathā uddhaṁ tathā
adho yathā divā tathā rattiṁ yathā rattiṁ tathā divā iti vivaṭena
cetasā apariyonaddhena sappabhāsaṁ cittaṁ bhāveti.

footnote: 1 ma. yu. pubbeva. 2 ma. sambodhā. 3 yu. bhikkhave. 4 yu. cetasā.

page number: 340

[1139] cittasamādhipadhānasaṅkhārasamannāgataṁ iddhipādaṁ bhāveti
iti me cittaṁ na ca atilīnaṁ bhavissati na ca atipaggahitaṁ bhavissati
na ca ajjhattaṁ saṅkhittaṁ bhavissati na ca bahiddhā vikkhittaṁ bhavissati
pacchāpure saññī ca viharati yathā pure tathā pacchā yathā pacchā
tathā pure yathā adho tathā uddhaṁ yathā uddhaṁ tathā adho yathā
divā tathā rattiṁ yathā rattiṁ tathā divā iti vivaṭena cetasā
apariyonaddhena sappabhāsaṁ cittaṁ bhāveti.

[1140] vīmaṁsāsamādhipadhānasaṅkhārasamannāgataṁ iddhipādaṁ bhāveti
iti me vīmaṁsā na ca atilīnā bhavissati na ca atipaggahitā
bhavissati na ca ajjhattaṁ saṅkhittā bhavissati na ca bahiddhā
vikkhittā bhavissati pacchāpure saññī ca viharati yathā pure tathā
pacchā yathā pacchā tathā pure yathā adho tathā uddhaṁ yathā uddhaṁ
tathā adho yathā divā tathā rattiṁ yathā rattiṁ tathā divā iti
vivaṭena cetasā apariyonaddhena sappabhāsaṁ cittaṁ bhāveti.

[1141] evaṁ bhāvitesu kho bhikkhu catūsu iddhipādesu evaṁ bahulīkatesu
anekavihitaṁ iddhividhaṁ paccanubhoti ekopi hutvā bahudhā hoti
bahudhāpi hutvā eko hoti āvibhāvaṁ tirobhāvaṁ tirokuḍḍaṁ
tiropākāraṁ tiropabbataṁ asajjamāno gacchati seyyathāpi ākāse(pts. s v, 265) 
paṭhaviyāpi ummujjanimmujjaṁ karoti seyyathāpi udake udakepi
abhijjamāne 1- gacchati seyyathāpi paṭhaviyaṁ ākāsepi pallaṅkena kamati 2-

footnote: 1 yu. udake abhijjamāno. 2 yu. caṅkamati.

page number: 341

seyyathāpi pakkhī sakuṇo imepi candimasuriye evaṁmahiddhike evaṁ
mahānubhāve pāṇinā parāmasati 1- parimajjati yāva brahmalokāpi
kāyena vasaṁ vatteti 2-.

[1142] evaṁ bhāvitesu kho bhikkhu catūsu iddhipādesu evaṁ bahulīkatesu
dibbāya sotadhātuyā visuddhāya atikkantamānusikāya ubho
sadde suṇāti dibbe ca mānuse ca ye 3- dūre santike vāti 4-.

[1143] evaṁ bhāvitesu kho bhikkhu catūsu iddhipādesu evaṁ bahulīkatesu
parasattānaṁ parapuggalānaṁ cetasā ceto paricca jānāti 5-
sarāgaṁ vā cittaṁ sarāgaṁ cittanti pajānāti vītarāgaṁ vā cittaṁ
vītarāgaṁ cittanti pajānāti sadosaṁ vā cittaṁ sadosaṁ cittanti
pajānāti vītadosaṁ vā cittaṁ vītadosaṁ cittanti pajānāti samohaṁ
vā cittaṁ samohaṁ cittanti pajānāti vītamohaṁ vā cittaṁ vītamohaṁ
cittanti pajānāti saṅkhittaṁ vā cittaṁ saṅkhittaṁ cittanti pajānāti
vikkhittaṁ vā cittaṁ vikkhittaṁ cittanti pajānāti mahaggataṁ vā cittaṁ
mahaggataṁ cittanti pajānāti amahaggataṁ vā cittaṁ amahaggataṁ
cittanti pajānāti sauttaraṁ vā cittaṁ sauttaraṁ cittanti pajānāti
anuttaraṁ vā cittaṁ anuttaraṁ cittanti pajānāti samāhitaṁ 6- vā
cittaṁ samāhitaṁ cittanti pajānāti asamāhitaṁ 7- vā cittaṁ asamāhitaṁ
cittanti pajānāti vimuttaṁ 8- vā cittaṁ vimuttaṁ cittanti pajānāti
avimuttaṁ 9- vā cittaṁ avimuttaṁ cittanti pajānāti.

footnote: 1 ma. yu. parimasati. 2 yu. pavatteti. 3 ma. ayaṁ pāṭho natthi. 4 ma.
footnote: cāti. 5 ma. yu. pajānāti. 6-7 yu. asamāhitaṁ -- samāhitaṁ. 8-9 yu. avimuttaṁ -- vimuttaṁ.

page number: 342

[1144] evaṁ bhāvitesu kho bhikkhu catūsu iddhipādesu evaṁ
bahulīkatesu anekavihitaṁ pubbenivāsaṁ anussarati. seyyathīdaṁ. ekaṁpi
jātiṁ dvepi (pts. s v, 266) jātiyo tissopi jātiyo catassopi jātiyo pañcapi
jātiyo dasapi jātiyo vīsaṁpi jātiyo tiṁsaṁpi jātiyo cattāḷīsaṁpi
jātiyo paññāsaṁpi jātiyo jātisataṁpi jātisahassaṁpi jātisatasahassaṁpi
anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe
amutrāsiṁ evaṁnāmo evaṁgotto evaṁvaṇṇo evamāhāro
evaṁsukhadukkhapaṭisaṁvedī evamāyupariyanto so tato cuto amutra
udapādiṁ 1- tatrapāsiṁ 2- evaṁnāmo evaṁgotto evaṁvaṇṇo evamāhāro
evaṁsukhadukkhapaṭisaṁvedī evamāyupariyanto so tato cuto idhūpapannoti
iti sākāraṁ sauddesaṁ anekavihitaṁ pubbenivāsaṁ anussarati.

[1145] evaṁ bhāvitesu kho bhikkhu catūsu iddhipādesu evaṁ
bahulīkatesu dibbena cakkhunā visuddhe atikkantamānusakena satte
passati cavamāne upapajjamāne hīne paṇīte suvaṇṇe dubbaṇṇe
sugate duggate yathākammūpage satte pajānāti ime vata bhonto
sattā kāyaduccaritena samannāgatā vacīduccaritena samannāgatā manoduccaritena
samannāgatā ariyānaṁ upavādakā micchādiṭṭhikā micchādiṭṭhikammasamādānā
te kāyassa bhedā parammaṇā apāyaṁ duggatiṁ
vinipātaṁ nirayaṁ upapannā ime vā 3- pana bhonto sattā kāyasucaritena
samannāgatā vacīsucaritena samannāgatā manosucaritena samannāgatā

footnote: 1 yu. uppādiṁ. 2 ma. tatrāpāsiṁ. yu. tatravāsiṁ. 3 yu. kho.

page number: 343

ariyānaṁ anupavādakā sammādiṭṭhikā sammādiṭṭhikammasamādānā te
kāyassa bhedā parammaraṇā sugatiṁ saggaṁ lokaṁ upapannāti iti
dibbena cakkhunā visuddhena atikkantamānusakena satte passati cavamāne
upapajjamāne hīne paṇīte suvaṇṇe dubbaṇṇe sugate duggate
yathākammūpage satte pajānāti.

[1146] evaṁ bhāvitesu kho bhikkhu catūsu iddhipādesu evaṁ bahulīkatesu
āsavānaṁ (pts. s v, 267) khayā anāsavaṁ cetovimuttiṁ paññāvimuttiṁ diṭṭheva
dhamme sayaṁ abhiññā sacchikatvā upasampajja viharatīti.

[1147] cattārome bhikkhave iddhipādā bhāvitā bahulīkatā
mahapphalā honti mahānisaṁsā. kathaṁ bhāvitā ca bhikkhave cattāro
iddhipādā kathaṁ bahulīkatā mahapphalā honti mahānisaṁsā. idha
bhikkhave bhikkhu chandasamādhipadhānasaṅkhārasamannāgataṁ iddhipādaṁ bhāveti
iti 

[1]- me chando na ca atilīno bhavissati na ca atipaggahito
bhavissati na ca ajjhattaṁ saṅkhitto bhavissati na ca bahiddhā
vikkhitto bhavissati pacchāpure saññī ca viharati yathā pure
tathā pacchā yathā pacchā tathā pure yathā adho tathā uddhaṁ
yathā uddhaṁ tathā adho yathā divā tathā rattiṁ yathā rattiṁ tathā
divā iti vivaṭena cetasā apariyonaddhena sappabhāsaṁ cittaṁ bhāveti.
viriyasamādhi cittasamādhi vīmaṁsāsamādhipadhānasaṅkhārasamannāgataṁ iddhipādaṁ
bhāveti iti 

[2]- me vīmaṁsā na ca atilīnā bhavissati na ca

footnote: 1-2 yu. kho.

page number: 344

atipaggahitā bhavissati na ca ajjhattaṁ saṅkhittā bhavissati na
ca bahiddhā vikkhittā bhavissati pacchāpure saññī ca viharati
yathā pure tathā pacchā yathā pacchā tathā pure yathā adho
tathā uddhaṁ yathā uddhaṁ tathā adho yathā divā tathā rattiṁ yathā
rattiṁ tathā divā iti vivaṭena cetasā apariyonaddhena sappabhāsaṁ
cittaṁ bhāveti. evaṁ bhāvitā kho bhikkhave cattāro iddhipādā
evaṁ bahulīkatā mahapphalā honti mahānisaṁsā.

[1148] evaṁ bhāvitesu kho bhikkhave bhikkhu catūsu iddhipādesu
evaṁ (pts. s v, 268) bahulīkatesu anekavihitaṁ iddhividhaṁ paccanubhoti. ekopi hutvā
bahudhā hoti .pe. yāva brahmalokāpi kāyena vasaṁ vatteti.

[1149] evaṁ bhāvitesu kho bhikkhave bhikkhu catūsu iddhipādesu
evaṁ bahulīkatesu āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja viharatīti.

[1150] chandaṁ ce bhikkhave bhikkhu nissāya labhati samādhiṁ labhati
cittassa ekaggataṁ. ayaṁ vuccati chandasamādhi. so anuppannānaṁ
pāpakānaṁ akusalānaṁ dhammānaṁ anuppādāya chandaṁ janeti vāyamati
viriyaṁ ārabhati cittaṁ paggaṇhāti padahati. uppannānaṁ pāpakānaṁ
akusalānaṁ dhammānaṁ pahānāya chandaṁ janeti vāyamati viriyaṁ ārabhati
cittaṁ paggaṇhāti padahati. anuppannānaṁ kusalānaṁ dhammānaṁ uppādāya
chandaṁ janeti vāyamati viriyaṁ ārabhati cittaṁ paggaṇhāti padahati.

page number: 345

uppannānaṁ kusalānaṁ dhammānaṁ ṭhitiyā asammosāya bhiyyobhāvāya
vepullāya bhāvanāya pāripūriyā chandaṁ janeti vāyamati viriyaṁ ārabhati
cittaṁ paggaṇhāti padahati. ime vuccanti padhānasaṅkhārāti. iti
ayaṁ ca chando ayaṁ ca chandasamādhi ime ca padhānasaṅkhārā. ayaṁ
vuccati bhikkhave chandasamādhipadhānasaṅkhārasamannāgato iddhipādo.

[1151] viriyaṁ ce bhikkhave bhikkhu nissāya labhati samādhiṁ labhati
cittassa ekaggataṁ. ayaṁ vuccati viriyasamādhi. so anuppannānaṁ
.pe. uppannānaṁ kusalānaṁ dhammānaṁ ṭhitiyā asammosāya bhiyyobhāvāya
vepullāya bhāvanāya pāripūriyā chandaṁ janeti vāyamati viriyaṁ
ārabhati cittaṁ paggaṇhāti padahati. ime vuccanti padhānasaṅkhārāti.
iti idaṁ ca viriyaṁ ayaṁ ca viriyasamādhi ime ca
padhānasaṅkhārā. (pts. s v, 269) ayaṁ vuccati bhikkhave viriyasamādhipadhānasaṅkhārasamannāgato
iddhipādo.

[1152] cittaṁ ce bhikkhave bhikkhu nissāya labhati samādhiṁ labhati
cittassa ekaggataṁ. ayaṁ vuccati cittasamādhi. so anuppannānaṁ
.pe. uppannānaṁ kusalānaṁ dhammānaṁ ṭhitiyā asammosāya bhiyyobhāvāya
vepullāya bhāvanāya pāripūriyā chandaṁ janeti vāyamati viriyaṁ
ārabhati cittaṁ paggaṇhāti padahati. ime vuccanti padhānasaṅkhārāti.
iti idañca cittaṁ ayaṁ ca cittasamādhi ime ca
padhānasaṅkhārā. ayaṁ vuccati bhikkhave cittasamādhipadhānasaṅkhārasamannāgato

page number: 346

iddhipādo.

[1153] vīmaṁsaṁ ce bhikkhave bhikkhu nissāya labhati samādhiṁ labhati
cittassa ekaggataṁ. ayaṁ vuccati vīmaṁsāsamādhi. so anuppannānaṁ
pāpakānaṁ akusalānaṁ dhammānaṁ anuppādāya chandaṁ janeti vāyamati
viriyaṁ ārabhati cittaṁ paggaṇhāti padahati .pe. uppannānaṁ
kusalānaṁ dhammānaṁ ṭhitiyā asammosāya bhiyyobhāvāya vepullāya
bhāvanāya pāripūriyā chandaṁ janeti vāyamati viriyaṁ ārabhati cittaṁ
paggaṇhāti padahati. ime vuccanti padhānasaṅkhārāti. iti
ayaṁ ca vīmaṁsā ayañca vīmaṁsāsamādhi ime ca padhānasaṅkhārā. ayaṁ
vuccati bhikkhave vīmaṁsāsamādhipadhānasaṅkhārasamannāgato iddhipādoti.

[1154] evamme sutaṁ ekaṁ samayaṁ bhagavā sāvatthiyaṁ viharati
pubbārāme migāramātupāsāde. tena kho pana samayena sambahulā
bhikkhū heṭṭhā migāramātupāsāde viharanti uddhatā unnaḷā capalā
mukharā vikiṇṇavācā muṭṭhassatino asampajānā asamāhitā vibbhantacittā 1-
pākatindriyā.

[1155] atha kho bhagavā āyasmantaṁ mahāmoggallānaṁ āmantesi
ete kho moggallāna sabrahmacārino 2- heṭṭhā migāramātupāsāde
viharanti uddhatā unnaḷā capalā mukharā vikiṇṇavācā muṭṭhassatino
asampajānā asamāhitā vibbhantacittā pākatindriyā gaccha
moggallāna te bhikkhū saṁvejehīti. evaṁ bhanteti kho āyasmā

footnote: 1 ma. bhantacittā. evamupari 2 yu. sabrahmacariyā.

page number: 347

mahāmoggallāno bhagavato paṭissutvā tathārūpaṁ iddhābhisaṅkhāraṁ
abhisaṅkhāresi 1- yathā pādaṅguṭṭhakena migāramātupāsādaṁ saṅkampesi
sampakampesi sampacālesi.

[1156] atha kho te bhikkhū saṁviggā lomahaṭṭhajātā ekamantaṁ
aṭṭhaṁsu acchariyaṁ vata bho abbhutaṁ vata bho nivātañca vata ayañca
migāramātupāsādo gambhīranemo 2- sunikhāto acalo asampakampi atha
ca pana saṅkampito sampakampito sampacālitoti.

[1157] atha kho bhagavā yena te bhikkhū tenupasaṅkami upasaṅkamitvā
te bhikkhū 

[3]- etadavoca kinnu tumhe bhikkhave saṁviggā lomahaṭṭhajātā
ekamantaṁ ṭhitāti. acchariyaṁ bhante abbhutaṁ bhante nivātañca vata
ayañca migāramātupāsādo gambhīranemo sunikhāto acalo asampakampi
atha ca pana saṅkampito sampakampito sampacālitoti.

[1158] tumhe ca 4- kho bhikkhave saṁvejetukāmena moggallānena
bhikkhunā pādaṅguṭṭhakena migāramātupāsādo saṅkampito sampakampito
sampacālito. taṁ kiṁ maññatha bhikkhave katamesaṁ dhammānaṁ bhāvitattā
bahulīkatattā moggallāno bhikkhu evaṁmahiddhiko evaṁmahānubhāvoti.
bhagavaṁmūlakā no bhante dhammā bhagavaṁnettikā bhagavaṁpaṭisaraṇā sādhu
vata (pts. s v, 271) bhante bhagavantaṁyeva paṭibhātu etassa bhāsitassa attho
bhagavato sutvā bhikkhū dhāressantīti.

[1159] tenahi bhikkhave suṇātha. catunnaṁ kho bhikkhave iddhipādānaṁ

footnote: 1 ma. abhisaṅkhāsi. 2 yu. gambhīranamo. 3 ma. yu. bhagavā. 4 ma. yu. va.

page number: 348

bhāvitattā bahulīkatattā moggallāno bhikkhu evaṁmahiddhiko
evaṁmahānubhāvo. katamesaṁ catunnaṁ. idha bhikkhave moggallāno
bhikkhu chandasamādhipadhānasaṅkhārasamannāgataṁ iddhipādaṁ bhāveti iti
me chando na ca atilīno bhavissati .pe. viriyasamādhi cittasamādhi
vīmaṁsāsamādhipadhānasaṅkhārasamannāgataṁ iddhipādaṁ bhāveti iti
me vīmaṁsā na ca atilīnā bhavissati na ca atipaggahitā bhavissati
na ca ajjhattaṁ saṅkhittā bhavissati na ca bahiddhā vikkhittā
bhavissati pacchāpure saññī ca viharati yathā pure tathā pacchā
yathā pacchā tathā pure yathā adho tathā uddhaṁ yathā uddhaṁ
tathā adho yathā divā tathā rattiṁ yathā rattiṁ tathā divā
iti vivaṭena cetasā apariyonaddhena sappabhāsaṁ cittaṁ bhāveti.
imesaṁ kho bhikkhave catunnaṁ iddhipādānaṁ bhāvitattā bahulīkatattā
moggallāno bhikkhu evaṁmahiddhiko evaṁmahānubhāvo.

[1160] imesaṁ ca pana bhikkhave catunnaṁ iddhipādānaṁ bhāvitattā
bahulīkatattā moggallāno bhikkhu anekavihitaṁ iddhividhaṁ paccanubhoti
.pe. yāva brahmalokāpi kāyena vasaṁ vatteti.

[1161] imesaṁ ca pana bhikkhave catunnaṁ iddhipādānaṁ bhāvitattā
bahulīkatattā moggallāno bhikkhu āsavānaṁ khayā anāsavaṁ cetovimuttiṁ
paññāvimuttiṁ diṭṭheva dhamme sayaṁ abhiññā sacchikatvā upasampajja
viharatīti. (evaṁ (pts. s v, 272) ca abhiññāyo vitthāretabbā).

page number: 349

[1162] evamme sutaṁ ekaṁ samayaṁ āyasmā ānando kosambiyaṁ
viharati ghositārāme. atha kho uṇṇābho brāhmaṇo yenāyasmā
ānando tenupasaṅkami upasaṅkamitvā āyasmatā ānandena saddhiṁ
sammodi sammodanīyaṁ kathaṁ sārāṇīyaṁ vītisāretvā ekamantaṁ nisīdi.
ekamantaṁ nisinno kho uṇṇābho brāhmaṇo āyasmantaṁ ānandaṁ
etadavoca

[1163] kimatthiyaṁ nu kho bho ānanda samaṇe gotame brahmacariyaṁ
vussatīti. chandappahānatthaṁ kho brāhmaṇa bhagavati brahmacariyaṁ
vussatīti.

[1164] atthi pana bho ānanda maggo atthi paṭipadā
etassa chandassa pahānāyāti. atthi kho brāhmaṇa maggo
atthi paṭipadā etassa chandassa pahānāyāti.

[1165] katamo pana bho ānanda maggo katamā paṭipadā
etassa chandassa pahānāyāti. idha brāhmaṇa bhikkhu chandasamādhi-
padhānasaṅkhārasamannāgataṁ iddhipādaṁ bhāveti. viriyasamādhi cittasamādhi
vīmaṁsāsamādhipadhānasaṅkhārasamannāgataṁ iddhipādaṁ bhāveti. ayaṁ kho
brāhmaṇa maggo ayaṁ paṭipadā etassa chandassa pahānāyāti.

[1166] evaṁ sante bho 1- ānanda santakaṁ hoti no asantakaṁ
chandeneva 2- chandaṁ pajahissatīti netaṁ ṭhānaṁ vijjatīti 3-. tenahi brāhmaṇa
taññevettha paṭipucchissāmi yathā te khameyya tathā taṁ byākareyyāsi.

footnote: 1 yu. kho. 2 yu. chandena ca. 3 ma. itisaddo natthi.

page number: 350

[1167] taṁ kiṁ maññasi brāhmaṇa ahosi te pubbe chando
ārāmaṁ gamissāmīti. tassa te ārāmaṁ gatassa yo tajjo chando
so paṭippassaddhoti. evaṁ bho. ahosi te pubbe viriyaṁ ārāmaṁ
gamissāmīti. tassa te ārāmaṁ gatassa yaṁ tajjaṁ viriyaṁ taṁ paṭippassaddhanti.
evaṁ bho. ahosi te pubbe cittaṁ ārāmaṁ
gamissāmīti. tassa te ārāmaṁ gatassa yaṁ tajjaṁ cittaṁ taṁ
paṭippassaddhanti. evaṁ bho. ahosi te pubbe vīmaṁsā ārāmaṁ
gamissāmīti. tassa te ārāmaṁ gatassa yā tajjā vīmaṁsā sā
paṭippassaddhāti. evaṁ bho.

[1168] evameva kho brāhmaṇa yo so bhikkhu arahaṁ khīṇāsavo
vusitavā katakaraṇīyo ohitabhāro anuppattasadattho parikkhīṇabhavasaññojano
sammadaññāvimutto tassa yo pubbe chando ahosi
arahattappattiyā arahatte 1- patte yo tajjo chando so paṭippassaddho
yaṁ pubbe viriyaṁ ahosi arahattappattiyā arahatte
patte yaṁ tajjaṁ viriyaṁ taṁ paṭippassaddhaṁ yaṁ pubbe cittaṁ ahosi
arahattappattiyā arahatte patte yaṁ tajjaṁ cittaṁ taṁ paṭippassaddhaṁ
yā pubbe vīmaṁsā ahosi arahattappattiyā arahatte
patte yā tajjā vīmaṁsā sā paṭippassaddhā.

[1169] taṁ kiṁ maññasi brāhmaṇa iti evaṁ sante santakaṁ vā
hoti no 2- asantakaṁ vāti. addhā bho ānanda evaṁ sante santakaṁ

footnote: 1 ma. arahattappatte. evampari. 2 yu. nosaddo natthi.

page number: 351

hoti no asantakaṁ abhikkantaṁ bho ānanda abhikkantaṁ bho ānanda
seyyathāpi bho ānanda nikkujjitaṁ vā ukkujjeyya paṭicchannaṁ
vā vivareyya mūḷhassa vā maggaṁ ācikkheyya andhakāre vā
telappajjotaṁ dhāreyya cakkhumanto rūpāni dakkhantīti. evameva
tayā bho ānanda 1- anekapariyāyena dhammo pakāsito. esāhaṁ
bho ānanda taṁ bhavantaṁ gotamaṁ saraṇaṁ gacchāmi dhammañca bhikkhusaṅghañca
upāsakaṁ maṁ bhavaṁ ānando dhāretu ajjatagge pāṇupetaṁ
saraṇaṅgatanti.

[1170] ye hi keci bhikkhave atītamaddhānaṁ samaṇā vā brāhmaṇā
vā mahiddhikā ahesuṁ mahānubhāvā sabbe te catunnaṁ iddhipādānaṁ
bhāvitattā bahulīkatattā. ye hi keci bhikkhave anāgatamaddhānaṁ
samaṇā vā brāhmaṇā vā mahiddhikā bhavissanti mahānubhāvā
sabbe te catunnaṁ iddhipādānaṁ bhāvitattā bahulīkatattā. ye
hi keci (pts. s v, 274) bhikkhave etarahi samaṇā vā brāhmaṇā vā mahiddhikā
mahānubhāvā sabbe te catunnaṁ iddhipādānaṁ bhāvitattā bahulīkatattā.
katamesaṁ catunnaṁ. idha bhikkhave bhikkhu chandasamādhipadhānasaṅkhārasamannāgataṁ
iddhipādaṁ bhāveti. viriyasamādhi cittasamādhi
vīmaṁsāsamādhipadhānasaṅkhārasamannāgataṁ iddhipādaṁ bhāveti.

[1171] ye hi keci bhikkhave atītamaddhānaṁ samaṇā vā brāhmaṇā

footnote: 1 ma. evamevaṁ bhotā ānandena.

page number: 352

vā mahiddhikā ahesuṁ mahānubhāvā sabbe te imesaṁyeva catunnaṁ
iddhipādānaṁ bhāvitattā bahulīkatattā. ye hi keci bhikkhave
anāgatamaddhānaṁ samaṇā vā brāhmaṇā vā mahiddhikā bhavissanti
mahānubhāvā sabbe te imesaṁyeva catunnaṁ iddhipādānaṁ bhāvitattā
bahulīkatattā. ye hi keci bhikkhave etarahi samaṇā
vā brāhmaṇā vā mahiddhikā mahānubhāvā sabbe te imesaṁyeva
catunnaṁ iddhipādānaṁ bhāvitattā bahulīkatattāti.

[1172] ye hi keci bhikkhave atītamaddhānaṁ samaṇā vā brāhmaṇā
vā anekavihitaṁ iddhividhaṁ paccanubhosuṁ ekopi hutvā bahudhā ahesuṁ
bahudhāpi hutvā eko ahesuṁ āvibhāvaṁ tirobhāvaṁ tirokuḍḍaṁ
tiropākāraṁ tiropabbataṁ asajjamānā agamaṁsu seyyathāpi ākāse
paṭhaviyaṁpi ummujjanimmujjaṁ akaṁsu seyyathāpi udake udakepi
abhijjamāne agamaṁsu seyyathāpi paṭhaviyaṁ ākāsepi pallaṅkena
kamiṁsu seyyathāpi pakkhī sakuṇo imepi candimasuriye evaṁmahiddhike
evaṁmahānubhāve pāṇinā parāmasiṁsu 1- parimajjiṁsu yāva brahmalokāpi
kāyena vasaṁ vattesuṁ. sabbe te catunnaṁ iddhipādānaṁ bhāvitattā
bahulīkatattā. ye hi keci bhikkhave anāgatamaddhānaṁ samaṇā
vā brāhmaṇā vā anekavihitaṁ iddhividhaṁ paccanubhosanti 2- ekopi
hutvā bahudhā bhavissanti bahudhāpi hutvā eko bhavissanti āvibhāvaṁ
tirobhāvaṁ tirokuḍḍaṁ tiropākāraṁ tiropabbataṁ asajjamānā

footnote: 1 ma. yu. parimasiṁsu. 2 ma. yu. paccanubhossanti.

page number: 353

gamissanti seyyathāpi ākāse paṭhaviyaṁpi ummujjanimmujjaṁ karissanti
seyyathāpi udake udakepi abhijjamāne gamissanti seyyathāpi paṭhaviyaṁ
ākāsepi pallaṅkena gamissanti seyyathāpi pakkhī sakuṇo imepi
candimasuriye evaṁmahiddhike evaṁmahānubhāve pāṇinā parāmasissanti 1-
parimajjissanti yāva brahmalokāpi kāyena vasaṁ vattessanti.
sabbe te catunnaṁ iddhipādānaṁ bhāvitattā bahulīkatattā. ye hi
keci bhikkhave etarahi samaṇā vā brāhmaṇā vā anekavihitaṁ iddhividhaṁ
paccanubhonti ekopi hutvā bahudhā honti bahudhāpi hutvā
eko honti āvibhāvaṁ tirobhāvaṁ tirokuḍḍaṁ tiropākāraṁ
tiropabbataṁ asajjamānā gacchanti seyyathāpi ākāse paṭhaviyaṁpi
ummujjanimmujjaṁ karonti seyyathāpi udake udakepi abhijjamāne
gacchanti seyyathāpi paṭhaviyaṁ ākāsepi pallaṅkena kamanti seyyathāpi
pakkhī sakuṇo imepi candimasuriye evaṁmahiddhike evaṁmahānubhāve
pāṇinā parāmasanti 2- parimajjanti yāva brahmalokāpi kāyena vasaṁ
vattenti. sabbe te catunnaṁ iddhipādānaṁ bhāvitattā bahulīkatattā.
katamesaṁ catunnaṁ. idha bhikkhave bhikkhu chandasamādhipadhānasaṅkhārasamannāgataṁ
iddhipādaṁ bhāveti. viriyasamādhi cittasamādhi
vīmaṁsāsamādhipadhānasaṅkhārasamannāgataṁ iddhipādaṁ bhāveti.

[1173] ye hi keci bhikkhave atītamaddhānaṁ samaṇā vā brāhmaṇā
vā anekavihitaṁ iddhividhaṁ paccanubhosuṁ ekopi hutvā bahudhā ahesuṁ

footnote: 1 ma. yu. parimasissanti. 2 ma. yu. parimasanti.

page number: 354

.pe. yāva brahmalokāpi kāyena vasaṁ vattesuṁ. sabbe
te imesaṁyeva catunnaṁ iddhipādānaṁ bhāvitattā bahulīkatattā.
ye hi keci bhikkhave anāgatamaddhānaṁ samaṇā vā brāhmaṇā
vā anekavihitaṁ iddhividhaṁ paccanubhossanti ekopi hutvā bahudhā
bhavissanti .pe. yāva brahmalokāpi kāyena vasaṁ vattessanti 1-.
sabbe te imesaṁyeva catunnaṁ iddhipādānaṁ bhāvitattā bahulīkatattā.
ye hi keci bhikkhave etarahi samaṇā vā brāhmaṇā
vā anekavihitaṁ iddhividhaṁ paccanubhonti ekopi hutvā bahudhā
honti .pe. yāva brahmalokāpi kāyena vasaṁ vattenti. sabbe
te imesaṁyeva catunnaṁ iddhipādānaṁ bhāvitattā bahulīkatattāti.

[1174] catunnaṁ bhikkhave iddhipādānaṁ bhāvitattā bahulīkatattā
bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva
dhamme sayaṁ abhiññā sacchikatvā upasampajja viharati. katamesaṁ
catunnaṁ. idha bhikkhave bhikkhu chandasamādhipadhānasaṅkhārasamannāgataṁ
iddhipādaṁ bhāveti viriyasamādhi cittasamādhi vīmaṁsāsamādhipadhānasaṅkhārasamannāgataṁ(pts. s v, 276) 
iddhipādaṁ bhāveti. imesaṁ kho bhikkhave catunnaṁ
iddhipādānaṁ bhāvitattā bahulīkatattā bhikkhu āsavānaṁ khayā anāsavaṁ
cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā
upasampajja viharatīti.

[1175] iddhiñca vo bhikkhave desessāmi iddhipādañca

footnote: 1 ma. vattissanti.

page number: 355

iddhipādabhāvanañca iddhipādabhāvanāgāminiñca paṭipadaṁ taṁ suṇātha.
katamā ca bhikkhave iddhi. idha bhikkhave bhikkhu anekavihitaṁ iddhividhaṁ
paccanubhoti ekopi hutvā bahudhā hoti bahudhāpi hutvā eko
hoti .pe. yāva brahmalokāpi kāyena vasaṁ vatteti. ayaṁ vuccati
bhikkhave iddhi.

[1176] katamo ca bhikkhave iddhipādo. yo 

[1]- bhikkhave maggo
yā paṭipadā iddhilābhāya iddhipaṭilābhāya saṁvattati. ayaṁ vuccati
bhikkhave iddhipādo.

[1177] katamā ca bhikkhave iddhipādabhāvanā. idha bhikkhave
bhikkhu chandasamādhipadhānasaṅkhārasamannāgataṁ iddhipādaṁ bhāveti viriyasamādhi
cittasamādhi vīmaṁsāsamādhipadhānasaṅkhārasamannāgataṁ iddhipādaṁ
bhāveti. ayaṁ vuccati bhikkhave iddhipādabhāvanā.

[1178] katamā ca bhikkhave iddhipādabhāvanāgāminī paṭipadā.
ayameva ariyo aṭṭhaṅgiko maggo. seyyathīdaṁ. sammādiṭṭhi sammāsaṅkappo
sammāvācā sammākammanto sammāājīvo sammāvāyāmo
sammāsati sammāsamādhi. ayaṁ vuccati bhikkhave iddhipādabhāvanāgāminī
paṭipadāti.

[1179] cattārome bhikkhave iddhipādā bhāvitā bahulīkatā
mahapphalā honti mahānisaṁsā. kathaṁ bhāvitā ca bhikkhave cattāro
iddhipādā kathaṁ bahulīkatā mahapphalā honti mahānisaṁsā. idha

footnote: 1 so.

page number: 356

bhikkhave bhikkhu chandasamādhipadhānasaṅkhārasamannāgataṁ iddhipādaṁ bhāveti
iti me chando na ca atilīno bhavissati na ca atipaggahito
bhavissati na ca ajjhattaṁ saṅkhitto bhavissati na ca bahiddhā
vikkhitto bhavissati pacchāpure saññī ca viharati yathā pure tathā
pacchā yathā pacchā tathā pure yathā adho tathā uddhaṁ yathā uddhaṁ
tathā adho yathā divā tathā rattiṁ yathā rattiṁ tathā divā iti
vivaṭena cetasā apariyonaddhena sappabhāsaṁ cittaṁ bhāveti. viriyasamādhi
cittasamādhi vīmaṁsāsamādhipadhānasaṅkhārasamannāgataṁ iddhipādaṁ bhāveti
iti me vīmaṁsā na ca atilīnā bhavissati na ca atipaggahitā bhavissati
na ca ajjhattaṁ saṅkhittā bhavissati na ca bahiddhā vikkhittā
bhavissati pacchāpure saññī ca viharati yathā pure tathā pacchā
yathā pacchā tathā pure yathā adho tathā uddhaṁ yathā uddhaṁ
tathā adho yathā divā tathā rattiṁ yathā rattiṁ tathā divā iti
vivaṭena cetasā apariyonaddhena sappabhāsaṁ cittaṁ bhāveti.

[1180] katamo ca bhikkhave atilīno chando. yo bhikkhave
chando kosajjasahagato kosajjasampayutto. ayaṁ vuccati bhikkhave
atilīno chando.

[1181] katamo ca bhikkhave atipaggahito chando. yo bhikkhave
chando uddhaccasahagato uddhaccasampayutto. ayaṁ vuccati bhikkhave
atipaggahito chando.

page number: 357

[1182] katamo ca bhikkhave ajjhattaṁ saṅkhitto chando. yo
bhikkhave chando thīnamiddhasahagato thīnamiddhasampayutto. ayaṁ vuccati
bhikkhave ajjhattaṁ saṅkhitto chando.

[1183] katamo ca bhikkhave bahiddhā vikkhitto chando. yo
bhikkhave chando bahiddhā pañca kāmaguṇe ārabbha anuvikkhitto
anuvisaṭo. ayaṁ vuccati bhikkhave bahiddhā vikkhitto chando.

[1184] kathañca bhikkhave bhikkhu pacchāpure saññī ca viharati
yathā pure tathā pacchā yathā pacchā tathā pure. idha bhikkhave
bhikkhuno pacchāpure saññā suggahitā hoti sumanasikatā sūpadhāritā
suppaṭividdhā paññāya. evaṁ kho bhikkhave bhikkhu pacchāpure saññī
ca viharati yathā pure tathā pacchā yathā pacchā tathā pure.

[1185] kathañca bhikkhave bhikkhu yathā adho tathā uddhaṁ yathā
uddhaṁ tathā adho viharati. idha bhikkhave bhikkhu imameva kāyaṁ uddhaṁ
pādatalā adho kesamatthakā tacapariyantaṁ pūraṁ nānappakārassa asucino
paccavekkhati atthi imasmiṁ kāye kesā lomā nakhā dantā
taco maṁsaṁ nahārū aṭṭhī aṭṭhimiñjaṁ vakkaṁ hadayaṁ yakanaṁ kilomakaṁ
pihakaṁ papphāsaṁ antaṁ antaguṇaṁ udariyaṁ karīsaṁ pittaṁ semhaṁ
pubbo lohitaṁ sedo medo assu vasā kheḷo siṅghānikā lasikā
muttanti. evaṁ kho bhikkhave bhikkhu yathā adho tathā uddhaṁ yathā
uddhaṁ tathā adho viharati.

page number: 358

[1186] kathañca bhikkhave bhikkhu yathā divā tathā rattiṁ yathā
rattiṁ tathā divā viharati. idha bhikkhave bhikkhu yehi ākārehi
yehi liṅgehi yehi nimittehi divā chandasamādhipadhānasaṅkhārasamannāgataṁ
iddhipādaṁ bhāveti so tehi ākārehi tehi liṅgehi tehi nimittehi
rattiṁ chandasamādhipadhānasaṅkhārasamannāgataṁ iddhipādaṁ bhāveti. yehi
vā pana ākārehi yehi liṅgehi yehi nimittehi rattiṁ chandasamādhi-
padhānasaṅkhārasamannāgataṁ iddhipādaṁ bhāveti so tehi ākārehi tehi
liṅgehi tehi nimittehi divā chandasamādhipadhānasaṅkhārasamannāgataṁ iddhipādaṁ
bhāveti. evaṁ kho bhikkhave bhikkhu yathā divā tathā rattiṁ
yathā rattiṁ tathā divā viharati.

[1187] kathañca bhikkhave bhikkhu vivaṭena cetasā apariyonaddhena
sappabhāsaṁ cittaṁ bhāveti. idha bhikkhave bhikkhuno ālokasaññā
suggahitā (pts. s v, 279) hoti divāsaññā svādhiṭṭhitā. evaṁ kho bhikkhave
bhikkhu vivaṭena cetasā apariyonaddhena sappabhāsaṁ cittaṁ bhāveti.

[1188] katamañca bhikkhave atilīnaṁ viriyaṁ. yaṁ bhikkhave viriyaṁ
kosajjasahagataṁ kosajjasampayuttaṁ. idaṁ vuccati bhikkhave atilīnaṁ viriyaṁ.

[1189] katamañca bhikkhave atipaggahitaṁ viriyaṁ. yaṁ bhikkhave viriyaṁ
uddhaccasahagataṁ uddhaccasampayuttaṁ. idaṁ vuccati bhikkhave atipaggahitaṁ
viriyaṁ.

[1190] katamañca bhikkhave ajjhattaṁ saṅkhittaṁ viriyaṁ. yaṁ bhikkhave

page number: 359

viriyaṁ thīnamiddhasahagataṁ thīnamiddhasampayuttaṁ. idaṁ vuccati bhikkhave ajjhattaṁ
saṅkhittaṁ viriyaṁ.

[1191] katamañca bhikkhave bahiddhā vikkhittaṁ viriyaṁ. yaṁ bhikkhave
viriyaṁ bahiddhā pañca kāmaguṇe ārabbha anuvikkhittaṁ anuvisaṭaṁ. idaṁ
vuccati bhikkhave bahiddhā vikkhittaṁ viriyaṁ .pe.

[1192] kathañca bhikkhave bhikkhu vivaṭena cetasā apariyonaddhena
sappabhāsaṁ cittaṁ bhāveti. idha bhikkhave bhikkhuno ālokasaññā
suggahitā hoti divāsaññā svādhiṭṭhitā. evaṁ kho bhikkhave
bhikkhu vivaṭena cetasā apariyonaddhena sappabhāsaṁ cittaṁ bhāveti.

[1193] katamañca bhikkhave atilīnaṁ cittaṁ. yaṁ bhikkhave cittaṁ
kosajjasahagataṁ kosajjasampayuttaṁ. idaṁ vuccati bhikkhave atilīnaṁ cittaṁ.

[1194] katamañca bhikkhave atipaggahitaṁ cittaṁ. yaṁ bhikkhave cittaṁ
uddhaccasahagataṁ uddhaccasampayuttaṁ. idaṁ vuccati bhikkhave atipaggahitaṁ
cittaṁ.

[1195] katamañca bhikkhave ajjhattaṁ saṅkhittaṁ cittaṁ. yaṁ bhikkhave
cittaṁ (pts. s v, 280) thīnamiddhasahagataṁ thīnamiddhasampayuttaṁ. idaṁ vuccati bhikkhave ajjhattaṁ
saṅkhittaṁ cittaṁ.

[1196] katamañca bhikkhave bahiddhā vikkhittaṁ cittaṁ. yaṁ bhikkhave
cittaṁ bahiddhā pañca kāmaguṇe ārabbha anuvikkhittaṁ anuvisaṭaṁ idaṁ
vuccati bhikkhave bahiddhā vikkhittaṁ cittaṁ .pe.

page number: 360

[1197] evaṁ kho bhikkhave bhikkhu vivaṭena cetasā apariyonaddhena
sappabhāsaṁ cittaṁ bhāveti.

[1198] katamā ca bhikkhave atilīnā vīmaṁsā. yā bhikkhave
vīmaṁsā kosajjasahagatā kosajjasampayuttā. ayaṁ vuccati bhikkhave
atilīnā vīmaṁsā.

[1199] katamā ca bhikkhave atipaggahitā vīmaṁsā. yā bhikkhave
vīmaṁsā uddhaccasahagatā uddhaccasampayuttā. ayaṁ vuccati bhikkhave
atipaggahitā vīmaṁsā.

[1200] katamā ca bhikkhave ajjhattaṁ saṅkhittā vīmaṁsā. yā
bhikkhave vīmaṁsā thīnamiddhasahagatā thīnamiddhasampayuttā. ayaṁ vuccati
bhikkhave ajjhattaṁ saṅkhittā vīmaṁsā.

[1201] katamā ca bhikkhave bahiddhā vikkhittā vīmaṁsā. yā
bhikkhave vīmaṁsā bahiddhā pañca kāmaguṇe ārabbha anuvikkhittā
anuvisaṭā. ayaṁ vuccati bhikkhave bahiddhā vikkhittā vīmaṁsā .pe.

[1202] evaṁ kho bhikkhave bhikkhu vivaṭena cetasā apariyonaddhena
sappabhāsaṁ cittaṁ bhāveti. evaṁ bhāvitā kho bhikkhave cattāro
iddhipādā evaṁ bahulīkatā mahapphalā honti mahānisaṁsā.

[1203] evaṁ bhāvitesu kho bhikkhave bhikkhu catūsu iddhipādesu
evaṁ bahulīkatesu anekavihitaṁ iddhividhaṁ paccanubhoti ekopi hutvā
bahudhā hoti bahudhāpi hutvā eko hoti .pe. yāva brahmalokāpi

page number: 361

kāyena vasaṁ vatteti.

[1204] evaṁ bhāvitesu kho bhikkhave bhikkhu catūsu iddhipādesu
evaṁ bahulīkatesu āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja viharatīti.
(chapi abhiññāyo vitthāretabbā).
pāsādakampanavaggo dutiyo.
imassa vaggassa uddānaṁ
pubbe 1- mahapphalā chando moggallāno ca brāhmaṇo
dve samaṇabrāhmaṇābhi desanā vibhaṅgena cāti.
----------------

footnote: 1 ma. pubbaṁ mahapphalaṁ chandaṁ moggallānañca unnābhaṁ
footnote: dve samaṇabrāhmaṇā bhikkhu desanā vibhaṅgena cāti.

page number: 362

ayoguḷavaggo tatiyo

[1205] sāvatthiyaṁ. pubbe me bhikkhave sambodhā anabhisambuddhassa
bodhisattasseva sato etadahosi ko nu kho maggo
kā paṭipadā iddhipādabhāvanāyāti. tassa mayhaṁ bhikkhave etadahosi
so 1- bhikkhu chandasamādhipadhānasaṅkhārasamannāgataṁ iddhipādaṁ bhāveti iti
me chando na ca atilīno bhavissati na ca atipaggahito bhavissati
na ca ajjhattaṁ saṅkhitto bhavissati na ca bahiddhā vikkhitto
bhavissati pacchāpure saññī ca viharati yathā pure tathā pacchā
yathā pacchā tathā pure yathā adho tathā uddhaṁ yathā uddhaṁ tathā
adho yathā divā tathā rattiṁ yathā rattiṁ tathā divā iti vivaṭena
cetasā apariyonaddhena sappabhāsaṁ cittaṁ bhāveti. viriyasamādhi cittasamādhi
vīmaṁsāsamādhipadhānasaṅkhārasamannāgataṁ iddhipādaṁ bhāveti iti
me vīmaṁsā na ca atilīnā bhavissati na ca atipaggahitā bhavissati
na ca ajjhattaṁ saṅkhittā bhavissati na ca bahiddhā vikkhittā
bhavissati pacchāpure saññī ca viharati yathā pure tathā pacchā
yathā pacchā tathā pure yathā adho tathā uddhaṁ yathā uddhaṁ
tathā (pts. s v, 282) adho yathā divā tathā rattiṁ yathā rattiṁ tathā divā iti
vivaṭena cetasā apariyonaddhena sappabhāsaṁ cittaṁ bhāveti.

[1206] evaṁ bhāvitesu kho bhikkhave bhikkhu catūsu iddhipādesu

footnote: 1 ma. idha.

page number: 363

evaṁ bahulīkatesu anekavihitaṁ iddhividhaṁ paccanubhoti ekopi hutvā
bahudhā hoti bahudhāpi hutvā eko hoti .pe. yāva brahmalokāpi
kāyena vasaṁ vatteti.

[1207] evaṁ bhāvitesu kho bhikkhave bhikkhu catūsu iddhipādesu
evaṁ bahulīkatesu āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja viharatīti.
(chapi abhiññāyo vitthāretabbā).

[1208] sāvatthiyaṁ. atha kho āyasmā ānando yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho āyasmā ānando bhagavantaṁ etadavoca
abhijānāti nu kho bhante bhagavā iddhiyā manomayena kāyena
brahmalokaṁ upasaṅkamitāti. abhijānāmi khvāhaṁ ānanda iddhiyā
manomayena kāyena brahmalokaṁ upasaṅkamitāti. abhijānāti 

[1]- pana
bhante bhagavā iminā cātummahābhūtikena kāyena iddhiyā brahmalokaṁ
upasaṅkamitāti. abhijānāmi khvāhaṁ ānanda iminā cātummahābhūtikena
kāyena iddhiyā brahmalokaṁ upasaṅkamitāti.(pts. s v, 283) 

[1209] yaṁ ca kho omāti 2- bhante bhagavā iddhiyā manomayena
kāyena brahmalokaṁ upasaṅkamitā yaṁ ca kho abhijānāti bhante
bhagavā iminā cātummahābhūtikena kāyena iddhiyā brahmalokaṁ upasaṅkamitā

footnote: 1 yu. kho. 2 sī. oppāti. yu. opapātiha.

page number: 364

tayidaṁ bhante bhagavato acchariyañceva abbhutañcāti.
acchariyā ceva ānanda tathāgatā acchariyadhammasamannāgatā ca
abbhutā ceva ānanda tathāgatā abbhutadhammasamannāgatā ca.

[1210] yasmiṁ ānanda samaye tathāgato kāyampi citte samādahati 1-
cittampi kāye samādahati sukhasaññañca lahusaññañca kāye
okkamitvā viharati tasmiṁ ānanda samaye tathāgatassa kāyo
lahutaro ceva hoti mudutaro ca kammaniyataro ca pabhassarataro ca.

[1211] seyyathāpi ānanda ayoguḷo divasaṁ santatto lahutaro
ceva hoti mudutaro ca kammaniyataro ca pabhassarataro ca. evameva
kho ānanda yasmiṁ samaye tathāgato kāyampi citte samādahati
cittampi kāye samādahati sukhasaññañca lahusaññañca kāye
okkamitvā viharati tasmiṁ ānanda samaye tathāgatassa kāyo
lahutaro ceva hoti mudutaro ca kammaniyataro ca pabhassarataro ca.

[1212] yasmiṁ ānanda samaye tathāgato kāyampi citte samādahati
cittampi kāye samādahati sukhasaññañca lahusaññañca kāye
okkamitvā viharati tasmiṁ ānanda samaye tathāgatassa kāyo
appakasireneva paṭhaviyā vehāsaṁ abbhuggacchati. so anekavihitaṁ
iddhividhaṁ paccanubhoti ekopi hutvā bahudhā hoti bahudhāpi hutvā
eko (pts. s v, 284) hoti .pe. yāva brahmalokāpi kāyena vasaṁ vatteti.

footnote: 1 sī. evaṁ. ma. samodahati. evamupari.

page number: 365

[1213] seyyathāpi ānanda tūlapicu vā kappāsapicu vā lahuko
dhātupādāno appakasireneva paṭhaviyā vehāsaṁ abbhuggacchati.
evameva kho ānanda yasmiṁ samaye tathāgato kāyampi citte
samādahati cittampi kāye samādahati sukhasaññañca lahusaññañca
kāye okkamitvā viharati .pe.

[1214] tasmiṁ ānanda samaye tathāgatassa kāyo appakasireneva
paṭhaviyā vehāsaṁ abbhuggacchati. so anekavihitaṁ iddhividhaṁ
paccanubhoti ekopi hutvā bahudhā hoti bahudhāpi hutvā eko
hoti .pe. yāva brahmalokāpi kāyena vasaṁ vattetīti.

[1215] cattārome bhikkhave iddhipādā. katame cattāro.
idha bhikkhave bhikkhu chandasamādhipadhānasaṅkhārasamannāgataṁ iddhipādaṁ
bhāveti. viriyasamādhi cittasamādhi vīmaṁsāsamādhipadhānasaṅkhārasamannāgataṁ
iddhipādaṁ bhāveti. ime kho bhikkhave cattāro iddhipādā.

[1216] imesaṁ kho bhikkhave catunnaṁ iddhipādānaṁ bhāvitattā
bahulīkatattā bhikkhu āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja
viharatīti.

[1217] cattārome bhikkhave iddhipādā. katame cattāro.
idha bhikkhave (pts. s v, 285) bhikkhu chandasamādhipadhānasaṅkhārasamannāgataṁ iddhipādaṁ
bhāveti. viriyasamādhi cittasamādhi vīmaṁsāsamādhipadhānasaṅkhārasamannāgataṁ

page number: 366

iddhipādaṁ bhāveti. ime kho bhikkhave cattāro iddhipādā.

[1218] imesaṁ kho bhikkhave catunnaṁ iddhipādānaṁ bhāvitattā
bahulīkatattā dvinnaṁ phalānaṁ aññataraṁ phalaṁ pāṭikaṅkhaṁ diṭṭheva
dhamme aññā sati vā upādisese anāgāmitāti.

[1219] cattārome bhikkhave iddhipādā. katame cattāro.
idha bhikkhave bhikkhu chandasamādhipadhānasaṅkhārasamannāgataṁ iddhipādaṁ
bhāveti. viriyasamādhi cittasamādhi vīmaṁsāsamādhipadhānasaṅkhārasamannāgataṁ
iddhipādaṁ bhāveti. ime kho bhikkhave cattāro iddhipādā.

[1220] imesaṁ kho bhikkhave catunnaṁ iddhipādānaṁ bhāvitattā
bahulīkatattā satta phalā sattānisaṁsā pāṭikaṅkhā. katame satta
phalā sattānisaṁsā. diṭṭheva dhamme paṭikacca aññaṁ ārādheti
no ce diṭṭheva dhamme paṭikacca aññaṁ ārādheti atha maraṇakāle
aññaṁ ārādheti no ce diṭṭheva dhamme paṭikacca aññaṁ
ārādheti no ce maraṇakāle aññaṁ ārādheti. atha pañcannaṁ
orambhāgiyānaṁ saññojanānaṁ parikkhayā antarāparinibbāyī hoti
upahaccaparinibbāyī hoti asaṅkhāraparinibbāyī hoti sasaṅkhāraparinibbāyī
hoti uddhaṁsoto hoti akaniṭṭhagāmī. imesaṁ kho
bhikkhave catunnaṁ iddhipādānaṁ bhāvitattā bahulīkatattā ime satta
phalā sattānisaṁsā pāṭikaṅkhāti.

[1221] sāvatthīnidānaṁ. atha kho āyasmā ānando yena

page number: 367

bhagavā tenupasaṅkami upasaṅkamitvā bhagavantaṁ (pts. s v, 286) abhivādetvā ekamantaṁ
nisīdi. ekamantaṁ nisinno kho āyasmā ānando bhagavantaṁ
etadavoca katamā nu kho bhante iddhi katamo iddhipādo katamā
iddhipādabhāvanā katamā iddhipādabhāvanāgāminī paṭipadāti.

[1222] idhānanda bhikkhu anekavihitaṁ iddhividhaṁ paccanubhoti ekopi
hutvā bahudhā hoti bahudhāpi hutvā eko hoti .pe. yāva
brahmalokāpi kāyena vasaṁ vatteti. ayaṁ vuccatānanda iddhi.

[1223] katamo cānanda iddhipādo. yo ānanda maggo yā
paṭipadā iddhilābhāya iddhipaṭilābhāya saṁvattati. ayaṁ vuccatānanda
iddhipādo.

[1224] katamā cānanda iddhipādabhāvanā. idhānanda bhikkhu
chandasamādhipadhānasaṅkhārasamannāgataṁ iddhipādaṁ bhāveti. viriyasamādhi cittasamādhi
vīmaṁsāsamādhipadhānasaṅkhārasamannāgataṁ iddhipādaṁ bhāveti. ayaṁ
vuccatānanda iddhipādabhāvanā.

[1225] katamā cānanda iddhipādabhāvanāgāminī paṭipadā.
ayameva ariyo aṭṭhaṅgiko maggo. seyyathīdaṁ. sammādiṭṭhi
.pe. sammāsamādhi. ayaṁ vuccatānanda iddhipādabhāvanāgāminī
paṭipadāti.

[1226] ekamantaṁ nisinnaṁ kho āyasmantaṁ ānandaṁ bhagavā
etadavoca katamā nu kho ānanda iddhi katamo iddhipādo

page number: 368

katamā iddhipādabhāvanā katamā iddhipādabhāvanāgāminī paṭipadāti.
bhagavaṁmūlakā no bhante dhammā bhagavaṁnettikā .pe.

[1227] idhānanda bhikkhu anekavihitaṁ iddhividhaṁ paccanubhoti ekopi
hutvā bahudhā hoti bahudhāpi hutvā eko hoti .pe. yāva
brahmalokāpi kāyena vasaṁ vatteti. ayaṁ vuccatānanda iddhi.

[1228] katamo cānanda iddhipādo. yo ānanda maggo yā
paṭipadā iddhilābhāya iddhipaṭilābhāya saṁvattati. ayaṁ vuccatānanda
iddhipādo.

[1229] katamā cānanda iddhipādabhāvanā. idhānanda bhikkhu
chandasamādhipadhānasaṅkhārasamannāgataṁ iddhipādaṁ bhāveti. viriyasamādhi
cittasamādhi vīmaṁsāsamādhipadhānasaṅkhārasamannāgataṁ iddhipādaṁ bhāveti.
ayaṁ vuccatānanda iddhipādabhāvanā.

[1230] katamā cānanda iddhipādabhāvanāgāminī paṭipadā.
ayameva ariyo aṭṭhaṅgiko maggo. seyyathīdaṁ. sammādiṭṭhi
.pe. (pts. s v, 287) sammāsamādhi. ayaṁ vuccatānanda iddhipādabhāvanāgāminī
paṭipadāti.

[1231] atha kho sambahulā bhikkhū yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu. ekamantaṁ
nisinnā kho te bhikkhū bhagavantaṁ etadavocuṁ katamā nu kho
bhante iddhi katamo iddhipādo katamā iddhipādabhāvanā katamā

page number: 369

iddhipādabhāvanāgāminī paṭipadāti.

[1232] idha bhikkhave bhikkhu anekavihitaṁ iddhividhaṁ paccanubhoti ekopi
hutvā bahudhā hoti bahudhāpi hutvā eko hoti .pe. yāva
brahmalokāpi kāyena vasaṁ vatteti. ayaṁ vuccati bhikkhave iddhi.

[1233] katamo ca bhikkhave iddhipādo. yo bhikkhave maggo
yā paṭipadā iddhilābhāya iddhipaṭilābhāya saṁvattati. ayaṁ vuccati
bhikkhave iddhipādo.

[1234] katamā ca bhikkhave iddhipādabhāvanā. idha bhikkhave
bhikkhu chandasamādhipadhānasaṅkhārasamannāgataṁ iddhipādaṁ bhāveti.
viriyasamādhi cittasamādhi vīmaṁsāsamādhipadhānasaṅkhārasamannāgataṁ iddhipādaṁ
bhāveti. ayaṁ vuccati bhikkhave iddhipādabhāvanā.

[1235] katamā ca bhikkhave iddhipādabhāvanāgāminī paṭipadā.
ayameva ariyo aṭṭhaṅgiko maggo. seyyathīdaṁ. sammādiṭṭhi
.pe. sammāsamādhi. ayaṁ vuccati bhikkhave iddhipādabhāvanāgāminī
paṭipadāti.

[1236] atha kho sambahulā bhikkhū yena bhagavā .pe. ekamantaṁ
nisinne kho te bhikkhū bhagavā etadavoca katamā nu kho bhikkhave
iddhi katamo iddhipādo katamā iddhipādabhāvanā katamā iddhipādabhāvanāgāminī
paṭipadāti. bhagavaṁmūlakā no bhante dhammā
bhagavaṁnettikā .pe.

page number: 370

[1237] katamā ca bhikkhave iddhi. idha bhikkhave bhikkhu anekavihitaṁ
iddhividhaṁ paccanubhoti ekopi hutvā bahudhā hoti bahudhāpi hutvā
eko hoti .pe. yāva brahmalokāpi kāyena vasaṁ vatteti.
ayaṁ vuccati bhikkhave iddhi.

[1238] katamo ca bhikkhave iddhipādo. yo bhikkhave maggo
yā paṭipadā iddhilābhāya iddhipaṭilābhāya saṁvattati. ayaṁ vuccati
bhikkhave iddhipādo.

[1239] katamā ca bhikkhave iddhipādabhāvanā. idha bhikkhave
bhikkhu chandasamādhipadhānasaṅkhārasamannāgataṁ iddhipādaṁ bhāveti.
viriyasamādhi (pts. s v, 288) cittasamādhi vīmaṁsāsamādhipadhānasaṅkhārasamannāgataṁ iddhipādaṁ
bhāveti. ayaṁ vuccati bhikkhave iddhipādabhāvanā.

[1240] katamā ca bhikkhave iddhipādabhāvanāgāminī paṭipadā.
ayameva ariyo aṭṭhaṅgiko maggo. seyyathīdaṁ. sammādiṭṭhi
.pe. sammāsamādhi. ayaṁ vuccati bhikkhave iddhipādabhāvanāgāminī
paṭipadāti.

[1241] tatra kho bhagavā bhikkhū āmantesi taṁ kiṁ maññatha
bhikkhave katamesaṁ dhammānaṁ bhāvitattā bahulīkatattā moggallāno
bhikkhu evaṁmahiddhiko evaṁmahānubhāvoti. bhagavaṁmūlakā no bhante
dhammā bhagavaṁnettikā .pe.

[1242] catunnaṁ kho bhikkhave iddhipādānaṁ bhāvitattā bahulīkatattā

page number: 371

moggallāno bhikkhu evaṁmahiddhiko evaṁmahānubhāvo.
katamesaṁ catunnaṁ. idha bhikkhave moggallāno bhikkhu chandasamādhi-
padhānasaṅkhārasamannāgataṁ iddhipādaṁ bhāveti iti me chando na ca
atilīno bhavissati na ca atipaggahito bhavissati na ca ajjhattaṁ
saṅkhitto bhavissati na ca bahiddhā vikkhitto bhavissati pacchāpure
saññī ca viharati yathā pure tathā pacchā yathā pacchā tathā
pure yathā adho tathā uddhaṁ yathā uddhaṁ tathā adho yathā divā
tathā rattiṁ yathā rattiṁ tathā divā iti vivaṭena cetasā apariyonaddhena
sappabhāsaṁ cittaṁ bhāveti. viriyasamādhi cittasamādhi
vīmaṁsāsamādhipadhānasaṅkhārasamannāgataṁ iddhipādaṁ bhāveti iti me vīmaṁsā
na ca atilīnā bhavissati na ca atipaggahitā bhavissati na ca
ajjhattaṁ saṅkhittā bhavissati na ca bahiddhā vikkhittā bhavissati
.pe. iti vivaṭena cetasā apariyonaddhena sappabhāsaṁ cittaṁ
bhāveti. imesaṁ kho bhikkhave catunnaṁ iddhipādānaṁ bhāvitattā
bahulīkatattā moggallāno bhikkhu evaṁmahiddhiko evaṁmahānubhāvo.

[1243] imesañca pana bhikkhave catunnaṁ iddhipādānaṁ bhāvitattā
bahulīkatattā moggallāno bhikkhu evaṁ anekavihitaṁ iddhividhaṁ paccanubhoti
ekopi (pts. s v, 289) hutvā bahudhā hoti bahudhāpi hutvā eko
hoti .pe. yāva brahmalokāpi kāyena vasaṁ vatteti.

[1244] imesañca pana bhikkhave catunnaṁ iddhipādānaṁ bhāvitattā

page number: 372

bahulīkatattā moggallāno bhikkhu āsavānaṁ khayā anāsavaṁ cetovimuttiṁ
paññāvimuttiṁ diṭṭheva dhamme sayaṁ abhiññā sacchikatvā upasampajja
viharatīti.

[1245] tatra kho bhagavā bhikkhū āmantesi taṁ kiṁ maññatha
bhikkhave katamesaṁ dhammānaṁ bhāvitattā bahulīkatattā tathāgato
evaṁmahiddhiko evaṁmahānubhāvoti. bhagavaṁmūlakā no bhante dhammā .pe.

[1246] catunnaṁ kho bhikkhave iddhipādānaṁ bhāvitattā bahulīkatattā
tathāgato evaṁmahiddhiko evaṁmahānubhāvo. katamesaṁ catunnaṁ.
idha bhikkhave tathāgato chandasamādhipadhānasaṅkhārasamannāgataṁ iddhipādaṁ
bhāveti iti me chando na ca atilīno bhavissati na ca
atipaggahito bhavissati na ca ajjhattaṁ saṅkhitto bhavissati na
ca bahiddhā vikkhitto bhavissati pacchāpure saññī ca viharati
yathā pure tathā pacchā yathā pacchā tathā pure yathā adho
tathā uddhaṁ yathā uddhaṁ tathā adho yathā divā tathā rattiṁ yathā
rattiṁ tathā divā iti vivaṭena cetasā apariyonaddhena sappabhāsaṁ
cittaṁ bhāveti. viriyasamādhi cittasamādhi vīmaṁsāsamādhipadhānasaṅkhārasamannāgataṁ
iddhipādaṁ bhāveti iti me vīmaṁsā na ca atilīnā
bhavissati na ca atipaggahitā bhavissati .pe. iti vivaṭena
cetasā apariyonaddhena sappabhāsaṁ cittaṁ bhāveti. imesaṁ kho
bhikkhave catunnaṁ iddhipādānaṁ bhāvitattā bahulīkatattā tathāgato

page number: 373

evaṁmahiddhiko evaṁmahānubhāvo.

[1247] imesañca pana bhikkhave (pts. s v, 290) catunnaṁ iddhipādānaṁ bhāvitattā
bahulīkatattā tathāgato anekavihitaṁ iddhividhaṁ paccanubhoti ekopi
hutvā bahudhā hoti .pe. yāva brahmalokāpi kāyena vasaṁ vatteti.

[1248] imesañca pana bhikkhave catunnaṁ iddhipādānaṁ bhāvitattā
bahulīkatattā tathāgato āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja viharatīti.
(chapi abhiññāyo vitthāretabbā).
ayoguḷavaggo tatiyo.
tassuddānaṁ
maggo ayoguḷo bhikkhu suddhakañca 1- dve phalā ānandā
dve vuttā bhikkhūhi apare dve moggallāno tathāgatoti.
---------

footnote: 1 ma. suddhikañcāpi dve phalā dve cānandā duve bhikkhū....

page number: 374

iddhipādasaṁyuttassa gaṅgādipeyyālo catuttho

[1249] seyyathāpi bhikkhave gaṅgā nadī pācīnaninnā pācīnapoṇā
pācīnapabbhārā. evameva kho bhikkhave bhikkhu cattāro iddhipāde
bhāvento cattāro iddhipāde bahulīkaronto nibbānaninno hoti
nibbānapoṇo nibbānapabbhāro.

[1250] kathañca bhikkhave bhikkhu cattāro iddhipāde bhāvento
cattāro iddhipāde bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu chandasamādhipadhānasaṅkhārasamannāgataṁ
iddhipādaṁ bhāveti. viriyasamādhi (pts. s v, 291) cittasamādhi
vīmaṁsāsamādhipadhānasaṅkhārasamannāgataṁ iddhipādaṁ bhāveti. evaṁ kho
bhikkhave bhikkhu cattāro iddhipāde bhāvento cattāro iddhipāde
bahulīkaronto (pts. s v, 292) nibbānaninno hoti nibbānapoṇo nibbānapabbhāroti.
(yathā esanā pāli iddhipādesu vitthāretabbā).

[1251] pañcimāni bhikkhave uddhambhāgiyāni saññojanāni.
katamāni pañca. rūparāgo arūparāgo māno uddhaccaṁ avijjā.
imāni kho bhikkhave pañcuddhambhāgiyāni saññojanāni.

[1252] imesaṁ kho bhikkhave pañcannaṁ uddhambhāgiyānaṁ saññojanānaṁ
abhiññāya pariññāya parikkhayāya pahānāya cattāro
iddhipādā bhāvetabbā. katame cattāro. idha bhikkhave bhikkhu

page number: 375

chandasamādhipadhānasaṅkhārasamannāgataṁ iddhipādaṁ bhāveti. viriyasamādhi
cittasamādhi vīmaṁsāsamādhipadhānasaṅkhārasamannāgataṁ iddhipādaṁ bhāveti.
imesaṁ kho bhikkhave pañcannaṁ uddhambhāgiyānaṁ saññojanānaṁ abhiññāya
pariññāya parikkhayāya pahānāya ime cattāro iddhipādā
bhāvetabbāti. (yathā maggasaṁyuttaṁ vitthāritaṁ evaṁ gaṅgāpeyyālo
yāva esanā pāli iddhipādesu vitthāretabbā).
iddhipādasaṁyuttaṁ niṭṭhitaṁ.
-------

page number: 376

anuruddhasaṁyuttaṁ
------
rahogatavaggo paṭhamo

[1253] evamme sutaṁ ekaṁ samayaṁ āyasmā anuruddho sāvatthiyaṁ
viharati jetavane anāthapiṇḍikassa ārāme. atha kho āyasmato
anuruddhassa rahogatassa paṭisallīnassa evaṁ cetaso parivitakko
udapādi yesaṁ kesañci cattāro satipaṭṭhānā viraddhā viraddho
tesaṁ ariyo maggo sammādukkhakkhayagāmī yesaṁ kesañci cattāro
satipaṭṭhānā āraddhā āraddho tesaṁ ariyo maggo sammādukkhakkhayagāmīti.

[1254] atha kho āyasmā mahāmoggallāno āyasmato
anuruddhassa cetasā cetoparivitakkamaññāya seyyathāpi nāma balavā
puriso sammiñjitaṁ vā bāhaṁ pasāreyya pasāritaṁ vā bāhaṁ
sammiñjeyya evameva āyasmato anuruddhassa sammukhe pāturahosi.
atha kho āyasmā mahāmoggallāno āyasmantaṁ anuruddhaṁ etadavoca
kittāvatā nu kho āvuso anuruddha bhikkhuno cattāro satipaṭṭhānā
āraddhā hontīti.

[1255] idhāvuso (pts. s v, 295) bhikkhu ajjhattaṁ kāye samudayadhammānupassī
viharati .pe. ajjhattaṁ kāye vayadhammānupassī viharati. ajjhattaṁ

page number: 377

kāye samudayavayadhammānupassī viharati ātāpī sampajāno satimā
vineyya loke abhijjhādomanassaṁ. bahiddhā kāye samudayadhammānupassī
viharati .pe. bahiddhā kāye vayadhammānupassī viharati. bahiddhā
kāye samudayavayadhammānupassī viharati ātāpī sampajāno satimā
vineyya loke abhijjhādomanassaṁ. ajjhattabahiddhā kāye samudayadhammānupassī
viharati. ajjhattabahiddhā kāye vayadhammānupassī
viharati. ajjhattabahiddhā kāye samudayavayadhammānupassī viharati
ātāpī sampajāno satimā vineyya loke abhijjhādomanassaṁ.

[1256] so sace ākaṅkhati appaṭikūle paṭikūlasaññī
vihareyyanti paṭikūlasaññī tattha viharati. sace ākaṅkhati paṭikūle
appaṭikūlasaññī vihareyyanti appaṭikūlasaññī tattha viharati. sace
ākaṅkhati appaṭikūle ca paṭikūle ca paṭikūlasaññī vihareyyanti
paṭikūlasaññī tatatha viharati. sace ākaṅkhati paṭikūle ca appaṭikūle
ca appaṭikūlasaññī vihareyyanti appaṭikūlasaññī tattha viharati.
sace ākaṅkhati appaṭikūlañca paṭikūlañca tadubhayaṁ abhinivajjetvā
upekkhako vihareyyaṁ sato sampajānoti upekkhako tattha viharati
sato sampajāno.

[1257] ajjhattaṁ vedanāsu samudayadhammānupassī viharati ajjhattaṁ
vedanāsu vayadhammānupassī viharati. ajjhattaṁ vedanāsu samudayavayadhammānupassī
viharati ātāpī sampajāno satimā vineyya loke

page number: 378

abhijjhādomanassaṁ. bahiddhā vedanāsu samudayadhammānupassī viharati
bahiddhā vedanāsu vayadhammānupassī viharati. bahiddhā vedanāsu
samudayavayadhammānupassī viharati ātāpī sampajāno satimā vineyya
loke abhijjhādomanassaṁ. ajjhattabahiddhā (pts. s v, 296) vedanāsu samudayadhammānupassī
viharati ajjhattabahiddhā vedanāsu vayadhammānupassī viharati.
ajjhattabahiddhā vedanāsu samudayavayadhammānupassī viharati ātāpī
sampajāno satimā vineyya loke abhijjhādomanassaṁ.

[1258] so sace ākaṅkhati appaṭikūle paṭikūlasaññī
vihareyyanti paṭikūlasaññī tattha viharati. sace ākaṅkhati paṭikūle
appaṭikūlasaññī vihareyyanti appaṭikūlasaññī tattha viharati. sace
ākaṅkhati appaṭikūle ca paṭikūle ca paṭikūlasaññī vihareyyanti
paṭikūlasaññī tattha viharati. sace ākaṅkhati paṭikūle ca appaṭikūle
ca appaṭikūlasaññī vihareyyanti appaṭikūlasaññī tattha viharati.
sace ākaṅkhati appaṭikūlañca paṭikūlañca tadubhayaṁ abhinivajjetvā
upekkhako vihareyyaṁ sato sampajānoti upekkhako tattha viharati
sato sampajāno.

[1259] ajjhattaṁ citte .pe. bahiddhā citte .pe.
ajjhattabahiddhā citte samudayadhammānupassī viharati. ajjhattabahiddhā
citte vayadhammānupassī viharati. ajjhattabahiddhā citte
samudayavayadhammānupassī viharati ātāpī .pe. abhijjhādomanassaṁ.

page number: 379

[1260] so sace ākaṅkhati appaṭikūle paṭikūlasaññī
vihareyyanti paṭikūlasaññī tattha viharati .pe. upekkhako tattha
viharati sato sampajāno.

[1261] ajjhattaṁ dhammesu .pe. bahiddhā dhammesu .pe.
ajjhattabahiddhā dhammesu samudayadhammānupassī viharati. ajjhattabahiddhā
dhammesu vayadhammānupassī viharati. ajjhattabahiddhā
dhammesu samudayavayadhammānupassī viharati ātāpī sampajāno satimā
vineyya loke abhijjhādomanassaṁ.

[1262] so sace ākaṅkhati appaṭikūle paṭikūlasaññī
vihareyyanti paṭikūlasaññī tattha viharati .pe. upekkhako tattha
viharati sato sampajāno. ettāvatā kho āvuso bhikkhuno
cattāro satipaṭṭhānā āraddhā hontīti.

[1263] sāvatthīnidānaṁ. atha kho āyasmato anuruddhassa
rahogatassa paṭisallīnassa evaṁ cetaso parivitakko udapādi yesaṁ
kesañci cattāro satipaṭṭhānā viraddhā viraddho tesaṁ ariyo
maggo sammādukkhakkhayagāmī yesaṁ kesañci cattāro satipaṭṭhānā
āraddhā āraddho tesaṁ ariyo (pts. s v, 297) maggo sammādukkhakkhayagāmīti.

[1264] atha kho āyasmā mahāmoggallāno āyasmato
anuruddhassa cetasā cetoparivitakkamaññāya seyyathāpi nāma balavā
puriso sammiñjitaṁ vā bāhaṁ pasāreyya pasāritaṁ vā bāhaṁ

page number: 380

sammiñjeyya evameva āyasmato anuruddhassa sammukhe pāturahosi.

[1265] atha kho āyasmā mahāmoggallāno āyasmantaṁ
anuruddhaṁ etadavoca kittāvatā nu kho āvuso anuruddha bhikkhuno
cattāro satipaṭṭhānā āraddhā hontīti.

[1266] idhāvuso bhikkhu ajjhattaṁ kāye kāyānupassī viharati
ātāpī sampajāno satimā vineyya loke abhijjhādomanassaṁ. bahiddhā
kāye kāyānupassī viharati ātāpī .pe. ajjhattabahiddhā kāye
kāyānupassī viharati ātāpī sampajāno satimā vineyya loke
abhijjhādomanassaṁ.

[1267] ajjhattaṁ vedanāsu vedanānupassī viharati ātāpī
sampajāno satimā vineyya loke abhijjhādomanassaṁ. bahiddhā
vedanāsu vedanānupassī viharati ātāpī sampajāno satimā vineyya
loke abhijjhādomanassaṁ. ajjhattabahiddhā vedanāsu vedanānupassī
viharati ātāpī sampajāno satimā vineyya loke abhijjhādomanassaṁ.

[1268] ajjhattaṁ citte. bahiddhā citte. ajjhattabahiddhā
citte cittānupassī viharati ātāpī sampajāno satimā vineyya
loke abhijjhādomanassaṁ.

[1269] ajjhattaṁ dhammesu. bahiddhā dhammesu. ajjhattabahiddhā
dhammesu dhammānupassī viharati ātāpī sampajāno satimā
vineyya loke abhijjhādomanassaṁ. ettāvatā kho āvuso

page number: 381

bhikkhuno cattāro satipaṭṭhānā āraddhā hontīti.

[1270] ekaṁ samayaṁ āyasmā anuruddho sāvatthiyaṁ viharati
sutanutīre. atha kho sambahulā bhikkhū yenāyasmā anuruddho(pts. s v, 298) 
tenupasaṅkamiṁsu upasaṅkamitvā āyasmatā anuruddhena saddhiṁ sammodiṁsu
sammodanīyaṁ kathaṁ sārāṇīyaṁ 1- vītisāretvā ekamantaṁ nisīdiṁsu. ekamantaṁ
nisinnā kho te bhikkhū āyasmantaṁ anuruddhaṁ etadavocuṁ katamesaṁ
āyasmā anuruddho dhammānaṁ bhāvitattā bahulīkatattā mahābhiññattaṁ 2-
pattoti.

[1271] catunnaṁ khvāhaṁ āvuso satipaṭṭhānānaṁ bhāvitattā
bahulīkatattā mahābhiññattaṁ patto. katamesaṁ catunnaṁ. idhāvuso
kāye kāyānupassī viharāmi ātāpī sampajāno satimā vineyya
loke abhijjhādomanassaṁ. vedanāsu citte dhammesu dhammānupassī
viharāmi ātāpī sampajāno satimā vineyya loke abhijjhādomanassaṁ.
imesaṁ khvāhaṁ āvuso catunnaṁ satipaṭṭhānānaṁ bhāvitattā
bahulīkatattā mahābhiññattaṁ patto. imesañca panāhaṁ āvuso
catunnaṁ satipaṭṭhānānaṁ bhāvitattā bahulīkatattā hīnaṁ dhammaṁ hīnato
abbhaññāsiṁ majjhimaṁ dhammaṁ majjhimato abbhaññāsiṁ paṇītaṁ
dhammaṁ paṇītato abbhaññāsinti.

[1272] ekaṁ samayaṁ āyasmā ca anuruddho āyasmā ca
sārīputto āyasmā ca mahāmoggallāno sākete viharanti kaṇṭakīvane.

footnote: 1 ma. sabbattha sāraṇīyaṁ. 2 ma. mahābhiññataṁ yu. mahābhiññātaṁ. evamupari.

page number: 382

atha kho āyasmā ca sārīputto āyasmā ca
mahāmoggallāno sāyaṇhasamayaṁ paṭisallānā vuṭṭhitā yenāyasmā
anuruddho tenupasaṅkamiṁsu upasaṅkamitvā āyasmatā anuruddhena
saddhiṁ sammodiṁsu sammodanīyaṁ kathaṁ sārāṇīyaṁ vītisāretvā ekamantaṁ
nisīdiṁsu. ekamantaṁ nisinno kho āyasmā sārīputto āyasmantaṁ
anuruddhaṁ etadavoca sekkhenāvuso 1- anuruddha bhikkhunā katame dhammā
upasampajja vihātabbāti.

[1273] sekkhenāvuso sārīputta (pts. s v, 299) bhikkhunā cattāro satipaṭṭhānā
upasampajja vihātabbā. katame cattāro. idhāvuso bhikkhu
kāye kāyānupassī viharati. vedanāsu citte dhammesu dhammānupassī
viharati ātāpī sampajāno satimā vineyya loke abhijjhādomanassaṁ.
sekkhenāvuso sārīputta bhikkhunā ime cattāro
satipaṭṭhānā upasampajja vihātabbāti.

[1274] sāketanidānaṁ. ekamantaṁ nisinno kho āyasmā
sārīputto āyasmantaṁ anuruddhaṁ etadavoca asekkhenāvuso 2- anuruddha
bhikkhunā katame dhammā upasampajja vihātabbāti.

[1275] asekkhenāvuso sārīputta bhikkhunā cattāro satipaṭṭhānā
upasampajja vihātabbā. katame cattāro. idhāvuso bhikkhu kāye
kāyānupassī viharati ātāpī sampajāno satimā vineyya loke

footnote: 1 sekhenāvusotipi pāṭho. 2 asekhenāvusoti vā pāṭho.

page number: 383

abhijjhādomanassaṁ. vedanāsu citte dhammesu dhammānupassī viharati
ātāpī sampajāno satimā vineyya loke abhijjhādomanassaṁ.
asekkhenāvuso sārīputta bhikkhunā ime cattāro satipaṭṭhānā
upasampajja vihātabbāti.

[1276] sāketanidānaṁ. ekamantaṁ nisinno kho āyasmā
sārīputto āyasmantaṁ anuruddhaṁ etadavoca katamesaṁ āyasmā anuruddho
dhammānaṁ bhāvitattā bahulīkatattā mahābhiññattaṁ pattoti.

[1277] catunnaṁ khvāhaṁ āvuso satipaṭṭhānānaṁ bhāvitattā
bahulīkatattā mahābhiññattaṁ patto. katamesaṁ catunnaṁ. idhāhaṁ āvuso
kāye kāyānupassī viharāmi ātāpī sampajāno satimā vineyya
loke abhijjhādomanassaṁ. vedanāsu citte dhammesu dhammānupassī
viharāmi ātāpī sampajāno satimā vineyya loke
abhijjhādomanassaṁ. imesaṁ khvāhaṁ āvuso catunnaṁ satipaṭṭhānānaṁ
bhāvitattā bahulīkatattā mahābhiññattaṁ patto. imesañca panāhaṁ
āvuso (pts. s v, 300) catunnaṁ satipaṭṭhānānaṁ bhāvitattā bahulīkatattā sahassalokaṁ
abhijānāmīti.

[1278] sāvatthīnidānaṁ. tatra kho āyasmā anuruddho bhikkhū
āmantesi .pe. etadavoca cattārome āvuso satipaṭṭhānā
bhāvitā bahulīkatā taṇhakkhayāya saṁvattanti. katame cattāro.
idhāvuso bhikkhu kāye kāyānupassī viharati. vedanāsu citte

page number: 384

dhammesu dhammānupassī viharati ātāpī sampajāno satimā vineyya
loke abhijjhādomanassaṁ. ime kho āvuso cattāro satipaṭṭhānā
bhāvitā bahulīkatā taṇhakkhayāya saṁvattantīti.

[1279] ekaṁ samayaṁ āyasmā anuruddho sāvatthiyaṁ viharati
salaḷāgāre. tatra kho āyasmā anuruddho bhikkhū āmantesi
.pe. etadavoca seyyathāpi āvuso gaṅgānadī pācīnaninnā pācīnapoṇā
pācīnapabbhārā atha mahājanakāyo āgaccheyya kuddālapiṭakaṁ 1-
ādāya mamaṁ imaṁ gaṅgānadiṁ pacchāninnaṁ karissāma pacchāpoṇaṁ
pacchāpabbhāranti. taṁ kiṁ maññatha āvuso api nu so
mahājanakāyo gaṅgānadiṁ pacchāninnaṁ kareyya pacchāpoṇaṁ pacchāpabbhāranti.
no hetaṁ āvuso. taṁ kissa hetu. gaṅgā
āvuso nadī pācīnaninnā pācīnapoṇā pācīnapabbhārā sā na
sukarā pacchāninnaṁ kātuṁ pacchāpoṇaṁ pacchāpabbhāraṁ yāva deva
ca pana mahājanakāyo kilamathassa vighātassa bhāgī assāti.
evameva kho āvuso bhikkhuṁ cattāro satipaṭṭhāne (pts. s v, 301) bhāventaṁ cattāro
satipaṭṭhāne bahulīkarontaṁ rājā 2- vā rājamahāmattā vā mittā
vā amaccā vā ñātī vā sālohitā vā bhogehi abhihaṭṭhuṁ
pavāreyyuṁ ehambho purisa kinte ime kāsāvā anuḍahanti kiṁ
muṇḍo kapālamanusaṁcarasi ehi hīnāyāvattitvā bhoge ca bhuñjassu
puññāni ca karohīti. so vata āvuso bhikkhu cattāro satipaṭṭhāne

footnote: 1 ma. kudālapiṭakaṁ. ma. yu. rājāno.

page number: 385

bhāvento cattāro satipaṭṭhāne bahulīkaronto sikkhaṁ
paccakkhāya hīnāyāvattissatīti netaṁ ṭhānaṁ vijjati. taṁ kissa hetu.
yaṁ hi 

[1]- āvuso cittaṁ dīgharattaṁ vivekaninnaṁ vivekapoṇaṁ vivekapabbhāraṁ
tathā 2- hīnāyāvattissatīti netaṁ ṭhānaṁ vijjati.

[1280] kathañcāvuso bhikkhu cattāro satipaṭṭhāne bhāveti
cattāro satipaṭṭhāne bahulīkaroti 

[3]-. idhāvuso bhikkhu kāye kāyānupassī
viharati. vedanāsu citte dhammesu dhammānupassī viharati
ātāpī sampajāno satimā vineyya loke abhijjhādomanassaṁ.
evaṁ kho āvuso bhikkhu cattāro satipaṭṭhāne bhāveti cattāro
satipaṭṭhāne bahulīkarotīti.

[1281] ekaṁ samayaṁ āyasmā ca anuruddho āyasmā ca sārīputto
vesāliyaṁ viharanti ambapālivane. atha kho āyasmā
sārīputto sāyaṇhasamayaṁ paṭisallānā vuṭṭhito .pe. ekamantaṁ
nisinno kho āyasmā sārīputto āyasmantaṁ anuruddhaṁ etadavoca
vippasannāni kho te āvuso anuruddha indriyāni parisuddho mukhavaṇṇo
pariyodāto. katamenāyasmā anuruddho vihārena etarahi
bahulaṁ viharatīti.

[1282] catūsu khvāhaṁ āvuso satipaṭṭhānesu sūpaṭṭhitacitto 4-
etarahi bahulaṁ viharāmi. katamesu catūsu. idhāhaṁ āvuso kāye

footnote: 1 ma. yu. (pts. s v, 302) taṁ. 2 ma. yu. taṁ vata. 3 ma. itisaddo dissati. 4 ma.
footnote: suppatiṭṭhitacitto.

page number: 386

kāyānupassī viharāmi ātāpī sampajāno satimā vineyya loke
abhijjhādomanassaṁ. vedanāsu citte dhammesu dhammānupassī viharāmi
ātāpī sampajāno satimā vineyya loke abhijjhādomanassaṁ. imesu
khvāhaṁ āvuso catūsu satipaṭṭhānesu sūpaṭṭhitacitto etarahi bahulaṁ
viharāmi. yo so āvuso bhikkhu arahaṁ khīṇāsavo vusitavā
katakaraṇīyo ohitabhāro anuppattasadattho parikkhīṇabhavasaññojano
sammadaññā vimutto so imesu catūsu satipaṭṭhānesu sūpaṭṭhitacitto
bahulaṁ viharatīti. lābhā 

[1]- no āvuso suladdhaṁ 

[2]- no
āvuso ye mayaṁ āyasmato anuruddhassa sammukhāva assumha āsabhivācaṁ
bhāsamānassāti.

[1283] ekaṁ samayaṁ āyasmā anuruddho sāvatthiyaṁ viharati
andhavanasmiṁ ābādhiko dukkhito bāḷhagilāno. atha kho sambahulā
bhikkhū yenāyasmā anuruddho tenupasaṅkamiṁsu upasaṅkamitvā āyasmantaṁ
anuruddhaṁ etadavocuṁ katamenāyasmato anuruddhassa vihārena viharato
uppannā sārīrikā dukkhā vedanā cittaṁ na pariyādāya tiṭṭhantīti.

[1284] catūsu kho me āvuso satipaṭṭhānesu sūpaṭṭhitacittassa
viharato uppannā sārīrikā dukkhā vedanā cittaṁ na pariyādāya
tiṭṭhanti. katamesu catūsu. idhāhaṁ āvuso kāye kāyānupassī
viharāmi. vedanāsu citte dhammesu dhammānupassī viharāmi
ātāpī sampajāno satimā vineyya loke abhijjhādomanassaṁ.

footnote: 1-2 ma. yu. vata.

page number: 387

imesu kho me āvuso catūsu satipaṭṭhānesu sūpaṭṭhitacittassa
viharato uppannā sārīrikā dukkhā vedanā cittaṁ na pariyādāya
tiṭṭhantīti.
rahogatavaggo paṭhamo.
tassuddānaṁ
rahogatena dve vuttā sutanukaṇṭakī tayo
taṇhakkhayasalaḷāgāraṁ ambapāligilāyananti 1-.
-----------

footnote: 1 ma. ambapāli ca gilānanti. yu. sabbaṁ bāḷhagilāyananti.

page number: 388

dutiyavaggo dutiyo

[1285] ekaṁ samayaṁ āyasmā anuruddho sāvatthiyaṁ viharati
jetavane anāthapiṇḍikassa ārāme. atha kho sambahulā bhikkhū
yenāyasmā anuruddho tenupasaṅkamiṁsu upasaṅkamitvā āyasmatā
anuruddhena .pe. ekamantaṁ nisinnā kho te bhikkhū āyasmantaṁ
anuruddhaṁ etadavocuṁ katamesaṁ āyasmā anuruddho dhammānaṁ bhāvitattā
bahulīkatattā mahābhiññattaṁ pattoti.

[1286] catunnaṁ khvāhaṁ āvuso satipaṭṭhānānaṁ bhāvitattā bahulīkatattā
mahābhiññattaṁ patto. katamesaṁ catunnaṁ. idhāhaṁ
āvuso kāye kāyānupassī viharāmi. vedanāsu citte dhammesu
dhammānupassī viharāmi ātāpī sampajāno satimā vineyya loke
abhijjhādomanassaṁ. imesaṁ khvāhaṁ āvuso catunnaṁ satipaṭṭhānānaṁ
bhāvitattā bahulīkatattā mahābhiññattaṁ patto. imesañca panāhaṁ
āvuso catunnaṁ satipaṭṭhānānaṁ bhāvitattā bahulīkatattā kappasahassaṁ
anussarāmīti.

[1287] imesañca panāhaṁ āvuso catunnaṁ satipaṭṭhānānaṁ
bhāvitattā (pts. s v, 304) bahulīkatattā anekavihitaṁ iddhividhaṁ paccanubhomi ekopi
hutvā bahudhā homi .pe. yāva brahmalokāpi kāyena vasaṁ vattemīti.

page number: 389

[1288] imesañca panāhaṁ āvuso catunnaṁ satipaṭṭhānānaṁ
bhāvitattā bahulīkatattā dibbāya sotadhātuyā visuddhāya atikkantamānusikāya
ubho sadde suṇāmi dibbe ca mānuse ca ye dūre
santike cāti.

[1289] imesañca panāhaṁ āvuso catunnaṁ satipaṭṭhānānaṁ
bhāvitattā bahulīkatattā parasattānaṁ parapuggalānaṁ cetasā ceto paricca
jānāmi sarāgaṁ vā cittaṁ sarāgaṁ cittanti pajānāmi .pe.
vimuttaṁ cittanti pajānāmīti.

[1290] imesañca panāhaṁ āvuso catunnaṁ satipaṭṭhānānaṁ
bhāvitattā bahulīkatattā ṭhānañca ṭhānato aṭṭhānañca aṭṭhānato
yathābhūtaṁ pajānāmīti.

[1291] imesañca panāhaṁ āvuso catunnaṁ satipaṭṭhānānaṁ
bhāvitattā bahulīkatattā atītānāgatapaccuppannānaṁ kammasamādānānaṁ
ṭhānaso hetuso vipākaṁ yathābhūtaṁ pajānāmīti.

[1292] imesañca panāhaṁ āvuso catunnaṁ satipaṭṭhānānaṁ
bhāvitattā bahulīkatattā sabbatthagāminīpaṭipadaṁ yathābhūtaṁ pajānāmīti.

[1293] (pts. s v, 305) imesañca panāhaṁ āvuso catunnaṁ satipaṭṭhānānaṁ
bhāvitattā bahulīkatattā anekadhātunānādhātulokaṁ yathābhūtaṁ pajānāmīti.

[1294] imesañca panāhaṁ āvuso catunnaṁ satipaṭṭhānānaṁ
bhāvitattā bahulīkatattā sattānaṁ nānādhimuttikataṁ yathābhūtaṁ pajānāmīti.

page number: 390

[1295] imesañca panāhaṁ āvuso catunnaṁ satipaṭṭhānānaṁ
bhāvitattā bahulīkatattā parasattānaṁ parapuggalānaṁ indriyaparopariyattaṁ
yathābhūtaṁ pajānāmīti.

[1296] imesañca panāhaṁ āvuso catunnaṁ satipaṭṭhānānaṁ
bhāvitattā bahulīkatattā jhānavimokkhasamādhisamāpattīnaṁ saṅkilesaṁ
vodānaṁ vuṭṭhānaṁ yathābhūtaṁ pajānāmīti.

[1297] imesañca panāhaṁ āvuso catunnaṁ satipaṭṭhānānaṁ
bhāvitattā bahulīkatattā anekavihitaṁ pubbenivāsaṁ anussarāmi.
seyyathīdaṁ. ekaṁpi jātiṁ dvepi jātiyo .pe. iti sākāraṁ sauddesaṁ
anekavihitaṁ pubbenivāsaṁ anussarāmīti.

[1298] imesañca panāhaṁ āvuso catunnaṁ satipaṭṭhānānaṁ
bhāvitattā bahulīkatattā dibbena cakkhunā visuddhena atikkantamānusakena
satte passāmi cavamāne upapajjamāne .pe. iti dibbena
cakkhunā visuddhena atikkantamānusakena .pe. yathākammūpage satte
pajānāmīti.

[1299] imesañca panāhaṁ āvuso catunnaṁ satipaṭṭhānānaṁ
bhāvitattā bahulīkatattā āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja
viharāmīti.
dutiyo vaggo.

page number: 391

tassuddānaṁ
sahassaṁ iddhi atha pana cetopariccaṭṭhānametīṇi
paṭidoliko nānādhimutti indriyaṁ jānanti tisso vijjāti 1-.
anuruddhasaṁyuttaṁ niṭṭhitaṁ.
-------

footnote: 1 ma. mahābhiññaṁ iddhi dibbaṁ ceto pariyaṁ ṭhānaṁ kammaṁ
footnote: sabbattha dhātudhimutti jhānaṁ tisso vijjāti.

page number: 392

jhānasaṁyuttaṁ

[1300] sāvatthī. tatra kho cattārome bhikkhave jhānā.
katame cattāro. idha bhikkhave bhikkhu vivicceva kāmehi vivicca
akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ
upasampajja viharati vitakkavicārānaṁ vūpasamā ajjhattaṁ sampasādanaṁ
cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ
upasampajja viharati pītiyā ca virāgā upekkhako ca viharati
sato ca sampajāno sukhañca kāyena paṭisaṁvedeti yantaṁ ariyā
ācikkhanti upekkhako satimā sukhavihārīti tatiyaṁ jhānaṁ upasampajja
viharati sukhassa ca pahānā dukkhassa ca pahānā pubbeva somanassadomanassānaṁ
atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ
upasampajja viharati. ime kho bhikkhave (pts. s v, 308) cattāro jhānāti.

[1301] seyyathāpi bhikkhave gaṅgā nadī pācīnaninnā pācīnapoṇā
pācīnapabbhārā. evameva kho bhikkhave bhikkhu cattāro
jhāne bhāvento cattāro jhāne bahulīkaronto nibbānaninno
hoti nibbānapoṇo nibbānapabbhāro.

[1302] kathañca bhikkhave bhikkhu cattāro jhāne bhāvento
cattāro jhāne bahulīkaronto nibbānaninno hoti nibbānapoṇo
nibbānapabbhāro. idha bhikkhave bhikkhu vivicceva kāmehi vivicca
akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ

page number: 393

upasampajja viharati vitakkavicārānaṁ vūpasamā .pe. dutiyaṁ jhānaṁ.
tatiyaṁ jhānaṁ. catutthaṁ jhānaṁ upasampajja viharati. evaṁ kho bhikkhave
bhikkhu cattāro jhāne bhāvento cattāro jhāne bahulīkaronto
nibbānaninno (pts. s v, 309) hoti nibbānapoṇo nibbānapabbhāroti. (evaṁ
yāva esanā pāli vitthāretabbā).

[1303] pañcimāni bhikkhave uddhambhāgiyāni saññojanāni.
katamāni pañca. rūparāgo arūparāgo māno uddhaccaṁ avijjā.
imāni kho bhikkhave pañcuddhambhāgiyāni saññojanāni.

[1304] imesaṁ kho bhikkhave pañcannaṁ uddhambhāgiyānaṁ
saññojanānaṁ abhiññāya pariññāya parikkhayāya pahānāya cattāro
jhānā bhāvetabbā. katame cattāro. idha bhikkhave bhikkhu
vivicceva kāmehi vivicca akusalehi dhammehi savitakkaṁ savicāraṁ vivekajaṁ
pītisukhaṁ paṭhamaṁ jhānaṁ upasampajja viharati vitakkavicārānaṁ vūpasamā
ajjhattaṁ (pts. s v, 310) sampasādanaṁ cetaso ekodibhāvaṁ avitakkaṁ avicāraṁ samādhijaṁ
pītisukhaṁ dutiyaṁ jhānaṁ. tatiyaṁ jhānaṁ. catutthaṁ jhānaṁ upasampajja
viharati. imesaṁ kho bhikkhave pañcannaṁ uddhambhāgiyānaṁ saññojanānaṁ
abhiññāya pariññāya parikkhayāya pahānāya ime cattāro jhānā
bhāvetabbāti. (gaṅgāpeyyālo. yathā maggasaṁyuttaṁ vitthāritaṁ evaṁ
jhānasaṁyuttaṁ vitthāretabbaṁ yāva esanā pāli).
jhānasaṁyuttaṁ niṭṭhitaṁ.
---------

page number: 394

ānāpānasaṁyuttaṁ
--------
ekadhammavaggo paṭhamo

[1305] sāvatthī. tatra kho .pe. etadavoca ekadhammo
bhikkhave bhāvito bahulīkato mahapphalo hoti mahānisaṁso. katamo
ekadhammo. ānāpānassati.

[1306] kathaṁ bhāvitā ca bhikkhave ānāpānassati kathaṁ bahulīkatā
mahapphalā hoti mahānisaṁsā. idha bhikkhave bhikkhu araññagato vā
rukkhamūlagato vā suññāgāragato vā nisīdati pallaṅkaṁ ābhujitvā
ujuṁ kāyaṁ paṇidhāya parimukhaṁ satiṁ upaṭṭhapetvā. so satova
assasati sato 1- passasati dīghaṁ vā assasanto dīghaṁ assasāmīti
pajānāti dīghaṁ vā passasanto dīghaṁ passasāmīti pajānāti. rassaṁ
vā assasanto rassaṁ assasāmīti pajānāti rassaṁ vā passasanto
rassaṁ passasāmīti pajānāti. sabbakāyapaṭisaṁvedī assasissāmīti sikkhati
sabbakāyapaṭisaṁvedī passasissāmīti sikkhati. passambhayaṁ kāyasaṅkhāraṁ
assasissāmīti sikkhati passambhayaṁ kāyasaṅkhāraṁ passasissāmīti sikkhati.
pītipaṭisaṁvedī assasissāmīti sikkhati pītipaṭisaṁvedī passasissāmīti
sikkhati. sukhapaṭisaṁvedī assasissāmīti sikkhati sukhapaṭisaṁvedī
passasissāmīti sikkhati. cittasaṅkhārapaṭisaṁvedī assasissāmīti sikkhati

footnote: 1 ma. yu. satova. evamuparipi.

page number: 395

cittasaṅkhārapaṭisaṁvedī passasissāmīti sikkhati. passambhayaṁ cittasaṅkhāraṁ
assasissāmīti sikkhati passambhayaṁ cittasaṅkhāraṁ passasissāmīti sikkhati.
cittapaṭisaṁvedī assasissāmīti sikkhati cittapaṭisaṁvedī passasissāmīti
sikkhati. abhippamodayaṁ cittaṁ assasissāmīti sikkhati abhippamodayaṁ
cittaṁ passasissāmīti sikkhati. samādahaṁ cittaṁ assasissāmīti sikkhati
samādahaṁ cittaṁ passasissāmīti sikkhati. vimocayaṁ cittaṁ assasissāmīti
sikkhati vimocayaṁ cittaṁ passasissāmīti sikkhati. aniccānupassī
assasissāmīti sikkhati aniccānupassī passasissāmīti sikkhati. virāgānupassī
assasissāmīti sikkhati virāgānupassī passasissāmīti sikkhati.
nirodhānupassī assasissāmīti sikkhati nirodhānupassī passasissāmīti
sikkhati. paṭinissaggānupassī assasissāmīti sikkhati paṭinissaggānupassī
passasissāmīti sikkhati. evaṁ bhāvitā kho bhikkhave ānāpānassati
evaṁ bahulīkatā mahapphalā hoti mahānisaṁsāti.

[1307] ānāpānassati bhikkhave bhāvitā bahulīkatā mahapphalā
hoti mahānisaṁsā.

[1308] kathaṁ bhāvitā ca bhikkhave ānāpānassati kathaṁ bahulīkatā
mahapphalā hoti mahānisaṁsā. idha bhikkhave bhikkhu ānāpānassatisahagataṁ
satisambojjhaṅgaṁ bhāveti vivekanissitaṁ virāganissitaṁ (pts. s v, 313) nirodhanissitaṁ
vossaggapariṇāmiṁ. ānāpānassatisahagataṁ dhammavicayasambojjhaṅgaṁ.
viriya pīti passaddhi samādhi ānāpānassatisahagataṁ upekkhāsambojjhaṅgaṁ

page number: 396

bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
evaṁ bhāvitā kho bhikkhave ānāpānassati evaṁ bahulīkatā
mahapphalā hoti mahānisaṁsāti.

[1309] ānāpānassati bhikkhave bhāvitā bahulīkatā mahapphalā
hoti mahānisaṁsā.

[1310] kathaṁ bhāvitā ca bhikkhave ānāpānassati kathaṁ bahulīkatā
mahapphalā hoti mahānisaṁsā. idha bhikkhave bhikkhu araññagato vā
rukkhamūlagato vā suññāgāragato vā nisīdati pallaṅkaṁ ābhujitvā
ujuṁ kāyaṁ paṇidhāya parimukhaṁ satiṁ upaṭṭhapetvā. so satova
assasati sato passasati (vitthāretabbā yāva paṭinissaggānupassī
assasissāmīti sikkhati paṭinissaggānupassī passasissāmīti
sikkhati). evaṁ bhāvitā kho bhikkhave ānāpānassati evaṁ bahulīkatā
mahapphalā hoti mahānisaṁsāti.

[1311] ānāpānassati bhikkhave bhāvitā bahulīkatā mahapphalā
hoti mahānisaṁsā.

[1312] kathaṁ bhāvitā ca bhikkhave ānāpānassati kathaṁ bahulīkatā
mahapphalā hoti mahānisaṁsā. idha bhikkhave bhikkhu araññagato
vā rukkhamūlagato vā suññāgāragato vā nisīdati pallaṅkaṁ ābhujitvā
ujuṁ kāyaṁ paṇidhāya parimukhaṁ satiṁ upaṭṭhapetvā. so satova assasati
sato passasati. (vitthāro yāva paṭinissaggānupassī assasissāmīti

page number: 397

sikkhati (pts. s v, 314) paṭinissaggānupassī passasissāmīti sikkhati). evaṁ bhāvitā kho
bhikkhave ānāpānassati evaṁ bahulīkatā mahapphalā hoti mahānisaṁsā.

[1313] evaṁ bhāvitāya kho bhikkhave ānāpānassatiyā evaṁ
bahulīkatāya dvinnaṁ phalānaṁ aññataraṁ phalaṁ pāṭikaṅkhaṁ diṭṭheva dhamme
aññā sati vā upādisese anāgāmitāti.

[1314] ānāpānassati bhikkhave bhāvitā bahulīkatā mahapphalā
hoti mahānisaṁsā.

[1315] kathaṁ bhāvitā ca bhikkhave ānāpānassati kathaṁ bahulīkatā
mahapphalā hoti mahānisaṁsā. idha bhikkhave bhikkhu araññagato vā
rukkhamūlagato vā suññāgāragato vā nisīdati pallaṅkaṁ ābhujitvā ujuṁ
kāyaṁ paṇidhāya parimukhaṁ satiṁ upaṭṭhapetvā. so satova assasati
sato passasati. (vitthāro yāva paṭinissaggānupassī assasissāmīti
sikkhati paṭinissaggānupassī passasissāmīti sikkhati). evaṁ
bhāvitā kho bhikkhave ānāpānassati evaṁ bahulīkatā mahapphalā
hoti mahānisaṁsā.

[1316] evaṁ bhāvitāya kho bhikkhave ānāpānassatiyā evaṁ
bahulīkatāya satta phalā sattānisaṁsā pāṭikaṅkhā. katame satta phalā
sattānisaṁsā. diṭṭheva dhamme paṭikacca aññaṁ ārādheti no
ce diṭṭheva dhamme paṭikacca aññaṁ ārādheti atha maraṇakāle
aññaṁ ārādheti no ce diṭṭheva dhamme paṭikacca aññaṁ

page number: 398

ārādheti no ce maraṇakāle aññaṁ ārādheti. atha pañcannaṁ
orambhāgiyānaṁ saññojanānaṁ parikkhayā antarāparinibbāyī hoti
upahaccaparinibbāyī hoti asaṅkhāraparinibbāyī hoti sasaṅkhāraparinibbāyī
hoti uddhaṁsoto hoti akaniṭṭhagāmī. evaṁ bhāvitāya
kho bhikkhave ānāpānassatiyā evaṁ bahulīkatāya ime satta phalā
sattānisaṁsā pāṭikaṅkhāti.

[1317] sāvatthiyaṁ. tatra kho bhagavā .pe. etadavoca
bhāvetha no tumhe bhikkhave ānāpānassatinti.(pts. s v, 315) 

[1318] evaṁ vutte āyasmā ariṭṭho bhagavantaṁ etadavoca
ahaṁ kho bhante bhāvemi ānāpānassatinti. yathākathaṁ pana tvaṁ
ariṭṭha bhāvesi ānāpānassatinti.

[1319] atītesu me bhante kāmesu kāmacchando pahīno
anāgatesu me kāmesu kāmacchando vigato ajjhattaṁ 1- bahiddhā
ca me dhammesu paṭighasaññā suppaṭivinītā so satova assasissāmi
sato passasissāmi. evaṁ khvāhaṁ bhante bhāvemi ānāpānassatinti.

[1320] atthesā ariṭṭha ānāpānassati nesā natthīti vadāmi.
apica ariṭṭha yathā ānāpānassati vitthārena paripuṇṇā hoti
taṁ suṇāhi sādhukaṁ manasikarohi bhāsissāmīti. evaṁ bhanteti kho
āyasmā ariṭṭho bhagavato paccassosi. bhagavā etadavoca kathañca
ariṭṭha ānāpānassati vitthārena paripuṇṇā hoti. idha ariṭṭha

footnote: 1 po. ma. ajjhattabahiddhā.

page number: 399

bhikkhu araññagato vā rukkhamūlagato vā suññāgāragato vā nisīdati
pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.
so satova assasati sato passasati dīghaṁ vā assasanto dīghaṁ
assasāmīti pajānāti .pe. paṭinissaggānupassī assasissāmīti
sikkhati paṭinissaggānupassī passasissāmīti sikkhati. evaṁ kho
ariṭṭha ānāpānassati vitthārena paripuṇṇā hotīti.

[1321] sāvatthī. tena kho pana samayena āyasmā mahākappino
bhagavato avidūre nisinno hoti pallaṅkaṁ ābhujitvā ujuṁ
kāyaṁ paṇidhāya parimukhaṁ satiṁ upaṭṭhapetvā.

[1322] addasā kho bhagavā āyasmantaṁ mahākappinaṁ avidūre
nisinnaṁ pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ
upaṭṭhapetvā disvāna bhikkhū āmantesi passatha no tumhe bhikkhave
etassa bhikkhuno kāyassa iñjitattaṁ vā phanditattaṁ vāti.(pts. s v, 316) 

[1323] yadāpi mayaṁ bhante taṁ āyasmantaṁ passāma saṅghamajjhe
vā nisinnaṁ ekaṁ vā raho nisinnaṁ tadāpi mayaṁ tassa āyasmato
na passāma kāyassa iñjitattaṁ vā phanditattaṁ vāti.

[1324] yassa bhikkhave samādhissa bhāvitattā bahulīkatattā neva
kāyassa iñjitattaṁ vā hoti phanditattaṁ vā na cittassa iñjitattaṁ
vā hoti phanditattaṁ vā tassa so bhikkhave bhikkhu samādhissa
nikāmalābhī akicchalābhī akasiralābhī.

page number: 400

[1325] katamassa ca bhikkhave samādhissa bhāvitattā bahulīkatattā
neva kāyassa iñjitattaṁ vā hoti phanditattaṁ vā na cittassa
iñjitattaṁ vā hoti phanditattaṁ vā. ānāpānassatisamādhissa
bhikkhave bhāvitattā bahulīkatattā neva kāyassa iñjitattaṁ vā hoti
phanditattaṁ vā na cittassa iñjitattaṁ vā hoti phanditattaṁ vā.

[1326] kathaṁ bhāvite kho bhikkhave ānāpānassatisamādhimhi kathaṁ
bahulīkate neva kāyassa iñjitattaṁ vā hoti phanditattaṁ vā na
cittassa iñjitattaṁ vā hoti phanditattaṁ vā. idha bhikkhave
bhikkhu araññagato vā rukkhamūlagato vā suññāgāragato vā
nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ
upaṭṭhapetvā. so satova assasati sato passasati (vitthāretabbā
yāva paṭinissaggānupassī assasissāmīti sikkhati paṭinissaggānupassī
passasissāmīti sikkhati). evaṁ bhāvite kho bhikkhave ānāpānassatisamādhimhi
evaṁ bahulīkate neva kāyassa iñjitattaṁ vā hoti
phanditattaṁ vā na cittassa iñjitattaṁ vā hoti phanditattaṁ vāti.

[1327] ānāpānassatisamādhi bhikkhave bhāvito bahulīkato
mahapphalo hoti mahānisaṁso.(pts. s v, 317) 

[1328] kathaṁ bhāvito ca bhikkhave ānāpānassatisamādhi kathaṁ bahulīkato
mahapphalo hoti mahānisaṁso. idha bhikkhave bhikkhu araññagato
vā rukkhamūlagato vā suññāgāragato vā nisīdati pallaṅkaṁ ābhujitvā

page number: 401

ujuṁ kāyaṁ paṇidhāya parimukhaṁ satiṁ upaṭṭhapetvā. so satova assasati
sato passasati. dīghaṁ vā assasanto dīghaṁ assasāmīti pajānāti
(vitthāretabbā yāva paṭinissaggānupassī assasissāmīti sikkhati
paṭinissaggānupassī passasissāmīti sikkhati). evaṁ bhāvito kho bhikkhave
ānāpānassatisamādhi evaṁ bahulīkato mahapphalo hoti mahānisaṁso.

[1329] ahampi sudaṁ bhikkhave pubbeva sambodhā anabhisambuddho
bodhisattova samāno iminā vihārena bahulaṁ viharāmi. tassa
mayhaṁ bhikkhave iminā vihārena bahulaṁ viharato neva kāyo kilamati 1-
na cakkhūni anupādāya ca me āsavehi cittaṁ vimuccati 2-.

[1330] tasmā tiha bhikkhave bhikkhu cepi ākaṅkheyya neva me
kāyopi kilameyya na cakkhūni anupādāya ca me āsavehi cittaṁ
vimucceyyāti ayameva ānāpānassatisamādhi sādhukaṁ manasikātabbo.

[1331] tasmā tiha bhikkhave bhikkhu cepi ākaṅkheyya ye me
gehasitā sarasaṅkappā te pahīyeyyunti ayameva ānāpānassatisamādhi
sādhukaṁ manasikātabbo.

[1332] tasmā tiha bhikkhave bhikkhu cepi ākaṅkheyya appaṭikūle
paṭikūlasaññī vihareyyanti ayameva ānāpānassatisamādhi sādhukaṁ
manasikātabbo.

[1333] tasmā tiha bhikkhave bhikkhu cepi ākaṅkheyya paṭikūle

footnote: 1 sī. kilami. 2 sī. ma. vimucci.

page number: 402

appaṭikūlasaññī vihareyyanti ayameva ānāpānassatisamādhi sādhukaṁ
manasikātabbo.

[1334] tasmā tiha bhikkhave bhikkhu cepi ākaṅkheyya appaṭikūle
ca paṭikūle ca paṭikūlasaññī vihareyyanti ayameva ānāpānassatisamādhi(pts. s v, 318) 
sādhukaṁ manasikātabbo.

[1335] tasmā tiha bhikkhave bhikkhu cepi ākaṅkheyya paṭikūle ca
appaṭikūle ca appaṭikūlasaññī vihareyyanti ayameva ānāpānassatisamādhi
sādhukaṁ manasikātabbo.

[1336] tasmā tiha bhikkhave bhikkhu cepi ākaṅkheyya appaṭikūlañca
paṭikūlañca tadubhayaṁ abhinivajjetvā upekkhako vihareyyaṁ sato
sampajānoti ayameva ānāpānassatisamādhi sādhukaṁ manasikātabbo.

[1337] tasmā tiha bhikkhave bhikkhu cepi ākaṅkheyya vivicceva
kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ
paṭhamaṁ jhānaṁ upasampajja vihareyyanti ayameva ānāpānassatisamādhi
sādhukaṁ manasikātabbo.

[1338] tasmā tiha bhikkhave bhikkhu cepi ākaṅkheyya vitakkavicārānaṁ
vūpasamā ajjhattaṁ sampasādanaṁ cetaso ekodibhāvaṁ avitakkaṁ
avicāraṁ samādhijaṁ pītisukhaṁ dutiyaṁ jhānaṁ upasampajja vihareyyanti ayameva
ānāpānassatisamādhi sādhukaṁ manasikātabbo.

[1339] tasmā tiha bhikkhave bhikkhu cepi ākaṅkheyya pītiyā

page number: 403

ca virāgā upekkhako ca vihareyyaṁ sato ca sampajāno sukhañca
kāyena paṭisaṁvedeyyaṁ yantaṁ ariyā ācikkhanti upekkhako satimā
sukhavihārīti tatiyaṁ jhānaṁ upasampajja vihareyyanti ayameva
ānāpānassatisamādhi sādhukaṁ manasikātabbo.

[1340] tasmā tiha bhikkhave bhikkhu cepi ākaṅkheyya sukhassa ca
pahānā dukkhassa ca pahānā pubbeva somanassadomanassānaṁ atthaṅgamā
adukkhamasukhaṁ upekkhāsatipārisuddhiṁ catutthaṁ jhānaṁ upasampajja vihareyyanti
ayameva ānāpānassatisamādhi sādhukaṁ manasikātabbo.

[1341] tasmā tiha bhikkhave bhikkhu cepi ākaṅkheyya sabbaso
rūpasaññānaṁ samatikkamā paṭighasaññānaṁ atthaṅgamā nānattasaññānaṁ
amanasikārā ananto ākāsoti ākāsānañcāyatanaṁ upasampajja
vihareyyanti ayameva ānāpānassatisamādhi (pts. s v, 319) sādhukaṁ manasikātabbo.

[1342] tasmā tiha bhikkhave bhikkhu cepi ākaṅkheyya sabbaso
ākāsānañcāyatanaṁ samatikkamma anantaṁ viññāṇanti viññāṇañcāyatanaṁ
upasampajja vihareyyanti ayameva ānāpānassatisamādhi
sādhukaṁ manasikātabbo.

[1343] tasmā tiha bhikkhave bhikkhu cepi ākaṅkheyya sabbaso
viññāṇañcāyatanaṁ samatikkamma natthi kiñcīti ākiñcaññāyatanaṁ
upasampajja vihareyyanti ayameva ānāpānassatisamādhi sādhukaṁ
manasikātabbo.

page number: 404

[1344] tasmā tiha bhikkhave bhikkhu cepi ākaṅkheyya sabbaso
ākiñcaññāyatanaṁ samatikkamma nevasaññānāsaññāyatanaṁ upasampajja
vihareyyanti ayameva ānāpānassatisamādhi sādhukaṁ manasikātabbo.

[1345] tasmā tiha bhikkhave bhikkhu cepi ākaṅkheyya sabbaso
nevasaññānāsaññāyatanaṁ samatikkamma saññāvedayitanirodhaṁ upasampajja
vihareyyanti ayameva ānāpānassatisamādhi sādhukaṁ manasikātabbo.

[1346] evaṁ bhāvite kho bhikkhave ānāpānassatisamādhimhi evaṁ
bahulīkate sukhañce vedanaṁ vedayati 1- sā aniccāti pajānāti
anajjhositāti pajānāti anabhinanditāti pajānāti. dukkhañce
vedanaṁ vedayati sā aniccāti pajānāti anajjhositāti pajānāti
anabhinanditāti pajānāti. adukkhamasukhañce vedanaṁ vedayati sā
aniccāti pajānāti anajjhositāti pajānāti anabhinanditāti
pajānāti. so sukhaṁ ce vedanaṁ vedayati visaṁyutto naṁ vedayati.
dukkhaṁ ce vedanaṁ vedayati visaṁyutto naṁ vedayati. adukkhamasukhaṁ
ce vedanaṁ vedayati visaṁyutto naṁ vedayati. so kāyapariyantikaṁ
vedanaṁ vedayamāno 2- kāyapariyantikaṁ vedanaṁ vedayāmīti 3- pajānāti
jīvitapariyantikaṁ vedanaṁ vedayamāno jīvitapariyantikaṁ vedanaṁ vedayāmīti
pajānāti kāyassa bhedā uddhaṁ jīvitapariyādānā idheva sabbavedayitāni
anabhinanditāni sītibhavissantīti pajānāti.

[1347] seyyathāpi bhikkhave telañca paṭicca vaṭṭiñca paṭicca

footnote: 1-2 po. yu. sabbattha vediyati. vediyamāno. (pts. s v, 320) 3 po. yu. vediyāmīti. evamupari.

page number: 405

telappadīpo jhāyeyya tasseva telassa ca vaṭṭiyā ca pariyādānā
anāhāro nibbāyeyya. evameva kho bhikkhave bhikkhu kāyapariyantikaṁ
vedanaṁ vedayamāno kāyapariyantikaṁ vedanaṁ vedayāmīti pajānāti
jīvitapariyantikaṁ vedanaṁ vedayamāno jīvitapariyantikaṁ vedanaṁ vedayāmīti
pajānāti kāyassa bhedā uddhaṁ jīvitapariyādānā idheva
sabbavedayitāni anabhinanditāni sītibhavissantīti pajānātīti.

[1348] evamme sutaṁ ekaṁ samayaṁ bhagavā vesāliyaṁ viharati
mahāvane kūṭāgārasālāyaṁ. tena kho pana samayena bhagavā bhikkhūnaṁ
anekapariyāyena asubhakathaṁ katheti asubhāya vaṇṇaṁ bhāsati
asubhabhāvanāya vaṇṇaṁ bhāsati. atha kho bhagavā bhikkhū āmantesi
icchāmahaṁ bhikkhave addhamāsaṁ paṭisallīyituṁ namhi kenaci upasaṅkamitabbo
aññatra ekena piṇḍapātanīhārakenāti. evaṁ bhanteti kho te
bhikkhū bhagavato paṭissutvā nāssudha koci bhagavantaṁ upasaṅkamati
aññatra ekena piṇḍapātanīhārakena.

[1349] atha kho te bhikkhū bhagavā anekapariyāyena asubhakathaṁ
katheti 1- asubhāya vaṇṇaṁ bhāsati asubhabhāvanāya vaṇṇaṁ bhāsatīti
anekākāravokāraṁ asubhabhāvanānuyogamanuyuttā viharanti te iminā
kāyena aṭṭiyamānā 2- harāyamānā jigucchamānā satthahārakaṁ
pariyesanti dasapi bhikkhū ekāhena satthaṁ āharanti vīsatipi .pe.
tiṁsatipi bhikkhū ekāhena satthaṁ āharanti.

footnote: 1 yu. kathesi. evamupari. 2 ma. aṭṭīyamānā.

page number: 406

[1350] atha kho bhagavā tassa addhamāsassa accayena
paṭisallānā vuṭṭhito āyasmantaṁ ānandaṁ āmantesi kinnu (pts. s v, 321) kho
ānanda tanubhūto viya bhikkhusaṅghoti. tathā hi pana bhante bhagavā
bhikkhūnaṁ anekapariyāyena asubhakathaṁ katheti asubhāya vaṇṇaṁ bhāsati
asubhabhāvanāya vaṇṇaṁ bhāsati. te 

[1]- bhante bhikkhū bhagavā kho
anekapariyāyena asubhakathaṁ katheti asubhāya vaṇṇaṁ bhāsati asubhabhāvanāya
vaṇṇaṁ bhāsatīti anekākāravokāraṁ asubhabhāvanānuyogamanuyuttā
viharanti te iminā kāyena aṭṭiyamānā harāyamānā
jigucchamānā satthahārakaṁ pariyesanti dasapi bhikkhū ekāhena satthaṁ
āharanti vīsatipi .pe. tiṁsatipi bhikkhū ekāhena satthaṁ āharanti.
sādhu bhante bhagavā pariyāyaṁ 2- ācikkhatu yathāyaṁ bhikkhusaṅgho aññāya
saṇṭhaheyyāti.

[1351] tenahānanda yāvatikā bhikkhū vesāliṁ upanissāya viharanti
te sabbe upaṭṭhānasālāyaṁ sannipātehīti. evaṁ bhanteti kho
āyasmā ānando bhagavato paṭissutvā yāvatikā bhikkhū vesāliṁ
upanissāya viharanti te sabbe upaṭṭhānasālāyaṁ sannipātetvā
yena bhagavā tenupasaṅkami upasaṅkamitvā bhagavantaṁ etadavoca
sannipatito bhante bhikkhusaṅgho yassadāni bhagavā kālaṁ maññatīti.

[1352] atha kho bhagavā yena upaṭṭhānasālā tenupasaṅkami

footnote: 1 yu. ca. ma. ime pāṭhā natthi. 2 sī. evaṁ. ma. yu. aññaṁ pariyāyaṁ.

page number: 407

upasaṅkamitvā paññatte āsane nisīdi. nisajja kho bhagavā
bhikkhū āmantesi ayaṁpi kho bhikkhave ānāpānassatisamādhi bhāvito
bahulīkato santo ceva paṇīto ca asecanako ca sukho ca vihāro
uppannuppanne ca pāpake akusale dhamme ṭhānaso antaradhāpeti
vūpasameti.

[1353] seyyathāpi bhikkhave gimhānaṁ pacchime māse ūhataṁ
rajojallaṁ tamenaṁ mahā akālamegho (pts. s v, 322) ṭhānaso antaradhāpeti
vūpasameti. evameva kho bhikkhave ānāpānassatisamādhi bhāvito
bahulīkato santo ceva paṇīto ca asecanako ca sukho ca vihāro
uppannuppanne ca pāpake akusale dhamme ṭhānaso antaradhāpeti
vūpasameti.

[1354] kathaṁ bhāvito ca bhikkhave ānāpānassatisamādhi kathaṁ
bahulīkato santo ceva paṇīto ca asecanako ca sukho ca vihāro
uppannuppanne ca pāpake akusale dhamme ṭhānaso antaradhāpeti
vūpasameti. idha bhikkhave bhikkhu araññagato vā rukkhamūlagato vā
suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya
parimukhaṁ satiṁ upaṭṭhapetvā. so satova assasati sato passasati.
(vitthāretabbaṁ). paṭinissaggānupassī assasissāmīti sikkhati
paṭinissaggānupassī passasissāmīti sikkhati. evaṁ bhāvito kho bhikkhave
ānāpānassatisamādhi evaṁ bahulīkato santo ceva paṇīto ca asecanako

page number: 408

ca sukho ca vihāro uppannuppanne ca pāpake akusale dhamme
ṭhānaso antaradhāpeti vūpasametīti.

[1355] evamme sutaṁ ekaṁ samayaṁ bhagavā kimilāyaṁ viharati
veḷuvane. tatra kho bhagavā āyasmantaṁ kimilaṁ āmantesi kathaṁ
bhāvito nu kho kimila ānāpānassatisamādhi kathaṁ bahulīkato mahapphalo
hoti mahānisaṁsoti. evaṁ vutte āyasmā kimilo tuṇhī ahosi.

[1356] dutiyampi kho bhagavā. tatiyampi kho bhagavā āyasmantaṁ
kimilaṁ āmantesi kathaṁ bhāvito nu kho kimila ānāpānassatisamādhi
kathaṁ (pts. s v, 323) bahulīkato mahapphalo hoti mahānisaṁsoti. tatiyampi kho
āyasmā kimilo tuṇhī ahosi.

[1357] evaṁ vutte āyasmā ānando bhagavantaṁ etadavoca
etassa bhagavā kālo etassa sugata kālo yaṁ bhagavā ānāpānassatisamādhiṁ
bhāseyya bhagavato sutvā bhikkhū dhāressantīti.
tenahānanda suṇāhi sādhukaṁ manasikarohi bhāsissāmīti. evaṁ
bhanteti kho āyasmā ānando bhagavato paccassosi. bhagavā
etadavoca kathaṁ bhāvito ca ānanda ānāpānassatisamādhi kathaṁ
bahulīkato mahapphalo hoti mahānisaṁso. idhānanda bhikkhu araññagato
vā rukkhamūlagato vā suññāgāragato vā nisīdati pallaṅkaṁ
ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā. so
satova assasati .pe. paṭinissaggānupassī assasissāmīti sikkhati

page number: 409

paṭinissaggānupassī passasissāmīti sikkhati. evaṁ bhāvito kho
ānanda ānāpānassatisamādhi evaṁ bahulīkato mahapphalo hoti
mahānisaṁso.

[1358] yasmiṁ samaye ānanda bhikkhu dīghaṁ vā assasanto dīghaṁ
assasāmīti pajānāti dīghaṁ vā passasanto dīghaṁ passasāmīti
pajānāti. rassaṁ vā assasanto rassaṁ assasāmīti pajānāti
rassaṁ vā passasanto rassaṁ passasāmīti pajānāti. sabbakāyapaṭisaṁvedī
assasissāmīti sikkhati sabbakāyapaṭisaṁvedī passasissāmīti
sikkhati. passambhayaṁ kāyasaṅkhāraṁ assasissāmīti sikkhati passambhayaṁ
kāyasaṅkhāraṁ passasissāmīti sikkhati. kāye kāyānupassī ānanda
bhikkhu tasmiṁ samaye viharati ātāpī sampajāno satimā vineyya
loke abhijjhādomassaṁ. taṁ kissa hetu. kāyaññatarāhaṁ ānanda
etaṁ vadāmi yadidaṁ assāsappassāsaṁ. tasmā tihānanda kāye
kāyānupassī bhikkhu tasmiṁ samaye viharati ātāpī sampajāno
satimā vineyya loke abhijjhādomanassaṁ.

[1359] yasmiṁ samaye ānanda bhikkhu pītipaṭisaṁvedī assasissāmīti
sikkhati (pts. s v, 324) pītipaṭisaṁvedī passasissāmīti sikkhati. sukhapaṭisaṁvedī
assasissāmīti sikkhati sukhapaṭisaṁvedī passasissāmīti sikkhati.
cittasaṅkhārapaṭisaṁvedī assasissāmīti sikkhati cittasaṅkhārapaṭisaṁvedī
passasissāmīti sikkhati. passambhayaṁ cittasaṅkhāraṁ assasissāmīti sikkhati

page number: 410

passambhayaṁ cittasaṅkhāraṁ passasissāmīti sikkhati. vedanāsu vedanānupassī
ānanda bhikkhu tasmiṁ samaye viharati ātāpī sampajāno
satimā vineyya loke abhijjhādomanassaṁ. taṁ kissa hetu.
vedanāññatarāhaṁ ānanda etaṁ vadāmi yadidaṁ assāsappassāsānaṁ 1-
sādhukaṁ manasikāraṁ. tasmā tihānanda vedanāsu vedanānupassī bhikkhu
tasmiṁ samaye viharati ātāpī sampajāno satimā vineyya loke
abhijjhādomanassaṁ.

[1360] yasmiṁ samaye ānanda bhikkhu cittapaṭisaṁvedī assasissāmīti
sikkhati cittapaṭisaṁvedī passasissāmīti sikkhati. abhippamodayaṁ
cittaṁ .pe. samādahaṁ cittaṁ. vimocayaṁ cittaṁ assasissāmīti
sikkhati vimocayaṁ cittaṁ passasissāmīti sikkhati. citte
cittānupassī ānanda bhikkhu tasmiṁ samaye viharati ātāpī sampajāno
satimā vineyya loke abhijjhādomanassaṁ. taṁ kissa hetu.
nāhaṁ ānanda muṭṭhassatissa asampajānassa ānāpānassatisamādhibhāvanaṁ
vadāmi. tasmā tihānanda citte cittānupassī bhikkhu
tasmiṁ samaye viharati ātāpī sampajāno satimā vineyya loke
abhijjhādosanassaṁ.

[1361] yasmiṁ samaye ānanda bhikkhu aniccānupassī assasissāmīti
sikkhati .pe. virāgānupassī nirodhānupassī paṭinissaggānupassī
assasissāmīti sikkhati paṭinissaggānupassī passasissāmīti sikkhati.

footnote: 1 yu. assāsapassāsaṁ.

page number: 411

dhammesu dhammānupassī ānanda bhikkhu tasmiṁ samaye viharati ātāpī
sampajāno satimā vineyya loke abhijjhādomanassaṁ. so yantaṁ
hoti abhijjhādomanassānaṁ pahānaṁ tampaññāya disvā sādhukaṁ
ajjhupekkhitā hoti. tasmā tihānanda dhammesu dhammānupassī
bhikkhu (pts. s v, 325) tasmiṁ samaye viharati ātāpī sampajāno satimā vineyya
loke abhijjhādomanassaṁ.

[1362] seyyathāpi ānanda cātummahāpathe 1- mahā paṁsupuñjo
puratthimāya cepi disāya āgaccheyya sakaṭaṁ vā ratho vā upahanateva
taṁ paṁsupuñjaṁ. pacchimāya cepi disāya āgaccheyya. uttarāya
cepi disāya āgaccheyya. dakkhiṇāya cepi disāya āgaccheyya
sakaṭaṁ vā ratho vā upahanateva taṁ paṁsupuñjaṁ. evameva kho ānanda
bhikkhu kāye kāyānupassī viharantopi upahanateva pāpake akusale
dhamme. vedanāsu citte dhammesu dhammānupassī viharantopi
upahanateva pāpake akusale dhammeti.
ekadhammavaggo paṭhamo.
tassuddānaṁ
ekadhammo ca bojjhaṅgo suddhikaṁ 2- ca dve phalā
ariṭṭho kappino dīpo vesālī kimilena cāti.
-----------

footnote: 1 ma. yu. catumahāpathe. 2 yu. suddhakañca.

page number: 412

dutiyavaggo dutiyo

[1363] ekaṁ samayaṁ bhagavā icchānaṅgale viharati
icchānaṅgalavanasaṇḍe. tatra kho bhagavā bhikkhū āmantesi icchāmahaṁ
bhikkhave temāsaṁ paṭisallīyituṁ 1- namhi kenaci upasaṅkamitabbo aññatra
ekena piṇḍapātanīhārakenāti. evaṁ bhanteti kho te bhikkhū
bhagavato (pts. s v, 326) paṭissutvā nāssudha koci bhagavantaṁ upasaṅkamati aññatra
ekena piṇḍapātanīhārakena.

[1364] atha kho bhagavā tassa temāsassa accayena paṭisallānā
vuṭṭhito bhikkhū āmantesi sace vo bhikkhave aññatitthiyā
paribbājakā evaṁ puccheyyuṁ katamenāvuso vihārena samaṇo gotamo
vassāvāsaṁ bahulaṁ vihāsīti. evaṁ puṭṭhā tumhe bhikkhave tesaṁ
aññatitthiyānaṁ paribbājakānaṁ evaṁ byākareyyātha ānāpānassatisamādhinā
kho āvuso bhagavā vassāvāsaṁ bahulaṁ vihāsīti.

[1365] idhāhaṁ bhikkhave sato assasāmi sato passasāmi dīghaṁ
vā assasanto dīghaṁ assasāmīti pajānāmi dīghaṁ vā passasanto
dīghaṁ passasāmīti pajānāmi. rassaṁ vā assasanto rassaṁ assasāmīti
pajānāmi rassaṁ vā passasanto rassaṁ passasāmīti pajānāmi.
sabbakāyapaṭisaṁvedī assasissāmīti pajānāmi 

[vitthāro]. paṭinissaggānupassī
assasissāmīti pajānāmi paṭinissaggānupassī

footnote: 1 po. paṭisallituṁ.

page number: 413

passasissāmīti pajānāmi.

[1366] yañhi taṁ bhikkhave sammā vadamāno vadeyya ariyavihāro
itipi brahmavihāro itipi tathāgatavihāro itipi ānāpānassatisamādhiṁ
sammā vadamāno vadeyya ariyavihāro itipi brahmavihāro
itipi tathāgatavihāro itipi. ye te bhikkhave bhikkhū sekkhā
appattamānasā anuttaraṁ yogakkhemaṁ patthayamānā viharanti tesaṁ
ānāpānassatisamādhi bhāvito bahulīkato āsavānaṁ khayāya saṁvattati.

[1367] ye ca kho te bhikkhave bhikkhū arahanto khīṇāsavā
vusitavanto katakaraṇīyā ohitabhārā anuppattasadatthā parikkhīṇabhavasaññojanā
sammadaññā vimuttā tesaṁ ānāpānassatisamādhi bhāvito
bahulīkato diṭṭhadhammasukhavihārāya ceva saṁvattati satisampajaññāya ca.

[1368] yañhi taṁ bhikkhave sammā vadamāno vadeyya ariyavihāro
itipi brahmavihāro itipi tathāgatavihāro itipi ānāpānassatisamādhiṁ
sammā (pts. s v, 327) vadamāno vadeyya ariyavihāro itipi brahmavihāro
itipi tathāgatavihāro itipīti.

[1369] ekaṁ samayaṁ āyasmā lomasakaṁbhiyo 1- sakkesu viharati
kapilavatthusmiṁ nigrodhārāme. atha kho mahānāmo sakko yenāyasmā
lomasakaṁbhiyo tenupasaṅkami upasaṅkamitvā āyasmantaṁ lomasakaṁbhiyaṁ
abhivādetvā ekamantaṁ nisīdi. ekamantaṁ nisinno kho mahānāmo
sakko āyasmantaṁ lomasakaṁbhiyaṁ etadavoca sveva nu kho bhante

footnote: 1 yu. lomasavaṅgīso. evamupari.

page number: 414

sekkho vihāro so tathāgatavihāro. udāhu añño 1- sekkho
vihāro añño tathāgatavihāroti. na kho āvuso mahānāma
sveva sekkho vihāro so tathāgatavihāro. añño kho āvuso
mahānāma sekkho vihāro añño tathāgatavihāro.

[1370] ye te āvuso mahānāma bhikkhū sekkhā appattamānasā
anuttaraṁ yogakkhemaṁ patthayamānā viharanti te pañca nīvaraṇe
pahāya viharanti. katame pañca. kāmacchandanīvaraṇaṁ pahāya
viharanti byāpādanīvaraṇaṁ .pe. thīnamiddhanīvaraṇaṁ uddhaccakukkuccanīvaraṇaṁ
vicikicchānīvaraṇaṁ pahāya viharanti. ye 2- te āvuso
mahānāma bhikkhū sekkhā appattamānasā anuttaraṁ yogakkhemaṁ patthayamānā
viharanti te ime pañca nīvaraṇe pahāya viharanti.

[1371] ye ca kho te āvuso mahānāma bhikkhū arahanto
khīṇāsavā vusitavanto katakaraṇīyā ohitabhārā anuppattasadatthā
parikkhīṇabhavasaññojanā sammadaññā vimuttā tesaṁ pañca nīvaraṇā
pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.
katame pañca. kāmacchandanīvaraṇaṁ pahīnaṁ ucchinnamūlaṁ
tālāvatthukataṁ anabhāvaṅkataṁ āyatiṁ anuppādadhammaṁ (pts. s v, 328) byāpādanīvaraṇaṁ
pahīnaṁ .pe. thīnamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ
pahīnaṁ ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.
ye te āvuso mahānāma bhikkhū arahanto khīṇāsavā

footnote: 1 ma. aññova. 2 ma. yepi.

page number: 415

vusitavanto katakaraṇīyā ohitabhārā anuppattasadatthā parikkhīṇabhavasaññojanā
sammadaññā vimuttā tesaṁ ime pañca nīvaraṇā
ucchinnamūlā tālāvatthukatā anabhāvaṅkatā āyatiṁ anuppādadhammā.

[1372] tadamināpetaṁ 1- āvuso mahānāma pariyāyena veditabbaṁ
yathā añño ca sekkho vihāro añño tathāgatavihāro.

[1373] ekamidaṁ āvuso mahānāma samayaṁ bhagavā icchānaṅgale
viharati icchānaṅgalavanasaṇḍe. tatra kho āvuso 

[2]- bhagavā bhikkhū
āmantesi icchāmahaṁ bhikkhave temāsaṁ paṭisallīyituṁ namhi kenaci
upasaṅkamitabbo aññatra ekena piṇḍapātanīhārakenāti. evaṁ
bhanteti kho āvuso 

[3]- te bhikkhū bhagavato paṭissutvā nāssudha
koci bhagavantaṁ upasaṅkamati aññatra ekena piṇḍapātanīhārakena.

[1374] atha kho āvuso bhagavā tassa temāsassa accayena
paṭisallānā vuṭṭhito bhikkhū āmantesi sace vo bhikkhave aññatitthiyā
paribbājakā evaṁ puccheyyuṁ katamenāvuso vihārena samaṇo
gotamo vassāvāsaṁ bahulaṁ vihāsīti. evaṁ puṭṭhā tumhe bhikkhave
tesaṁ aññatitthiyānaṁ paribbājakānaṁ evaṁ byākareyyātha ānāpānassatisamādhinā
kho āvuso bhagavā vassāvāsaṁ bahulaṁ vihāsīti.

[1375] idhāhaṁ bhikkhave sato assasāmi sato passasāmi dīghaṁ
vā assasanto dīghaṁ assasāmīti pajānāmi dīghaṁ vā passasanto
dīghaṁ passasāmīti pajānāmi (vitthāretabbaṁ). paṭinissaggānupassī

footnote: 1 po. tadimināpetaṁ. 2-3 ma. yu. mahānāma.

page number: 416

assasissāmīti pajānāmi paṭinissaggānupassī passasissāmīti
pajānāmi.

[1376] yañhi taṁ bhikkhave sammā vadamāno vadeyya ariyavihāro
itipi brahmavihāro itipi tathāgatavihāro itipi ānāpānassati
samādhiṁ sammā vadamāno vadeyya ariyavihāro itipi brahmavihāro
itipi tathāgatavihāro itipi. ye te bhikkhave bhikkhū sekkhā
appattamānasā anuttaraṁ yogakkhemaṁ patthayamānā viharanti tesaṁ
ānāpānassatisamādhi bhāvito bahulīkato āsavānaṁ khayāya saṁvattati.

[1377] ye ca kho te bhikkhave bhikkhū arahanto khīṇāsavā
vusitavanto katakaraṇīyā ohitabhārā anuppattasadatthā parikkhīṇabhavasaññojanā
sammadaññā vimuttā tesaṁ ānāpānassatisamādhi
bhāvito bahulīkato diṭṭheva dhamme sukhavihārāya ceva saṁvattati
satisampajaññāya ca.

[1378] yañhi taṁ bhikkhave sammā vadamāno vadeyya ariyavihāro
itipi brahmavihāro itipi tathāgatavihāro itipi ānāpānassatisamādhiṁ
sammā vadamāno vadeyya ariyavihāro itipi brahmavihāro
itipi tathāgatavihāro itipīti.

[1379] iminā kho etaṁ āvuso mahānāma pariyāyena veditabbaṁ
yathā añño ca 1- sekkho vihāro añño tathāgatavihāroti.

[1380] sāvatthiyaṁ. atha kho āyasmā ānando yena bhagavā

footnote: 1 ma. yu. va.

page number: 417

tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho āyasmā ānando bhagavantaṁ etadavoca atthi
nu kho bhante ekadhammo bhāvito bahulīkato cattāro dhamme paripūreti
cattāro dhammā bhāvitā bahulīkatā satta dhamme paripūrenti
satta dhammā bhāvitā bahulīkatā dve dhamme paripūrentīti. atthi
kho ānanda ekadhammo bhāvito bahulīkato cattāro dhamme paripūreti
cattāro dhammā bhāvitā bahulīkatā satta dhamme paripūrenti
satta dhammā bhāvitā bahulīkatā dve dhamme paripūrentīti.

[1381] katamo pana bhante ekadhammo bhāvito bahulīkato
cattāro dhamme paripūreti cattāro dhammā bhāvitā bahulīkatā
satta dhamme paripūrenti satta dhammā bhāvitā bahulīkatā dve
dhamme paripūrentīti. ānāpānassatisamādhi kho ānanda ekadhammo
bhāvito bahulīkato cattāro satipaṭṭhāne paripūreti cattāro
satipaṭṭhānā bhāvitā bahulīkatā satta bojjhaṅge paripūrenti satta
bojjhaṅgā bhāvitā bahulīkatā vijjāvimuttiṁ paripūrenti.

[1382] kathaṁ bhāvito ca 1- ānanda ānāpānassatisamādhi kathaṁ
bahulīkato cattāro satipaṭṭhāne paripūreti. idhānanda bhikkhu
araññagato vā rukkhamūlagato vā suññāgāragato vā nisīdati
pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.
so satova assasati sato passasati dīghaṁ vā assasanto dīghaṁ

footnote: 1 ma. yu. casaddo natthi.

page number: 418

assasāmīti pajānāti dīghaṁ vā passasanto dīghaṁ passasāmīti
pajānāti (vitthāretabbaṁ). paṭinissaggānupassī assasissāmīti
sikkhati paṭinissaggānupassī passasissāmīti sikkhati. yasmiṁ samaye
ānanda bhikkhu dīghaṁ vā assasanto dīghaṁ assasāmīti pajānāti
dīghaṁ vā passasanto dīghaṁ passasāmīti pajānāti. rassaṁ vā
.pe. passambhayaṁ kāyasaṅkhāraṁ assasissāmīti sikkhati passambhayaṁ
kāyasaṅkhāraṁ passasissāmīti sikkhati. kāye kāyānupassī ānanda
bhikkhu tasmiṁ samaye viharati (pts. s v, 330) ātāpī sampajāno satimā vineyya
loke abhijjhādomanassaṁ. taṁ kissa hetu. kāyaññatarāhaṁ
ānanda etaṁ vadāmi yadidaṁ assāsappassāsaṁ. tasmā tihānanda
kāye kāyānupassī bhikkhu tasmiṁ samaye viharati ātāpī sampajāno
satimā vineyya loke abhijjhādomanassaṁ.

[1383] yasmiṁ samaye ānanda bhikkhu pītipaṭisaṁvedī assasissāmīti
sikkhati. sukhapaṭisaṁvedī. cittasaṅkhārapaṭisaṁvedī. passambhayaṁ
cittasaṅkhāraṁ assasissāmīti sikkhati passambhayaṁ cittasaṅkhāraṁ
passasissāmīti sikkhati. vedanāsu vedanānupassī ānanda bhikkhu tasmiṁ
samaye viharati ātāpī sampajāno satimā vineyya loke abhijjhādomanassaṁ.
taṁ kissa hetu. vedanāññatarāhaṁ ānanda etaṁ
vadāmi yadidaṁ assāsappassāsānaṁ sādhukaṁ manasikāraṁ. tasmā tihānanda
vedanāsu vedanānupassī bhikkhu tasmiṁ samaye viharati ātāpī

page number: 419

sampajāno satimā vineyya loke abhijjhādomanassaṁ.

[1384] yasmiṁ samaye ānanda bhikkhu cittapaṭisaṁvedī assasissāmīti
sikkhati cittapaṭisaṁvedī passasissāmīti sikkhati. abhippamodayaṁ
cittaṁ assasissāmīti sikkhati. samādahaṁ cittaṁ. vimocayaṁ cittaṁ
assasissāmīti sikkhati vimocayaṁ cittaṁ passasissāmīti sikkhati.
citte cittānupassī ānanda bhikkhu tasmiṁ samaye viharati ātāpī
sampajāno satimā vineyya loke abhijjhādomanassaṁ. taṁ kissa hetu.
nāhaṁ ānanda muṭṭhassatissa asampajānassa ānāpānassatisamādhibhāvanaṁ
vadāmi. tasmā tihānanda citte cittānupassī bhikkhu tasmiṁ samaye
viharati ātāpī sampajāno satimā vineyya loke abhijjhādomanassaṁ.

[1385] yasmiṁ samaye ānanda bhikkhu aniccānupassī .pe.
virāgānupassī. nirodhānupassī. paṭinissaggānupassī assasissāmīti sikkhati
paṭinissaggānupassī passasissāmīti sikkhati. dhammesu dhammānupassī
ānanda bhikkhu tasmiṁ samaye viharati (pts. s v, 331) ātāpī sampajāno satimā vineyya
loke abhijjhādomanassaṁ. 

[1]- so yantaṁ hoti abhijjhādomanassānaṁ
pahānaṁ taṁ paññāya disvā sādhukaṁ ajjhupekkhitā hoti. tasmā
tihānanda dhammesu dhammānupassī bhikkhu tasmiṁ samaye viharati ātāpī
sampajāno satimā vineyya loke abhijjhādomanassaṁ.

[1386] evaṁ bhāvito kho ānanda ānāpānassatisamādhi evaṁ
bahulīkato cattāro satipaṭṭhāne paripūreti.

footnote: 1 po. taṁ kissa hetu.

page number: 420

[1387] kathaṁ bhāvitā cānanda cattāro satipaṭṭhānā kathaṁ
bahulīkatā satta bojjhaṅge paripūrenti. yasmiṁ samaye ānanda
bhikkhu kāye kāyānupassī viharati upaṭṭhitassa 1- tasmiṁ samaye 

[2]- sati
hoti asammuṭṭhā 3-. yasmiṁ samaye ānanda bhikkhuno upaṭṭhitā
sati hoti asammuṭṭhā satisambojjhaṅgo tasmiṁ samaye bhikkhuno
āraddho hoti satisambojjhaṅgaṁ tasmiṁ samaye 

[4]- bhikkhu bhāveti
satisambojjhaṅgo tasmiṁ samaye bhikkhuno bhāvanāpāripūriṁ gacchati.
so tathā sato viharanto taṁ dhammaṁ paññāya pavicinati pavicarati
parivīmaṁsamāpajjati.

[1388] yasmiṁ samaye ānanda bhikkhu tathā sato viharanto taṁ
dhammaṁ paññāya pavicinati pavicarati parivīmaṁsamāpajjati dhammavicayasambojjhaṅgo
tasmiṁ samaye bhikkhuno āraddho hoti dhammavicayasambojjhaṅgaṁ
tasmiṁ samaye bhikkhu bhāveti dhammavicayasambojjhaṅgo
tasmiṁ samaye bhikkhuno bhāvanāpāripūriṁ gacchati. tassa taṁ dhammaṁ
paññāya pavicinato pavicarato parivīmaṁsamāpajjato āraddhaṁ hoti
viriyaṁ asallīnaṁ.

[1389] yasmiṁ samaye ānanda bhikkhuno taṁ dhammaṁ paññāya
pavicinato pavicarato parivīmaṁsamāpajjato āraddhaṁ hoti viriyaṁ asallīnaṁ
viriyasambojjhaṅgo tasmiṁ samaye bhikkhuno āraddho hoti viriyasambojjhaṅgaṁ
tasmiṁ samaye bhikkhu bhāveti viriyasambojjhaṅgo tasmiṁ

footnote: 1 ma. upaṭṭhitāssa. evamuparipi. yu. upaṭṭhitasati. 2 ma. bhikkhuno.
footnote: yu. ānanda bhikkhuno. 3 po. apamuṭṭhā. evamuparipi. 4 yu. ānanda.

page number: 421

samaye bhikkhuno bhāvanāpāripūriṁ gacchati. āraddhaviriyassa uppajjati
pīti nirāmisā.

[1390] yasmiṁ samaye ānanda bhikkhuno āraddhaviriyassa uppajjati
pīti nirāmisā pītisambojjhaṅgo tasmiṁ samaye bhikkhuno āraddho
hoti pītisambojjhaṅgaṁ tasmiṁ samaye bhikkhu bhāveti pītisambojjhaṅgo
tasmiṁ samaye bhikkhuno bhāvanāpāripūriṁ gacchati.
pītimanassa kāyopi passambhati cittampi passambhati.

[1391] yasmiṁ samaye ānanda bhikkhuno pītimanassa kāyopi
passambhati cittampi passambhati passaddhisambojjhaṅgo tasmiṁ
samaye bhikkhuno āraddho hoti passaddhisambojjhaṅgaṁ tasmiṁ samaye
bhikkhu bhāveti passaddhisambojjhaṅgo tasmiṁ samaye bhikkhuno bhāvanāpāripūriṁ
gacchati. passaddhakāyassa sukhino cittaṁ samādhiyati.

[1392] yasmiṁ samaye ānanda bhikkhuno passaddhakāyassa sukhino
cittaṁ samādhiyati samādhisambojjhaṅgo tasmiṁ samaye bhikkhuno āraddho
hoti samādhisambojjhaṅgaṁ tasmiṁ samaye bhikkhu bhāveti samādhisambojjhaṅgo
tasmiṁ samaye bhikkhuno bhāvanāpāripūriṁ gacchati.
so tathā samāhitaṁ cittaṁ sādhukaṁ ajjhupekkhitā hoti.

[1393] yasmiṁ samaye ānanda bhikkhu tathā samāhitaṁ cittaṁ
sādhukaṁ ajjhupekkhitā hoti upekkhāsambojjhaṅgo tasmiṁ samaye
bhikkhuno āraddho hoti upekkhāsambojjhaṅgaṁ tasmiṁ samaye bhikkhu

page number: 422

bhāveti upekkhāsambojjhaṅgo tasmiṁ samaye bhikkhuno bhāvanāpāripūriṁ
gacchati.

[1394] (pts. s v, 333) yasmiṁ samaye ānanda bhikkhu vedanāsu citte dhammesu
dhammānupassī viharati upaṭṭhitassa tasmiṁ samaye sati hoti asammuṭṭhā.

[1395] yasmiṁ samaye ānanda bhikkhuno upaṭṭhitā sati hoti
asammuṭṭhā satisambojjhaṅgo tasmiṁ samaye bhikkhuno āraddho
hoti satisambojjhaṅgaṁ tasmiṁ samaye bhikkhu bhāveti satisambojjhaṅgo
tasmiṁ samaye bhikkhuno bhāvanāpāripūriṁ gacchati. (yathā
paṭhamaṁ satipaṭṭhānaṁ evaṁ vitthāretabbaṁ). so tathā samāhitaṁ
cittaṁ sādhukaṁ ajjhupekkhitā hoti.

[1396] yasmiṁ samaye ānanda bhikkhu tathā samāhitaṁ cittaṁ sādhukaṁ
ajjhupekkhitā hoti upekkhāsambojjhaṅgo tasmiṁ samaye bhikkhuno
āraddho hoti upekkhāsambojjhaṅgaṁ tasmiṁ samaye bhikkhu bhāveti
upekkhāsambojjhaṅgo tasmiṁ samaye bhikkhuno bhāvanāpāripūriṁ gacchati.

[1397] evaṁ bhāvitā kho ānanda cattāro satipaṭṭhānā evaṁ
bahulīkatā satta bojjhaṅge paripūrenti.

[1398] kathaṁ bhāvitā cānanda 1- satta bojjhaṅgā kathaṁ bahulīkatā
vijjāvimuttiṁ paripūrenti. idhānanda bhikkhu satisambojjhaṅgaṁ bhāveti
vivekanissitaṁ virāganissitaṁ nirodhanissitaṁ vossaggapariṇāmiṁ.
dhammavicaya viriya pīti passaddhi samādhi upekkhāsambojjhaṅgaṁ bhāveti

footnote: 1 ma. ānanda. yu. ca.

page number: 423

vivekanissitaṁ virāganissitaṁ nirodhanissitaṁ vossaggapariṇāmiṁ. evaṁ
bhāvitā kho ānanda satta bojjhaṅgā evaṁ bahulīkatā vijjāvimuttiṁ
paripūrentīti.

[1399] atha kho āyasmā ānando yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ. nisīdi ekamantaṁ
nisinnaṁ kho āyasmantaṁ ānandaṁ bhagavā etadavoca atthi nu kho
ānanda ekadhammo bhāvito bahulīkato cattāro dhamme paripūreti
cattāro dhammā bhāvitā bahulīkatā satta dhamme paripūrenti satta
dhammā (pts. s v, 334) bhāvitā bahulīkatā dve dhamme paripūrentīti. bhagavaṁmūlakā
no bhante dhammā .pe. atthānanda ekadhammo bhāvito bahulīkato
cattāro dhamme paripūreti cattāro dhammā bhāvitā bahulīkatā
satta dhamme paripūrenti satta dhammā bhāvitā bahulīkatā dve
dhamme paripūrenti.

[1400] katamo cānanda ekadhammo bhāvito bahulīkato cattāro
dhamme paripūreti cattāro dhammā bhāvitā bahulīkatā satta dhamme
paripūrenti satta dhammā bhāvitā bahulīkatā dve dhamme paripūrenti.
ānāpānassatisamādhi ānanda ekadhammo bhāvito bahulīkato cattāro
satipaṭṭhāne paripūreti cattāro satipaṭṭhānā bhāvitā bahulīkatā
satta bojjhaṅge paripūrenti satta bojjhaṅgā bhāvitā bahulīkatā
vijjāvimuttiṁ paripūrenti.

page number: 424

[1401] kathaṁ bhāvito cānanda ānāpānassatisamādhi kathaṁ bahulīkato
cattāro satipaṭṭhāne paripūreti. idhānanda bhikkhu araññagato
vā .pe. evaṁ bhāvitā kho ānanda satta bojjhaṅgā evaṁ
bahulīkatā vijjāvimuttiṁ paripūrentīti.

[1402] atha kho sambahulā bhikkhū yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu. ekamantaṁ
nisinnā kho te bhikkhū bhagavantaṁ etadavocuṁ atthi nu kho bhante
ekadhammo bhāvito bahulīkato cattāro dhamme paripūreti cattāro
dhammā bhāvitā bahulīkatā satta dhamme paripūrenti satta dhammā
bhāvitā bahulīkatā dve dhamme (pts. s v, 335) paripūrentīti. atthi kho bhikkhave
ekadhammo bhāvito bahulīkato cattāro dhamme paripūreti cattāro
dhammā bhāvitā bahulīkatā satta dhamme paripūrenti satta dhammā
bhāvitā bahulīkatā dve dhamme paripūrentīti.

[1403] katamo pana bhante ekadhammo bhāvito bahulīkato
cattāro dhamme paripūreti cattāro dhammā bhāvitā bahulīkatā
satta dhamme paripūrenti satta dhammā bhāvitā bahulīkatā dve
dhamme paripūrentīti. ānāpānassatisamādhi kho bhikkhave ekadhammo
bhāvito bahulīkato cattāro satipaṭṭhāne paripūreti cattāro satipaṭṭhānā
bhāvitā bahulīkatā satta bojjhaṅge paripūrenti satta
bojjhaṅgā bhāvitā bahulīkatā vijjāvimuttiṁ paripūrentīti. (yathā

page number: 425

bhūtamayaṁ veyyākaraṇaṁ evaṁ vitthāretabbaṁ).

[1404] atha kho sambahulā bhikkhū yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu. ekamantaṁ
nisinne kho te bhikkhū bhagavā etadavoca atthi nu kho bhikkhave
ekadhammo bhāvito bahulīkato cattāro dhamme paripūreti cattāro
dhammā bhāvitā bahulīkatā satta dhamme paripūrenti satta dhammā
bhāvitā bahulīkatā dve dhamme paripūrentīti. bhagavaṁmūlakā no
bhante dhammā .pe. bhagavato sutvā bhikkhū dhāressantīti. atthi
bhikkhave ekadhammo bhāvito bahulīkato cattāro dhamme paripūreti
cattāro dhammā bhāvitā bahulīkatā satta dhamme paripūrenti satta
dhammā bhāvitā bahulīkatā dve dhamme paripūrenti.

[1405] katamo ca bhikkhave ekadhammo bhāvito bahulīkato
cattāro dhamme paripūreti cattāro dhammā bhāvitā bahulīkatā
satta dhamme paripūrenti satta dhammā bhāvitā bahulīkatā dve
dhamme paripūrenti. ānāpānassatisamādhi 

[1]- bhikkhave ekadhammo bhāvito
bahulīkato cattāro satipaṭṭhāne paripūreti cattāro satipaṭṭhānā
bhāvitā bahulīkatā satta bojjhaṅge paripūrenti satta bojjhaṅgā
bhāvitā (pts. s v, 340) bahulīkatā vijjāvimuttiṁ paripūrentīti .pe. (yathā dutiyaṁ
veyyākaraṇaṁ tathā bhikkhūnaṁ kātabbaṁ) .pe.

[1406] ānāpānassatisamādhi bhikkhave bhāvito bahulīkato

footnote: 1 po. kho.

page number: 426

saññojanānaṁ pahānāya saṁvattati.

[1407] kathaṁ bhāvito ca bhikkhave ānāpānassatisamādhi kathaṁ
bahulīkato saññojanānaṁ pahānāya saṁvattati. idha bhikkhave bhikkhu
araññagato vā .pe. paṭinissaggānupassī assasissāmīti sikkhati
paṭinissaggānupassī passasissāmīti sikkhati. evaṁ bhāvito kho
bhikkhave ānāpānassatisamādhi evaṁ bahulīkato saññojanānaṁ pahānāya
saṁvattatīti .pe.

[1408] ānāpānassatisamādhi bhikkhave bhāvito bahulīkato
anusayasamugghātāya saṁvattati. (vitthāretabbaṁ). evaṁ bhāvito kho
bhikkhave ānāpānassatisamādhi evaṁ bahulīkato anusayasamugghātāya
saṁvattatīti.

[1409] ānāpānassatisamādhi bhikkhave bhāvito bahulīkato
addhānapariññāya saṁvattatīti. (vitthāro). evaṁ bhāvito kho
bhikkhave ānāpānassatisamādhi evaṁ bahulīkato addhānapariññāya
saṁvattatīti.

[1410] ānāpānassatisamādhi bhikkhave bhāvito bahulīkato
āsavānaṁ khayāya saṁvattatīti. (vitthāro). evaṁ bhāvito kho
bhikkhave ānāpānassatisamādhi evaṁ bahulīkato āsavānaṁ khayāya
saṁvattatīti.
vaggo dutiyo.

page number: 427

tassuddānaṁ
icchānaṅgalaṁ sakaṁbhiyaṁ 1- ānande apare duve
bhikkhuhi 2- dve vuttā saññojanaṁ anusayaṁ
addhānaṁ āsavakkhayāti.
ānāpānasaṁyuttaṁ niṭṭhitaṁ.
--------

footnote: 1 ma. yu. ... kaṅkheyyaṁ, ānandā .... 2 ma. bhikkhū saṁyojanānusayā, addhānaṁ
footnote: āsavakkhayanti. yu. bhikkhave bhikkhu dve vuttā.

page number: 428

sotāpattisaṁyuttaṁ
-----
veḷudvāravaggo paṭhamo

[1411] sāvatthiyaṁ. tatra kho bhagavā etadavoca kiñcāpi
bhikkhave rājā cakkavatti catunnaṁ dīpānaṁ issariyādhipaccaṁ rajjaṁ
kāretvā kāyassa bhedā paraṁ maraṇā sugatiṁ saggaṁ lokaṁ upapajjati
devānaṁ tāvatiṁsānaṁ sahabyataṁ. so tattha nandanavane accharāsaṅghaparivuto
dibbehi 

[1]- pañcahi kāmaguṇehi samappito samaṅgibhūto
paricāreti. so catūhi dhammehi samannāgato. atha kho so
aparimutto ca 2- nirayā aparimutto ca 3- tiracchānayoniyā aparimutto
ca 4- pittivisayā aparimutto ca 5- apāyaduggativinipātā.

[1412] kiñcāpi bhikkhave ariyasāvako piṇḍiyālopena yāpeti
nantakānipi 6- dhāreti. so catūhi dhammehi samannāgato. atha kho
so parimutto ca 7- nirayā parimutto ca 8- tiracchānayoniyā parimutto ca 9-
pittivisayā parimutto ca 10- apāyaduggativinipātā. katamehi catūhi.
idha bhikkhave ariyasāvako buddhe aveccappasādena samannāgato hoti
itipi so bhagavā arahaṁ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṁ buddho

footnote: 1 ma. yu. ca. 2 po. ma. va. 3-4-5-7-8-9-10 po. ma. casaddo
footnote: natthi. 6 ma. yu. nantakāni ca.

page number: 429

bhagavāti. dhamme aveccappasādena samannāgato hoti svākkhāto
bhagavatā dhammo sandiṭṭhiko akāliko ehipassiko opanayiko paccattaṁ
veditabbo viññūhīti. saṅghe aveccappasādena samannāgato hoti
supaṭipanno bhagavato sāvakasaṅgho ujupaṭipanno bhagavato sāvakasaṅgho
ñāyapaṭipanno bhagavato sāvakasaṅgho sāmīcipaṭipanno bhagavato sāvakasaṅgho.
yadidaṁ cattāri purisayugāni aṭṭha purisapuggalā esa
bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo
anuttaraṁ puññakkhettaṁ lokassāti. ariyakantehi sīlehi
samannāgato hoti akkhaṇḍehi acchiddehi asabalehi akammāsehi
bhujissehi viññūpasatthehi aparāmaṭṭhehi samādhisaṁvattanikehi. imehi
catūhi dhammehi samannāgato hoti.

[1413] yo ca bhikkhave catunnaṁ dīpānaṁ paṭilābho yo ca 1-
catunnaṁ dhammānaṁ paṭilābho catunnaṁ dīpānaṁ paṭilābho catunnaṁ
dhammānaṁ paṭilābhassa kalaṁ nāgghati soḷasinti.

[1414] catūhi bhikkhave dhammehi samannāgato ariyasāvako sotāpanno
hoti avinipātadhammo niyato sambodhiparāyano. katamehi
catūhi. idha bhikkhave ariyasāvako buddhe aveccappasādena samannāgato
hoti itipi so bhagavā arahaṁ sammāsambuddho vijjācaraṇasampanno
sugato lokavidū anuttaro purisadammasārathi satthā devamanussānaṁ
buddho bhagavāti. dhamme .pe. saṅghe .pe. ariyakantehi

footnote: 1 ma. casaddo natthi.

page number: 430

sīlehi samannāgato hoti akkhaṇḍehi .pe. samādhisaṁvattanikehi.
imehi kho bhikkhave catūhi dhammehi samannāgato ariyasāvako sotāpanno
hoti avinipātadhammo niyato sambodhiparāyanoti. idamavoca
bhagavā idaṁ vatvāna sugato athāparaṁ etadavoca satthā

[1415] yesaṁ saddhā ca sīlañca pasādo dhammadassanaṁ
te ve kālena paccenti brahmacariyogadhaṁ sukhanti.

[1416] ekaṁ samayaṁ bhagavā rājagahe viharati veḷuvane
kalandakanivāpe. tena kho pana samayena dīghāvu upāsako ābādhiko hoti
dukkhito bāḷhagilāno. atha kho dīghāvu upāsako pitaraṁ jotiyaṁ 1-
gahapatiṁ āmantesi ehi tvaṁ gahapati yena bhagavā tenupasaṅkama
upasaṅkamitvā mama vacanena bhagavato pāde sirasā vanda dīghāvu
bhante upāsako ābādhiko dukkhito bāḷhagilāno so bhagavato
pāde sirasā vandatīti. evañca vadehi sādhu kira bhante
bhagavā yena dīghāvussa upāsakassa nivesanaṁ tenupasaṅkamatu anukampaṁ
upādāyāti. evaṁ tātāti kho jotiyo gahapati dīghāvussa
upāsakassa paṭissutvā yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi.

[1417] ekamantaṁ nisinno kho jotiyo gahapati bhagavantaṁ
etadavoca dīghāvu bhante upāsako ābādhiko 

[2]- dukkhito bāḷhagilāno

footnote: 1 sī. ma. yu. jotikaṁ. 2 ma. yu. hoti.

page number: 431

so bhagavato pāde sirasā vandati. evañca vadeti sādhu
kira bhante bhagavā yena dīghāvussa upāsakassa nivesanaṁ tenupasaṅkamatu
anukampaṁ upādāyāti. adhivāsesi bhagavā (pts. s v, 345) tuṇhībhāvena.

[1418] atha kho bhagavā nivāsetvā pattacīvaramādāya yena
dīghāvussa upāsakassa nivesanaṁ tenusaṅkami upasaṅkamitvā paññatte
āsane nisīdi. nisajja kho bhagavā dīghāvuṁ upāsakaṁ etadavoca
kacci te dīghāvu khamanīyaṁ kacci yāpanīyaṁ kacci dukkhā vedanā
paṭikkamanti no abhikkamanti paṭikkamosānaṁ paññāyati no
abhikkamoti. na me bhante khamanīyaṁ na yāpanīyaṁ bāḷhā
me dukkhā vedanā abhikkamanti no paṭikkamanti abhikkamosānaṁ
paññāyati no paṭikkamoti.

[1419] tasmā tiha te dīghāvu evaṁ sikkhitabbaṁ buddhe
aveccappasādena samannāgato bhavissāmi itipi so bhagavā arahaṁ
sammāsambuddho vijjācaraṇasampanno sugato lokavidū anuttaro
purisadammasārathi satthā devamanussānaṁ buddho bhagavāti. dhamme
saṅghe. ariyakantehi sīlehi samannāgato bhavissāmi akkhaṇḍehi
.pe. samādhisaṁvattanikehīti 1-. evañhi te dīghāvu sikkhitabbanti.

[1420] yānīmāni bhante bhagavatā cattāri sotāpattiyaṅgāni
desitāni saṁvijjante te dhammā mayi ahañca tesu dhammesu
sandissāmi. ahañhi bhante buddhe aveccappasādena samannāgato

footnote: 1 ma. yu. itisaddo na dissati.

page number: 432

itipi so bhagavā .pe. satthā devamanussānaṁ buddho bhagavāti.
dhamme saṅghe. ariyakantehi sīlehi samannāgato akkhaṇḍehi
.pe. samādhisaṁvattanikehīti. tasmā tiha tvaṁ dīghāvu imesu
catūsu sotāpattiyaṅgesu patiṭṭhāya cha vijjābhāgiye dhamme uttariṁ
bhāveyyāsi.

[1421] idha tvaṁ dīghāvu sabbasaṅkhāresu aniccānupassī viharāhi
anicce dukkhasaññī dukkhe anattasaññī pahānasaññī virāgasaññī
nirodhasaññīti. evañhi te dīghāvu sikkhitabbanti.

[1422] yeme bhante bhagavatā cha vijjābhāgiyā dhammā desitā
saṁvijjante te dhammā mayi ahañca tesu dhammesu sandissāmi.
ahañhi bhante sabbasaṅkhāresu aniccānupassī viharāmi anicce dukkhasaññī
dukkhe anattasaññī (pts. s v, 346) pahānasaññī virāgasaññī nirodhasaññī.
apica me bhante evaṁ hoti mā hevāyaṁ jotiyo gahapati mamaccayena
vighātaṁ āpajjīti. mā tvaṁ tāta dīghāvu etaṁ manasākāsi iṅgha tvaṁ
tāta dīghāvu yadeva te bhagavā āha tadeva sādhukaṁ manasikarohīti.

[1423] atha kho bhagavā dīghāvuṁ upāsakaṁ iminā ovādena
ovaditvā uṭṭhāyāsanā pakkāmi. atha kho dīghāvu upāsako
acirapakkantassa bhagavato kālamakāsi.

[1424] atha kho sambahulā bhikkhū yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu. ekamantaṁ

page number: 433

nisinnā kho te bhikkhū bhagavantaṁ etadavocuṁ yo so bhante
dīghāvu nāma upāsako bhagavatā saṅkhittena ovādena ovadito
so kālakato tassa kā gati ko abhisamparāyoti. paṇḍito
bhikkhave dīghāvu upāsako ahosi 1- saccavādī 2- dhammassānudhammaṁ na ca 

[3]-
dhammādhikaraṇaṁ vihesesi 4-. dīghāvu bhikkhave upāsalo pañcannaṁ
orambhāgiyānaṁ saññojanānaṁ parikkhayā opapātiko 

[5]- tattha
parinibbāyī anāvattidhammo tasmā lokāti.

[1425] ekaṁ samayaṁ āyasmā ca sārīputto āyasmā ca
ānando sāvatthiyaṁ viharanti jetavane anāthapiṇḍikassa ārāme.
atha kho āyasmā ānando sāyaṇhasamayaṁ paṭisallānā vuṭṭhito
yenāyasmā sārīputto tenupasaṅkami upasaṅkamitvā ekamantaṁ nisīdi.
ekamantaṁ nisinno kho āyasmā ānando āyasmantaṁ sārīputtaṁ
etadavoca katinaṁ 6- nu kho āvuso sārīputta dhammānaṁ samannāgamanahetu
evamayaṁ (pts. s v, 347) pajā bhagavatā byākatā sotāpannā avinipātadhammā
niyatā sambodhiparāyanāti.

[1426] catunnaṁ kho āvuso dhammānaṁ samannāgamanahetu evamayaṁ
pajā bhagavatā byākatā sotāpannā avinipātadhammā niyatā sambodhiparāyanā.
katamesaṁ catunnaṁ. idhāvuso ariyasāvako buddhe
aveccappasādena samannāgato hoti itipi so bhagavā .pe.
satthā devamanussānaṁ buddho bhagavāti. dhamme .pe. saṅghe .pe.

footnote: 1 ma. ayaṁ pāṭho natthi. 2 ma. yu. paccavādī. 3 po. ma. maṁ. 4 ma. viheṭhesi.
footnote: 5 yu. hoti. 6 po. kati nu kho.

page number: 434

ariyakantehi sīlehi samannāgato hoti akkhaṇḍehi .pe. samādhisaṁvattanikehi.
imesaṁ kho āvuso catunnaṁ dhammānaṁ samannāgamanahetu
evamayaṁ pajā bhagavatā byākatā sotāpannā avinipātadhammā niyatā
sambodhiparāyanāti.

[1427] atha kho āyasmā sārīputto yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinnaṁ kho āyasmantaṁ sārīputtaṁ bhagavā etadavoca sotāpattiyaṅgaṁ
sotāpattiyaṅganti hidaṁ sārīputta vuccati katamaṁ nu kho sārīputta
sotāpattiyaṅganti.

[1428] sappurisasaṁsevo hi bhante sotāpattiyaṅgaṁ saddhammassavanaṁ
sotāpattiyaṅgaṁ yonisomanasikāro sotāpattiyaṅgaṁ dhammānudhammapaṭipatti
sotāpattiyaṅganti.

[1429] sādhu sādhu sārīputta sappurisasaṁsevo hi sārīputta
sotāpattiyaṅgaṁ saddhammassavanaṁ sotāpattiyaṅgaṁ yonisomanasikāro
sotāpattiyaṅgaṁ dhammānudhammapaṭipatti sotāpattiyaṅgaṁ.

[1430] soto sototi 1- hidaṁ sārīputta vuccati katamo nu
kho sārīputta sototi. ayameva hi bhante ariyo aṭṭhaṅgiko
maggo soto. seyyathīdaṁ. sammādiṭṭhi sammāsaṅkappo sammāvācā
sammākammanto sammāājīvo sammāvāyāmo sammāsati
sammāsamādhīti.

footnote: 1 yu. ... sototiha sārīputta.

page number: 435

[1431] sādhu sādhu sārīputta ayameva hi sārīputta ariyo
aṭṭhaṅgiko (pts. s v, 348) maggo soto. seyyathīdaṁ. sammādiṭṭhi .pe.
sammāsamādhi.

[1432] sotāpanno sotāpannoti hidaṁ sārīputta vuccati
katamo nu kho sārīputta sotāpannoti. yo hi bhante iminā
ariyena aṭṭhaṅgikena maggena samannāgato ayaṁ vuccati sotāpanno
svāyaṁ āyasmā evaṁnāmo evaṁgottoti.

[1433] sādhu sādhu sārīputta 

[1]- iminā ariyena aṭṭhaṅgikena
maggena samannāgato ayaṁ vuccati sotāpanno svāyaṁ āyasmā
evaṁnāmo evaṁgottoti.

[1434] sāvatthīnidānaṁ. tena kho pana samayena sambahulā
bhikkhū bhagavato cīvarakammaṁ karonti niṭṭhitacīvaro bhagavā
temāsaccayena cārikaṁ pakkamissatīti.

[1435] tena kho pana samayena isidattapurāṇā thapatayo
sādhuke paṭivasanti kenacideva karaṇīyena. assosuṁ kho isidattapurāṇā
thapatayo sambahulā kira bhikkhū bhagavato cīvarakammaṁ
karonti niṭṭhitacīvaro bhagavā temāsaccayena cārikaṁ pakkamissatīti.
atha kho isidattapurāṇā thapatayo magge purisaṁ ṭhapesuṁ yadā tvaṁ
ambho purisa passeyyāsi bhagavantaṁ āgacchantaṁ arahantaṁ sammāsambuddhaṁ
atha 2- amhākaṁ āroceyyāsīti. dvīhaṁ tīhaṁ ṭhito kho

footnote: 1 ma. yu. yo hi sārīputta .... 2 yu. athakho.

page number: 436

so puriso addasa bhagavantaṁ dūratova āgacchantaṁ disvāna yena
isidattapurāṇā thapatayo tenupasaṅkami upasaṅkamitvā isidattapurāṇe
thapatayo etadavoca ayaṁ so bhante bhagavā āgacchati
arahaṁ sammāsambuddho yassadāni kālaṁ maññathāti.

[1436] atha kho isidattapurāṇā thapatayo yena bhagavā tenupasaṅkamiṁsu
upasaṅkamitvā bhagavantaṁ abhivādetvā bhagavantaṁ (pts. s v, 349) piṭṭhito
paṭṭhito anubandhiṁsu. atha kho bhagavā maggā okkamma yena aññataraṁ
rukkhamūlaṁ tenupasaṅkami upasaṅkamitvā paññatte āsane nisīdi.
isidattapurāṇā thapatayo bhagavantaṁ abhivādetvā ekamantaṁ nisīdiṁsu.
ekamantaṁ nisinnā kho te isidattapurāṇā thapatayo bhagavantaṁ
etadavocuṁ

[1437] yadā mayaṁ bhante bhagavantaṁ suṇāma sāvatthiyā kosalesu
cārikaṁ pakkamissatīti hoti no tasmiṁ samaye anattamanatā hoti
domanassaṁ dūre no bhagavā bhavissatīti. yadā pana mayaṁ bhante
bhagavantaṁ suṇāma sāvatthiyā kosalesu cārikaṁ pakkantoti hoti
no tasmiṁ samaye anattamanatā hoti domanassaṁ dūre no
bhagavāti.

[1438] yadā pana mayaṁ bhante bhagavantaṁ suṇāma kosalehi
malliṁ 1- cārikaṁ pakkamissatīti hoti no tasmiṁ samaye anattamanatā
hoti domanassaṁ dūre no bhagavā bhavissatīti. yadā pana mayaṁ

footnote: 1 ma. mallesu. yu. malle. evamuparipi.

page number: 437

bhante bhagavantaṁ suṇāma kosalehi malliṁ cārikaṁ pakkantoti
hoti no tasmiṁ samaye anattamanatā hoti domanassaṁ dūre
no bhagavāti.

[1439] yadā pana mayaṁ bhante bhagavantaṁ suṇāma mallehi
vajjiṁ 1- cārikaṁ pakkamissatīti hoti no tasmiṁ samaye anattamanatā
hoti domanassaṁ dūre no bhagavā bhavissatīti. yadā pana mayaṁ
bhante bhagavantaṁ suṇāma mallehi vajjiṁ cārikaṁ pakkantoti hoti
no tasmiṁ samaye anattamanatā hoti domanassaṁ dūre no
bhagavāti.

[1440] yadā pana mayaṁ bhante bhagavantaṁ suṇāma vajjīhi kāsiṁ 2-
cārikaṁ pakkamissatīti hoti no tasmiṁ samaye anattamanatā hoti
domanassaṁ dūre no bhagavā bhavissatīti. yadā pana mayaṁ bhante
bhagavantaṁ suṇāma vajjīhi kāsiṁ cārikaṁ pakkantoti hoti no
tasmiṁ samaye anattamanatā hoti domanassaṁ dūre no bhagavāti.(pts. s v, 350) 

[1441] yadā pana mayaṁ bhante bhagavantaṁ suṇāma kāsīhi
magadhe 3- cārikaṁ pakkamissatīti hoti no tasmiṁ samaye anattamanatā
hoti domanassaṁ dūre no bhagavā bhavissatīti. yadā pana mayaṁ
bhante bhagavantaṁ suṇāma kāsīhi magadhe cārikaṁ pakkantoti hoti
anappakā no tasmiṁ samaye anattamanatā hoti anappakaṁ domassaṁ
dūre no bhagavāti.

footnote: 1 ma. vajjīsu. evamupari. 2 ma. kāsīsu. evamuparipi. 3 ma. māgadhe. evamuparipi.

page number: 438

[1442] yadā pana mayaṁ bhante bhagavantaṁ suṇāma magadhehi 1-
kāsiṁ cārikaṁ pakkamissatīti hoti no tasmiṁ samaye attamanatā
hoti somanassaṁ āsanne no bhagavā bhavissatīti. yadā pana
mayaṁ bhante bhagavantaṁ suṇāma magadhehi kāsiṁ cārikaṁ pakkantoti
hoti no tasmiṁ samaye attamanatā hoti somanassaṁ āsanne
no bhagavāti.

[1443] yadā pana mayaṁ bhante bhagavantaṁ suṇāma kāsīhi vajjiṁ
cārikaṁ pakkamissatīti hoti no tasmiṁ samaye attamanatā hoti
somanassaṁ āsanne no bhagavā bhavissatīti. yadā pana mayaṁ
bhante bhagavantaṁ suṇāma kāsīhi vajjiṁ cārikaṁ pakkantoti hoti
no tasmiṁ samaye attamanatā hoti somanassaṁ āsanne no
bhagavāti.

[1444] yadā pana mayaṁ bhante bhagavantaṁ suṇāma vajjīhi malliṁ
cārikaṁ pakkamissatīti hoti no tasmiṁ samaye attamanatā hoti
somanassaṁ āsanne no bhagavā bhavissatīti. yadā pana mayaṁ
bhante bhagavantaṁ suṇāma vajjīhi malliṁ cārikaṁ pakkantoti hoti
no tasmiṁ samaye attamanatā hoti somanassaṁ āsanne no
bhagavāti.

[1445] yadā pana mayaṁ bhante bhagavantaṁ suṇāma mallīhi
kosalesu 2- cārikaṁ pakkamissatīti hoti no tasmiṁ samaye attamanatā

footnote: 1 ma. yu. māgadhehi. evamuparipi. 2 ma. kosale. evamuparipi.

page number: 439

hoti somanassaṁ āsanne no bhagavā bhavissatīti. yadā pana
mayaṁ bhante bhagavantaṁ suṇāma mallīhi kosalesu cārikaṁ pakkantoti
hoti no tasmiṁ samaye attamanatā hoti somanassaṁ āsanne
no bhagavāti.

[1446] yadā pana mayaṁ bhante bhagavantaṁ suṇāma kosalehi
sāvatthiṁ cārikaṁ pakkamissatīti hoti no tasmiṁ samaye attamanatā
hoti somanassaṁ āsanne no bhagavā bhavissatīti. yadā pana
mayaṁ bhante bhagavantaṁ suṇāma sāvatthiyaṁ viharati jetavane anāthapiṇḍikassa
ārāmeti hoti anappakā no tasmiṁ samaye attamanatā
hoti anappakaṁ somanassaṁ āsanne no bhagavāti.

[1447] tasmā tiha thapatayo sambādho gharāvāso rajāpatho
abbhokāso pabbajjā alaṁ ca pana (pts. s v, 351) vo thapatayo appamādāyāti.

[1448] atthi kho no bhante etamhā sambādhā añño
sambādho sambādhataro ceva sambādhasaṅkhātataro cāti. katamo
pana vo thapatayo etamhā sambādhā añño sambādho sambādhataro
ceva sambādhasaṅkhātataro cāti.

[1449] idha mayaṁ bhante yadā rājā pasenadi kosalo uyyānabhūmiṁ
niyyātukāmo hoti ye te rañño pasenadissa kosalassa
nāgā oparuyhā 1- te kappetvā yā tā rañño pasenadissa
kosalassa pajāpatiyo piyā manāpā tā ekaṁ purato ekaṁ

footnote: 1 ma. yu. opavayhā.

page number: 440

pacchato nisīdāpema. tāsaṁ kho pana bhante bhaginīnaṁ evarūpo
gandho hoti seyyathāpi nāma gandhakaraṇḍakassa tāvadeva
vivariyamānassa yathā taṁ rājakaññānaṁ 1- gandhena vibhūsitānaṁ. tāsaṁ kho
pana bhante bhaginīnaṁ evarūpo kāyasamphasso hoti seyyathāpi nāma
tūlapicuno vā kappāsapicuno vā yathā taṁ rājakaññānaṁ sukheṭhitānaṁ 2-.
tasmiṁ kho pana bhante samaye nāgopi rakkhitabbo hoti tāpi bhaginiyo
rakkhitabbā honti attāpi rakkhitabbo hoti.

[1450] na kho pana mayaṁ bhante abhijānāma tāsu bhaginīsu pāpakaṁ
cittaṁ uppādetā. ayaṁ kho no bhante etamhā sambādhā
añño sambādho sambādhataro ceva sambādhasaṅkhātataro cāti.

[1451] tasmā tiha thapatayo sambādho gharāvāso rajāpatho
abbhokāso pabbajjā alaṁ ca pana vo thapatayo appamādāya.

[1452] catūhi kho thapatayo dhammehi samannāgato ariyasāvako
sotāpanno hoti avinipātadhammo niyato sambodhiparāyano.
katamehi catūhi. idha thapatayo ariyasāvako buddhe aveccappasādena
samannāgato hoti itipi so bhagavā .pe. satthā devamanussānaṁ
buddho bhagavāti. dhamme saṅghe. vigatamalamaccherena (pts. s v, 352) cetasā agāraṁ
ajjhāvasati muttacāgo payatapāṇī vossaggarato yācayogo dānasaṁvibhāgarato.
imehi kho thapatayo catūhi dhammehi samannāgato

footnote: 1 po. rājarahena ... vibhūsitānaṁ. 2 sukhedhitānanti vā pāṭho.

page number: 441

ariyasāvako sotāpanno hoti avinipātadhammo niyato sambodhiparāyano.

[1453] tumhe kho thapatayo buddhe aveccappasādena samannāgatā
itipi so bhagavā .pe. satthā devamanussānaṁ buddho bhagavāti.
dhamme saṅghe. yaṁ kho pana kiñci kule deyyadhammaṁ sabbantaṁ
appaṭivibhattaṁ sīlavantehi kalyāṇadhammehi. taṁ kiṁ maññatha thapatayo.
kati viya 1- te kosalesu manussā ye tumhākaṁ samasamā yadidaṁ
dānadānasaṁvibhāgehīti 2-. lābhā no bhante suladdhaṁ no bhante
yesaṁ no bhagavā evaṁ pajānātīti.

[1454] evamme sutaṁ ekaṁ samayaṁ bhagavā kosalesu cārikaṁ
caramāno mahatā bhikkhusaṅghena saddhiṁ yena veḷudvāraṁ nāma kosalānaṁ
brāhmaṇagāmo tadavasari.

[1455] assosuṁ kho 

[3]- veḷudvāreyyakā brāhmaṇagahapatikā
samaṇo khalu bho gotamo sakyaputto sakyakulā pabbajito kosalesu
cārikaṁ caramāno mahatā bhikkhusaṅghena saddhiṁ veḷudvāraṁ anuppatto.
taṁ kho pana bhavantaṁ gotamaṁ evaṁkalyāṇo kittisaddo abbhuggato
itipi so bhagavā arahaṁ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṁ buddho
bhagavāti 4-. so imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ
pajaṁ sadevamanussaṁ sayaṁ abhiññā sacchikatvā pavedeti

footnote: 1 ma. yu. katividhā. 2 ma. yu. dānasaṁvibhāgeti. 3 ma. yu. te. evamuparipi.
footnote: 4 ma. itisaddo natthi.

page number: 442

so dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ
sātthaṁ (pts. s v, 353) sabyañjanaṁ kevalaparipuṇṇaṁ parisuddhaṁ brahmacariyaṁ pakāseti
sādhu kho pana tathārūpānaṁ arahataṁ dassanaṁ hotīti.

[1456] atha kho veḷudvāreyyakā brāhmaṇagahapatikā yena
bhagavā tenupasaṅkamiṁsu upasaṅkamitvā appekacce bhagavantaṁ abhivādetvā
ekamantaṁ nisīdiṁsu appekacce bhagavatā saddhiṁ sammodiṁsu
sammodanīyaṁ kathaṁ sārāṇīyaṁ vītisāretvā ekamantaṁ nisīdiṁsu appekacce
yena bhagavā tenañjalimpaṇāmetvā ekamantaṁ nisīdiṁsu appekacce
bhagavato santike nāmagottaṁ sāvetvā ekamantaṁ nisīdiṁsu
appekacce tuṇhībhūtā ekamantaṁ nisīdiṁsu. ekamantaṁ nisinnā kho
te veḷudvāreyyakā brāhmaṇagahapatikā bhagavantaṁ etadavocuṁ

[1457] mayaṁ bho gotama evaṁkāmā evaṁchandā evaṁadhippāyā
puttasambādhā 1- sayanaṁ ajjhāvaseyyāma kāsikacandanaṁ paccanubhaveyyāma
mālāgandhavilepanaṁ dhāreyyāma jātarūparajataṁ sādiyeyyāma kāyassa
bhedā paraṁ maraṇā sugatiṁ saggaṁ lokaṁ upapajjeyyāma tesaṁ no bhavaṁ
gotamo amhākaṁ evaṁkāmānaṁ evaṁchandānaṁ evaṁadhippāyānaṁ tathā
dhammaṁ desetu yathā mayaṁ puttasambādhā sayanaṁ ajjhāvaseyyāma
.pe. sugatiṁ saggaṁ lokaṁ upapajjeyyāmāti.

[1458] attūpanāyikaṁ vo gahapatayo dhammapariyāyaṁ desessāmi
taṁ suṇātha sādhukaṁ manasikarotha bhāsissāmīti. evaṁ bhoti kho

footnote: 1 ma. yu. puttasambādhasayanaṁ. evamuparipi.

page number: 443

te veḷudvāreyyakā brāhmaṇagahapatikā bhagavato paccassosuṁ.
bhagavā etadavoca

[1459] katamo ca gahapatayo attūpanāyiko dhammapariyāyo.
idha gahapatayo ariyasāvako iti paṭisañcikkhati ahaṁ khosmi jīvitukāmo
amaritukāmo sukhakāmo dukkhapaṭikūlo 1- yo kho maṁ jīvitukāmaṁ
amaritukāmaṁ sukhakāmaṁ dukkhapaṭikūlaṁ jīvitā voropeyya na me
taṁ assa piyaṁ manāpaṁ ahañceva kho pana paraṁ jīvitukāmaṁ amaritukāmaṁ
sukhakāmaṁ (pts. s v, 354) dukkhapaṭikūlaṁ jīvitā voropeyyaṁ parassapi taṁ assa
appiyaṁ amanāpaṁ yo kho myāyaṁ dhammo appiyo amanāpo
parassapeso dhammo appiyo amanāpo yo kho myāyaṁ dhammo
appiyo amanāpo kathāhaṁ parantena saññojeyyanti. so iti
paṭisaṅkhāya attanā ca pāṇātipātā paṭivirato hoti parañca
pāṇātipātā veramaṇiyā samādapeti pāṇātipātā veramaṇiyā ca
vaṇṇaṁ bhāsati. evamassāyaṁ kāyasamācāro tikoṭiparisuddho hoti.

[1460] puna caparaṁ gahapatayo ariyasāvako iti paṭisañcikkhati
yo kho me adinnaṁ theyyasaṅkhātaṁ ādiyeyya na me taṁ assa
piyaṁ manāpaṁ ahañceva kho pana parassa adinnaṁ theyyasaṅkhātaṁ
ādiyeyyaṁ parassapi taṁ assa appiyaṁ amanāpaṁ yo kho myāyaṁ
dhammo appiyo amanāpo parassapeso dhammo appiyo amanāpo
yo kho myāyaṁ dhammo appiyo amanāpo kathāhaṁ parantena

footnote: 1 ma. dukkhappaṭikūlo. evamuparipi.

page number: 444

saññojeyyanti. so iti paṭisaṅkhāya attanā ca adinnādānā
paṭivirato hoti parañca adinnādānā veramaṇiyā samādapeti
adinnādānā veramaṇiyā ca vaṇṇaṁ bhāsati. evamassāyaṁ kāyasamācāro
tikoṭiparisuddho hoti.

[1461] puna caparaṁ gahapatayo ariyasāvako iti paṭisañcikkhati
yo kho me dāresu cārittaṁ āpajjeyya na me taṁ assa piyaṁ
manāpaṁ ahañceva kho pana parassa dāresu cārittaṁ āpajjeyyaṁ
parassapi taṁ assa appiyaṁ amanāpaṁ yo kho myāyaṁ dhammo appiyo
amanāpo parassapeso dhammo appiyo amanāpo yo kho myāyaṁ
dhammo appiyo amanāpo kathāhaṁ parantena saññojeyyanti.
so iti paṭisaṅkhāya attanā ca kāmesu micchācārā paṭivirato
hoti parañca kāmesu micchācārā veramaṇiyā samādapeti kāmesu
micchācārā veramaṇiyā ca vaṇṇaṁ bhāsati. evamassāyaṁ kāyasamācāro
tikoṭiparisuddho hoti.

[1462] puna caparaṁ gahapatayo ariyasāvako iti paṭisañcikkhati
yo kho me musāvādena atthaṁ bhañjeyya na me taṁ assa piyaṁ
manāpaṁ ahañceva kho pana parassa (pts. s v, 355) musāvādena atthaṁ bhañjeyyaṁ
parassapi taṁ assa appiyaṁ amanāpaṁ yo kho myāyaṁ dhammo appiyo
amanāpo parassapeso dhammo appiyo amanāpo yo kho myāyaṁ
dhammo appiyo amanāpo kathāhaṁ parantena saññojeyyanti.

page number: 445

so iti paṭisaṅkhāya attanā ca musāvādā paṭivirato hoti parañca
musāvādā veramaṇiyā samādapeti musāvādā veramaṇiyā ca vaṇṇaṁ
bhāsati. evamassāyaṁ vacīsamācāro tikoṭiparisuddho hoti.

[1463] puna caparaṁ gahapatayo ariyasāvako iti paṭisañcikkhati
yo kho maṁ pisuṇāya vācāya mittehi bhedeyya 1- na me taṁ assa
piyaṁ manāpaṁ ahañceva kho pana paraṁ pisuṇāya vācāya mittehi
bhedeyyaṁ parassapi taṁ assa appiyaṁ amanāpaṁ .pe. evamassāyaṁ
vacīsamācāro tikoṭiparisuddho hoti.

[1464] puna caparaṁ gahapatayo ariyasāvako iti paṭisañcikkhati
yo kho maṁ pharusāya vācāya samudācareyya na me taṁ assa piyaṁ
manāpaṁ ahañceva kho pana paraṁ pharusāya vācāya samudācareyyaṁ
parassapi taṁ assa appiyaṁ amanāpaṁ yo kho myāyaṁ dhammo
.pe. evamassāyaṁ vacīsamācāro tikoṭiparisuddho hoti.

[1465] puna caparaṁ gahapatayo ariyasāvako iti paṭisañcikkhati yo
kho maṁ samphappalāpabhāsena samudācareyya na me taṁ assa piyaṁ manāpaṁ
ahañceva kho pana paraṁ samphappalāpabhāsena samudācareyyaṁ parassapi
taṁ assa appiyaṁ amanāpaṁ yo kho myāyaṁ dhammo appiyo
amanāpo parassapeso dhammo appiyo amanāpo yo kho myāyaṁ
dhammo appiyo amanāpo kathāhaṁ parantena saññojeyyanti. so
iti paṭisaṅkhāya attanā ca samphappalāpā paṭivirato hoti parañca

footnote: 1 ma. mitte bhindeyya. evamuparipi.

page number: 446

samphappalāpā veramaṇiyā samādapeti samphappalāpā veramaṇiyā ca
vaṇṇaṁ bhāsati. evamassāyaṁ vacīsamācāro tikoṭiparisuddho hoti.

[1466] so buddhe aveccappasādena samannāgato hoti itipi
so bhagavā .pe. satthā devamanussānaṁ buddho bhagavāti. dhamme saṅghe
aveccappasādena samannāgato hoti supaṭipanno bhagavato sāvakasaṅgho
.pe. anuttaraṁ puññakkhettaṁ lokassāti. ariyakantehi sīlehi
samannāgato hoti akkhaṇḍehi acchiddehi asabalehi akammāsehi
bhujissehi viññūpasatthehi aparāmaṭṭhehi samādhisaṁvattanikehi.

[1467] yato kho gahapatayo ariyasāvako imehi sattahi
saddhammehi samannāgato hoti imehi catūhi ākaṅkhiyehi ṭhānehi
so ākaṅkhamāno attanāva attānaṁ byākareyya khīṇanirayomhi
khīṇatiracchānayoniyo 1- khīṇapittivisayo khīṇāpāyaduggativinipāto
sotāpannohamasmi avinipātadhammo niyato sambodhiparāyanoti.

[1468] evaṁ vutte veḷudvāreyyakā brāhmaṇagahapatikā
bhagavantaṁ etadavocuṁ abhikkantaṁ bho gotama .pe. ete mayaṁ
bhavantaṁ gotamaṁ saraṇaṁ gacchāma dhammañca bhikkhusaṅghañca upāsake
no bhavaṁ gotamo dhāretu ajjatagge pāṇupete saraṇaṅgateti.

[1469] evamme sutaṁ ekaṁ samayaṁ bhagavā ñātike viharati
giñjakāvasathe. atha kho āyasmā ānando yena bhagavā

footnote: 1 ma. khīṇatiracchānayoni. evamupari. yu. ...yoniko.

page number: 447

tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho āyasmā ānando bhagavantaṁ etadavoca
sāḷho nāma bhante bhikkhu kālakato tassa kā gati ko
abhisamparāyo. nandā nāma bhante bhikkhunī kālakatā tassā kā
gati ko abhisamparāyo. sudatto nāma bhante upāsako kālakato
tassa kā gati ko abhisamparāyo. sujātā nāma bhante
upāsikā kālakatā tassā kā gati ko abhisamparāyoti.

[1470] sāḷho ānanda bhikkhu kālakato āsavānaṁ khayā anāsavaṁ
cetovimuttiṁ (pts. s v, 357) paññāvimuttiṁ diṭṭheva dhamme sayaṁ abhiññā sacchikatvā
upasampajja viharati 1-. nandā ānanda bhikkhunī kālakatā pañcannaṁ
orambhāgiyānaṁ saññojanānaṁ parikkhayā opapātikā tattha parinibbāyinī
anāvattidhammā tasmā lokā. sudatto ānanda
upāsako kālakato tiṇṇaṁ saññojanānaṁ parikkhayā rāgadosamohānaṁ
tanuttā sakadāgāmī sakideva imaṁ lokaṁ āgantvā dukkhassantaṁ
karissati. sujātā ānanda upāsikā kālakatā tiṇṇaṁ saññojanānaṁ
parikkhayā sotāpannā avinipātadhammā niyatā sambodhiparāyanā.

[1471] anacchariyaṁ kho panetaṁ ānanda yaṁ manussabhūto kālaṁ
kareyya tasmiṁ tasmiṁ ce maṁ kālakate upasaṅkamitvā etamatthaṁ
paṭipucchissatha. vihesāvesā 2- assa ānanda tathāgatassa.

footnote: 1 ma. yu. vihāsi. 2 sī. hesā. ma. yu. pesā. evamuparipi.

page number: 448

tasmā tihānanda dhammādāsaṁ nāma dhammapariyāyaṁ desessāmi yena
samannāgato ariyasāvako ākaṅkhamāno attanāva attānaṁ byākareyya
khīṇanirayomhi khīṇatiracchānayoniyo khīṇapittivisayo khīṇāpāyaduggativinipāto
sotāpannohamasmi avinipātadhammo niyato sambodhiparāyano.

[1472] katamo ca so ānanda dhammādāso dhammapariyāyo yena
samannāgato ariyasāvako ākaṅkhamāno attanāva attānaṁ byākareyya
khīṇanirayomhi khīṇatiracchānayoniyo khīṇapittivisayo
khīṇāpāyaduggativinipāto sotāpannohamasmi avinipātadhammo niyato
sambodhiparāyano. idha ānanda ariyasāvako buddhe aveccappasādena
samannāgato hoti itipi so bhagavā .pe. satthā
devamanussānaṁ buddho bhagavāti. dhamme saṅghe. ariyakantehi sīlehi
samannāgato hoti akkhaṇḍehi .pe. samādhisaṁvattanikehi. ayaṁ
kho so ānanda dhammādāso dhammapariyāyo yena samannāgato ariyasāvako
ākaṅkhamāno attanāva attānaṁ byākareyya khīṇanirayomhi
khīṇatiracchānayoniyo khīṇapittivisayo khīṇāpāyaduggativinipāto
sotāpannohamasmi (pts. s v, 358) avinipātadhammo niyato sambodhiparāyanoti.
(tīṇipi suttantāni ekanidānāni).

[1473] ekamantaṁ nisinno kho āyasmā ānando bhagavantaṁ
etadavoca asoko nāma bhante bhikkhu kālakato tassa kā gati

page number: 449

ko abhisamparāyo. asokā nāma bhante bhikkhunī kālakatā .pe.
asoko nāma bhante upāsako kālakato .pe. asokā nāma
bhante upāsikā kālakatā tassā kā gati ko abhisamparāyoti.

[1474] asoko ānanda bhikkhu kālakato āsavānaṁ khayā anāsavaṁ
cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā
upasampajja viharati 1-. (purimaveyyākaraṇena ekanidānaṁ).

[1475] ayaṁ kho so ānanda dhammādāso dhammapariyāyo yena
samannāgato ariyasāvako ākaṅkhamāno attanāva attānaṁ byākareyya
khīṇanirayomhi khīṇatiracchānayoniyo khīṇapittivisayo khīṇāpāyaduggativinipāto
sotāpannohamasmi avinipātadhammo niyato sambodhiparāyanoti.

[1476] ekamantaṁ nisinno kho āyasmā ānando bhagavantaṁ
etadavoca kakuṭo 2- nāma bhante ñātike upāsako kālakato
tassa kā gati ko abhisamparāyo. kaḷibho 3- nāma bhante
ñātike upāsako. danikaddho 4- nāma bhante ñātike upāsako.
kaṭissaho nāma bhante ñātike upāsako. tuṭṭho nāma bhante
ñātike upāsako. santuṭṭho nāma bhante ñātike upāsako.
bhaddo nāma bhante ñātike upāsako. subhaddo nāma bhante
ñātike upāsako kālakato tassa kā gati ko abhisamparāyoti.

footnote: 1 ma. yu. vihāsi. 2 ma. yu. kakkaṭo. 3 yu. kāḷiṅgo. evamupari. 4 sī.
footnote: nikkhā. ma. yu. nikato.

page number: 450

[1477] kakuṭo ānanda (pts. s v, 359) upāsako kālakato pañcannaṁ orambhāgiyānaṁ
saññojanānaṁ parikkhayā opapātiko tattha parinibbāyī anāvattidhammo
tasmā lokā. kaḷibho ānanda. danikaddho ānanda.
kaṭissaho ānanda. tuṭṭho ānanda. santuṭṭho ānanda.
bhaddo ānanda. subhaddo ānanda upāsako kālakato pañcannaṁ
orambhāgiyānaṁ saññojanānaṁ parikkhayā opapātiko tattha parinibbāyī
anāvattidhammo tasmā lokā. (sabbe ekagatikā kātabbā).

[1478] paropaññāsa ānanda ñātike upāsakā kālakatā
pañcannaṁ orambhāgiyānaṁ saññojanānaṁ parikkhayā opapātikā tattha
parinibbāyino anāvattidhammā tasmā lokā. sādhikanavuti ānanda
ñātike upāsakā kālakatā tiṇṇaṁ saññojanānaṁ parikkhayā rāgadosamohānaṁ
tanuttā sakadāgāmino sakideva imaṁ lokaṁ āgantvā
dukkhassantaṁ karissanti. chātirekāni kho ānanda pañcasatāni
ñātike upāsakā kālakatā tiṇṇaṁ saññojanānaṁ parikkhayā sotāpannā
avinipātadhammā niyatā sambodhiparāyanā.

[1479] anacchariyaṁ kho panetaṁ ānanda yaṁ manussabhūto kālaṁ
kareyya tasmiṁ tasmiṁ ce maṁ kālakate upasaṅkamitvā etamatthaṁ
paṭipucchissatha. vihesāvesā ānanda assa tathāgatassa. tasmā
tihānanda dhammādāsaṁ nāma dhammapariyāyaṁ desessāmi yena samannāgato
ariyasāvako ākaṅkhamāno attanāva attānaṁ byākareyya

page number: 451

khīṇanirayomhi khīṇatiracchānayoniyo khīṇapittivisayo khīṇāpāyaduggativinipāto
sotāpannohamasmi avinipātadhammo niyato sambodhiparāyano.

[1480] katamo ca so ānanda dhammādāso dhammapariyāyo
yena samannāgato ariyasāvako ākaṅkhamāno attanāva attānaṁ
byākareyya (pts. s v, 360) khīṇanirayomhi khīṇatiracchānayoniyo khīṇapittivisayo
khīṇāpāyaduggativinipāto sotāpannohamasmi avinipātadhammo niyato
sambodhiparāyano. idhānanda ariyasāvako buddhe aveccappasādena
samannāgato hoti itipi so bhagavā .pe. satthā devamanussānaṁ
buddho bhagavāti. dhamme saṅghe. ariyakantehi sīlehi samannāgato
hoti akkhaṇḍehi .pe. samādhisaṁvattanikehi. ayaṁ kho so
ānanda dhammādāso dhammapariyāyo yena samannāgato ariyasāvako
ākaṅkhamāno attanāva attānaṁ byākareyya khīṇanirayomhi khīṇatiracchānayoniyo
khīṇapittivisayo khīṇāpāyaduggativinipāto sotāpannohamasmi
avinipātadhammo niyato sambodhiparāyanoti.
veḷudvāravaggo paṭhamo.
tassuddānaṁ
rājā ogadhadīghāvu sārīputtā apare duve
thapatayo veḷudvāreyyā giñjakāvasathe tayoti.
--------------

page number: 452

rājakārāmavaggo dutiyo

[1481] sāvatthiyaṁ viharati rājakārāme. atha kho sahassabhikkhunīsaṅgho
yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ aṭṭhāsi. ekamantaṁ ṭhitā kho tā
bhikkhuniyo bhagavā etadavoca catūhi kho bhikkhuniyo dhammehi samannāgato
ariyasāvako sotāpanno hoti avinipātadhammo niyato sambodhiparāyano.
katamehi catūhi. idha bhikkhuniyo (pts. s v, 361) ariyasāvako buddhe
aveccappasādena samannāgato hoti itipi so bhagavā .pe.
satthā devamanussānaṁ buddho bhagavāti. dhamme saṅghe. ariyakantehi
sīlehi samannāgato hoti akkhaṇḍehi .pe. samādhisaṁvattanikehi.
imehi kho bhikkhuniyo catūhi dhammehi samannāgato ariyasāvako
sotāpanno hoti avinipātadhammo niyato sambodhiparāyanoti.

[1482] sāvatthīnidānaṁ. brāhmaṇā bhikkhave udayagāminiṁ nāma
paṭipadaṁ paññapenti te sāvakaṁ evaṁ samādapenti ehi tvaṁ
ambho purisa kālasseva uṭṭhāya pācīnamukho yāhi so tvaṁ mā
sobbhaṁ parivajjehi mā papātaṁ mā khāṇuṁ mā kaṇṭakaṭṭhānaṁ
mā candanikaṁ 1- mā oḷigallaṁ yattheva 2- papateyyāsi tattheva maraṇaṁ
āgameyyāsi evaṁ tvaṁ ambho purisa kāyassa bhedā paraṁ maraṇā
sugatiṁ saggaṁ lokaṁ upapajjissasīti.

footnote: 1 ma. candaniyaṁ. 2 ma. yattha.

page number: 453

[1483] taṁ kho panetaṁ bhikkhave brāhmaṇānaṁ bālagamanametaṁ
mūḷhagamanametaṁ na nibbidāya na virāgāya na nirodhāya na upasamāya
na abhiññāya na sambodhāya na nibbānāya saṁvattati. ahañca
kho bhikkhave ariyassa vinaye udayagāminiṁ paṭipadaṁ paññapemi 1- yā
ekantanibbidāya virāgāya nirodhāya upasamāya abhiññāya sambodhāya
nibbānāya saṁvattati.

[1484] katamā ca sā bhikkhave udayagāminī paṭipadā yā
ekantanibbidāya .pe. nibbānāya saṁvattati. idha bhikkhave
ariyasāvako buddhe aveccappasādena samannāgato hoti itipi so
bhagavā .pe. satthā devamanussānaṁ buddho bhagavāti. dhamme
saṅghe. ariyakantehi sīlehi samannāgato hoti akkhaṇḍehi .pe.
samādhisaṁvattanikehi. ayaṁ kho sā bhikkhave udayagāminī paṭipadā yā
ekantanibbidāya virāgāya nirodhāya upasamāya abhiññāya sambodhāya
nibbānāya saṁvattatīti.

[1485] ekaṁ samayaṁ āyasmā ca sārīputto āyasmā ca
ānando sāvatthiyaṁ viharanti jetavane anāthapiṇḍikassa ārāme.
atha kho āyasmā sārīputto sāyaṇhasamayaṁ paṭisallānā vuṭṭhito
yena āyasmā ānando tenupasaṅkami upasaṅkamitvā āyasmatā
ānandena saddhiṁ sammodi sammodanīyaṁ kathaṁ sārāṇīyaṁ vītisāretvā
ekamantaṁ nisīdi. ekamantaṁ nisinno kho āyasmā sārīputto

footnote: 1 ma. yu. paññāpemi.

page number: 454

āyasmantaṁ ānandaṁ etadavoca katinaṁ nu kho āvuso ānanda
dhammānaṁ pahānā katinaṁ dhammānaṁ samannāgamanahetu evamayaṁ pajā
bhagavatā byākatā sotāpannā avinipātadhammā niyatā sambodhiparāyanāti.

[1486] catunnaṁ kho āvuso dhammānaṁ pahānā catunnaṁ dhammānaṁ
samannāgamanahetu evamayaṁ pajā bhagavatā byākatā sotāpannā
avinipātadhammā niyatā sambodhiparāyanāti. katamesaṁ catunnaṁ.
yathārūpena kho āvuso buddhe (pts. s v, 363) appasādena samannāgato
assutavā puthujjano kāyassa bhedā paraṁ maraṇā apāyaṁ duggatiṁ
vinipātaṁ nirayaṁ upapajjati tathārūpassa buddhe appasādo
na hoti. yathārūpena ca kho āvuso buddhe aveccappasādena
samannāgato sutavā ariyasāvako kāyassa bhedā paraṁ maraṇā sugatiṁ
saggaṁ lokaṁ upapajjati tathārūpassa buddhe aveccappasādo hoti
itipi so bhagavā .pe. satthā devamanussānaṁ buddho bhagavāti.

[1487] yathārūpena 

[1]- kho āvuso dhamme appasādena
samannāgato assutavā puthujjano kāyassa bhedā paraṁ maraṇā apāyaṁ
duggatiṁ vinipātaṁ nirayaṁ upapajjati tathārūpassa dhamme
appasādo na hoti. yathārūpena ca kho āvuso dhamme aveccappasādena
samannāgato sutavā ariyasāvako kāyassa bhedā paraṁ
maraṇā sugatiṁ saggaṁ lokaṁ upapajjati tathārūpassa dhamme aveccappasādo

footnote: 1 ma. ca.

page number: 455

hoti svākkhāto bhagavatā dhammo .pe.

[1488] yathārūpena kho āvuso saṅghe appasādena
samannāgato assutavā puthujjano kāyassa bhedā paraṁ maraṇā apāyaṁ
duggatiṁ vinipātaṁ nirayaṁ upapajjati tathārūpassa saṅghe appasādo
na hoti. yathārūpena ca kho āvuso saṅghe aveccappasādena
samannāgato sutavā ariyasāvako kāyassa bhedā paraṁ maraṇā sugatiṁ
saggaṁ lokaṁ upapajjati tathārūpassa saṅghe aveccappasādo hoti
supaṭipanno bhagavato sāvakasaṅgho .pe. anuttaraṁ puññakkhettaṁ
lokassāti.

[1489] yathārūpena kho āvuso dussīlyena samannāgato assutavā
puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ
upapajjati tathārūpassa dussīlyaṁ 1- na hoti. yathārūpehi ca kho
āvuso ariyakantehi sīlehi samannāgato 

[2]- ariyasāvako kāyassa bhedā
paraṁ (pts. s v, 364) maraṇā sugatiṁ saggaṁ lokaṁ upapajjati tathārūpānissa ariyakantāni
sīlāni honti akkhaṇḍāni .pe. samādhisaṁvattanikāni.

[1490] imesaṁ kho āvuso catunnaṁ dhammānaṁ pahānā imesaṁ
catunnaṁ dhammānaṁ samannāgamanahetu evamayaṁ pajā bhagavatā byākatā
sotāpannā avinipātadhammā niyatā sambodhiparāyanāti.

[1491] catūhi bhikkhave dhammehi samannāgato ariyasāvako sabbaduggatibhayaṁ
samatikkanto hoti. katamehi catūhi. idha bhikkhave

footnote: 1 yu. dussīlena hoti. 2 ma. yu. sutavā.

page number: 456

ariyasāvako buddhe aveccappasādena samannāgato hoti itipi
so bhagavā .pe. satthā devamanussānaṁ buddho bhagavāti. dhamme
saṅghe. ariyakantehi sīlehi samannāgato hoti akkhaṇḍehi .pe.
samādhisaṁvattanikehi. imehi kho bhikkhave catūhi dhammehi
samannāgato ariyasāvako sabbaduggatibhayaṁ samatikkanto hotīti.

[1492] catūhi bhikkhave dhammehi samannāgato ariyasāvako
sabbaduggativinipātabhayaṁ samatikkanto hoti. katamehi catūhi. idha bhikkhave
ariyasāvako buddhe aveccappasādena samannāgato hoti itipi
so bhagavā .pe. satthā devamanussānaṁ buddho bhagavāti. dhamme
saṅghe. ariyakantehi sīlehi samannāgato hoti akkhaṇḍehi .pe.
samādhisaṁvattanikehi. imehi kho bhikkhave catūhi dhammehi samannāgato
ariyasāvako sabbaduggativinipātabhayaṁ samatikkanto hotīti.

[1493] ye te bhikkhave anukampeyyātha ye ca sotabbaṁ
maññeyyuṁ mittā vā (pts. s v, 365) amaccā vā ñātī vā sālohitā vā
te bhikkhave catūsu sotāpattiyaṅgesu samādapetabbā nivesetabbā
patiṭṭhāpetabbā. katamesu catūsu. buddhe aveccappasāde
samādapetabbā nivesetabbā patiṭṭhāpetabbā itipi so bhagavā
.pe. satthā devamanussānaṁ buddho bhagavāti. dhamme saṅghe.
ariyakantesu sīlesu samādapetabbā nivesetabbā patiṭṭhāpetabbā
akkhaṇḍesu .pe. samādhisaṁvattanikesu. ye te bhikkhave

page number: 457

anukampeyyātha ye ca sotabbaṁ maññeyyuṁ mittā vā amaccā
vā ñātī vā sālohitā vā te bhikkhave imesu catūsu
sotāpattiyaṅgesu samādapetabbā nivesetabbā patiṭṭhāpetabbāti.

[1494] ye te bhikkhave anukampeyyātha ye ca sotabbaṁ
maññeyyuṁ mittā vā amaccā vā ñātī vā sālohitā vā
te bhikkhave catūsu sotāpattiyaṅgesu samādapetabbā nivesetabbā
patiṭṭhāpetabbā. katamesu catūsu. buddhe aveccappasāde
samādapetabbā nivesetabbā patiṭṭhāpetabbā itipi so bhagavā
.pe. satthā devamanussānaṁ buddho bhagavāti.

[1495] siyā bhikkhave catunnaṁ mahābhūtānaṁ aññathattaṁ paṭhavīdhātuyā
āpodhātuyā tejodhātuyā vāyodhātuyā. na tveva buddhe
aveccappasādena samannāgatassa ariyasāvakassa siyā aññathattaṁ. tatrīdaṁ
aññathattaṁ. so vata buddhe aveccappasādena samannāgato ariyasāvako
nirayaṁ vā tiracchānayoniṁ vā pittivisayaṁ vā upapajjissatīti netaṁ
ṭhānaṁ vijjati. dhamme saṅghe. ariyakantesu sīlesu samādapetabbā
nivesetabbā patiṭṭhāpetabbā akkhaṇḍesu .pe. samādhisaṁvattanikesu.

[1496] siyā bhikkhave catunnaṁ mahābhūtānaṁ aññathattaṁ paṭhavīdhātuyā
āpodhātuyā tejodhātuyā vāyodhātuyā. na tveva ariyakantehi
sīlehi samannāgatassa ariyasāvakassa siyā aññathattaṁ.
tatrīdaṁ aññathattaṁ. so vata ariyakantehi sīlehi samannāgato

page number: 458

ariyasāvako nirayaṁ vā tiracchānayoniṁ vā pittivisayaṁ vā upapajjissatīti
netaṁ ṭhānaṁ vijjati.

[1497] ye te bhikkhave anukampeyyātha ye ca sotabbaṁ
maññeyyuṁ mittā vā amaccā vā ñātī vā sālohitā vā te
bhikkhave imesu catūsu sotāpattiyaṅgesu samādapetabbā nivesetabbā
patiṭṭhāpetabbāti.

[1498] sāvatthīnidānaṁ. atha kho āyasmā mahāmoggallāno
seyyathāpi nāma balavā puriso sammiñjitaṁ vā bāhaṁ pasāreyya
pasāritaṁ vā bāhaṁ sammiñjeyya evameva jetavane antarahito
devesu tāvatiṁsesu pāturahosi. atha kho sambahulā tāvatiṁsakāyikā
devatāyo yenāyasmā mahāmoggallāno tenupasaṅkamiṁsu
upasaṅkamitvā āyasmantaṁ mahāmoggallānaṁ abhivādetvā ekamantaṁ
aṭṭhaṁsu. ekamantaṁ ṭhitā kho tā devatāyo āyasmā mahāmoggallāno
etadavoca

[1499] sādhu kho āvuso buddhe aveccappasādena samannāgamanaṁ
hoti itipi so bhagavā .pe. satthā devamanussānaṁ buddho
bhagavāti. buddhe aveccappasādena samannāgamanahetu kho āvuso
evamidhekacce sattā kāyassa bhedā paraṁ maraṇā sugatiṁ saggaṁ
lokaṁ upapajjanti. sādhu kho āvuso dhamme saṅghe. sādhu
kho āvuso ariyakantehi sīlehi samannāgamanaṁ hoti akkhaṇḍehi

page number: 459

.pe. samādhisaṁvattanikehi. ariyakantehi sīlehi samannāgamanahetu
kho āvuso evamidhekacce sattā kāyassa bhedā paraṁ maraṇā
sugatiṁ saggaṁ lokaṁ upapajjantīti.

[1500] sādhu kho mārisa moggallāna buddhe aveccappasādena
samannāgamanaṁ hoti itipi so bhagavā .pe. satthā devamanussānaṁ
buddho bhagavāti. buddhe aveccappasādena samannāgamanahetu kho
mārisa moggallāna evamidhekacce sattā kāyassa bhedā paraṁ maraṇā
sugatiṁ saggaṁ lokaṁ upapajjanti. sādhu kho mārisa moggallāna
dhamme saṅghe. ariyakantehi sīlehi samannāgamanaṁ hoti akkhaṇḍehi
.pe. samādhisaṁvattanikehi. ariyakantehi sīlehi samannāgamanahetu
kho mārisa moggallāna evamidhekacce sattā kāyassa bhedā paraṁ
maraṇā sugatiṁ saggaṁ lokaṁ upapajjantīti.

[1501] sāvatthīnidānaṁ. atha kho āyasmā mahāmoggallāno
seyyathāpi nāma balavā puriso sammiñjitaṁ vā bāhaṁ pasāreyya
pasāritaṁ vā bāhaṁ sammiñjeyya evameva jetavane antarahito
devesu tāvatiṁsesu pāturahosi. atha kho sambahulā tāvatiṁsakāyikā
devatāyo yenāyasmā mahāmoggallāno tenupasaṅkamiṁsu
upasaṅkamitvā āyasmantaṁ mahāmoggallānaṁ abhivādetvā ekamantaṁ
aṭṭhaṁsu. ekamantaṁ ṭhitā kho tā devatāyo āyasmā mahāmoggallāno
etadavoca

page number: 460

[1502] sādhu kho āvuso buddhe aveccappasādena samannāgamanaṁ
hoti itipi so bhagavā .pe. satthā devamanussānaṁ buddho
bhagavāti. buddhe aveccappasādena samannāgamanahetu kho āvuso
evamidhekacce sattā kāyassa bhedā paraṁ maraṇā sugatiṁ saggaṁ
lokaṁ upapannā. sādhu kho āvuso dhamme saṅghe. ariyakantehi
sīlehi samannāgamanaṁ hoti akkhaṇḍehi .pe. samādhisaṁvattanikehi.
ariyakantehi sīlehi samannāgamanahetu kho āvuso evamidhekacce
sattā kāyassa bhedā paraṁ maraṇā sugatiṁ saggaṁ lokaṁ upapannāti.

[1503] sādhu kho mārisa moggallāna buddhe aveccappasādena
samannāgamanaṁ hoti itipi so bhagavā .pe. satthā devamanussānaṁ
buddho bhagavāti. buddhe aveccappasādena samannāgamanahetu kho
mārisa moggallāna evamidhekacce sattā kāyassa bhedā paraṁ maraṇā
sugatiṁ saggaṁ lokaṁ upapannā. sādhu kho mārisa moggallāna
dhamme saṅghe. ariyakantehi sīlehi samannāgamanaṁ hoti akkhaṇḍehi
.pe. samādhisaṁvattanikehi. ariyakantehi sīlehi samannāgamanahetu
kho mārisa moggallāna evamidhekacce sattā kāyassa bhedā paraṁ
maraṇā sugatiṁ saggaṁ lokaṁ upapannāti.

[1504] atha kho bhagavā seyyathāpi nāma balavā puriso
sammiñjitaṁ vā bāhaṁ pasāreyya pasāritaṁ vā bāhaṁ sammiñjeyya
evameva jetavane (pts. s v, 368) antarahito devesu tāvatiṁsesu pāturahosi.

page number: 461

atha kho sambahulā tāvatiṁsakāyikā devatāyo yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ aṭṭhaṁsu.
ekamantaṁ ṭhitā kho tā devatāyo bhagavā etadavoca

[1505] sādhu kho āvuso buddhe aveccappasādena
samannāgamanaṁ hoti itipi so bhagavā .pe. satthā devamanussānaṁ
buddho bhagavāti. buddhe aveccappasādena samannāgamanahetu kho
āvuso evamidhekacce sattā sotāpannā avinipātadhammā niyatā
sambodhiparāyanā. sādhu kho āvuso dhamme saṅghe. ariyakantehi
sīlehi samannāgamanaṁ hoti akkhaṇḍehi .pe. samādhisaṁvattanikehi.
ariyakantehi sīlehi samannāgamanahetu kho āvuso evamidhekacce
sattā sotāpannā avinipātadhammā niyatā sambodhiparāyanāti.

[1506] sādhu kho mārisa buddhe aveccappasādena samannāgamanaṁ
hoti itipi so bhagavā .pe. satthā devamanussānaṁ buddho
bhagavāti. buddhe aveccappasādena samannāgamanahetu kho mārisa
evamayaṁ pajā sotāpannā avinipātadhammā niyatā sambodhiparāyanā.
sādhu kho mārisa dhamme saṅghe. ariyakantehi sīlehi samannāgamanaṁ
hoti akkhaṇḍehi .pe. samādhisaṁvattanikehi. ariyakantehi sīlehi
samannāgamanahetu kho mārisa evamayaṁ pajā sotāpannā avinipātadhammā
niyatā sambodhiparāyanāti.
rājakārāmavaggo dutiyo.

page number: 462

tassuddānaṁ
sahassabrāhmaṇā ānando duggati apare duve
mittenāmaccā dve vuttā tayo ca devacārikāti.
-----------(pts. s v, 369) 

page number: 463

sarakānivaggo 1- tatiyo

[1507] evamme sutaṁ ekaṁ samayaṁ bhagavā sakkesu viharati
kapilavatthusmiṁ nigrodhārāme. atha kho mahānāmo sakko yena
bhagavā tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinno kho mahānāmo sakko bhagavantaṁ etadavoca
idaṁ bhante kapilavatthu iddhañceva phītañca bahujaññaṁ ākiṇṇamanussaṁ
sambādhabyūhaṁ. so khvāhaṁ bhante bhagavantaṁ vā payirupāsitvā
manobhāvanīye vā bhikkhū sāyaṇhasamayaṁ kapilavatthuṁ pavisanto vibbhantenapi 2-
hatthinā samāgacchāmi vibbhantenapi assena samāgacchāmi vibbhantenapi
rathena samāgacchāmi vibbhantenapi sakaṭena samāgacchāmi vibbhantenapi
purisena samāgacchāmi. tassa mayhaṁ bhante tasmiṁ samaye
mussateva bhagavantaṁ ārabbha sati mussati dhammaṁ ārabbha sati
mussati saṅghaṁ ārabbha sati. tassa mayhaṁ bhante evaṁ hoti imamhi
cāhaṁ samaye kālaṁ kareyyaṁ kā mayhaṁ gati ko abhisamparāyoti.

[1508] mā bhāyi mahānāma mā bhāyi mahānāma apāpakante
maraṇaṁ bhavissati apāpikā kālakiriyā. yassa kassaci mahānāma
dīgharattaṁ saddhāparibhāvitaṁ cittaṁ sīlaparibhāvitaṁ cittaṁ sutaparibhāvitaṁ
cittaṁ cāgaparibhāvitaṁ cittaṁ paññāparibhāvitaṁ cittaṁ. tassa
yo hi khvāyaṁ kāyo rūpī cātummahābhūtiko mātāpettikasambhavo

footnote: 1 ma. saraṇānivaggo. 2 ma. bhamantenapi. ka. bhamantenapi. ito paraṁ aparāpi
footnote: cattāro pāṭhā evaṁ ñātabbā.

page number: 464

odanakummāsupacayo aniccucchādanaparimaddanabhedanaviddhaṁsanadhammo taṁ
imeva kākā vā khādanti gijjhā vā khādanti kulalā vā khādanti
sunakhā vā khādanti sigālā 1- vā khādanti vividhā vā pāṇakajātā
khādanti. yañca khvassa cittaṁ dīgharattaṁ saddhāparibhāvitaṁ
sīlasutacāgapaññāparibhāvitaṁ taṁ uddhaṅgāmi hoti visesagāmi.

[1509] seyyathāpi mahānāma puriso sappikumbhaṁ vā telakumbhaṁ
vā gambhīraṁ udakarahadaṁ ogāhetvā 2- bhindeyya tatra yā assa
sakkharā vā kaṭhalā vā sā adhogāmī assa yañca khvassa
tatra sappi vā telaṁ vā taṁ uddhaṅgāmi assa visesagāmi.
evameva kho mahānāma yassa kassaci dīgharattaṁ saddhāparibhāvitaṁ
cittaṁ sīlasutacāgapaññāparibhāvitaṁ cittaṁ tassa yo hi
khvāyaṁ kāyo rūpī cātummahābhūtiko mātāpettikasambhavo odanakummāsupacayo
aniccucchādanaparimaddanabhedanaviddhaṁsanadhammo taṁ imeva
kākā vā khādanti gijjhā vā khādanti kulalā vā khādanti
sunakhā vā khādanti sigālā vā khādanti vividhā vā pāṇakajātā
khādanti yañca khvassa cittaṁ dīgharattaṁ saddhāparibhāvitaṁ
sīlasutacāgapaññāparibhāvitaṁ taṁ uddhaṅgāmi hoti visesagāmi. tuyhaṁ
kho pana mahānāma dīgharattaṁ saddhāparibhāvitaṁ cittaṁ sīlasutacāgapaññāparibhāvitaṁ
cittaṁ. mā bhāyi mahānāma mā bhāyi
mahānāma apāpakante maraṇaṁ bhavissati apāpikā kālakiriyāti.

footnote: 1 ma. siṅgālā. evamupari. 2 ma. ogāhitvā.

page number: 465

[1510] evamme sutaṁ ekaṁ samayaṁ bhagavā sakkesu viharati
kapilavatthusmiṁ nigrodhārāme. atha kho mahānāmo sakko yena
bhagavā tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinno kho mahānāmo sakko bhagavantaṁ etadavoca
idaṁ bhante kapilavatthu iddhañceva phītañca bahujaññaṁ ākiṇṇamanussaṁ
sambādhaviyūhaṁ. so khvāhaṁ bhante bhagavantaṁ vā payirupāsitvā
manobhāvanīye vā bhikkhū sāyaṇhasamayaṁ kapilavatthuṁ pavisanto
bhantenapi hatthinā samāgacchāmi bhantenapi assena samāgacchāmi
bhantenapi rathena samāgacchāmi bhantenapi sakaṭena samāgacchāmi
bhantenapi purisena samāgacchāmi. tassa mayhaṁ bhante tasmiṁ
samaye mussateva bhagavantaṁ ārabbha sati mussati dhammaṁ ārabbha
sati mussati saṅghaṁ ārabbha sati. tassa mayhaṁ bhante evaṁ
hoti imamhi cāhaṁ samaye kālaṁ kareyyaṁ kā mayhaṁ gati ko
abhisamparāyoti.

[1511] mā bhāyi mahānāma mā bhāyi mahānāma apāpakante
maraṇaṁ bhavissati apāpikā kālakiriyā. catūhi kho mahānāma
dhammehi samannāgato ariyasāvako nibbānaninno hoti nibbānapoṇo
nibbānapabbhāro. katamehi catūhi. idha mahānāma
ariyasāvako buddhe aveccappasādena samannāgato hoti itipi
so bhagavā .pe. satthā devamanussānaṁ buddho bhagavāti. dhamme

page number: 466

saṅghe. ariyakantehi sīlehi samannāgato hoti akkhaṇḍehi .pe.
samādhisaṁvattanikehi.

[1512] seyyathāpi mahānāma rukkho pācīnaninno pācīnapoṇo
pācīnapabbhāro so mūle chinne katamena papateyyāti. yena
bhante ninno yena poṇo yena pabbhāroti. evameva kho
mahānāma imehi catūhi dhammehi samannāgato ariyasāvako
nibbānaninno hoti nibbānapoṇo nibbānapabbhāroti.

[1513] (pts. s v, 372) kapilavatthunidānaṁ. atha kho mahānāmo sakko yena
godhā sakko tenupasaṅkami upasaṅkamitvā godhaṁ sakkaṁ etadavoca

[1514] katihi 1- tvaṁ godhe dhammehi samannāgataṁ sotāpannaṁ
puggalaṁ ājānāsi avinipātadhammaṁ niyataṁ sambodhiparāyananti. tīhi
khvāhaṁ mahānāma dhammehi samannāgataṁ sotāpannaṁ puggalaṁ ājānāmi
avinipātadhammaṁ niyataṁ sambodhiparāyanaṁ. katamehi tīhi. idha
mahānāma ariyasāvako buddhe aveccappasādena samannāgato hoti
itipi so bhagavā .pe. satthā devamanussānaṁ buddho bhagavāti.
dhamme saṅghe. aveccappasādena samannāgato hoti supaṭipanno
bhagavato sāvakasaṅgho .pe. anuttaraṁ puññakkhettaṁ lokassāti.
imehi khvāhaṁ mahānāma tīhi dhammehi samannāgataṁ sotāpannaṁ
puggalaṁ ājānāmi avinipātadhammaṁ niyataṁ sambodhiparāyanaṁ.

[1515] tvaṁ pana mahānāma katihi dhammehi samannāgataṁ sotāpannaṁ

footnote: 1 yu. katīhi. evamuparipi.

page number: 467

puggalaṁ ājānāsi avinipātadhammaṁ niyataṁ sambodhiparāyananti. catūhi
khvāhaṁ 

[1]- godhe dhammehi samannāgataṁ sotāpannaṁ puggalaṁ ājānāmi
avinipātadhammaṁ niyataṁ sambodhiparāyanaṁ. katamehi catūhi. idha
godhe ariyasāvako buddhe aveccappasādena samannāgato hoti
itipi so bhagavā .pe. satthā devamanussānaṁ buddho bhagavāti.
dhamme saṅghe. ariyakantehi sīlehi samannāgato hoti
akkhaṇḍehi .pe. samādhisaṁvattanikehi. imehi khvāhaṁ godhe
catūhi dhammehi samannāgataṁ sotāpannaṁ puggalaṁ ājānāmi avinipātadhammaṁ
niyataṁ sambodhiparāyananti.

[1516] āgamehi tvaṁ mahānāma āgamehi tvaṁ mahānāma bhagavāva
etaṁ jāneyya etehi dhammehi samannāgataṁ vā asamannāgataṁ vāti.
āyāma (pts. s v, 373) godhe yena bhagavā tenupasaṅkameyyāma upasaṅkamitvā
bhagavato etamatthaṁ ārocissāmāti.

[1517] atha kho mahānāmo ca 2- sakko godhā ca sakko yena
bhagavā tenupasaṅkamiṁsu upasaṅkamitvā bhagavantaṁ abhivādetvā ekamantaṁ
nisīdiṁsu. ekamantaṁ nisinno kho mahānāmo sakko bhagavantaṁ
etadavoca idhāhaṁ bhante yena godhā sakko tenupasaṅkamiṁ
upasaṅkamitvā godhaṁ sakkaṁ etadavocaṁ katihi tvaṁ godhe dhammehi
samannāgataṁ sotāpannaṁ puggalaṁ ājānāsi avinipādhammaṁ niyataṁ
sambodhiparāyananti.

footnote: 1 yu. bho. 2 ma. yu. casaddo natthi.

page number: 468

[1518] evaṁ vutte bhante godhā sakko maṁ etadavoca tīhi
khvāhaṁ mahānāma dhammehi samannāgataṁ sotāpannaṁ puggalaṁ ājānāmi
avinipātadhammaṁ niyataṁ sambodhiparāyanaṁ. katamehi tīhi. idha
mahānāma ariyasāvako buddhe aveccappasādena samannāgato hoti
itipi so bhagavā .pe. satthā devamanussānaṁ buddho bhagavāti.
dhamme saṅghe. aveccappasādena samannāgato hoti supaṭipanno
bhagavato sāvakasaṅgho .pe. anuttaraṁ puññakkhettaṁ lokassāti.
imehi khvāhaṁ mahānāma tīhi dhammehi samannāgataṁ sotāpannaṁ
puggalaṁ ājānāmi avinipātadhammaṁ niyataṁ sambodhiparāyanaṁ. tvaṁ pana
mahānāma katihi dhammehi samannāgataṁ sotāpannaṁ puggalaṁ ājānāsi
avinipātadhammaṁ niyataṁ sambodhiparāyananti.

[1519] evaṁ vuttāhaṁ bhante godhaṁ sakkaṁ etadavocaṁ catūhi
khvāhaṁ godhe dhammehi samannāgataṁ sotāpannaṁ puggalaṁ ājānāmi
avinipātadhammaṁ niyataṁ sambodhiparāyanaṁ. katamehi catūhi. idha
godhe ariyasāvako buddhe aveccappasādena samannāgato hoti
itipi so bhagavā .pe. satthā devamanussānaṁ buddho bhagavāti.
dhamme saṅghe. ariyakantehi sīlehi samannāgato hoti
akkhaṇḍehi .pe. samādhisaṁvattanikehi. imehi khvāhaṁ godhe catūhi
dhammehi samannāgataṁ sotāpannaṁ puggalaṁ ājānāmi avinipātadhammaṁ
niyataṁ sambodhiparāyananti.

page number: 469

[1520] evaṁ vutte bhante godhā sakko maṁ etadavoca āgamehi
tvaṁ (pts. s v, 374) mahāmāma āgamehi tvaṁ mahānāma bhagavāva etaṁ jāneyya
etehi dhammehi samannāgataṁ vā asamannāgataṁ vāti.

[1521] idha bhante kocideva dhammasamuppādo 1- uppajjeyya
ekato assa bhagavā ekato bhikkhusaṅgho ca 2- yeneva bhagavā
tenevāhaṁ assaṁ evaṁ pasannaṁ maṁ bhante bhagavā dhāretu.

[1522] idha bhante kocideva dhammasamuppādo uppajjeyya
ekato assa bhagavā ekato bhikkhusaṅgho bhikkhunīsaṅgho ca yeneva
bhagavā tenevāhaṁ assaṁ evaṁ pasannaṁ maṁ bhante bhagavā dhāretu.

[1523] idha bhante kocideva dhammasamuppādo uppajjeyya
ekato assa bhagavā ekato bhikkhusaṅgho bhikkhunīsaṅgho 

[3]- upāsakā
ca yeneva bhagavā tenevāhaṁ assaṁ evaṁ pasannaṁ maṁ bhante bhagavā
dhāretu.

[1524] idha bhante kocideva dhammasamuppādo uppajjeyya
ekato assa bhagavā ekato bhikkhusaṅgho bhikkhunīsaṅgho upāsakā
upāsikāyo ca yeneva bhagavā tenevāhaṁ assaṁ evaṁ pasannaṁ maṁ
bhante bhagavā dhāretu.

[1525] idha bhante kocideva dhammasamuppādo uppajjeyya
ekato assa bhagavā ekato bhikkhusaṅgho bhikkhunīsaṅgho upāsakā
upāsikāyo sadevako ca loko samārako sabrahmako sassamaṇabrāhmaṇī 1-

footnote: 1 ma. dhammo samuppādo. evamuparipi. 2 yu. casaddo natthi. 3 ma. yu. ca.

page number: 470

pajā sadevamanussā yeneva bhagavā tenevāhaṁ assaṁ
evaṁ pasannaṁ maṁ bhante bhagavā dhāretūti.

[1526] evaṁvādī 2- tvaṁ godhe mahānāmaṁ sakkaṁ kiṁ vadesīti.
evaṁvādāhaṁ (pts. s v, 375) bhante mahānāmaṁ sakkaṁ na kiñci vadāmi aññatra
kalyāṇā aññatra kusalāti.

[1527] kapilavatthunidānaṁ. tena kho pana samayena sarakāni 3-
sakko kālakato hoti so bhagavatā byākato sotāpanno
avinipātadhammo niyato sambodhiparāyanoti. tatra sudaṁ sambahulā
sakkā saṅgamma samāgamma ujjhāyanti khīyanti vipācenti acchariyaṁ
vata bho abbhutaṁ vata bho etthadāni ko na sotāpanno
bhavissati. yatra hi nāma sarakāni sakko kālakato so
bhagavatā byākato sotāpanno avinipātadhammo niyato sambodhiparāyanoti.
sarakāni sakko sikkhādubbalyamāpādi majjapānaṁ
āpāyīti.

[1528] atha kho mahānāmo sakko yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho mahānāmo sakko bhagavantaṁ etadavoca idha bhante
sarakāni sakko kālakato so bhagavatā byākato sotāpanno
avinipātadhammo niyato sambodhiparāyanoti. tatra sudaṁ bhante
sambahulā sakkā saṅgamma samāgamma ujjhāyanti khīyanti vipācenti

footnote: 1 yu. sassamaṇabrāhmaṇapajā. 2 yu. evaṁvādiṁ. 3 ma. saraṇāni. evamuparipi.

page number: 471

acchariyaṁ vata bho abbhutaṁ vata bho etthadāni ko na sotāpanno
bhavissati. yatra hi nāma sarakāni sakko kālakato so bhagavatā
byākato sotāpanno avinipātadhammo niyato sambodhiparāyanoti.
sarakāni sakko sikkhādubbalyamāpādi majjapānaṁ āpāyīti.

[1529] yo so mahānāma dīgharattaṁ upāsako buddhaṁ saraṇaṁ
gato dhammaṁ saraṇaṁ gato saṅghaṁ saraṇaṁ gato so kathaṁ vinipātaṁ
gaccheyya. yañhi taṁ mahānāma sammā vadamāno vadeyya (pts. s v, 376) dīgharattaṁ
upāsako buddhaṁ saraṇaṁ gato dhammaṁ saraṇaṁ gato saṅghaṁ saraṇaṁ
gatoti. sarakāniṁ 1- sakkaṁ sammā vadamāno vadeyya sarakāni
mahānāma sakko dīgharattaṁ upāsako buddhaṁ saraṇaṁ gato dhammaṁ
saraṇaṁ gato saṅghaṁ saraṇaṁ gato so kathaṁ vinipātaṁ gaccheyya.

[1530] idha mahānāma ekacco puggalo buddhe aveccappasādena
samannāgato hoti itipi so bhagavā .pe. satthā
devamanussānaṁ buddho bhagavāti. dhamme saṅghe. hāsapañño
javanapañño vimuttiyā ca samannāgato. so āsavānaṁ khayā anāsavaṁ
cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā
upasampajja viharati. ayampi kho mahānāma puggalo parimutto
nirayā parimutto tiracchānayoniyā parimutto pittivisayā parimutto
apāyaduggativinipātā.

[1531] idha pana mahānāma ekacco puggalo buddhe aveccappasādena

footnote: 1 ma. saraṇāni. yu. sarakāni.

page number: 472

samannāgato hoti itipi so bhagavā .pe. satthā
devamanussānaṁ buddho bhagavāti. dhamme saṅghe. hāsapañño
javanapañño na ca vimuttiyā samannāgato. so pañcannaṁ
orambhāgiyānaṁ saññojanānaṁ parikkhayā opapātiko hoti tattha
parinibbāyī anāvattidhammo asmā lokā. ayampi kho mahānāma
puggalo parimutto nirayā parimutto tiracchānayoniyā parimutto
pittivisayā parimutto apāyaduggativinipātā.

[1532] idha pana mahānāma ekacco puggalo buddhe aveccappasādena
samannāgato hoti itipi so bhagavā .pe. satthā
devamanussānaṁ buddho bhagavāti. dhamme saṅghe. na hāsapañño na
javanapañño na ca vimuttiyā samannāgato. so tiṇṇaṁ saññojanānaṁ
parikkhayā rāgadosamohānaṁ tanuttā sakadāgāmī hoti sakideva imaṁ
lokaṁ āgantvā dukkhassantaṁ karoti. ayampi kho mahānāma puggalo
parimutto (pts. s v, 377) nirayā parimutto tiracchānayoniyā parimutto pittivisayā
parimutto apāyaduggativinipātā.

[1533] idha pana mahānāma ekacco puggalo buddhe aveccappasādena
samannāgato hoti itipi so bhagavā .pe. satthā
devamanussānaṁ buddho bhagavāti. dhamme saṅghe. na hāsapañño
na javanapañño na ca vimuttiyā samannāgato. so tiṇṇaṁ
saññojanānaṁ parikkhayā sotāpanno hoti avinipātadhammo niyato

page number: 473

sambodhiparāyano. ayampi kho mahānāma puggalo parimutto nirayā
parimutto tiracchānayoniyā parimutto pittivisayā parimutto
apāyaduggativinipātā.

[1534] idha pana mahānāma ekacco puggalo na heva kho
buddhe aveccappasādena samannāgato hoti. na dhamme. na
saṅghe. na hāsapañño na javanapañño na ca vimuttiyā
samannāgato. apicassa ime dhammā honti saddhindriyaṁ
viriyindriyaṁ satindriyaṁ samādhindriyaṁ paññindriyaṁ. tathāgatappaveditā
cassa dhammā paññāya mattaso nijjhānaṁ khamanti. ayampi kho
mahānāma puggalo agantā nirayaṁ agantā tiracchānayoniṁ agantā
pittivisayaṁ agantā apāyaduggativinipātaṁ.

[1535] idha pana mahānāma ekacco puggalo na heva kho buddhe
aveccappasādena samannāgato hoti. na dhamme. na saṅghe.
na hāsapañño na javanapañño na ca vimuttiyā samannāgato.
apicassa ime dhammā honti saddhindriyaṁ .pe. paññindriyaṁ.
tathāgate cassa saddhāmattaṁ hoti pemamattaṁ. ayampi kho mahānāma
puggalo agantā nirayaṁ agantā tiracchānayoniṁ agantā pittivisayaṁ
agantā apāyaduggativinipātaṁ.

[1536] ime cepi mahānāma mahāsālā subhāsitaṁ dubbhāsitaṁ
ājāneyyuṁ imevāhaṁ 1- mahāsāle byākareyyaṁ sotāpannā

footnote: 1 ma. yu. imecāhaṁ.

page number: 474

avinipātadhammā (pts. s v, 378) niyatā sambodhiparāyanāti. kimaṅga 1- pana sarakāniṁ 2-
sakkaṁ sarakāni mahānāma sakko maraṇakāle sikkhaṁ samādiyīti.

[1537] kapilavatthunidānaṁ. tena kho pana samayena sarakāni
sakko kālakato hoti. so bhagavatā byākato sotāpanno
avinipātadhammo niyato sambodhiparāyanoti. tatra sudaṁ sambahulā
sakkā saṅgamma samāgamma ujjhāyanti khīyanti vipācenti acchariyaṁ
vata bho abbhutaṁ vata bho etthadāni ko na sotāpanno bhavissati
yatra hi nāma sarakāni sakko kālakato bhagavatā byākato
sotāpanno avinipātadhammo niyato sambodhiparāyanoti. sarakāni
sakko sikkhāya aparipūrīkārī ahosīti.

[1538] atha kho mahānāmo sakko yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho mahānāmo sakko bhagavantaṁ etadavoca idha bhante
sarakāni sakko kālakato so bhagavatā byākato sotāpanno
avinipātadhammo niyato sambodhiparāyanoti. tatra sudaṁ bhante
sambahulā sakkā saṅgamma samāgamma ujjhāyanti khīyanti vipācenti
acchariyaṁ vata bho abbhutaṁ vata bho etthadāni ko na sotāpanno
bhavissati yatra hi nāma sarakāni sakko kālakato so bhagavatā
byākato sotāpanno avinipātadhammo niyato sambodhiparāyanoti.
sarakāni sakko sikkhāya aparipūrīkārī ahosīti.

footnote: 1 ma. kimaṅgaṁ. 2 ma. saraṇāni. evamuparipi.

page number: 475

[1539] yo so mahānāma dīgharattaṁ upāsako buddhaṁ saraṇaṁ
gato dhammaṁ saraṇaṁ gato saṅghaṁ saraṇaṁ gato so kathaṁ vinipātaṁ
gaccheyya. yañhi taṁ mahānāma sammā vadamāno vadeyya dīgharattaṁ
upāsako buddhaṁ saraṇaṁ gato dhammaṁ saraṇaṁ gato saṅghaṁ saraṇaṁ gatoti
sarakāniṁ sakkaṁ sammā vadamāno vadeyya sarakāni mahānāma sakko
dīgharattaṁ upāsako buddhaṁ saraṇaṁ gato dhammaṁ saraṇaṁ gato saṅghaṁ
saraṇaṁ gato so kathaṁ vinipātaṁ gaccheyya.

[1540] idha mahānāma ekacco puggalo buddhe ekantagato
hoti abhippasanno itipi so bhagavā .pe. satthā devamanussānaṁ
buddho bhagavāti. dhamme saṅghe. hāsapañño javanapañño vimuttiyā
ca samannāgato. so āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja viharati.
ayampi kho mahānāma puggalo parimutto nirayā parimutto tiracchānayoniyā
parimutto pittivisayā parimutto apāyaduggativinipātā.

[1541] idha pana mahānāma ekacco puggalo buddhe ekantagato
hoti abhippasanno itipi so bhagavā .pe. satthā devamanussānaṁ
buddho bhagavāti. dhamme saṅghe. hāsapañño javanapañño na ca
vimuttiyā samannāgato. so pañcannaṁ orambhāgiyānaṁ saññojanānaṁ
parikkhayā antarāparinibbāyī hoti upahaccaparinibbāyī hoti
asaṅkhāraparinibbāyī hoti sasaṅkhāraparinibbāyī hoti uddhaṁsoto

page number: 476

hoti akaniṭṭhagāmī. ayampi kho mahānāma puggalo parimutto
nirayā parimutto tiracchānayoniyā parimutto pittivisayā parimutto
apāyaduggativinipātā.

[1542] idha pana mahānāma ekacco puggalo buddhe ekantagato
hoti abhippasanno itipi so bhagavā .pe. satthā devamanussānaṁ
buddho bhagavāti. dhamme saṅghe. na hāsapañño na javanapañño
na ca vimuttiyā samannāgato. so tiṇṇaṁ (pts. s v, 379) saññojanānaṁ parikkhayā
rāgadosamohānaṁ tanuttā sakadāgāmī hoti sakideva imaṁ lokaṁ
āgantvā dukkhassantaṁ karoti. ayampi kho mahānāma puggalo
parimutto nirayā parimutto tiracchānayoniyā parimutto pittivisayā
parimutto apāyaduggativinipātā.

[1543] idha pana mahānāma ekacco puggalo buddhe ekantagato
hoti abhippasanno itipi so bhagavā .pe. satthā devamanussānaṁ
buddho bhagavāti. dhamme saṅghe. na hāsapañño na javanapañño
na ca vimuttiyā samannāgato. so tiṇṇaṁ saññojanānaṁ parikkhayā
sotāpanno hoti avinipātadhammo niyato sambodhiparāyano. ayampi
kho mahānāma puggalo parimutto nirayā parimutto tiracchānayoniyā
parimutto pittivisayā parimutto apāyaduggativinipātā.

[1544] idha pana mahānāma ekacco puggalo na heva kho
buddhe ekantagato hoti abhippasanno. na dhamme. na saṅghe.

page number: 477

na hāsapañño na javanapañño na ca vimuttiyā samannāgato.
apicassa ime dhammā honti saddhindriyaṁ .pe. paññindriyaṁ.
tathāgatappaveditā cassa dhammā paññāya mattaso nijjhānaṁ khamanti.
ayampi kho mahānāma puggalo agantā nirayaṁ agantā tiracchānayoniṁ
agantā pittivisayaṁ agantā apāyaduggativinipātaṁ.

[1545] idha pana mahānāma ekacco puggalo na heva kho
buddhe ekantagato hoti abhippasanno. na dhamme. na saṅghe.
na hāsapañño na javanapañño na ca vimuttiyā samanannāgato.
apicassa ime dhammā honti saddhindriyaṁ .pe. paññindriyaṁ.
tathāgate cassa saddhāmattaṁ hoti pemamattaṁ. ayampi kho mahānāma
puggalo agantā nirayaṁ agantā tiracchānayoniṁ agantā pittivisayaṁ
agantā apāyaduggativipātaṁ.

[1546] seyyathāpi mahānāma dukkhettaṁ dubbhūmiṁ avihatakkhāṇukaṁ
bījāni cassu khaṇḍāni pūtīni vātātapahatāni asārādāni
asukhasayitāni 1- devo pana 2- sammā dhāraṁ anuppaveccheyya. api nu tāni
bījāni vuḍḍhiṁ virūḷhiṁ vepullaṁ āpajjeyyunti. no hetaṁ bhante.
evameva kho (pts. s v, 380) mahānāma idha dhammo durākkhāto 3- hoti duppavedito
aniyyāniko anupasamasaṁvattaniko asammāsambuddhappavedito idamahaṁ
dukkhettasmiṁ vadāmi. tasmiṁ ca dhamme sāvako viharati dhammānudhammapaṭipanno

footnote: 1 sī. evaṁ. 2 sī. ma. yu. ca na sammā .... 3 ma. durakkhāto. yu. dvākkhāto.

page number: 478

sāmīcipaṭipanno anudhammacārī idamahaṁ dubbījasmiṁ vadāmi.

[1547] seyyathāpi mahānāma sukkhettaṁ subhūmiṁ suvihatakkhāṇukaṁ
bījāni cassu akkhaṇḍāni apūtīni avātātapahatāni sārādāni
sukhasayitāni devo cassa 1- sammā dhāraṁ anuppaveccheyya. api nu
tāni bījāni vuḍḍhiṁ virūḷhiṁ vepullaṁ āpajjeyyunti. evaṁ
bhante. evameva kho mahānāma idha dhammo svākkhāto hoti
suppavedito niyyāniko upasamasaṁvattaniko sammāsambuddhappavedito
idamahaṁ sukkhettasmiṁ vadāmi. tasmiṁ ca dhamme sāvako viharati
dhammānudhammapaṭipanno sāmīcipaṭipanno anudhammacārī idamahaṁ subījasmiṁ
vadāmi. kimaṅga 2- pana sarakāniṁ sakkaṁ sarakāni mahānāma sakko
maraṇakāle sikkhāya paripūrīkārī ahosīti.

[1548] sāvatthīnidānaṁ. tena kho pana samayena anāthapiṇḍiko
gahapati ābādhiko hoti dukkhito bāḷhagilāno. atha kho anāthapiṇḍiko
gahapati aññataraṁ purisaṁ āmantesi ehi tvaṁ ambho
purisa yenāyasmā sārīputto tenupasaṅkama upasaṅkamitvā mama
vacanena āyasmato sārīputtassa pāde sirasā vanda anāthapiṇḍiko
bhante gahapati ābādhiko dukkhito bāḷhagilāno so āyasmato
sārīputtassa pāde sirasā vandatīti. (pts. s v, 381) evañca vadehi sādhu kira
bhante āyasmā sārīputto yena anāthapiṇḍikassa gahapatissa
nivesanaṁ tenupasaṅkamatu anukampaṁ upādāyāti. evaṁ bhanteti kho

footnote: 1 ma. yu. ca. 2 ma. kimaṅgaṁ.

page number: 479

so puriso anāthapiṇḍikassa gahapatissa paṭissutvā yenāyasmā
sārīputto tenupasaṅkami upasaṅkamitvā āyasmantaṁ sārīputtaṁ
abhivādetvā ekamantaṁ nisīdi. ekamantaṁ nisinno kho so puriso
āyasmantaṁ sārīputtaṁ etadavoca anāthapiṇḍiko bhante gahapati
ābādhiko dukkhito bāḷhagilāno so āyasmato sārīputtassa
pāde sirasā vandati. evañca vadeti sādhu kira bhante āyasmā
sārīputto yena anāthapiṇḍikassa gahapatissa nivesanaṁ tenupasaṅkamatu
anukampaṁ upādāyāti. adhivāsesi kho āyasmā sārīputto
tuṇhībhāvena.

[1549] atha kho āyasmā sārīputto pubbaṇhasamayaṁ
nivāsetvā pattacīvaramādāya āyasmatā ānandena pacchāsamaṇena
yena anāthapiṇḍikassa gahapatissa nivesanaṁ tenupasaṅkami upasaṅkamitvā
paññatte āsane nisīdi. nisajja kho āyasmā sārīputto anāthapiṇḍikaṁ
gahapatiṁ etadavoca kacci te gahapati khamanīyaṁ kacci
yāpanīyaṁ kacci dukkhā vedanā paṭikkamanti no abhikkamanti.
paṭikkamosānaṁ paññāyati no abhikkamoti. na me bhante
khamanīyaṁ na yāpanīyaṁ bāḷhā me dukkhā vedanā abhikkamanti
no paṭikkamanti abhikkamosānaṁ paññāyati no paṭikkamoti.

[1550] yathārūpena kho gahapati buddhe aveccappasādena
samannāgato assutavā puthujjano kāyassa bhedā paraṁ maraṇā apāyaṁ

page number: 480

duggatiṁ vinipātaṁ nirayaṁ upapajjati tathārūpo te buddhe appasādo
natthi. atthi ca kho te gahapati buddhe aveccappasādo itipi
so bhagavā .pe. satthā devamanussānaṁ buddho bhagavāti. tañca
pana te buddhe aveccappasādaṁ attani samanupassato ṭhānaso vedanā
paṭippassambheyyuṁ 1-.

[1551] yathārūpena kho gahapati dhamme aveccappasādena samannāgato
assutavā puthujjano kāyassa bhedā paraṁ maraṇā apāyaṁ duggatiṁ
vinipātaṁ nirayaṁ upapajjati tathārūpo te dhamme appasādo natthi.
atthi ca kho te gahapati dhamme aveccappasādo svākkhāto
bhagavatā dhammo .pe. paccattaṁ veditabbo viññūhīti. tañca
pana te dhamme aveccappasādaṁ attani samanupassato ṭhānaso
vedanā paṭippassambheyyuṁ.

[1552] yathārūpena kho gahapati saṅghe aveccappasādena samannāgato
assutavā puthujjano kāyassa bhedā paraṁ maraṇā apāyaṁ duggatiṁ
vinipātaṁ nirayaṁ upapajjati tathārūpo te saṅghe appasādo natthi.
atthi ca kho te gahapati saṅghe aveccappasādo supaṭipanno
bhagavato sāvakasaṅgho .pe. anuttaraṁ puññakkhettaṁ lokassāti.
tañca pana te saṅghe aveccappasādaṁ attani samanupassato ṭhānaso
vedanā paṭippassambheyyuṁ.

[1553] yathārūpena kho gahapati dussīlyena samannāgato assutavā

footnote: 1 ma. paṭippassambheyya. evamuparipi.

page number: 481

puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ
upapajjati tathārūpante dussīlyaṁ natthi. atthi ca kho te gahapati
ariyakantāni sīlāni akkhaṇḍāni .pe. samādhisaṁvattanikāni. tāni
ca pana te ariyakantāni sīlāni attani samanupassato ṭhānaso
vedanā paṭippassambheyyuṁ.

[1554] yathārūpāya kho gahapati micchādiṭṭhiyā samannāgato
assutavā puthujjano kāyassa bhedā paraṁ maraṇā apāyaṁ duggatiṁ
vinipātaṁ nirayaṁ upapajjati tathārūpā te micchādiṭṭhi natthi.
atthi ca kho te gahapati sammādiṭṭhi. tañca pana te sammādiṭṭhiṁ
attani samanupassato ṭhānaso vedanā paṭippassambheyyuṁ.

[1555] yathārūpena kho gahapati micchāsaṅkappena samannāgato
assutavā puthujjano kāyassa bhedā paraṁ maraṇā apāyaṁ duggatiṁ
vinipātaṁ nirayaṁ upapajjati tathārūpo te micchāsaṅkappo natthi.
atthi (pts. s v, 383) ca kho te gahapati sammāsaṅkappo. tañca pana te sammāsaṅkappaṁ
attani samanupassato ṭhānaso vedanā paṭippassambheyyuṁ.

[1556] yathārūpāya kho gahapati micchāvācāya samannāgato
assutavā puthujjano kāyassa bhedā paraṁ maraṇā apāyaṁ duggatiṁ
vinipātaṁ nirayaṁ upapajjati tathārūpā te micchāvācā natthi.
atthi ca kho te gahapati sammāvācā. tañca pana te sammāvācaṁ
attani samanupassato ṭhānaso vedanā paṭippassambheyyuṁ.

page number: 482

[1557] yathārūpena kho gahapati micchākammantena samannāgato
assutavā puthujjano kāyassa bhedā paraṁ maraṇā apāyaṁ duggatiṁ
vinipātaṁ nirayaṁ upapajjati tathārūpo te micchākammanto natthi.
atthi ca kho te gahapati sammākammanto. tañca pana te sammākammantaṁ
attani samanupassato ṭhānaso vedanā paṭippassambheyyuṁ.

[1558] yathārūpena kho gahapati micchāājīvena samannāgato
assutavā puthujjano kāyassa bhedā paraṁ maraṇā apāyaṁ duggatiṁ
vinipātaṁ nirayaṁ upapajjati tathārūpo te micchāājīvo natthi.
atthi ca kho te gahapati sammāājīvo. tañca pana te sammāājīvaṁ
attani samanupassato ṭhānaso vedanā paṭippassambheyyuṁ.

[1559] yathārūpena kho gahapati micchāvāyāmena samannāgato
assutavā puthujjano kāyassa bhedā paraṁ maraṇā apāyaṁ duggatiṁ
vinipātaṁ nirayaṁ upapajjati tathārūpo te micchāvāyāmo natthi.
atthi ca kho te gahapati sammāvāyāmo. tañca pana te sammāvāyāmaṁ
attani samanupassato ṭhānaso vedanā paṭippassambheyyuṁ.

[1560] yathārūpāya kho gahapati micchāsatiyā samannāgato
assutavā puthujjano kāyassa bhedā paraṁ maraṇā apāyaṁ duggatiṁ
vinipātaṁ nirayaṁ upapajjati tathārūpā te micchāsati natthi. atthi
ca kho te gahapati sammāsati. tañca pana te sammāsatiṁ attani
samanupassato ṭhānaso vedanā paṭippassambheyyuṁ.

page number: 483

[1561] yathārūpena kho gahapati micchāsamādhinā samannāgato
assutavā puthujjano kāyassa bhedā paraṁ maraṇā apāyaṁ duggatiṁ
vinipātaṁ nirayaṁ upapajjati tathārūpo te micchāsamādhi natthi.
atthi (pts. s v, 384) ca kho te gahapati sammāsamādhi. tañca pana te sammāsamādhiṁ
attani samanupassato ṭhānaso vedanā paṭippassambheyyuṁ.

[1562] yathārūpena kho gahapati micchāñāñena samannāgato
assutavā puthujjano kāyassa bhedā paraṁ maraṇā apāyaṁ duggatiṁ
vinipātaṁ nirayaṁ upapajjati tathārūpante micchāñāṇaṁ natthi. atthi ca
kho te gahapati sammāñāṇaṁ. tañca pana te sammāñāṇaṁ attani
samanupassato ṭhānaso vedanā paṭippassambheyyuṁ.

[1563] yathārūpāya kho gahapati micchāvimuttiyā samannāgato
assutavā puthujjano kāyassa bhedā paraṁ maraṇā apāyaṁ duggatiṁ
vinipātaṁ nirayaṁ upapajjati tathārūpā te micchāvimutti natthi.
atthi ca kho te gahapati sammāvimutti. tañca pana te sammāvimuttiṁ
attani samanupassato ṭhānaso vedanā paṭippassambheyunti.

[1564] atha kho anāthapiṇḍikassa gahapatissa ṭhānaso vedanā
paṭippassambhiṁsu. atha kho anāthapiṇḍiko gahapati āyasmantañca
sārīputtaṁ āyasmantañca ānandaṁ sakeneva thālipākena parivisi.
atha kho anāthapiṇḍiko gahapati āyasmantaṁ sārīputtaṁ bhuttāviṁ
onītapattapāṇiṁ aññataraṁ nīcaṁ āsanaṁ gahetvā ekamantaṁ nisīdi.

page number: 484

ekamantaṁ nisinnaṁ kho anāthapiṇḍikaṁ gahapatiṁ āyasmā sārīputto
imāhi gāthāhi anumodi

[1565] yassa saddhā tathāgate acalā supatiṭṭhitā
sīlañca yassa kalyāṇaṁ ariyakantaṁ pasaṁsitaṁ.
saṅghe pasādo yassatthi ujubhūtañca dassanaṁ
adaḷiddoti taṁ āhu amoghantassa jīvitaṁ.
tasmā saddhañca sīlañca pasādaṁ dhammadassanaṁ
anuyuñjetha medhāvī saraṁ buddhānasāsananti.

[1566] (pts. s v, 385) atha kho āyasmā sārīputto anāthapiṇḍikaṁ gahapatiṁ
imāhi gāthāhi anumoditvā uṭṭhāyāsanā pakkāmi.

[1567] atha kho āyasmā ānando yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinnaṁ kho āyasmantaṁ ānandaṁ bhagavā etadavoca handa kutonu
tvaṁ ānanda āgacchasi divādivassāti. āyasmatā bhante sārīputtena
anāthapiṇḍiko gahapati iminā ca iminā ca ovādena
ovaditoti. paṇḍito ānanda sārīputto mahāpañño ānanda
sārīputto yatra hi nāma cattāri sotāpattiyaṅgāni dasahākārehi
vibhajissatīti.

[1568] sāvatthīnidānaṁ. tena kho pana samayena anāthapiṇḍiko
gahapati ābādhiko hoti dukkhito bāḷhagilāno. atha kho

page number: 485

anāthapiṇḍiko gahapati aññataraṁ purisaṁ āmantesi ehi tvaṁ ambho
purisa yenāyasmā ānando tenupasaṅkama upasaṅkamitvā mama vacanena
āyasmato ānandassa pāde sirasā vanda anāthapiṇḍiko bhante
gahapati ābādhiko dukkhito bāḷhagilāno so āyasmato ānandassa
pāde sirasā vandatīti. evañca vadehi sādhu kira bhante āyasmā
ānando yena anāthapiṇḍikassa gahapatissa nivesanaṁ tenupasaṅkamatu
anukampaṁ upādāyāti. evaṁ bhanteti kho so puriso anāthapiṇḍikassa
gahapatissa paṭissutvā yenāyasmā ānando tenupasaṅkami
upasaṅkamitvā āyasmantaṁ ānandaṁ abhivādetvā ekamantaṁ nisīdi.
ekamantaṁ nisinno kho so puriso āyasmantaṁ ānandaṁ etadavoca
anāthapiṇḍiko bhante gahapati ābādhiko dukkhito bāḷhagilāno.
so āyasmato ānandassa pāde sirasā vandati evañca vadeti
sādhu kira bhante āyasmā ānando yena anāthapiṇḍikassa gahapatissa
nivesanaṁ tenupasaṅkamatu anukampaṁ upādāyāti. adhivāsesi kho
āyasmā ānando tuṇhībhāvena.

[1569] atha kho āyasmā ānando pubbaṇhasamayaṁ nivāsetvā
pattacīvaramādāya yena anāthapiṇḍikassa nivesanaṁ tenupasaṅkami upasaṅkamitvā
paññatte āsane nisīdi. nisajja kho āyasmā
ānando anāthapiṇḍikaṁ gahapatiṁ etadavoca

[1570] kacci te gahapati khamanīyaṁ kacci yāpanīyaṁ kacci

page number: 486

dukkhā vedanā paṭikkamanti no abhikkamanti paṭikkamosānaṁ paññāyati
no abhikkamoti. na me bhante khamanīyaṁ na yāpanīyaṁ bāḷhā
me (pts. s v, 386) dukkhā vedanā abhikkamanti no paṭikkamanti abhikkamosānaṁ
paññāyati no paṭikkamoti.

[1571] catūhi kho gahapati dhammehi samannāgatassa assutavato
puthujjanassa hoti utrāso 1- hoti chambhitattaṁ hoti samparāyikaṁ
maraṇabhayaṁ. katamehi catūhi. idha gahapati assutavā puthujjano
buddhe appasādena samannāgato hoti. tañca panassa buddhe
appasādaṁ attani samanupassato hoti utrāso hoti chambhitattaṁ
hoti samparāyikaṁ maraṇabhayaṁ. puna caparaṁ gahapati assutavā puthujjano
dhamme appasādena samannāgato hoti. tañca panassa dhamme
appasādaṁ attani samanupassato hoti utrāso hoti chambhitattaṁ
hoti samparāyikaṁ maraṇabhayaṁ. puna caparaṁ gahapati assutavā puthujjano
saṅghe appasādena samannāgato hoti. tañca panassa saṅghe
appasādaṁ attani samanupassato hoti utrāso hoti chambhitattaṁ
hoti samparāyikaṁ maraṇabhayaṁ. puna caparaṁ gahapati assutavā puthujjano
dussīlyena samannāgato hoti. tañca panassa dussīlyaṁ attani
samanupassato hoti utrāso hoti chambhitattaṁ hoti samparāyikaṁ
maraṇabhayaṁ. imehi kho gahapati catūhi dhammehi samannāgatassa

footnote: 1 attāsotipi pāṭho.

page number: 487

assutavato puthujjanassa hoti utrāso hoti chambhitattaṁ hoti
samparāyikaṁ maraṇabhayaṁ.

[1572] catūhi kho gahapati dhammehi samannāgatassa sutavato
ariyasāvakassa na hoti utrāso na hoti chambhitattaṁ na hoti
samparāyikaṁ maraṇabhayaṁ. katamehi catūhi. idha gahapati sutavā
ariyasāvako buddhe aveccappasādena samannāgato hoti itipi
so bhagavā .pe. satthā devamanussānaṁ buddho bhagavāti.
tañca panassa buddhe aveccappasādaṁ attani samanupassato na hoti
utrāso na hoti chambhitattaṁ na hoti samparāyikaṁ maraṇabhayaṁ.
puna caparaṁ gahapati sutavā ariyasāvako dhamme aveccappasādena
samannāgato hoti svākkhāto bhagavatā dhammo .pe. paccattaṁ
veditabbo viññūhīti. tañca panassa dhamme aveccappasādaṁ
attani samanupassato na hoti utrāso na hoti chambhitattaṁ na
hoti samparāyikaṁ maraṇabhayaṁ. puna caparaṁ gahapati sutavā ariyasāvako
saṅghe aveccappasādena samannāgato hoti supaṭipanno bhagavato
sāvakasaṅgho .pe. anuttaraṁ puññakkhettaṁ lokassāti. tañca
panassa saṅghe aveccappasādaṁ attani samanupassato na hoti utrāso
na hoti chambhitattaṁ na hoti samparāyikaṁ maraṇabhayaṁ. puna caparaṁ
gahapati sutavā ariyasāvako (pts. s v, 387) ariyakantehi sīlehi samannāgato hoti
akkhaṇḍehi .pe. samādhisaṁvattanikehi. tāni ca panassa ariyakantāni

page number: 488

sīlāni attani samanupassato na hoti utrāso na hoti chambhitattaṁ
na hoti samparāyikaṁ maraṇabhayaṁ. imehi kho gahapati catūhi dhammehi
samannāgatassa sutavato ariyasāvakassa na hoti utrāso na hoti
chambhitattaṁ na hoti samparāyikaṁ maraṇabhayanti.

[1573] nāhaṁ bhante ānanda bhāyāmi 

[1]- tyāhaṁ bhāsissāmi
ahañhi bhante buddhe aveccappasādena samannāgato itipi so
bhagavā .pe. satthā devamanussānaṁ buddho bhagavāti. dhamme saṅghe.
aveccappasādena samannāgato 

[2]- supaṭipanno bhagavato sāvakasaṅgho
.pe. anuttaraṁ puññakkhettaṁ lokassāti. yāni cimāni bhante
bhagavatā gihisāmīcikāni sikkhāpadāni desitāni nāhaṁ tesaṁ kiñci
attani khaṇḍaṁ samanupassāmīti. lābhā te gahapati suladdhante
gahapati sotāpattiphalaṁ tayā gahapati byākatanti.

[1574] sāvatthīnidānaṁ. ekamantaṁ nisinnaṁ kho anāthapiṇḍikaṁ
gahapatiṁ bhagavā etadavoca yato kho gahapati ariyasāvakassa
pañca bhayāni verāni vūpasantāni ca honti catūhi ca sotāpattiyaṅgehi
samannāgato hoti ariyo cassa ñāyo paññāya
sudiṭṭho hoti suppaṭividdho. so ākaṅkhamāno attanāva attānaṁ
byākareyya khīṇanirayomhi khīṇatiracchānayoniyo khīṇapittivisayo
khīṇāpāyaduggativinipāto sotāpannohamasmi avinipātadhammo niyato
sambodhiparāyano.

footnote: 1-2 ma. yu. homi.

page number: 489

[1575] katamāni pañca (pts. s v, 388) bhayāni verāni vūpasantāni honti.
yaṁ gahapati pāṇātipātī pāṇātipātapaccayā diṭṭhadhammikampi bhayaṁ
veraṁ pasavati samparāyikampi bhayaṁ veraṁ pasavati cetasikampi dukkhaṁ
domanassaṁ paṭisaṁvedayati pāṇātipātā paṭiviratassa evantaṁ bhayaṁ
veraṁ vūpasantaṁ hoti. yaṁ gahapati adinnādāyī. yaṁ gahapati
kāmesu micchācārī. yaṁ gahapati musāvādī. yaṁ gahapati
surāmerayamajjapamādaṭṭhāyī surāmerayamajjapamādaṭṭhānapaccayā diṭṭhadhammikampi
bhayaṁ veraṁ pasavati samparāyikampi bhayaṁ veraṁ pasavati cetasikampi dukkhaṁ
domanassaṁ paṭisaṁvedayati surāmerayamajjapamādaṭṭhānā paṭiviratassa
evantaṁ bhayaṁ veraṁ vūpasantaṁ hoti. imāni pañca bhayāni verāni
vūpasantāni honti.

[1576] katamehi catūhi sotāpattiyaṅgehi samannāgato hoti.
idha gahapati ariyasāvako buddhe aveccappasādena samannāgato
hoti itipi so bhagavā .pe. satthā devamanussānaṁ buddho
bhagavāti. dhamme saṅghe. ariyakantehi sīlehi samannāgato hoti
akkhaṇḍehi. .pe. samādhisaṁvattanikehi. imehi catūhi sotāpattiyaṅgehi
samannāgato hoti.

[1577] katamo cassa ariyo ñāyo paññāya sudiṭṭho hoti
suppaṭividdho. idha gahapati ariyasāvako paṭiccasamuppādaññeva
sādhukaṁ yoniso manasikaroti iti imasmiṁ sati idaṁ hoti imassuppādā

page number: 490

pādā idaṁ uppajjati iti imasmiṁ asati idaṁ na hoti imassa
nirodhā idaṁ nirujjhati. yadidaṁ avijjāpaccayā saṅkhārā saṅkhārapaccayā
viññāṇaṁ .pe. evametassa kevalassa dukkhakkhandhassa
samudayo hoti. avijjāya tveva asesavirāganirodhā saṅkhāranirodho
.pe. evametassa kevalassa dukkhakkhandhassa nirodho hoti. ayamassa
ariyo ñāyo paññāya sudiṭṭho hoti suppaṭividdho.

[1578] yato kho gahapati ariyasāvakassa imāni pañca bhayāni
verāni vūpasantāni honti imehi catūhi sotāpattiyaṅgehi samannāgato
hoti ayañcassa ariyo ñāyo paññāya sudiṭṭho hoti
suppaṭividdho. so ākaṅkhamāno attanāva attānaṁ byākareyya
khīṇanirayomhi khīṇatiracchānayoniyo khīṇapittivisayo khīṇāpāyaduggativinipāto
sotāpannohamasmi avinipātadhammo niyato sambodhiparāyanoti.

[1579] sāvatthīnidānaṁ .pe. yato kho bhikkhave ariyasāvakassa
imāni pañca bhayāni verāni vūpasantāni honti imehi catūhi
sotāpattiyaṅgehi samannāgato hoti ayañcassa ariyo ñāyo
paññāya sudiṭṭho hoti suppaṭividdho. so ākaṅkhamāno attanāva
attānaṁ byākareyya khīṇanirayomhi khīṇatiracchānayoniyo khīṇapittivisayo
khīṇāpāyaduggativinipāto sotāpannohamasmi avinipātadhammo
niyato sambodhiparāyanoti.

page number: 491

[1580] ekaṁ samayaṁ bhagavā vesāliyaṁ viharati mahāvane
kūṭāgārasālāyaṁ. atha kho nandako licchavimahāmatto yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ (pts. s v, 390) nisinnaṁ kho nandakaṁ licchavimahāmattaṁ bhagavā etadavoca

[1581] catūhi kho nandaka dhammehi samannāgato ariyasāvako
sotāpanno hoti avinipātadhammo niyato sambodhiparāyano.
katamehi catūhi. idha nandaka ariyasāvako buddhe aveccappasādena
samannāgato hoti itipi so bhagavā .pe. satthā devamanussānaṁ
buddho bhagavāti. dhamme saṅghe. ariyakantehi sīlehi samannāgato
hoti akkhaṇḍehi .pe. samādhisaṁvattanikehi. imehi kho nandaka
catūhi dhammehi samannāgato ariyasāvako sotāpanno hoti avinipātadhammo
niyato sambodhiparāyano.

[1582] imehi ca pana nandaka catūhi dhammehi samannāgato
ariyasāvako āyunā saṁyutto hoti dibbenapi mānusenapi vaṇṇena
saṁyutto hoti dibbenapi mānusenapi sukhena saṁyutto hoti
dibbenapi mānusenapi yasena saṁyutto hoti dibbenapi mānusenapi
ādhipateyyena saṁyutto hoti dibbenapi mānusenapi. taṁ kho
panāhaṁ nandaka nāññassa samaṇassa vā brāhmaṇassa vā sutvā
vadāmi apica yadeva mayā sāmaṁ ñātaṁ sāmaṁ diṭṭhaṁ sāmaṁ viditaṁ
tadevāhaṁ vadāmīti.

page number: 492

[1583] evaṁ vutte aññataro puriso nandakaṁ licchavimahāmattaṁ
etadavoca nhānakālo 1- bhanteti. alandāni bhaṇe etena
bāhirena nhānena alamidaṁ ajjhattaṁ nhānaṁ bhavissati yadidaṁ
bhagavati pasādoti.
sarakānivaggo tatiyo.
tassuddānaṁ
mahānāmena dve vuttā godhā ca sarakā duve
dussīlyena ca dve vuttā 2- duve verabhayena ca
licchavī dasamo vutto vaggo tena pavuccatīti.
----------

footnote: 1 nahānakālotipi pāṭho. 2 ma. duve anāthapiṇḍikā.

page number: 493

puññābhisandavaggo catuttho

[1584] sāvatthīnidānaṁ. cattārome bhikkhave puññābhisandā
kusalābhisandā sukhassāhārā. katame cattāro. idha bhikkhave
ariyasāvako buddhe aveccappasādena samannāgato hoti itipi
so bhagavā .pe. satthā devamanussānaṁ buddho bhagavāti. ayaṁ
paṭhamo puññābhisando kusalābhisando sukhassāhāro. puna caparaṁ
bhikkhave ariyasāvako dhamme aveccappasādena samannāgato hoti
svākkhāto bhagavatā dhammo .pe. paccattaṁ veditabbo viññūhīti.
ayaṁ dutiyo puññābhisando kusalābhisando sukhassāhāro. puna
caparaṁ bhikkhave ariyasāvako saṅghe aveccappasādena samannāgato
hoti supaṭipanno bhagavato sāvakasaṅgho .pe. anuttaraṁ puññakkhettaṁ
lokassāti. ayaṁ tatiyo puññābhisando kusalābhisando
sukhassāhāro. puna caparaṁ bhikkhave ariyasāvako ariyakantehi sīlehi
samannāgato hoti akkhaṇḍehi .pe. samādhisaṁvattanikehi. ayaṁ
catuttho puññābhisando kusalābhisando sukhassāhāro. ime kho
bhikkhave cattāro puññābhisandā kusalābhisandā sukhassāhārāti.

[1585] cattārome bhikkhave puññābhisandā kusalābhisandā
sukhassāhārā. katame (pts. s v, 392) cattāro. idha bhikkhave ariyasāvako
buddhe aveccappasādena samannāgato hoti itipi so bhagavā

page number: 494

.pe. satthā devamanussānaṁ buddho bhagavāti. ayaṁ paṭhamo
puññābhisando kusalābhisando sukhassāhāro. puna caparaṁ bhikkhave
ariyasāvako. dhamme saṅghe. vigatamalamaccherena cetasā agāraṁ
ajjhāvasati muttacāgo payatapāṇī 1- vossaggarato yācayogo
dānasaṁvibhāgarato. ayaṁ catuttho puññābhisando kusalābhisando sukhassāhāro.
ime kho bhikkhave cattāro puññābhisandā kusalābhisandā
sukhassāhārāti.

[1586] cattārome bhikkhave puññābhisandā kusalābhisandā
sukhassāhārā. katame cattāro. idha bhikkhave ariyasāvako
buddhe aveccappasādena samannāgato hoti itipi so bhagavā
.pe. satthā devamanussānaṁ buddho bhagavāti. ayaṁ paṭhamo puññābhisando
kusalābhisando sukhassāhāro. puna caparaṁ bhikkhave ariyasāvako
dhamme saṅghe. paññavā hoti udayatthagāminiyā paññāya
samannāgato 

[2]- ariyāya nibbedhikāya sammādukkhakkhayagāminiyā. ayaṁ
catuttho puññābhisando kusalābhisando sukhassāhāro. ime kho
bhikkhave cattāro puññābhisandā kusalābhisandā sukhassāhārāti.

[1587] sāvatthīnidānaṁ. cattārīmāni bhikkhave devānaṁ devapadāni
avisuddhānaṁ sattānaṁ visuddhiyā apariyodātānaṁ sattānaṁ pariyodapanāya.
katamāni cattāri. idha bhikkhave ariyasāvako buddhe aveccappasādena
samannāgato hoti itipi so bhagavā .pe. satthā devamanussānaṁ

footnote: 1 ma. payatapāṇi. evamuparipi. (pts. s v, 393) 2 yu. hoti.

page number: 495

buddho bhagavāti. idaṁ paṭhamaṁ devānaṁ devapadaṁ avisuddhānaṁ sattānaṁ
visuddhiyā apariyodātānaṁ sattānaṁ pariyodapanāya. puna caparaṁ bhikkhave
ariyasāvako dhamme saṅghe. ariyakantehi sīlehi samannāgato hoti
akkhaṇḍehi .pe. samādhisaṁvattanikehi. idaṁ catutthaṁ devānaṁ devapadaṁ
avisuddhānaṁ sattānaṁ visuddhiyā apariyodātānaṁ sattānaṁ pariyodapanāya.
imāni kho bhikkhave cattāri devānaṁ devapadāni avisuddhānaṁ sattānaṁ
visuddhiyā apariyodātānaṁ sattānaṁ pariyodapanāyāti.

[1588] cattārīmāni bhikkhave devānaṁ devapadāni avisuddhānaṁ
sattānaṁ visuddhiyā apariyodātānaṁ sattānaṁ pariyodapanāya. katamāni
cattāri. idha bhikkhave ariyasāvako buddhe aveccappasādena samannāgato
hoti itipi so bhagavā .pe. satthā devamanussānaṁ buddho
bhagavāti. so iti paṭisañcikkhati kiṁ nu kho devānaṁ devapadanti.
so evaṁ pajānāti abyāpajjhaparame khvāhaṁ etarahi deve suṇāmi
na 1- kho panāhaṁ kañci 2- byābādhemi tasaṁ vā thāvaraṁ vā addhāhaṁ
devapadadhammasamannāgato viharāmīti. idaṁ paṭhamaṁ devānaṁ devapadaṁ
avisuddhānaṁ sattānaṁ visuddhiyā apariyodātānaṁ sattānaṁ
pariyodapanāya. puna caparaṁ bhikkhave ariyasāvako dhamme saṅghe.
ariyakantehi sīlehi samannāgato hoti akkhaṇḍehi .pe. samādhisaṁvattanikehi.
so iti paṭisañcikkhati kiṁ nu kho devānaṁ devapadanti.
so evaṁ pajānāti abyāpajjhaparame khvāhaṁ etarahi

footnote: 1 ma. yu. na ca (pts. s v, 394) kho .... 2 ma. yu. kiñci. evamuparipi.

page number: 496

deve suṇāmi na kho panāhaṁ kañci byābādhemi tasaṁ vā thāvaraṁ
vā addhāhaṁ devapadadhammasamannāgato viharāmīti. idaṁ catutthaṁ
devānaṁ devapadaṁ avisuddhānaṁ sattānaṁ visuddhiyā apariyodātānaṁ
sattānaṁ pariyodapanāya. imāni kho bhikkhave cattāri devānaṁ
devapadāni avisuddhānaṁ sattānaṁ visuddhiyā apariyodātānaṁ sattānaṁ
pariyodapanāyāti.

[1589] catūhi bhikkhave dhammehi samannāgataṁ attamanā devā
sabhāgatā kathenti. katamehi catūhi. idha bhikkhave ariyasāvako
buddhe aveccappasādena samannāgato hoti itipi so bhagavā
.pe. satthā devamanussānaṁ buddho bhagavāti. yā tā devatā
buddhe aveccappasādena samannāgatā ito cutā tatrupapannā
tāsaṁ evaṁ hoti yathārūpena kho mayaṁ buddhe aveccappasādena
samannāgatā tato cutā idhūpapannā ariyasāvakopi tathārūpena
buddhe aveccappasādena samannāgato ehīti devānaṁ santiketi.
puna caparaṁ bhikkhave ariyasāvako dhamme saṅghe. ariyakantehi
sīlehi samannāgato hoti akkhaṇḍehi .pe. samādhisaṁvattanikehi
yā tā devatā ariyakantehi sīlehi samannāgatā ito cutā
tatrupapannā tāsaṁ evaṁ hoti yathārūpehi kho mayaṁ ariyakantehi
sīlehi samannāgatā tato cutā idhūpapannā ariyasāvakopi tathārūpehi
ariyakantehi sīlehi samannāgato ehīti devānaṁ santiketi.

page number: 497

imehi (pts. s v, 395) kho bhikkhave catūhi dhammehi samannāgataṁ attamanā devā
sabhāgatā kathentīti.

[1590] ekaṁ samayaṁ bhagavā sakkesu viharati kapilavatthusmiṁ
nigrodhārāme. atha kho mahānāmo sakko yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho mahānāmo sakko bhagavantaṁ etadavoca kittāvatā
nu kho bhante upāsako hotīti. yato kho mahānāma buddhaṁ saraṇaṁ
gato hoti dhammaṁ saraṇaṁ gato hoti saṅghaṁ saraṇaṁ gato hoti.
ettāvatā kho mahānāma upāsako hotīti.

[1591] kittāvatā pana bhante upāsako sīlasampanno hotīti.
yato kho mahānāma upāsako pāṇātipātā paṭivirato hoti adinnādānā
paṭivirato hoti kāmesu micchācārā paṭivirato hoti musāvādā
paṭivirato hoti surāmerayamajjapamādaṭṭhānā paṭivirato hoti.
ettāvatā kho mahānāma upāsako sīlasampanno hotīti.

[1592] kittāvatā pana bhante upāsako saddhāsampanno hotīti.
idha mahānāma upāsako saddho hoti saddahati tathāgatassa bodhiṁ
itipi so bhagavā .pe. satthā devamanussānaṁ buddho bhagavāti.
ettāvatā kho mahānāma upāsako saddhāsampanno hotīti.

[1593] kittāvatā pana bhante upāsako cāgasampanno hotīti.
idha mahānāma upāsako vigatamalamaccherena cetasā agāraṁ ajjhāvasati

page number: 498

muttacāgo payatapāṇī vossaggarato yācayogo dānasaṁvibhāgarato.
ettāvatā kho mahānāma upāsako cāgasampanno hotīti.

[1594] kittāvatā pana bhante upāsako paññāsampanno
hotīti. idha mahānāma upāsako paññavā hoti udayatthagāminiyā
paññāya (pts. s v, 396) samannāgato ariyāya nibbedhikāya sammādukkhakkhayagāminiyā.
ettāvatā kho mahānāma upāsako paññāsampanno hotīti.

[1595] seyyathāpi bhikkhave uparipabbate thullaphusitake deve
vassante taṁ udakaṁ yathāninnaṁ pavattamānaṁ pabbatakandarapadarasākhā
paripūreti pabbatakandarapadarasākhā paripūrā kussobbhe 1- paripūrenti 2-
kussobbhā paripūrā mahāsobbhe paripūrenti mahāsobbhā paripūrā
kunnadiyo paripūrenti kunnadiyo paripūrā mahānadiyo paripūrenti
mahānadiyo paripūrā mahāsamuddasāgaraṁ 3- paripūrenti. evameva kho
bhikkhave ariyasāvakassa yo ca buddhe aveccappasādo yo ca dhamme
aveccappasādo yo ca saṅghe aveccappapasādo yāni ca ariyakantāni
sīlāni ime dhammā saṁsandamānā pāraṁ gantvā āsavānaṁ khayāya
saṁvattantīti.

[1596] ekaṁ samayaṁ bhagavā sakkesu viharati kapilavatthusmiṁ
nigrodhārāme. atha kho bhagavā pubbaṇhasamayaṁ nivāsetvā pattacīvaramādāya
yena kāḷigodhāya sākiyāniyā nivesanaṁ tenupasaṅkami upasaṅkamitvā
paññatte āsane nisīdi. atha kho kāḷigodhā

footnote: 1 ma. kusobbhe. yu. kussubbhe. 2 yu. paripūreti. 3 ma. mahāsamuddaṁ.

page number: 499

sākiyānī yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinnaṁ kho kāḷigodhaṁ
sākiyāniṁ bhagavā 1- etadavoca

[1597] catūhi kho godhe dhammehi samannāgatā ariyasāvikā
sotāpannā hoti avinipātadhammā niyatā sambodhiparāyanā. katamehi
catūhi. idha godhe (pts. s v, 397) ariyasāvikā buddhe aveccappasādena samannāgatā
hoti itipi so bhagavā .pe. satthā devamanussānaṁ buddho bhagavāti.
dhamme saṅghe. vigatamalamaccherena cetasā agāraṁ ajjhāvasati muttacāgā
payatapāṇi 2- vossaggaratā yācayogā dānasaṁvibhāgaratā. imehi
kho godhe catūhi dhammehi samannāgatā ariyasāvikā sotāpannā hoti
avinipātadhammā niyatā sambodhiparāyanāti.

[1598] yānīmāni bhante bhagavatā cattāri sotāpattiyaṅgāni
desitāni saṁvijjante te dhammā mayi ahañca tesu dhammesu
sandissāmi. ahañhi bhante buddhe aveccappasādena samannāgatā
itipi so bhagavā .pe. satthā devamanussānaṁ buddho bhagavāti.
dhamme saṅghe. yaṁ kho pana kiñci kule deyyadhammaṁ sabbantaṁ
appaṭivibhattaṁ sīlavantehi kalyāṇadhammehīti. lābhā te godhe
suladdhante godhe sotāpattiphalante godhe byākatanti.

[1599] ekaṁ samayaṁ bhagavā sakkesu viharati kapilavatthusmiṁ
nigrodhārāme. atha kho nandiyo sakko yena bhagavā tenupasaṅkami

footnote: 1 yu. ayaṁ pāṭho natthi. 2 ma. payatapāṇinī.

page number: 500

upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho nandiyo sakko bhagavantaṁ etadavoca

[1600] yasseva nu kho bhante ariyasāvakassa cattāri
sotāpattiyaṅgāni sabbena sabbaṁ sabbathā sabbaṁ natthi sveva nu kho
bhante ariyasāvako pamādavihārīti vuccati. yassa kho nandiya
cattāri sotāpattiyaṅgāni sabbena sabbaṁ sabbathā sabbaṁ natthi
tamahaṁ bāhiro puthujjanapakkhe ṭhitoti (pts. s v, 398) vadāmi. apica nandiya
yathā ariyasāvako pamādavihārī ceva hoti appamādavihārī ca taṁ
suṇāhi sādhukaṁ manasikarohi bhāsissāmīti. evaṁ bhanteti kho
nandiyo sakko bhagavato paccassosi. bhagavā etadavoca

[1601] kathañca nandiya ariyasāvako pamādavihārī hoti. idha
nandiya ariyasāvako buddhe aveccappasādena samannāgato hoti
itipi so bhagavā .pe. satthā devamanussānaṁ buddho bhagavāti.
so tena buddhe aveccappasādena santuṭṭho na uttariṁ vāyamati
divā pavivekāya rattiyā 1- paṭisallānāya. tassa evaṁ pamattassa
viharato pāmujjaṁ 2- na hoti pāmujje asati pīti na hoti pītiyā asati
passaddhi na hoti passaddhiyā asati dukkhaṁ viharati dukkhino cittaṁ
na samādhiyati asamāhite citte dhammā na pātubhavanti. dhammānaṁ
apātubhāvā pamādavihārītveva saṅkhaṁ 3- gacchati. puna caparaṁ nandiya
ariyasāvako. dhamme saṅghe. ariyakantehi sīlehi samannāgato

footnote: 1 ma. yu. rattiṁ. evamupari. 2 ma. sabbattha pāmojjaṁ.

page number: 501

hoti akkhaṇḍehi .pe. samādhisaṁvattanikehi. so tehi ariyakantehi
sīlehi santuṭṭho na uttariṁ vāyamati divā pavivekāya
rattiyā paṭisallānāya. tassa evaṁ pamattassa viharato pāmujjaṁ
na hoti pāmujje asati pīti na hoti pītiyā asati passaddhi
na hoti passaddhiyā asati dukkhaṁ viharati dukkhino cittaṁ na
samādhiyati asamāhite citte dhammā na pātubhavanti. dhammānaṁ
apātubhāvā pamādavihārītveva saṅkhaṁ gacchati. evaṁ kho nandiya
ariyasāvako pamādavihārī hoti.

[1602] kathañca nandiya ariyasāvako appamādavihārī hoti.
idha nandiya ariyasāvako buddhe aveccappasādena samannāgato
hoti itipi so bhagavā .pe. satthā devamanussānaṁ buddho
bhagavāti. so tena buddhe aveccappasādena asantuṭṭho uttariṁ
vāyamati divā pavivekāya rattiyā paṭisallānāya. tassa evaṁ
appamattassa viharato pāmujjaṁ jāyati pamuditassa pīti jāyati
pītimanassa kāyo passambhati (pts. s v, 399) passaddhakāyo sukhaṁ vedayati 1- sukhino
cittaṁ samādhiyati samāhite citte dhammā pātubhavanti. dhammānaṁ
pātubhāvā appamādavihārītveva saṅkhaṁ gacchati. puna caparaṁ nandiya
ariyasāvako dhamme saṅghe. ariyakantehi sīlehi samannāgato
hoti akkhaṇḍehi .pe. samādhisaṁvattanikehi. so tehi ariyakantehi
sīlehi asantuṭṭho uttariṁ vāyamati divā pavivekāya rattiyā

footnote: 1 ma. yu. sabbattha vediyati.

page number: 502

paṭisallānāya. tassa evaṁ appamattassa viharato pāmujjaṁ jāyati
pamuditassa pīti jāyati pītimanassa kāyo passambhati passaddhakāyo
sukhaṁ vedayati sukhino cittaṁ samādhiyati samāhite citte
dhammā pātubhavanti. dhammānaṁ pātubhāvā appamādavihārītveva
saṅkhaṁ gacchati. evaṁ kho nandiya ariyasāvako appamādavihārī
hotīti.
puññābhisandavaggo catuttho.
tassuddānaṁ
abhisandena 1- tayo vuttā dve devapadāni ca
sabhāgataṁ mahānāmo vāsī 2- kāḷi ca nandiyāti.
-------------

footnote: 1 ma. yu. abhisandā. 2 ma. yu. vassaṁ.

page number: 503

sagāthakapuññābhisandavaggo pañcamo

[1603] cattārome bhikkhave puññābhisandā kusalābhisandā
sukhassāhārā. katame cattāro. idha bhikkhave ariyasāvako
buddhe aveccappasādena samannāgato hoti itipi so bhagavā
.pe. satthā devamanussānaṁ buddho bhagavāti. ayaṁ paṭhamo
puññābhisando kusalābhisando sukhassāhāro. puna caparaṁ bhikkhave
ariyasāvako dhamme saṅghe. ariyakantehi sīlehi (pts. s v, 400) samannāgato
hoti akkhaṇḍehi .pe. samādhisaṁvattanikehi. ayaṁ catuttho
puññābhisando kusalābhisando sukhassāhāro. ime kho bhikkhave
cattāro puññābhisandā kusalābhisandā sukhassāhārā.

[1604] imehi kho bhikkhave catūhi puññābhisandehi kusalābhisandehi
samannāgatassa ariyasāvakassa na sukaraṁ puññassa pamāṇaṁ
gaṇetuṁ ettako puññābhisando kusalābhisando sukhassāhāroti
atha kho asaṅkheyyo appameyyo mahāpuññakkhandhotveva saṅkhaṁ
gacchati.

[1605] seyyathāpi bhikkhave mahāsamudde na sukaraṁ udakassa
pamāṇaṁ gaṇetuṁ ettakāni udakāḷhakāni iti vā ettakāni
udakāḷhakasatāni iti vā ettakāni udakāḷhakasahassāni iti
vā ettakāni udakāḷhakasatasahassāni iti vāti atha kho

page number: 504

asaṅkheyyo appameyyo mahāudakakkhandhotveva saṅkhaṁ gacchati.
evameva kho bhikkhave imehi catūhi puññābhisandehi kusalābhisandehi
samannāgatassa ariyasāvakassa na sukaraṁ puññassa pamāṇaṁ gaṇetuṁ
ettako puññābhisando kusalābhisando sukhassāhāroti atha kho
asaṅkheyyo appameyyo mahāpuññakkhandhotveva saṅkhaṁ gacchatīti.
idamavoca bhagavā 

[1]-

[1606] mahodadhiṁ aparimitaṁ mahāsaraṁ bahubheravaṁ ratanagaṇānamālayaṁ
najjo yathā naragaṇasaṅghasevitā puthū 2- savantī upayanti sāgaraṁ.
evaṁ (pts. s v, 401) naraṁ annapānavatthadadaṁ 3- seyyānisajjattharaṇassa 4- dāyakaṁ
puññassa dhārā upayanti paṇḍitaṁ najjo yathā vārivahāva sāgaranti.

[1607] cattārome bhikkhave puññābhisandā kusalābhisandā
sukhassāhārā. katame cattāro. idha bhikkhave ariyasāvako
buddhe aveccappasādena samannāgato hoti itipi so bhagavā
.pe. satthā devamanussānaṁ buddho bhagavāti. ayaṁ paṭhamo
puññābhisando kusalābhisando sukhassāhāro. puna caparaṁ bhikkhave
ariyasāvako dhamme saṅghe. vigatamalamaccherena cetasā agāraṁ
ajjhāvasati muttacāgo payatapāṇī vossaggarato yācayogo dānasaṁvibhāgarato.
ayaṁ catuttho puññābhisando kusalābhisando

footnote: 1 ma. idaṁ vatvāna sugato athāparaṁ etadavoca satthā. ito paraṁ īdisameva.
footnote: 2 yu. puthu savanti. evamupari. 3 sī. annadapānadavatthadaṁ.
footnote: 4 ma. seyyāni paccattharaṇassa. evamupari.

page number: 505

sukhassāhāro. ime kho bhikkhave cattāro puññābhisandā kusalābhisandā
sukhassāhārā.

[1608] imehi kho bhikkhave catūhi puññābhisandehi kusalābhisandehi
samannāgatassa ariyasāvakassa na sukaraṁ puññassa pamāṇaṁ
gaṇetuṁ ettako puññābhisando kusalābhisando sukhassāhāroti
atha kho asaṅkheyyo appameyyo mahāpuññakkhandhotveva saṅkhaṁ
gacchati.

[1609] seyyathāpi bhikkhave yatthimā mahānadiyo saṁsandanti
samenti. seyyathīdaṁ. gaṅgā yamunā aciravatī sarabhū mahī tattha
na sukaraṁ udakassa pamāṇaṁ gaṇetuṁ ettakāni udakāḷhakāni iti
vā ettakāni udakāḷhakasatāni iti vā ettakāni udakāḷhakasahassāni
iti vā ettakāni udakāḷhakasatasahassāni iti vāti
atha kho asaṅkheyyo appameyyo mahāudakakkhandhotveva saṅkhaṁ
gacchati. evameva kho bhikkhave imehi catūhi puññābhisandehi
kusalābhisandehi samannāgatassa ariyasāvakassa na sukaraṁ puññassa
pamāṇaṁ gaṇetuṁ ettako puññābhisando kusalābhisando
sukhassāhāroti atha kho asaṅkheyyo appameyyo mahāpuññakkhandhotveva
saṅkhaṁ gacchatīti. idamavoca bhagavā

[1610] mahodadhiṁ aparimitaṁ mahāsaraṁ bahubheravaṁ ratanagaṇānamālayaṁ
najjo yathā naragaṇasaṅghasevitā puthū savantī upayanti sāgaraṁ.

page number: 506

evaṁ naraṁ annapānavatthadadaṁ seyyānisajjattharaṇassa dāyakaṁ
puññassa dhārā upayanti paṇḍitaṁ najjo yathā vārivahāva sāgaranti.

[1611] cattārome bhikkhave puññābhisandā kusalābhisandā
sukhassāhārā. katame cattāro. idha bhikkhave ariyasāvako
buddhe aveccappasādena samannāgato hoti itipi so bhagavā
.pe. satthā devamanussānaṁ buddho bhagavāti. ayaṁ paṭhamo
puññābhisando (pts. s v, 402) kusalābhisando sukhassāhāro. puna caparaṁ bhikkhave
ariyasāvako dhamme saṅghe. paññavā hoti udayatthagāminiyā
paññāya samannāgato ariyāya nibbedhikāya sammādukkhayagāminiyā.
ayaṁ catuttho puññābhisando kusalābhisando sukhassāhāro. ime
kho bhikkhave cattāro puññābhisandā kusalābhisandā sukhassāhārā.

[1612] imehi kho bhikkhave catūhi puññābhisandehi kusalābhisandehi
samannāgatassa ariyasāvakassa na sukaraṁ puññassa pamāṇaṁ
gaṇetuṁ ettako puññābhisando kusalābhisando sukhassāhāroti
atha kho asaṅkheyyo appameyyo mahāpuññakkhandhotveva saṅkhaṁ
gacchatīti. idamavoca bhagavā

[1613] yo puññakāmo kusale patiṭṭhito
bhāveti maggaṁ amatassa pattiyā
so dhammasārādhigamo khaye rato
na vedhati maccurājāgamasminti 1-.

[1614] catūhi bhikkhave dhammehi samannāgato ariyasāvako aḍḍho

footnote: 1 sī. yu. maccurājagamissatīti. ma. maccurājāgamanasminti.

page number: 507

mahaddhano mahābhogo 1- mahāyasoti vuccati. katamehi catūhi. idha
bhikkhave ariyasāvako buddhe aveccappasādena samannāgato hoti
itipi so bhagavā .pe. satthā devamanussānaṁ buddho bhagavāti.
dhamme saṅghe. ariyakantehi sīlehi samannāgato hoti akkhaṇḍehi
.pe. samādhisaṁvattanikehi. imehi kho bhikkhave catūhi dhammehi
samannāgato ariyasāvako aḍḍho mahaddhano mahābhogo mahāyasoti
vuccatīti.

[1615] catūhi bhikkhave dhammehi samannāgato ariyasāvako aḍḍho
mahaddhano mahābhogo mahāyasoti vuccati. katamehi catūhi. idha
bhikkhave ariyasāvako buddhe aveccappasādena samannāgato hoti
itipi so bhagavā .pe. satthā devamanussānaṁ buddho bhagavāti.
dhamme saṅghe. ariyakantehi sīlehi samannāgato hoti akkhaṇḍehi
.pe. samādhisaṁvattanikehi. imehi kho bhikkhave catūhi dhammehi
samannāgato (pts. s v, 403) ariyasāvako aḍḍho mahaddhano mahābhogo mahāyasoti
vuccatīti.

[1616] catūhi bhikkhave dhammehi samannāgato ariyasāvako
sotāpanno hoti avinipātadhammo niyato sambodhiparāyano. katamehi
catūhi. idha bhikkhave ariyasāvako buddhe aveccappasādena samannāgato
hoti itipi so bhagavā .pe. satthā devamanussānaṁ buddho
bhagavāti. dhamme saṅghe. ariyakantehi sīlehi samannāgato hoti

footnote: 1 ma. mahābhogoti vuccati. evamupari.

page number: 508

akkhaṇḍehi .pe. samādhisaṁvattanikehi. imehi kho bhikkhave catūhi
dhammehi samannāgato ariyasāvako sotāpanno hoti avinipātadhammo
niyato sambodhiparāyanoti.

[1617] kapilavatthunidānaṁ. ekamantaṁ nisinnaṁ kho nandiyaṁ sakkaṁ
bhagavā etadavoca catūhi kho nandiya dhammehi samannāgato ariyasāvako
sotāpanno hoti avinipātadhammo niyato sambodhiparāyano. katamehi
catūhi. idha nandiya ariyasāvako buddhe aveccappasādena samannāgato
hoti itipi so bhagavā .pe. satthā devamanussānaṁ buddho
bhagavāti. dhamme saṅghe. ariyakantehi sīlehi samannāgato hoti
akkhaṇḍehi .pe. samādhisaṁvattanikehi. imehi kho nandiya catūhi
dhammehi samannāgato ariyasāvako sotāpanno hoti avinipātadhammo
niyato sambodhiparāyanoti.

[1618] kapilavatthunidānaṁ. (upasaṅkamanaṁ kātabbaṁ). ekamantaṁ
nisinnaṁ kho bhaddiyaṁ sakkaṁ bhagavā etadavoca catūhi kho bhaddiya
dhammehi samannāgato ariyasāvako sotāpanno hoti avinipātadhammo
niyato sambodhiparāyano. katamehi catūhi. idha bhaddiya
ariyasāvako buddhe dhamme saṅghe. ariyakantehi sīlehi samannāgato
hoti akkhaṇḍehi .pe. samādhisaṁvattanikehi. imehi kho
bhaddiya (pts. s v, 404) catūhi dhammehi samannāgato ariyasāvako sotāpanno hoti
avinipātadhammo niyato sambodhiparāyanoti.

page number: 509

[1619] kapilavatthunidānaṁ. (upasaṅkamanaṁ kātabbaṁ). ekamantaṁ
nisinnaṁ kho mahānāmaṁ sakkaṁ bhagavā etadavoca catūhi kho mahānāma
dhammehi samannāgato ariyasāvako sotāpanno hoti avinipātadhammo
niyato sambodhiparāyano. katamehi catūhi. idha mahānāma ariyasāvako
buddhe aveccappasādena samannāgato hoti itipi so bhagavā
.pe. satthā devamanussānaṁ buddho bhagavāti. dhamme saṅghe.
ariyakantehi sīlehi samannāgato hoti akkhaṇḍehi .pe. samādhisaṁvattanikehi.
imehi kho mahānāma catūhi dhammehi samannāgato
ariyasāvako sotāpanno hoti avinipātadhammo niyato sambodhiparāyanoti.

[1620] cattārīmāni bhikkhave sotāpattiyaṅgāni. katamāni
cattāri. sappurisasaṁsevo saddhammassavanaṁ yonisomanasikāro
dhammānudhammapaṭipatti. imāni kho bhikkhave cattāri sotāpattiyaṅgānīti.
sagāthakapuññābhisandavaggo pañcamo.
tassuddānaṁ
abhisandena tayo vuttā duve mahaddhanena ca
bhikkhu 1- nandiyabhaddiyaṁ mahānāmaṅgena te dasāti.
---------

footnote: 1 ma. suddhaṁ nandiyaṁ bhaddiyaṁ.

page number: 510

sappaññavaggo chaṭṭho

[1621] (pts. s v, 405) catūhi bhikkhave dhammehi samannāgato ariyasāvako
sotāpanno hoti avinipātadhammo niyato sambodhiparāyano. katamehi
catūhi. idha bhikkhave ariyasāvako buddhe aveccappasādena samannāgato
hoti itipi so bhagavā .pe. satthā devamanussānaṁ buddho
bhagavāti. dhamme saṅghe. ariyakantehi sīlehi samannāgato hoti
akkhaṇḍehi .pe. samādhisaṁvattanikehi. imehi kho bhikkhave catūhi
dhammehi samannāgato ariyasāvako sotāpanno hoti avinipātadhammo
niyato sambodhiparāyanoti. idamavoca bhagavā

[1622] yassa saddhā tathāgate acalā suppatiṭṭhitā
sīlañca yassa kalyāṇaṁ ariyakantaṁ pasaṁsitaṁ.
saṅghe pasādo yassatthi ujubhūtañca dassanaṁ
adaḷiddoti taṁ āhu amoghantassa jīvitaṁ.
tasmā saddhañca sīlañca pasādaṁ dhammadassanaṁ
anuyuñjetha medhāvī saraṁ buddhānasāsananti.

[1623] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. tena kho pana samayena aññataro bhikkhu
sāvatthiyaṁ vassaṁ vuttho kapilavatthuṁ anuppatto hoti kenaci deva
karaṇīyena. assosuṁ kho kāpilavatthavā sakyā aññataro kira 1-

footnote: 1 yu. kirasaddo natthi.

page number: 511

bhikkhu sāvatthiyaṁ vassaṁ vuttho kapilavatthuṁ anuppattoti. atha kho
kāpilavatthavā sakyā yena so bhikkhu tenupasaṅkamiṁsu upasaṅkamitvā
taṁ bhikkhuṁ abhivādetvā ekamantaṁ nisīdiṁsu. ekamantaṁ nisinnā kho
kāpilavatthavā sakyā taṁ bhikkhuṁ etadavocuṁ

[1624] kacci bhante bhagavā arogo ceva balavā cāti.
arogo ceva āvuso bhagavā balavā cāti. kacci pana bhante sārīputta-
moggallānā arogā ceva balavanto cāti. sārīputtamoggallānāpi
kho āvuso arogā ceva balavanto cāti. kacci pana bhante
bhikkhusaṅgho arogo ca balavā cāti. bhikkhusaṅghopi kho āvuso
arogo ca balavā cāti. atthi pana te bhante kiñci iminā
antaravassena bhagavato sammukhā sutaṁ sammukhā paṭiggahitanti.
sammukhā metaṁ āvuso bhagavato sutaṁ sammukhā paṭiggahitaṁ appakā te
bhikkhave bhikkhū ye āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja
viharanti atha kho eteva bahutarā bhikkhū ye pañcannaṁ orambhāgiyānaṁ
saññojanānaṁ parikkhayā opapātikā tattha parinibbāyino anāvattidhammā
asmā lokāti. aparaṁpi kho me āvuso bhagavato sammukhā
sutaṁ sammukhā paṭiggahitaṁ appakā te bhikkhave bhikkhū ye pañcannaṁ
orambhāgiyānaṁ saññojanānaṁ parikkhayā opapātikā tattha parinibbāyino
anāvattidhammā asmā lokā atha kho eteva bahutarā

page number: 512

bhikkhū ye tiṇṇaṁ saññojanānaṁ parikkhayā rāgadosamohānaṁ tanuttā
sakadāgāmino sakideva imaṁ lokaṁ āgantvā dukkhassantaṁ karissantīti.
aparaṁpi kho me āvuso bhagavato sammukhā sutaṁ sammukhā paṭiggahitaṁ
appakā te bhikkhave bhikkhū ye tiṇṇaṁ saññojanānaṁ parikkhayā
rāgadosamohānaṁ tanuttā sakadāgāmino sakideva imaṁ lokaṁ āgantvā
dukkhassantaṁ karissanti atha kho eteva bahutarā bhikkhū ye tiṇṇaṁ
saññojanānaṁ parikkhayā sotāpannā avinipātadhammā niyatā sambodhiparāyanāti.

[1625] ekaṁ samayaṁ bhagavā bārāṇasiyaṁ viharati isipatane migadāye.
atha kho dhammadinno upāsako pañcahi upāsakasatehi saddhiṁ yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho dhammadinno upāsako bhagavantaṁ etadavoca
ovadatu no bhante bhagavā anusāsatu no bhante bhagavā yaṁ
amhākaṁ assa dīgharattaṁ hitāya sukhāyāti. tasmā tiha vo dhammadinnā
evaṁ sikkhitabbaṁ ye te suttantā tathāgatabhāsitā gambhīrā
gambhīratthā lokuttarā suññatapaṭisaṁyuttā te kālena kālaṁ upasampajja
viharissāmāti. evañhi vo dhammadinna sikkhitabbanti.

[1626] na kho netaṁ bhante sukaraṁ amhehi puttasambādhasayanaṁ
ajjhāvasantehi kāsikacandanaṁ paccanubhontehi mālāgandhavilepanaṁ
dhārayantehi jātarūparajataṁ sādiyantehi ye suttantā tathāgatabhāsitā

page number: 513

gambhīrā gambhīratthā lokuttarā suññatapaṭisaṁyuttā te kālena
kālaṁ upasampajja viharituṁ tesanno bhante bhagavā amhākaṁ pañcasu
sikkhāpadesu ṭhitānaṁ uttariṁ dhammaṁ desetūti. tasmā tiha vo
dhammadinna evaṁ sikkhitabbaṁ buddhe aveccappasādena samannāgatā
bhavissāma itipi so bhagavā .pe. satthā devamanussānaṁ buddho
bhagavāti. dhamme saṅghe. ariyakantehi sīlehi samannāgatā
bhavissāma akkhaṇḍehi .pe. samādhisaṁvattanikehīti. evañhi vo
dhammadinna sikkhitabbanti. yānīmāni bhante bhagavatā cattāri
sotāpattiyaṅgāni desitāni saṁvijjanti te dhammā amhesu mayaṁ ca
tesu dhammesu sandissāma. mayañhi bhante buddhe aveccappasādena
samannāgatā itipi so bhagavā .pe. satthā devamanussānaṁ
buddho bhagavāti. dhamme saṅghe. ariyakantehi sīlehi samannāgatā
bhavissāma akkhaṇḍehi .pe. samādhisaṁvattanikehīti. lābhā
vo dhammadinna suladdhaṁ vo dhammadinna sotāpattiphalaṁ dhammadinna
tumhehi byākatanti.

[1627] ekaṁ samayaṁ bhagavā sakkesu viharati kapilavatthusmiṁ
nigrodhārāme. tena kho pana samayena sambahulā bhikkhū bhagavato cīvarakammaṁ
karonti niṭṭhitacīvaro bhagavā temāsaccayena cārikaṁ pakkamissatīti.
assosi kho mahānāmo sakko sambahulā kira bhikkhū bhagavato
cīvarakammaṁ karonti niṭṭhitacīvaro bhagavā temāsaccayena cārikaṁ

page number: 514

pakkamissatīti. atha kho mahānāmo sakko yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho mahānāmo sakko bhagavantaṁ etadavoca
sutammetaṁ bhante sambahulā kira bhikkhū bhagavato cīvarakammaṁ karonti
niṭṭhitacīvaro bhagavā temāsaccayena cārikaṁ pakkamissatīti. na kho
netaṁ 1- bhante bhagavato sammukhā sutaṁ sammukhā paṭiggahitaṁ sappaññena
upāsakena sappañño upāsako ābādhiko dukkhito bāḷhagilāno
ovaditabboti.

[1628] sappaññena mahānāma upāsakena sappañño upāsako
ābādhiko dukkhito bāḷhagilāno catūhi assāsaniyehi dhammehi
assāsetabbo. assāsatāyasmā atthāyasmato buddhe aveccappasādo 2-
itipi so bhagavā .pe. satthā devamanussānaṁ buddho
bhagavāti. (pts. s v, 409) assāsatāyasmā atthāyasmato dhamme saṅghe. ariyakantāni
sīlāni akkhaṇḍāni .pe. samādhisaṁvattanikānīti.

[1629] sappaññena mahānāma upāsakena sappañño upāsako
ābādhiko dukkhito bāḷhagilāno imehi catūhi assāsaniyehi
dhammehi assāsetvā evamassa vacanīyo atthāyasmato mātāpitūsu
apekkhāti. so ce evaṁ vadeyya atthi me mātāpitūsu
apekkhāti. so evamassa vacanīyo āyasmā 3- kho māriso maraṇadhammo
sacepāyasmā mātāpitūsu apekkhaṁ karissati marissateva no

footnote: 1 ma. panetaṁ. yu. na kho te etaṁ. 2 yu. aveccappasādena. 3 yu. āyasmāpi.

page number: 515

cepāyasmā mātāpitūsu apekkhaṁ karissati marissateva sādhāyasmā
yā te mātāpitūsu apekkhā taṁ pajahāti. so ce evaṁ vadeyya
yā me mātāpitūsu apekkhā sā pahīnāti.

[1630] so evamassa vacanīyo atthi panāyasmato puttadāresu
apekkhāti. so ce evaṁ vadeyya atthi me puttadāresu
apekkhāti. so evamassa vacanīyo āyasmā kho māriso
maraṇadhammo sacepāyasmā puttadāresu apekkhaṁ karissati marissateva
no cepāyasmā puttadāresu apekkhaṁ karissati marissateva sādhāyasmā
yā te puttadāresu apekkhā taṁ pajahāti. so ce evaṁ
vadeyya yā me puttadāresu apekkhā sā pahīnāti.

[1631] so evamassa vacanīyo atthi panāyasmato mānusakesu
pañcasu kāmaguṇesu apekkhāti. so ce evaṁ vadeyya atthi me
mānusakesu pañcasu kāmaguṇesu apekkhāti. so evamassa vacanīyo
mānusakehi kho āvuso kāmehi dibbā kāmā abhikkantatarā ca
paṇītatarā ca sādhāyasmā mānusakehi kāmehi cittaṁ vuṭṭhāpetvā
cātummahārājikesu devesu cittaṁ adhimocehīti. so ce evaṁ vadeyya
mānusakehi me kāmehi cittaṁ vuṭṭhitaṁ cātummahārājikesu devesu
cittaṁ adhimocitanti.

[1632] so evamassa vacanīyo cātummahārājikehi kho āvuso
devehi tāvatiṁsā devā abhikkantatarā ca paṇītatarā ca sādhāyasmā

page number: 516

cātummahārājikehi devehi cittaṁ vuṭṭhāpetvā tāvatiṁsesu devesu
cittaṁ adhimocehīti. so ce evaṁ vadeyya cātummahārājikehi
me devehi cittaṁ vuṭṭhitaṁ tāvatiṁsesu devesu cittaṁ adhimocitanti.
so evamassa vacanīyo tāvatiṁsehi kho āvuso devehi yāmā
devā. tusitā devā. nimmānaratī devā. paranimmitavasavattino
devā. paranimmitavasavattīhi kho āvuso devehi brahmaloko
abhikkantataro ca paṇītataro ca sādhāyasmā paranimmitavasavattīhi
devehi cittaṁ vuṭṭhāpetvā brahmaloke cittaṁ adhimocehīti. so
ce evaṁ vadeyya paranimmitavasavattīhi me devehi cittaṁ vuṭṭhitaṁ
brahmaloke cittaṁ adhimocitanti.

[1633] so evamassa vacanīyo brahmalokopi kho āvuso
anicco addhuvo sakkāyapariyāpanno sādhāyasmā brahmalokā cittaṁ
vuṭṭhāpetvā sakkāyanirodhe cittaṁ upasaṁharāti. so ce evaṁ vadeyya
brahmalokā me cittaṁ vuṭṭhitaṁ sakkāyanirodhe cittaṁ upasaṁhatanti 1-.
evaṁ vimuttacittassa kho mahānāma upāsakassa vassasataṁ 2- vimuttacittena
bhikkhunā na kiñci nānākaraṇaṁ vadāmi yadidaṁ vimuttiyā
vimuttanti 3-.

[1634] cattārome bhikkhave dhammā bhāvitā bahulīkatā
sotāpattiphalasacchikiriyāya saṁvattanti. katame cattāro. sappurisasaṁsevo

footnote: 1 ma. yu. upasaṁharāmīti. 2 ma. yu. āsavā. 3 ma. yu. vimuttinti.

page number: 517

saddhammassavanaṁ yonisomanasikāro dhammānudhammapaṭipatti. ime kho
bhikkhave cattāro dhammā bhāvitā bahulīkatā sotāpattiphalasacchikiriyāya
saṁvattantīti.

[1635] cattārome bhikkhave dhammā bhāvitā bahulīkatā
sakadāgāmiphalasacchikiriyāya saṁvattantīti.

[1636] anāgāmiphalasacchikiriyāya saṁvattantīti.

[1637] arahattaphalasacchikiriyāya saṁvattantīti.

[1638] paññāpaṭilābhāya saṁvattantīti.

[1639] paññāvuḍḍhiyā saṁvattantīti.

[1640] paññāvepullāya saṁvattantīti.
sappaññavaggo chaṭṭho.
tassuddānaṁ
sagāthakaṁ vassavutthaṁ dhammadinnagilāyanaṁ 1-
caturo phalā paṭilābho vuḍḍhi vepullatāya cāti.
-------------

footnote: 1 ma. dhammadinnañca gilānaṁ.

page number: 518

mahāpaññavaggo sattamo

[1]-

[1641] mahāpaññatāya saṁvattantīti.

[1642] puthupaññatāya saṁvattantīti.

[1643] vipulapaññatāya saṁvattantīti.

[1644] gambhīrapaññatāya saṁvattantīti.

[1645] appamattapaññatāya saṁvattantīti.

[1646] bhūripaññatāya saṁvattantīti.

[1647] paññābāhullāya saṁvattantīti.

[1648] sīghapaññatāya saṁvattantīti.

[1649] (pts. s v, 413) lahupaññatāya saṁvattantīti.

[1650] hāsapaññatāya saṁvattantīti.

[1651] javanapaññatāya saṁvattantīti.

[1652] tikkhapaññatāya saṁvattantīti.

[1653] nibbedhikapaññatāya saṁvattantīti. katame cattāro.
sappurisasaṁsevo saddhammassavanaṁ yonisomanasikāro dhammānudhammapaṭipatti.
ime kho bhikkhave cattāro dhammā bhāvitā bahulīkatā
nibbedhikapaññatāya saṁvattantīti.
mahāpaññavaggo sattamo.

footnote: 1 ma. cattāro me bhikkhave dhammā bhāvitā bahulīkatā mahāpaññatāya saṁvattanti.
footnote: katame cattāro. sappurisasaṁsevo saddhammassavanaṁ yonisomanasikāro
footnote: dhammānudhammappaṭipatti. ime kho bhikkhave cattāro dhammā bhāvitā bahulīkatā ....

page number: 519

tassuddānaṁ
mahāputhuvipulagambhīraṁ appamattabhūribāhula 1-
sīghalahuhāsajavana- tikkhanibbedhikāya cāti.
sotāpattisaṁyuttaṁ samattaṁ.
---------

footnote: 1 ma. appamattabhūribāhullaṁ.

page number: 520

saccasaṁyuttaṁ
-------
samādhivaggo paṭhamo

[1654] sāvatthīnidānaṁ. samādhiṁ bhikkhave bhāvetha. samāhito
bhikkhave bhikkhu yathābhūtaṁ pajānāti. kiñci yathābhūtaṁ pajānāti.
idaṁ dukkhanti yathābhūtaṁ pajānāti ayaṁ dukkhasamudayoti yathābhūtaṁ
pajānāti ayaṁ dukkhanirodhoti yathābhūtaṁ pajānāti ayaṁ dukkhanirodhagāminī
paṭipadāti yathābhūtaṁ pajānāti. samādhiṁ bhikkhave bhāvetha.
samāhito bhikkhave bhikkhu yathābhūtaṁ pajānāti. tasmā tiha bhikkhave
idaṁ dukkhanti yogo karaṇīyo ayaṁ dukkhasamudayoti yogo karaṇīyo
ayaṁ dukkhanirodhoti yogo karaṇīyo ayaṁ dukkhanirodhagāminī paṭipadāti
yogo karaṇīyoti.

[1655] paṭisallāne bhikkhave yogamāpajjatha. paṭisallīno
bhikkhave bhikkhu yathābhūtaṁ pajānāti. kiñci yathābhūtaṁ pajānāti.
idaṁ dukkhanti yathābhūtaṁ (pts. s v, 415) pajānāti ayaṁ dukkhasamudayoti yathābhūtaṁ
pajānāti ayaṁ dukkhanirodhoti yathābhūtaṁ pajānāti ayaṁ dukkhanirodhagāminī
paṭipadāti yathābhūtaṁ pajānāti. paṭisallāne bhikkhave yogamāpajjatha.
paṭisallīno bhikkhave bhikkhu yathābhūtaṁ pajānāti. tasmā
tiha bhikkhave idaṁ dukkhanti yogo karaṇīyo ayaṁ dukkhasamudayoti

page number: 521

yogo karaṇīyo ayaṁ dukkhanirodhoti yogo karaṇīyo ayaṁ dukkhanirodhagāminī
paṭipadāti yogo karaṇīyoti.

[1656] ye hi keci bhikkhave atītamaddhānaṁ kulaputtā sammā
agārasmā anagāriyaṁ pabbajiṁsu sabbe te catunnaṁ ariyasaccānaṁ
yathābhūtaṁ abhisamayāya. ye hi keci bhikkhave anāgatamaddhānaṁ kulaputtā
sammā agārasmā anagāriyaṁ pabbajissanti sabbe te
catunnaṁ ariyasaccānaṁ yathābhūtaṁ abhisamayāya. ye hi keci bhikkhave
etarahi kulaputtā sammā agārasmā anagāriyaṁ pabbajanti sabbe
te catunnaṁ ariyasaccānaṁ yathābhūtaṁ abhisamayāya. katamesaṁ catunnaṁ.
dukkhassa ariyasaccassa dukkhasamudayassa ariyasaccassa dukkhanirodhassa
ariyasaccassa dukkhanirodhagāminīpaṭipadāya ariyasaccassa. ye hi
keci bhikkhave atītamaddhānaṁ kulaputtā sammā agārasmā anagāriyaṁ
pabbajiṁsu pabbajissanti pabbajanti sabbe te imesaṁyeva
catunnaṁ ariyasaccānaṁ yathābhūtaṁ abhisamayāya. tasmā tiha bhikkhave
idaṁ dukkhanti yogo karaṇīyo .pe. ayaṁ dukkhanirodhagāminī
paṭipadāti yogo karaṇīyoti.

[1657] ye hi keci bhikkhave atītamaddhānaṁ kulaputtā sammā
agārasmā anagāriyaṁ pabbajitā yathābhūtaṁ abhisamesuṁ sabbe te
cattāri (pts. s v, 416) ariyasaccāni yathābhūtaṁ abhisamesuṁ. ye hi keci bhikkhave
anāgatamaddhānaṁ kulaputtā sammā agārasmā anagāriyaṁ pabbajitā

page number: 522

yathābhūtaṁ abhisamessanti sabbe te cattāri ariyasaccāni yathābhūtaṁ
abhisamessanti. ye hi keci bhikkhave etarahi kulaputtā sammā
agārasmā anagāriyaṁ pabbajitā yathābhūtaṁ abhisamenti sabbe te
cattāri ariyasaccāni yathābhūtaṁ abhisamenti. katamāni cattāri.
dukkhaṁ ariyasaccaṁ dukkhasamudayo ariyasaccaṁ dukkhanirodho ariyasaccaṁ
dukkhanirodhagāminīpaṭipadā ariyasaccaṁ. ye hi keci bhikkhave atītamaddhānaṁ
kulaputtā sammā agārasmā anagāriyaṁ pabbajitā yathābhūtaṁ
abhisamesuṁ abhisamessanti abhisamenti sabbe te imāni cattāri
ariyasaccāni yathābhūtaṁ abhisamenti. tasmā tiha bhikkhave idaṁ
dukkhanti yogo karaṇīyo .pe. ayaṁ dukkhanirodhagāminī paṭipadāti
yogo karaṇīyoti.

[1658] ye hi keci bhikkhave atītamaddhānaṁ samaṇā vā brāhmaṇā
vā yathābhūtaṁ abhisambujjhiṁsu 1- sabbe te cattāri ariyasaccāni yathābhūtaṁ
abhisambujjhiṁsu. ye hi keci bhikkhave anāgatamaddhānaṁ samaṇā vā
brāhmaṇā vā yathābhūtaṁ abhisambujjhissanti 2- sabbe te cattāri
ariyasaccāni yathābhūtaṁ abhisambujjhissanti. ye hi keci bhikkhave
etarahi samaṇā vā brāhmaṇā vā yathābhūtaṁ abhisambujjhanti 3-
sabbe te cattāri ariyasaccāni yathābhūtaṁ abhisambujjhanti.
katamāni cattāri. dukkhaṁ ariyasaccaṁ .pe. dukkhanirodhagāminīpaṭipadā
ariyasaccaṁ. ye 4- hi keci bhikkhave atītamaddhānaṁ samaṇā vā

footnote: 1 ma. abhisambojjhiṁsu. 2 ma. abhisambojjhissanti. 3 ma. abhisambojjhanti.
footnote: evamupari. 4 yu. yepi (pts. s v, 417) hi. evamupari.

page number: 523

brāhmaṇā vā yathābhūtaṁ abhisambujjhiṁsu abhisambujjhissanti abhisambujjhanti
sabbe te imāni cattāri ariyasaccāni yathābhūtaṁ
abhisambujjhanti. tasmā tiha bhikkhave idaṁ dukkhanti yogo
karaṇīyo .pe. ayaṁ dukkhanirodhagāminī paṭipadāti yogo karaṇīyoti.

[1659] ye hi keci bhikkhave atītamaddhānaṁ samaṇā vā brāhmaṇā
vā yathābhūtaṁ abhisambuddhaṁ pakāsesuṁ sabbe te cattāri ariyasaccāni
yathābhūtaṁ abhisambuddhaṁ pakāsesuṁ. ye hi keci bhikkhave
anāgatamaddhānaṁ samaṇā vā brāhmaṇā vā yathābhūtaṁ abhisambuddhaṁ
pakāsessanti sabbe te cattāri ariyasaccāni yathābhūtaṁ abhisambuddhaṁ
pakāsessanti. yehi keci bhikkhave etarahi samaṇā vā brāhmaṇā
vā yathābhūtaṁ abhisambuddhaṁ pakāsenti sabbe te cattāri ariyasaccāni
yathābhūtaṁ abhisambuddhaṁ pakāsenti. katamāni cattāri. dukkhaṁ
ariyasaccaṁ .pe. dukkhanirodhagāminīpaṭipadā ariyasaccaṁ. ye hi
keci bhikkhave atītamaddhānaṁ samaṇā vā brāhmaṇā vā yathābhūtaṁ
abhisambuddhaṁ pakāsesuṁ pakāsessanti pakāsenti sabbe te imāni
cattāri ariyasaccāni yathābhūtaṁ abhisambuddhaṁ pakāsesuṁ pakāsessanti
pakāsenti. tasmā tiha bhikkhave idaṁ dukkhanti yogo karaṇīyo
.pe. ayaṁ dukkhanirodhagāminī paṭipadāti yogo karaṇīyoti.

[1660] mā bhikkhave pāpake akusale vitakke vitakketha 1-.

footnote: 1 ma. yu. vitakkeyyātha.

page number: 524

seyyathīdaṁ. kāmavitakkaṁ byāpādavitakkaṁ vihiṁsāvitakkaṁ. taṁ kissa
hetu. nete bhikkhave vitakkā atthasañhitā nādibrahmacariyakā na
nibbidāya na virāgāya na nirodhāya na upasamāya na abhiññāya na
sambodhāya na nibbānāya saṁvattanti. vitakkantā 1- ca kho tumhe
bhikkhave idaṁ dukkhanti vitakkeyyātha ayaṁ dukkhasamudayoti vitakkeyyātha
ayaṁ dukkhanirodhoti vitakkeyyātha ayaṁ dukkhanirodhagāminī paṭipadāti
vitakkeyyātha. taṁ kissa hetu. ete bhikkhave vitakkā atthasañhitā 

[2]-
ete ādibrahmacariyakā ete nibbidāya virāgāya nirodhāya upasamāya
abhiññāya sambodhāya nibbānāya saṁvattanti. tasmā tiha bhikkhave
idaṁ dukkhanti yogo karaṇīyo .pe. ayaṁ dukkhanirodhagāminī paṭipadāti
yogo karaṇīyoti.

[1661] mā bhikkhave pāpakaṁ akusalaṁ cittaṁ cintetha 3- sassato
lokoti vā asassato lokoti vā antavā lokoti vā
anantavā lokoti vā taṁ jīvaṁ taṁ sarīranti vā aññaṁ jīvaṁ
aññaṁ sarīranti vā hoti tathāgato paraṁ maraṇāti vā na
hoti tathāgato paraṁ maraṇāti vā hoti ca na ca hoti tathāgato
paraṁ maraṇāti vā neva hoti na na hoti tathāgato paraṁ maraṇāti
vā. taṁ kissa hetu. nesā bhikkhave cintā atthasañhitā
nādibrahmacariyakā na nibbidāya na virāgāya na nirodhāya na

footnote: 1 ma. yu. vitakkentā. 2 yu. brahmacariyakā. 3 ma. yu. cinteyyātha.

page number: 525

upasamāya na abhiññāya na sambodhāya na nibbānāya saṁvattati 1-.
cintentā ca kho tumhe bhikkhave idaṁ dukkhanti cinteyyātha
ayaṁ dukkhasamudayoti cinteyyātha ayaṁ dukkhanirodhoti cinteyyātha
ayaṁ dukkhanirodhagāminī paṭipadāti cinteyyātha. taṁ (pts. s v, 419) kissa hetu.
esā bhikkhave cintā atthasañhitā esā ādibrahmacariyakā esā
nibbidāya virāgāya nirodhāya upasamāya abhiññāya sambodhāya
nibbānāya saṁvattati. tasmā tiha bhikkhave idaṁ dukkhanti
yogo karaṇīyo .pe. ayaṁ dukkhanirodhagāminī paṭipadāti yogo
karaṇīyoti.

[1662] mā bhikkhave viggāhikakathaṁ kathetha 2- na tvaṁ imaṁ dhammavinayaṁ
ājānāsi ahaṁ imaṁ dhammavinayaṁ ājānāmi kiṁ tvaṁ imaṁ
dhammavinayaṁ ājānissasi micchāpaṭipanno tvamasi ahamasmi sammāpaṭipanno
pure vacanīyaṁ pacchā avaca pacchā vacanīyaṁ pure avaca
sahitaṁ me asahitante āciṇṇante 3- viparāvattaṁ āropito te
vādo paravādappamokkhāya 4- niggahitosi nibbedhehi vā sace pahosīti.
taṁ kissa hetu. nesā bhikkhave kathā atthasañhitā nādibrahmacariyakā
na nibbidāya na virāgāya na nirodhāya na upasamāya na
abhiññāya na sambodhāya na nibbānāya saṁvattati. kathentā ca
kho tumhe bhikkhave idaṁ dukkhanti katheyyātha ayaṁ dukkhasamudayoti

footnote: 1 yu. saṁvattanti. 2 ma. yu. katheyyātha. 3 ma. adhiciṇṇaṁ te ....
footnote: 4 ma. yu. caravādappamokkhāya.

page number: 526

katheyyātha ayaṁ dukkhanirodhoti katheyyātha ayaṁ dukkhanirodhagāminī
paṭipadāti .pe. yogo karaṇīyoti.

[1663] mā bhikkhave anekavihitaṁ tiracchānakathaṁ kathetha 1-. seyyathīdaṁ.
rājakathaṁ corakathaṁ mahāmattakathaṁ senākathaṁ bhayakathaṁ yuddhakathaṁ 2- annakathaṁ
pānakathaṁ vatthakathaṁ sayanakathaṁ mālākathaṁ gandhakathaṁ ñātikathaṁ yānakathaṁ
gāmakathaṁ nigamakathaṁ nagarakathaṁ janapadakathaṁ itthīkathaṁ purisakathaṁ 3- surākathaṁ 4-
visikhākathaṁ kumbhaṭṭhānakathaṁ pubbapetakathaṁ nānattakathaṁ lokakkhāyikaṁ
samuddakkhāyikaṁ itibhavābhavakathaṁ iti vā. taṁ kissa hetu. nesā
bhikkhave kathā atthasañhitā nādibrahmacariyakā na nibbidāya na
virāgāya na nirodhāya na upasamāya na abhiññāya na sambodhāya
na nibbānāya saṁvattati. kathentā ca kho tumhe bhikkhave idaṁ
dukkhanti katheyyātha ayaṁ dukkhasamudayoti katheyyātha ayaṁ dukkhanirodhoti
katheyyātha ayaṁ dukkhanirodhagāminī paṭipadāti katheyyātha.
taṁ kissa hetu. esā bhikkhave kathā atthasañhitā esā ādibrahmacariyakā
esā nibbidāya virāgāya nirodhāya upasamāya abhiññāya
sambodhāya nibbānāya saṁvattati. tasmā tiha bhikkhave idaṁ
dukkhanti yogo karaṇīyo .pe. ayaṁ dukkhanirodhagāminī paṭipadāti
yogo karaṇīyoti.
samādhivaggo paṭhamo.

footnote: 1 ma. yu. katheyyātha. 2 yu. suddhakathaṁ. 3 ma. ayaṁ pāṭho natthi.
footnote: 4 sūrakathantipi pāṭho.

page number: 527

tassuddānaṁ
samādhipaṭisallānā kulaputtā apare dve
samaṇabrāhmaṇavitakka- 1- cintā viggāhikā kathāti 2-.
---------

footnote: 1 ma. samaṇabrāhmaṇā vitakkaṁ. yu. samaṇabrāhmaṇā vitakkā. 2 sī. kathena cāti.

page number: 528

dhammacakkappavattanavaggo dutiyo(pts. s v, 421) 

[1664] evamme sutaṁ ekaṁ samayaṁ bhagavā bārāṇasiyaṁ viharati
isipatane migadāye. tatra kho bhagavā pañcavaggiye bhikkhū āmantesi
dveme bhikkhave antā pabbajitena na sevitabbā. katame dve 1-.
yo cāyaṁ kāmesu kāmasukhallikānuyogo hīno gammo pothujjaniko
anariyo anatthasañhito yo cāyaṁ attakilamathānuyogo dukkho
anariyo anatthasañhito. etete 2- bhikkhave ubho ante anupagamma
majjhimā paṭipadā tathāgatena abhisambuddhā cakkhukaraṇī ñāṇakaraṇī
upasamāya abhiññāya sambodhāya nibbānāya saṁvattati. katamā ca
sā bhikkhave majjhimā paṭipadā tathāgatena abhisambuddhā cakkhukaraṇī
ñāṇakaraṇī upasamāya abhiññāya sambodhāya nibbānāya saṁvattati.
ayameva ariyo aṭṭhaṅgiko maggo. seyyathīdaṁ. sammādiṭṭhi sammāsaṅkappo
sammāvācā sammākammanto sammāājīvo sammāvāyāmo
sammāsati sammāsamādhi. ayaṁ kho sā bhikkhave majjhimā
paṭipadā tathāgatena abhisambuddhā cakkhukaraṇī ñāṇakaraṇī upasamāya
abhiññāya sambodhāya nibbānāya saṁvattati.

[1665] idaṁ kho pana bhikkhave dukkhaṁ ariyasaccaṁ. jātipi dukkhā

footnote: 1 sī. idaṁ pāṭhadvayaṁ na dissati. 2 ma ete kho.

page number: 529

jarāpi dukkhā byādhīpi 1- dukkhā maraṇampi dukkhaṁ appiyehi sampayogo
dukkho piyehi vippayogo dukkho yampicchaṁ na labhati tampi dukkhaṁ
saṅkhittena pañcupādānakkhandhā 2- dukkhā. idaṁ kho pana bhikkhave
dukkhasamudayo 3- ariyasaccaṁ. yāyaṁ taṇhā ponobbhavikā nandirāgasahagatā
tatratatrābhinandinī. seyyathīdaṁ. kāmataṇhā bhavataṇhā
vibhavataṇhā. idaṁ kho pana bhikkhave dukkhanirodho 5- ariyasaccaṁ.
yo tassā yeva taṇhāya asesavirāganirodho cāgo paṭinissaggo
mutti anālayo. idaṁ kho pana bhikkhave dukkhanirodhagāminīpaṭipadā
ariyasaccaṁ. ayameva ariyo aṭṭhaṅgiko maggo. seyyathīdaṁ.
sammādiṭṭhi .pe. sammāsamādhi.

[1666] idaṁ dukkhaṁ ariyasaccanti me bhikkhave pubbe ananussutesu
dhammesu cakkhuṁ udapādi ñāṇaṁ udapādi paññā udapādi vijjā
udapādi āloko udapādi. taṁ kho panidaṁ dukkhaṁ ariyasaccaṁ
pariññeyyanti me bhikkhave pubbe .pe. pariññātanti me bhikkhave
pubbe ananussutesu dhammesu cakkhuṁ udapādi ñāṇaṁ udapādi paññā
udapādi vijjā udapādi āloko udapādi.

[1667] idaṁ dukkhasamudayo ariyasaccanti me bhikkhave pubbe
ananussutesu dhammesu cakkhuṁ udapādi ñāṇaṁ udapādi paññā udapādi
vijjā udapādi āloko udapādi. taṁ kho panidaṁ dukkhasamudayo
ariyasaccaṁ pahātabbanti me bhikkhave pubbe .pe. pahīnanti me

footnote: 1 ma. yu. byādhipi. 2 po. puñcupādānakkhandhāpi. 3 ma. yu. dukkhasamudayaṁ.
footnote: 4 ma. yu. dukkhanirodhaṁ. evamuparipi.

page number: 530

bhikkhave pubbe ananussutesu dhammesu cakkhuṁ udapādi ñāṇaṁ udapādi
paññā udapādi vijjā udapādi āloko udapādi.

[1668] idaṁ dukkhanirodho ariyasaccanti me bhikkhave pubbe
ananussutesu dhammesu cakkhuṁ udapādi ñāṇaṁ udapādi paññā udapādi
vijjā udapādi āloko udapādi. taṁ kho panidaṁ dukkhanirodho
ariyasaccaṁ sacchikātabbanti me bhikkhave pubbe ananussutesu dhammesu
cakkhuṁ udapādi ñāṇaṁ udapādi paññā udapādi vijjā udapādi
āloko udapādi. taṁ kho panidaṁ dukkhanirodho ariyasaccaṁ sacchikatanti
me bhikkhave pubbe ananussutesu dhammesu cakkhuṁ udapādi ñāṇaṁ
udapādi paññā udapādi vijjā udapādi āloko udapādi.

[1669] idaṁ dukkhanirodhagāminīpaṭipadā ariyasaccanti me bhikkhave
pubbe ananussutesu dhammesu cakkhuṁ udapādi ñāṇaṁ udapādi paññā
udapādi vijjā udapādi āloko udapādi. taṁ kho panidaṁ
dukkhanirodhagāminīpaṭipadā ariyasaccaṁ bhāvetabbanti me bhikkhave .pe.
bhāvitanti me bhikkhave pubbe ananussutesu dhammesu cakkhuṁ udapādi
ñāṇaṁ udapādi paññā udapādi vijjā udapādi āloko
udapādi.

[1670] yāvakīvañca me bhikkhave (pts. s v, 423) imesu catūsu ariyasaccesu
evantiparivaṭṭaṁ dvādasākāraṁ yathābhūtaṁ ñāṇadassanaṁ na suvisuddhaṁ
ahosi neva tāvāhaṁ bhikkhave sadevake loke samārake sabrahmake

page number: 531

sassamaṇabrāhmaṇiyā pajāya sadevamanussāya anuttaraṁ sammāsambodhiṁ
abhisambuddho 1- paccaññāsiṁ. yato ca kho me bhikkhave imesu
catūsu ariyasaccesu evantiparivaṭṭaṁ dvādasākāraṁ yathābhūtaṁ ñāṇadassanaṁ
suvisuddhaṁ ahosi athāhaṁ bhikkhave sadevake loke samārake sabrahmake
sassamaṇabrāhmaṇiyā pajāya sadevamanussāya anuttaraṁ sammāsambodhiṁ
abhisambuddho paccaññāsiṁ. Ñāṇañca pana me dassanaṁ udapādi
akuppā me vimutti 2- ayamantimā jāti natthidāni punabbhavoti.
idamavoca bhagavā. attamanā pañcavaggiyā bhikkhū bhagavato bhāsitaṁ
abhinandunti 3-.

[1671] imasmiñca pana veyyākaraṇasmiṁ bhaññamāne āyasmato
koṇḍaññassa virajaṁ vītamalaṁ dhammacakkhuṁ udapādi yaṅkiñci samudayadhammaṁ
sabbantaṁ nirodhadhammanti. pavattite ca 4- bhagavatā dhammacakke
bhummā devā saddamanussāvesuṁ etaṁ bhagavatā bārāṇasiyaṁ isipatane
migadāye anuttaraṁ dhammacakkaṁ pavattitaṁ appaṭivattiyaṁ samaṇena vā
brāhmaṇena vā devena vā mārena vā brahmunā vā kenaci vā
lokasminti. bhummānaṁ devānaṁ saddaṁ sutvā cātummahārājikā devā
saddamanussāvesuṁ etaṁ bhagavatā bārāṇasiyaṁ isipatane migadāye
anuttaraṁ dhammacakkaṁ pavattitaṁ appaṭivattiyaṁ samaṇena vā brāhmaṇena

footnote: 1 ma. yu. abhisambuddhoti. evamuparipi. 2 yu. cetovimutti. 3 yu. abhinanduṁ.
footnote: 4 sī. ma. ca pana.

page number: 532

vā devena vā mārena vā brahmunā vā kenaci vā lokasminti.
cātummahārājikānaṁ devānaṁ saddaṁ sutvā tāvatiṁsā devā. yāmā
devā. tusitā devā. nimmānaratī devā. paranimmitavasavattī 1-
devā. brahmakāyikā devā saddamanussāvesuṁ etaṁ bhagavatā
bārāṇasiyaṁ isipatane migadāye anuttaraṁ dhammacakkaṁ pavattitaṁ
appaṭivattiyaṁ samaṇena vā brāhmaṇena vā devena vā mārena vā
brahmunā vā kenaci vā lokasminti.

[1672] itiha tena khaṇena 

[2]- tena muhuttena yāva brahmalokā
saddo abbhuggacchi. ayañca dasasahassī lokadhātu saṅkampi sampakampi
sampavedhi. appamāṇo ca oḷāro 3- obhāso loke pāturahosi
atikkammeva 4- devānaṁ devānubhāvanti.

[1673] atha kho bhagavā udānaṁ udānesi aññāsi vata bho
koṇḍañño aññāsi vata bho koṇḍaññoti. iti hidaṁ āyasmato
koṇḍaññassa aññākoṇḍaññotveva nāmaṁ ahosīti.

[1674] idaṁ dukkhaṁ ariyasaccanti bhikkhave tathāgatānaṁ pubbe
ananussutesu dhammesu cakkhuṁ udapādi ñāṇaṁ udapādi paññā udapādi
vijjā udapādi āloko udapādi. taṁ kho panidaṁ dukkhaṁ
ariyasaccaṁ pariññeyyanti bhikkhave tathāgatānaṁ pubbe .pe. pariññātanti
bhikkhave tathāgatānaṁ pubbe ananussutesu dhammesu cakkhuṁ udapādi

footnote: 1 yu. vasavattino. 2 ma. yu. tena layena. 3 ma. yu. uḷāro.
footnote: 4 sī. ma. yu. atikkamma.

page number: 533

Ñāṇaṁ udapādi paññā udapādi vijjā udapādi āloko
udapādi.

[1675] idaṁ dukkhasamudayo ariyasaccanti bhikkhave tathāgatānaṁ pubbe
ananussutesu dhammesu cakkhuṁ udapādi ñāṇaṁ udapādi paññā
udapādi vijjā udapādi āloko udapādi. taṁ kho panidaṁ dukkhasamudayo
ariyasaccaṁ pahātabbanti bhikkhave tathāgatānaṁ pubbe .pe.
pahīnanti bhikkhave tathāgatānaṁ pubbe ananussutesu dhammesu cakkhuṁ
udapādi ñāṇaṁ udapādi paññā udapādi vijjā udapādi
āloko udapādi.

[1676] idaṁ dukkhanirodho ariyasaccanti bhikkhave tathāgatānaṁ pubbe
ananussutesu dhammesu cakkhuṁ udapādi ñāṇaṁ udapādi paññā
udapādi (pts. s v, 425) vijjā udapādi āloko udapādi. taṁ kho panidaṁ
dukkhanirodho ariyasaccaṁ sacchikātabbanti bhikkhave tathāgatānaṁ pubbe
.pe. sacchikatanti bhikkhave tathāgatānaṁ pubbe ananussutesu dhammesu
cakkhuṁ udapādi ñāṇaṁ udapādi paññā udapādi vijjā
udapādi āloko udapādi.

[1677] idaṁ dukkhanirodhagāminīpaṭipadā ariyasaccanti bhikkhave
tathāgatānaṁ pubbe ananussutesu dhammesu cakkhuṁ udapādi ñāṇaṁ udapādi
paññā udapādi vijjā udapādi āloko udapādi. taṁ kho
panidaṁ dukkhanirodhagāminīpaṭipadā ariyasaccaṁ bhāvetabbanti bhikkhave

page number: 534

tathāgatānaṁ pubbe .pe. bhāvitanti bhikkhave tathāgatānaṁ pubbe
ananussutesu dhammesu cakkhuṁ udapādi ñāṇaṁ udapādi paññā
udapādi vijjā udapādi āloko udapādīti.

[1678] cattārīmāni bhikkhave ariyasaccāni. katamāni cattāri.
dukkhaṁ ariyasaccaṁ dukkhasamudayo ariyasaccaṁ dukkhanirodho ariyasaccaṁ
dukkhanirodhagāminīpaṭipadā ariyasaccaṁ.

[1679] katamañca bhikkhave dukkhaṁ ariyasaccaṁ. pañcupādānakkhandhātissa
vacanīyaṁ. katame pañca 1-. rūpūpādānakkhandho .pe.
viññāṇūpādānakkhandho. idaṁ vuccati bhikkhave dukkhaṁ ariyasaccaṁ.

[1680] katamañca bhikkhave dukkhasamudayo ariyasaccaṁ. yāyaṁ taṇhā
ponobbhavikā nandirāgasahagatā tatratatrābhinandinī. seyyathīdaṁ.
kāmataṇhā bhavataṇhā vibhavataṇhā. idaṁ vuccati bhikkhave
dukkhasamudayo ariyasaccaṁ.

[1681] katamañca bhikkhave dukkhanirodho ariyasaccaṁ. yo tassā yeva
taṇhāya asesavirāganirodho cāgo paṭinissaggo mutti anālayo.
idaṁ vuccati bhikkhave dukkhanirodho ariyasaccaṁ.

[1682] katamañca bhikkhave dukkhanirodhagāminīpaṭipadā ariyasaccaṁ.
ayameva ariyo aṭṭhaṅgiko maggo. seyyathīdaṁ. sammādiṭṭhi .pe.
sammāsamādhi. (pts. s v, 426) idaṁ vuccati bhikkhave dukkhanirodhagāminīpaṭipadā ariyasaccaṁ.

footnote: 1 ma. yu. seyyathīdaṁ.. sī. katame pañca seyyathīdanti pamādalekho.

page number: 535

[1683] imāni kho bhikkhave cattāri ariyasaccāni. tasmā
tiha bhikkhave idaṁ dukkhanti yogo karaṇīyo .pe. ayaṁ dukkhanirodhagāminī
paṭipadāti yogo karaṇīyoti.

[1684] cattārīmāni bhikkhave ariyasaccāni. katamāni cattāri.
dukkhaṁ ariyasaccaṁ dukkhasamudayo ariyasaccaṁ dukkhanirodho ariyasaccaṁ
dukkhanirodhagāminīpaṭipadā ariyasaccaṁ.

[1685] katamañca bhikkhave dukkhaṁ ariyasaccaṁ. cha ajjhattikāni
āyatanānītissa vacanīyaṁ. katamāni cha. cakkhvāyatanaṁ .pe.
manāyatanaṁ. idaṁ vuccati bhikkhave dukkhaṁ ariyasaccaṁ.

[1686] katamañca bhikkhave dukkhasamudayo ariyasaccaṁ. yāyaṁ taṇhā
ponobbhavikā nandirāgasahagatā tatratatrābhinandinī. seyyathīdaṁ.
kāmataṇhā bhavataṇhā vibhavataṇhā. idaṁ vuccati bhikkhave
dukkhasamudayo ariyasaccaṁ.

[1687] katamañca bhikkhave dukkhanirodho ariyasaccaṁ. yo tassāyeva
taṇhāya asesavirāganirodho cāgo paṭinissaggo mutti anālayo.
idaṁ vuccati bhikkhave dukkhanirodho ariyasaccaṁ.

[1688] katamañca bhikkhave dukkhanirodhagāminīpaṭipadā ariyasaccaṁ.
ayameva ariyo aṭṭhaṅgiko maggo. seyyathīdaṁ. sammādiṭṭhi .pe.
sammāsamādhi. idaṁ vuccati bhikkhave dukkhanirodhagāminīpaṭipadā
ariyasaccaṁ.

page number: 536

[1689] imāni kho bhikkhave cattāri ariyasaccāni. tasmā
tiha bhikkhave idaṁ dukkhanti yogo karaṇīyo .pe. ayaṁ
dukkhanirodhagāminī paṭipadāti yogo karaṇīyoti.

[1690] dhāretha no tumhe bhikkhave mayā cattāri ariyasaccāni
desitānīti. evaṁ vutte aññataro bhikkhu bhagavantaṁ etadavoca
ahaṁ kho bhante dhāremi bhagavatā cattāri ariyasaccāni desitānīti.
yathākathaṁ pana tvaṁ bhikkhu dhāresi mayā cattāri ariyasaccāni desitānīti.
dukkhaṁ khvāhaṁ bhante bhagavatā paṭhamaṁ ariyasaccaṁ desitaṁ dhāremi
dukkhasamudayaṁ khvāhaṁ bhante bhagavatā dutiyaṁ ariyasaccaṁ desitaṁ dhāremi
dukkhanirodhaṁ khvāhaṁ bhante bhagavatā tatiyaṁ ariyasaccaṁ desitaṁ dhāremi
dukkhanirodhagāminīpaṭipadaṁ khvāhaṁ bhante bhagavatā catutthaṁ ariyasaccaṁ
desitaṁ dhāremi. evaṁ khvāhaṁ bhante dhāremi bhagavatā cattāri
ariyasaccāni desitānīti.

[1691] sādhu sādhu bhikkhu sādhu kho tvaṁ bhikkhu dhāresi mayā
cattāri ariyasaccāni desitāni 1-. dukkhaṁ kho bhikkhu mayā paṭhamaṁ
ariyasaccaṁ desitaṁ tathā naṁ dhārehi dukkhasamudayo kho bhikkhu mayā
dutiyaṁ ariyasaccaṁ desitaṁ tathā naṁ dhārehi dukkhanirodho kho bhikkhu
mayā tatiyaṁ ariyasaccaṁ desitaṁ tathā naṁ dhārehi dukkhanirodhagāminīpaṭipadā 2-
kho bhikkhu mayā catutthaṁ ariyasaccaṁ desitaṁ tathā naṁ dhārehi.
evaṁ kho bhikkhu dhārehi mayā cattāri ariyasaccāni desitāni.

footnote: 1 ma. desitānīti. evamuparipi. 2 yu. ...paṭipadaṁ.

page number: 537

tasmā tiha bhikkhu idaṁ dukkhanti yogo karaṇīyo .pe. ayaṁ
dukkhanirodhagāminī paṭipadāti yogo karaṇīyoti.

[1692] dhāretha no tumhe bhikkhave mayā cattāri ariyasaccāni
desitānīti. evaṁ vutte aññataro bhikkhu bhagavantaṁ etadavoca
ahaṁ kho bhante dhāremi bhagavatā cattāri ariyasaccāni desitānīti.
yathākathaṁ pana tvaṁ bhikkhu dhāresi mayā cattāri ariyasaccāni desitānīti.
dukkhaṁ khvāhaṁ bhante bhagavatā paṭhamaṁ ariyasaccaṁ desitaṁ dhāremi. yo hi
koci bhante samaṇo vā brāhmaṇo vā evaṁ vadeyya netaṁ dukkhaṁ
paṭhamaṁ ariyasaccaṁ yaṁ samaṇena gotamena desitaṁ ahametaṁ dukkhaṁ
paṭhamaṁ ariyasaccaṁ paccakkhāya aññaṁ dukkhaṁ paṭhamaṁ ariyasaccaṁ
paññapessāmīti netaṁ ṭhānaṁ vijjati. dukkhasamudayaṁ khvāhaṁ bhante bhagavatā
.pe. dukkhanirodhagāminīpaṭipadaṁ khvāhaṁ bhante bhagavatā catutthaṁ
ariyasaccaṁ desitaṁ dhāremi. yo hi koci bhante samaṇo vā
brāhmaṇo vā evaṁ vadeyya netaṁ dukkhanirodhagāminīpaṭipadā
catutthaṁ ariyasaccaṁ yaṁ samaṇena gotamena desitaṁ ahametaṁ
dukkhanirodhagāminīpaṭipadaṁ catutthaṁ ariyasaccaṁ paccakkhāya aññaṁ
dukkhanirodhagāminīpaṭipadaṁ catutthaṁ ariyasaccaṁ paññapessāmīti netaṁ ṭhānaṁ
vijjati. evaṁ khvāhaṁ bhante dhāremi bhagavatā cattāri
ariyasaccāni desitānīti.

[1693] sādhu sādhu bhikkhu sādhu kho tvaṁ bhikkhu dhāresi mayā

page number: 538

cattāri ariyasaccāni desitāni. dukkhaṁ kho bhikkhu mayā paṭhamaṁ
ariyasaccaṁ desitaṁ tathā naṁ dhārehi. yo hi koci bhikkhu samaṇo
vā brāhmaṇo vā evaṁ vadeyya netaṁ dukkhaṁ paṭhamaṁ ariyasaccaṁ
yaṁ 1- samaṇena gotamena desitaṁ ahametaṁ dukkhaṁ paṭhamaṁ ariyasaccaṁ
paccakkhāya aññaṁ dukkhaṁ paṭhamaṁ ariyasaccaṁ paññapessāmīti netaṁ
ṭhānaṁ vijjati. dukkhasamudayo kho bhikkhu .pe. dukkhanirodho kho
bhikkhu .pe. dukkhanirodhagāminīpaṭipadā kho bhikkhu (pts. s v, 429) mayā catutthaṁ
ariyasaccaṁ desitaṁ tathā naṁ dhārehi. yo hi koci bhikkhu samaṇo
vā brāhmaṇo vā evaṁ vadeyya netaṁ dukkhanirodhagāminīpaṭipadā
catutthaṁ ariyasaccaṁ yaṁ samaṇena gotamena desitaṁ ahametaṁ dukkhanirodhagāminīpaṭipadaṁ
catutthaṁ ariyasaccaṁ paccakkhāya aññaṁ dukkhanirodhagāminīpaṭipadaṁ
catutthaṁ ariyasaccaṁ paññapessāmīti netaṁ ṭhānaṁ vijjati.
evaṁ kho tvaṁ bhikkhu dhārehi mayā cattāri ariyasaccāni desitāni.
tasmā tiha bhikkhu idaṁ dukkhanti yogo karaṇīyo .pe. ayaṁ
dukkhanirodhagāminī paṭipadāti yogo karaṇīyoti.

[1694] ekamantaṁ nisinno kho so bhikkhu bhagavantaṁ etadavoca
avijjā avijjāti bhante vuccati katamā nu kho bhante avijjā
kittāvatā ca avijjāgato hotīti. yaṁ kho bhikkhu dukkhe aññāṇaṁ
dukkhasamudaye aññāṇaṁ dukkhanirodhe aññāṇaṁ dukkhanirodhagāminiyā
paṭipadāya aññāṇaṁ. ayaṁ vuccati bhikkhu avijjā ettāvatā

footnote: 1 yu. ayaṁ pāṭho natthi.

page number: 539

ca avijjāgato hoti. tasmā tiha bhikkhu idaṁ dukkhanti yogo
karaṇīyo .pe. ayaṁ dukkhanirodhagāminī paṭipadāti yogo karaṇīyo.

[1695] ekamantaṁ nisinno kho (pts. s v, 430) so bhikkhu bhagavantaṁ etadavoca
vijjā vijjāti bhante vuccati katamā nu kho bhante vijjā
kittāvatā ca vijjāgato hotīti. yaṁ kho bhikkhu dukkhe ñāṇaṁ
dukkhasamudaye ñāṇaṁ dukkhanirodhe ñāṇaṁ dukkhanirodhagāminiyā
paṭipadāya ñāṇaṁ. ayaṁ vuccati bhikkhu vijjā ettāvatā ca
vijjāgato hoti. tasmā tiha bhikkhu idaṁ dukkhanti yogo karaṇīyo
.pe. ayaṁ dukkhanirodhagāminī paṭipadāti yogo karaṇīyoti.

[1696] idaṁ dukkhaṁ ariyasaccanti bhikkhave mayā paññattaṁ tattha
aparimāṇā vaṇṇā aparimāṇā byañjanā aparimāṇā saṅkāsanā
itipidaṁ dukkhaṁ ariyasaccanti. idaṁ dukkhasamudayo ariyasaccanti bhikkhave
.pe. idaṁ dukkhanirodhagāminīpaṭipadā ariyasaccanti bhikkhave mayā
paññattaṁ tattha aparimāṇā vaṇṇā aparimāṇā byañjanā
aparimāṇā saṅkāsanā itipidaṁ dukkhanirodhagāminīpaṭipadā ariyasaccanti.
tasmā tiha bhikkhave idaṁ dukkhanti yogo karaṇīyo .pe. ayaṁ
dukkhanirodhagāminī paṭipadāti yogo karaṇīyoti.

[1697] cattārīmāni bhikkhave tathāni avitathāni 1- anaññathāni.
katamāni cattāri. idaṁ dukkhanti bhikkhave tathametaṁ avitathametaṁ

footnote: 1 sī. avitthāni.

page number: 540

anaññathametaṁ. ayaṁ dukkhasamudayoti tathametaṁ avitathametaṁ anaññathametaṁ.
metaṁ. ayaṁ dukkhanirodhoti .pe. ayaṁ dukkhanirodhagāminī paṭipadāti
tathametaṁ avitathametaṁ anaññathametaṁ. imāni kho bhikkhave cattāri
tathāni avitathāni anaññathāni. tasmā tiha bhikkhave idaṁ dukkhanti
yogo karaṇīyo .pe. ayaṁ dukkhanirodhagāminī paṭipadāti yogo
karaṇīyoti.
dhammacakkappavattanavaggo dutiyo.
tassuddānaṁ
tathāgatena dve vuttā 1- khandhā āyatanena ca
dhāraṇāya 2- ca dve vuttā avijjā vijjā saṅkāsanā tathena cāti 3-.
----------

footnote: 1 ma. dhammacakkaṁ tathāgataṁ. 2 ma. dhāraṇā ca dve avijjā. yu. dhāraṇāya dve ....
footnote: 3 ma. ... tathāti.

page number: 541

koṭigāmavaggo tatiyo

[1698] ekaṁ samayaṁ bhagavā vajjīsu viharati koṭigāme. tatra
kho bhagavā bhikkhū āmantesi catunnaṁ bhikkhave ariyasaccānaṁ
ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva
tumhākañca. katamesaṁ catunnaṁ. dukkhassa bhikkhave ariyasaccassa
ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ
mamañceva (pts. s v, 432) tumhākañca dukkhasamudayassa ariyasaccassa .pe.
dukkhanirodhassa ariyasaccassa. dukkhanirodhagāminīpaṭipadāya ariyasaccassa
ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ
mamañceva tumhākañca. tayidaṁ bhikkhave dukkhaṁ ariyasaccaṁ anubuddhaṁ
paṭividdhaṁ dukkhasamudayo ariyasaccaṁ anubuddhaṁ paṭividdhaṁ dukkhanirodho
ariyasaccaṁ anubuddhaṁ paṭividdhaṁ dukkhanirodhagāminīpaṭipadā ariyasaccaṁ
anubuddhaṁ paṭividdhaṁ. ucchinnā bhavataṇhā khīṇā bhavanetti natthidāni
punabbhavoti. idamavoca bhagavā idaṁ vatvāna sugato athāparaṁ
etadavoca satthā

[1699] catunnaṁ ariyasaccānaṁ yathābhūtamadassanā
saṁsaritaṁ dīghamaddhānaṁ tāsu tāsveva jātisu.
yāni etāni diṭṭhāni bhavanetti samūhatā
ucchinnaṁ mūlaṁ dukkhassa natthidāni punabbhavoti.

page number: 542

[1700] ye hi keci bhikkhave samaṇā vā brāhmaṇā vā
idaṁ dukkhanti yathābhūtaṁ nappajānanti ayaṁ dukkhasamudayoti
yathābhūtaṁ nappajānanti ayaṁ dukkhanirodhoti yathābhūtaṁ nappajānanti ayaṁ
dukkhanirodhagāminī paṭipadāti yathābhūtaṁ nappajānanti. namete
bhikkhave samaṇā vā brāhmaṇā vā samaṇesu vā samaṇasammatā
brāhmaṇesu vā brāhmaṇasammatā na ca panete āyasmanto
sāmaññatthaṁ vā brāhmaññatthaṁ vā diṭṭheva dhamme sayaṁ abhiññā
sacchikatvā upasampajja viharanti.

[1701] ye ca kho keci bhikkhave samaṇā vā brāhmaṇā
vā idaṁ dukkhanti yathābhūtaṁ pajānanti ayaṁ dukkhasamudayoti
yathābhūtaṁ pajānanti ayaṁ dukkhanirodhoti yathābhūtaṁ pajānanti ayaṁ
dukkhanirodhagāminī paṭipadāti yathābhūtaṁ (pts. s v, 433) pajānanti. te khome
bhikkhave samaṇā vā brāhmaṇā vā samaṇesu ceva samaṇasammatā
brāhmaṇesu ca brāhmaṇasammatā te ca panāyasmanto
sāmaññatthañca brāhmaññatthañca diṭṭheva dhamme sayaṁ abhiññā
sacchikatvā upasampajja viharantīti. idamavoca bhagavā idaṁ vatvāna
sugato athāparaṁ etadavoca satthā

[1702] ye dukkhaṁ nappajānanti atho dukkhassa sambhavaṁ
yattha ca sabbaso dukkhaṁ asesaṁ uparujjhati.
tañca maggaṁ na jānanti dukkhūpasamagāminaṁ

page number: 543

cetovimuttihīnā te atho paññāvimuttiyā
abhabbā te antakiriyāya te ve jātijarūpagā.
ye ca dukkhaṁ pajānanti atho dukkhassa sambhavaṁ
yattha ca sabbaso dukkhaṁ asesaṁ uparujjhati.
tañca maggaṁ pajānanti dukkhūpasamagāminaṁ
cetovimuttisampannā atho paññāvimuttiyā
bhabbā te antakiriyāya na te jātijarūpagāti.

[1703] sāvatthī. cattārīmāni bhikkhave ariyasaccāni.
katamāni cattāri. dukkhaṁ ariyasaccaṁ .pe. dukkhanirodhagāminīpaṭipadā
ariyasaccaṁ. imāni kho bhikkhave cattāri ariyasaccāni.
imesaṁ kho bhikkhave catunnaṁ ariyasaccānaṁ yathābhūtaṁ abhisambuddhattā
tathāgato arahaṁ sammāsambuddhoti vuccati. tasmā tiha bhikkhave
idaṁ dukkhanti yogo karaṇīyo .pe. ayaṁ dukkhanirodhagāminī paṭipadāti
yogo karaṇīyoti.

[1704] sāvatthī. ye (pts. s v, 434) hi keci bhikkhave atītamaddhānaṁ arahanto
sammāsambuddhā yathābhūtaṁ abhisambujjhiṁsu sabbe te cattāri
ariyasaccāni yathābhūtaṁ abhisambujjhiṁsu. yepi 1- hi keci bhikkhave anāgatamaddhānaṁ
arahanto sammāsambuddhā yathābhūtaṁ abhisambujjhissanti sabbe
te cattāri ariyasaccāni yathābhūtaṁ abhisambujjhissanti. yepi hi keci
bhikkhave etarahi arahanto sammāsambuddhā yathābhūtaṁ abhisambujjhanti

footnote: 1 po. ma. ye hi keci. evamuparipi.

page number: 544

sabbe te cattāri ariyasaccāni yathābhūtaṁ abhisambujjhanti. katamāni
cattāri. dukkhaṁ ariyasaccaṁ dukkhasamudayo ariyasaccaṁ dukkhanirodho
ariyasaccaṁ dukkhanirodhagāminīpaṭipadā ariyasaccaṁ. yepi hi keci bhikkhave
atītamaddhānaṁ arahanto sammāsambuddhā yathābhūtaṁ abhisambujjhiṁsu
abhisambujjhissanti abhisambujjhanti sabbe te imāni cattāri
ariyasaccāni yathābhūtaṁ abhisambujjhanti. tasmā tiha bhikkhave idaṁ
dukkhanti yogo karaṇīyo .pe. ayaṁ dukkhanirodhagāminī paṭipadāti
yogo karaṇīyoti.

[1705] jānato ahaṁ bhikkhave passato āsavānaṁ khayaṁ vadāmi
no ajānato apassato. kiñca bhikkhave jānato kiṁ 1- passato
āsavānaṁ khayo hoti. idaṁ dukkhanti bhikkhave jānato passato
āsavānaṁ khayo hoti ayaṁ dukkhasamudayoti jānato passato āsavānaṁ
khayo hoti ayaṁ dukkhanirodhoti jānato passato āsavānaṁ khayo
hoti ayaṁ dukkhanirodhagāminī paṭipadāti jānato passato āsavānaṁ
khayo hoti. evaṁ kho bhikkhave jānato evaṁ passato āsavānaṁ
khayo hoti. tasmā tiha bhikkhave idaṁ dukkhanti yogo karaṇīyo
.pe. ayaṁ dukkhanirodhagāminī paṭipadāti yogo karaṇīyoti.

[1706] ye hi keci bhikkhave anukampeyyātha ye ca sotabbaṁ
maññeyyuṁ mittā vā amaccā vā ñātī vā sālohitā vā te
vo bhikkhave catunnaṁ ariyasaccānaṁ yathābhūtaṁ abhisamayāya samādapetabbā

footnote: 1 ma. yu. ayaṁ pāṭho natthi.

page number: 545

nivesetabbā patiṭṭhāpetabbā. katamesaṁ catunnaṁ. dukkhassa ariyasaccassa
dukkhasamudayassa ariyasaccassa dukkhanirodhassa ariyasaccassa
dukkhanirodhagāminīpaṭipadāya ariyasaccassa. ye hi keci bhikkhave
anukampeyyātha ye ca sotabbaṁ maññeyyuṁ mittā vā amaccā
vā ñātī vā sālohitā vā .pe. te vo bhikkhave imesaṁ
catunnaṁ ariyasaccānaṁ yathābhūtaṁ abhisamayāya samādapetabbā nivesetabbā
patiṭṭhāpetabbā. tasmā tiha bhikkhave idaṁ dukkhanti yogo
karaṇīyo .pe. ayaṁ dukkhanirodhagāminī paṭipadāti yogo karaṇīyoti.

[1707] cattārīmāni bhikkhave ariyasaccāni. katamāni cattāri.
dukkhaṁ ariyasaccaṁ dukkhasamudayo ariyasaccaṁ dukkhanirodho ariyasaccaṁ
dukkhanirodhagāminīpaṭipadā ariyasaccaṁ. imāni kho bhikkhave cattāri
ariyasaccāni tathāni avitathāni anaññathāni tasmā ariyasaccānīti
vuccanti. tasmā tiha bhikkhave idaṁ dukkhanti yogo karaṇīyo
.pe. ayaṁ dukkhanirodhagāminī paṭipadāti yogo karaṇīyoti.

[1708] cattārīmāni bhikkhave ariyasaccāni. katamāni cattāri.
dukkhaṁ ariyasaccaṁ dukkhasamudayo ariyasaccaṁ dukkhanirodho ariyasaccaṁ
dukkhanirodhagāminīpaṭipadā ariyasaccaṁ. sadevake loke samārake
sabrahmake sassamaṇabrāhmaṇiyā pajāya sadevamanussāya tathāgato
ariyo tasmā ariyasaccānīti vuccanti. tasmā tiha bhikkhave idaṁ
dukkhanti (pts. s v, 436) yogo karaṇīyo .pe. ayaṁ dukkhanirodhagāminī paṭipadāti

page number: 546

yogo karaṇīyoti.

[1709] cattārīmāni bhikkhave ariyasaccāni. katamāni cattāri.
dukkhaṁ ariyasaccaṁ dukkhasamudayo ariyasaccaṁ dukkhanirodho ariyasaccaṁ
dukkhanirodhagāminīpaṭipadā ariyasaccaṁ. imāni kho bhikkhave cattāri
ariyasaccāni. imesaṁ kho bhikkhave catunnaṁ ariyasaccānaṁ atthi ariyasaccaṁ
pariññeyyaṁ atthi ariyasaccaṁ pahātabbaṁ atthi ariyasaccaṁ sacchikātabbaṁ
atthi ariyasaccaṁ bhāvetabbaṁ. katamañca bhikkhave ariyasaccaṁ
pariññeyyaṁ. dukkhaṁ bhikkhave ariyasaccaṁ pariññeyyaṁ dukkhasamudayo
ariyasaccaṁ pahātabbaṁ dukkhanirodho ariyasaccaṁ sacchikātabbaṁ dukkhanirodhagāminīpaṭipadā
ariyasaccaṁ bhāvetabbaṁ. tasmā tiha bhikkhave idaṁ
dukkhanti yogo karaṇīyo .pe. ayaṁ dukkhanirodhagāminī paṭipadāti
yogo karaṇīyoti.

[1710] ekaṁ samayaṁ sambahulā therā bhikkhū cetiyesu 1- viharanti
sahajaniye 2-. tena kho pana samayena sambahulānaṁ therānaṁ bhikkhūnaṁ
pacchābhattaṁ piṇḍapātapaṭikkantānaṁ maṇḍalamāḷe sannisinnānaṁ sannipatitānaṁ
ayamantarākathā udapādi yo nu kho āvuso dukkhaṁ passati
dukkhasamudayaṁpi so passati dukkhanirodhaṁpi passati dukkhanirodhagāminiṁ
paṭipadaṁpi passatīti.

[1711] evaṁ vutte āyasmā gavampatitthero 3- bhikkhū (pts. s v, 437) etadavoca

footnote: 1 sī. cetisu. ma. yu. cetesu. 2 ma. yu. sahañcanike. 3 yu. gavampati there.

page number: 547

sammukhā metaṁ āvuso bhagavato sutaṁ sammukhā paṭiggahitaṁ yo
bhikkhave dukkhaṁ passati dukkhasamudayaṁpi so passati dukkhanirodhaṁpi
passati dukkhanirodhagāminiṁ paṭipadaṁpi passati. yo dukkhasamudayaṁ
passati dukkhaṁpi so passati dukkhanirodhaṁpi passati dukkhanirodhagāminiṁ
paṭipadaṁpi passati. yo dukkhanirodhaṁ passati dukkhaṁpi so
passati dukkhasamudayaṁpi passati dukkhanirodhagāminiṁ paṭipadaṁpi passati.
yo dukkhanirodhagāminiṁ paṭipadaṁ passati dukkhaṁpi so passati dukkhasamudayaṁpi
passati dukkhanirodhaṁpi passatīti.
koṭigāmavaggo tatiyo.
tassuddānaṁ
dve vajjī sammāsambuddho arahaṁ āsavakkhayo
mittaṁ 1- tathā ca loko ca abhiññeyyaṁ 2- gavampatīti.
-----------

footnote: 1 yu. mittā. 2 sī. ma. pariññeyyaṁ.

page number: 548

sīsapāpaṇṇavaggo catuttho

[1712] ekaṁ samayaṁ bhagavā kosambiyaṁ viharati sīsapāvane.
atha kho bhagavā parittāni sīsapāpaṇṇāni pāṇinā gahetvā bhikkhū
āmantesi taṁ (pts. s v, 438) kiṁ maññatha bhikkhave katamaṁ nu kho bahutaraṁ.
yāni vā mayā parittāni sīsapāpaṇṇāni pāṇinā gahitāni yadidaṁ
upari sīsapāvaneti. appamattakāni bhante bhagavatā parittāni sīsapāpaṇṇāni
pāṇinā gahitāni atha kho etāneva bahutarāni yadidaṁ
upari sīsapāvaneti. evameva kho bhikkhave etadeva bahutaraṁ yaṁ
vo mayā abhiññāya anakkhātaṁ 

[1]-. kasmā cetaṁ bhikkhave mayā
anakkhātaṁ. na hetaṁ bhikkhave atthasañhitaṁ nādibrahmacariyakaṁ na
nibbidāya na virāgāya na nirodhāya na upasamāya na abhiññāya
na sambodhāya na nibbānāya saṁvattati. tasmātaṁ mayā anakkhātaṁ.

[1713] kiñci bhikkhave mayā akkhātaṁ. idaṁ dukkhanti bhikkhave
mayā akkhātaṁ ayaṁ dukkhasamudayoti mayā akkhātaṁ ayaṁ dukkhanirodhoti
mayā akkhātaṁ ayaṁ dukkhanirodhagāminī paṭipadāti mayā
akkhātaṁ. kasmā cetaṁ bhikkhave mayā akkhātaṁ. etañhi bhikkhave
atthasañhitaṁ etaṁ ādibrahmacariyakaṁ etaṁ nibbidāya virāgāya nirodhāya
upasamāya abhiññāya sambodhāya nibbānāya saṁvattati. tasmātaṁ 

[2]-

footnote: 1 yu. appamattakaṁ akkhātaṁ. 2 ma. mayā.

page number: 549

akkhātaṁ. tasmā tiha bhikkhave idaṁ dukkhanti yogo karaṇīyo
.pe. ayaṁ dukkhanirodhagāminī paṭipadāti yogo karaṇīyoti.

[1714] yo bhikkhave evaṁ vadeyya ahaṁ dukkhaṁ ariyasaccaṁ yathābhūtaṁ
anabhisamecca dukkhasamudayaṁ ariyasaccaṁ yathābhūtaṁ anabhisamecca dukkhanirodhaṁ
ariyasaccaṁ yathābhūtaṁ anabhisamecca dukkhanirodhagāminīpaṭipadaṁ ariyasaccaṁ
yathābhūtaṁ anabhisamecca sammā dukkhassantaṁ karissāmīti (pts. s v, 439) netaṁ
ṭhānaṁ vijjati. seyyathāpi bhikkhave yo evaṁ vadeyya ahaṁ khadirapattānaṁ
vā saralasapattānaṁ vā āmalakapattānaṁ vā puṭaṁ karitvā udakaṁ vā
tālapattaṁ vā harissāmīti 1- netaṁ ṭhānaṁ vijjati. evameva kho
bhikkhave yo evaṁ vadeyya ahaṁ dukkhaṁ ariyasaccaṁ yathābhūtaṁ anabhisamecca
.pe. dukkhanirodhagāminīpaṭipadaṁ ariyasaccaṁ yathābhūtaṁ anabhisamecca
sammā dukkhassantaṁ karissāmīti netaṁ ṭhānaṁ vijjati.

[1715] yo ca kho bhikkhave evaṁ vadeyya ahaṁ dukkhaṁ ariyasaccaṁ
yathābhūtaṁ abhisamecca dukkhasamudayaṁ ariyasaccaṁ yathābhūtaṁ abhisamecca dukkhanirodhaṁ
ariyasaccaṁ yathābhūtaṁ abhisamecca dukkhanirodhagāminīpaṭipadaṁ ariyasaccaṁ
yathābhūtaṁ abhisamecca sammā dukkhassantaṁ karissāmīti ṭhānametaṁ
vijjati. seyyathāpi bhikkhave yo evaṁ vadeyya ahaṁ padumapattānaṁ
vā palāsapattānaṁ vā māluvapattānaṁ vā puṭaṁ karitvā udakaṁ vā
tālapattaṁ vā harissāmīti ṭhānametaṁ vijjati. evameva kho bhikkhave
yo evaṁ vadeyya ahaṁ dukkhaṁ ariyasaccaṁ yathābhūtaṁ abhisamecca .pe.

footnote: 1 ma. āharissāmīti. evamuparipi.

page number: 550

dukkhanirodhagāminīpaṭipadaṁ ariyasaccaṁ yathābhūtaṁ abhisamecca sammā
dukkhassantaṁ karissāmīti ṭhānametaṁ vijjati. tasmā tiha bhikkhave
idaṁ dukkhanti yogo karaṇīyo .pe. ayaṁ dukkhanirodhagāminī
paṭipadāti yogo karaṇīyoti.

[1716] seyyathāpi bhikkhave daṇḍo uparivehāsaṁ khitto sakimpi
mūlena nipatati sakimpi majjhena nipatati sakimpi aggena nipatati.
evameva kho bhikkhave avijjā nīvaraṇā sattā taṇhāsaññojanā
sandhāvantā saṁsarantā sakimpi asmā lokā paraṁ lokaṁ gacchanti
sakimpi parasmā lokā imaṁ lokaṁ āgacchanti. taṁ kissa hetu.
adiṭṭhattā bhikkhave catunnaṁ ariyasaccānaṁ. katamesaṁ catunnaṁ. dukkhassa
ariyasaccassa .pe. dukkhanirodhagāminīpaṭipadāya ariyasaccassa.
tasmā tiha bhikkhave idaṁ dukkhanti yogo karaṇīyo .pe. ayaṁ
dukkhanirodhagāminī paṭipadāti yogo karaṇīyoti.

[1717] āditte bhikkhave cele vā sīse vā kimassa karaṇīyanti.
āditte bhante cele vā sīse vā tasseva celassa vā sīsassa
vā nibbāpanāya adhimatto chando ca vāyāmo ca ussāho ca
ussoḷhī ca appaṭivāni ca sati ca sampajaññañca karaṇīyanti.
ādittaṁ bhikkhave celaṁ vā sīsaṁ vā ajjhupekkhitvā amanasikaritvā
anabhisametānaṁ catunnaṁ ariyasaccānaṁ yathābhūtaṁ abhisamayāya adhimatto
chando ca vāyāmo ca ussāho ca ussoḷhī ca appaṭivāni ca

page number: 551

sati ca sampajaññañca karaṇīyaṁ. katamesaṁ catunnaṁ. dukkhassa
ariyasaccassa .pe. dukkhanirodhagāminīpaṭipadāya ariyasaccassa.
tasmā tiha bhikkhave idaṁ dukkhanti yogo karaṇīyo .pe. ayaṁ
dukkhanirodhagāminī paṭipadāti yogo karaṇīyoti.

[1718] seyyathāpi bhikkhave puriso vassasatāyuko vassasatajīvitamenaṁ
evaṁ vadeyya ehambho purisa pubbaṇhasamayaṁ taṁ sattisatena
hanissanti majjhantikasamayaṁ sattisatena hanissanti sāyaṇhasamayaṁ
sattisatena hanissanti. so kho (pts. s v, 441) tvaṁ ambho purisa divase
divase tīhi 1- sattisatehi haññamāno vassasatāyuko vassasatajīvī vassasatassa
accayena anabhisametāni cattāri ariyasaccāni abhisamessasīti.
atthavasikena bhikkhave kulaputtena alaṁ upagantuṁ. taṁ kissa hetu.
anamataggoyaṁ bhikkhave saṁsāro pubbā koṭi na paññāyati sattippahārānaṁ
asippahārānaṁ usuppahārānaṁ 2- pharasuppahārānaṁ. evaṁ cetaṁ
bhikkhave assa na kho panāhaṁ bhikkhave saha dukkhena saha domanassena
catunnaṁ ariyasaccānaṁ abhisamayaṁ vadāmi. apicāhaṁ bhikkhave sahāva
sukhena sahāva somanassena catunnaṁ ariyasaccānaṁ abhisamayaṁ vadāmi.
katamesaṁ catunnaṁ. dukkhassa ariyasaccassa .pe. dukkhanirodhagāminīpaṭipadāya
ariyasaccassa. tasmā tiha bhikkhave idaṁ dukkhanti yogo
karaṇīyo .pe. ayaṁ dukkhanirodhagāminī paṭipadāti yogo karaṇīyoti.

[1719] seyyathāpi bhikkhave puriso yaṁ imasmiṁ jambudīpe

footnote: 1 ma. yu. āmeṇḍitaṁ. 2 ma. ayaṁ pāṭho natthi.

page number: 552

tiṇakaṭṭhasākhāpalāsaṁ tacchetvā 1- ekajjhaṁ saṁhareyya ekajjhaṁ saṁharitvā
sūlaṁ kareyya sūlaṁ katvā ye mahāsamudde mahantakā pāṇā te
mahantakesu sūlesu āvuneyya ye mahāsamudde majjhimakā pāṇā
te majjhimakesu sūlesu āvuneyya ye mahāsamudde sukhumakā pāṇā
te sukhumakesu sūlesu āvuneyya. apariyādinnā ca bhikkhave mahāsamudde
oḷārikā pāṇā assu atha imasmiṁ jambudīpe tiṇakaṭṭhasākhāpalāsaṁ
parikkhayaṁ pariyādānaṁ gaccheyya. ito (pts. s v, 442) 2- bahutarā
kho bhikkhave mahāsamudde sukhumakā pāṇā ye na sukarā sūlena 3-
āvunituṁ. taṁ kissa hetu. sukhumakattā 4- bhikkhave attabhāvassa.
evaṁ mahā kho bhikkhave apāyo. evaṁ mahantasmā kho bhikkhave
apāyasmā parimutto diṭṭhisampanno puggalo idaṁ dukkhanti yathābhūtaṁ
pajānāti .pe. ayaṁ dukkhanirodhagāminī paṭipadāti yathābhūtaṁ pajānāti.
tasmā tiha bhikkhave idaṁ dukkhanti yogo karaṇīyo .pe. ayaṁ
dukkhanirodhagāminī paṭipadāti yogo karaṇīyoti.

[1720] suriyassa 5- bhikkhave udayato etaṁ pubbaṅgamaṁ etaṁ pubbanimittaṁ
yadidaṁ aruṇuggaṁ. evameva kho bhikkhave bhikkhuno catunnaṁ
ariyasaccānaṁ yathābhūtaṁ abhisamayāya etaṁ pubbaṅgamaṁ etaṁ pubbanimittaṁ
yadidaṁ sammādiṭṭhi. sammādiṭṭhikassetaṁ 6- bhikkhave bhikkhuno pāṭikaṅkhaṁ
idaṁ dukkhanti yathābhūtaṁ pajānissati .pe. ayaṁ dukkhanirodhagāminī
paṭipadāti yathābhūtaṁ pajānissati. tasmā tiha bhikkhave idaṁ

footnote: 1 yu. taṁ chetvā. 2 yu. ato. 3 ma. yu. sūlesu. 4 ma. yu. sukhumattā.
footnote: 5 ma. sūriyassa. 6 ma. ... tassetaṁ.

page number: 553

dukkhanti yogo karaṇīyo .pe. ayaṁ dukkhanirodhagāminī paṭipadāti
yogo karaṇīyoti.

[1721] yāvakīvañca bhikkhave candimasuriyā loke nuppajjanti neva
tāva mahato ālokassa pātubhāvo hoti mahato obhāsassa andhatamaṁ
tadā hoti andhakāratimisā neva tāva rattindivā paññāyanti
na māsaddhamāsā paññāyanti na utusaṁvaccharā paññāyanti.(pts. s v, 443) 
yato ca kho bhikkhave candimasuriyā loke uppajjanti atha mahato
ālokassa pātubhāvo hoti mahato obhāsassa neva andhatamaṁ 1-
tadā hoti na andhakāratimisā atha rattindivā paññāyanti
māsaddhamāsā paññāyanti utusaṁvaccharā paññāyanti. evameva
kho bhikkhave yāvakīvañca tathāgato loke nuppajjati arahaṁ sammāsambuddho
neva tāva mahato ālokassa pātubhāvo hoti mahato
obhāsassa andhatamaṁ tadā hoti andhakāratimisā neva tāva catunnaṁ
ariyasaccānaṁ ācikkhaṇā hoti desanā paññāpanā paṭṭhapanā vivaraṇā
vibhajanā uttānīkammaṁ. yato ca kho bhikkhave tathāgato loke
uppajjati arahaṁ sammāsambuddho atha mahato ālokassa pātubhāvo
hoti mahato obhāsassa neva andhatamaṁ tadā hoti na
andhakāratimisā atha catunnaṁ ariyasaccānaṁ ācikkhaṇā hoti desanā
paññāpanā paṭṭhapanā vivaraṇā vibhajanā uttānīkammaṁ. katamesaṁ
catunnaṁ. dukkhassa ariyasaccassa .pe. dukkhanirodhagāminīpaṭipadāya

footnote: 1 ma. andhakāratamaṁ.

page number: 554

ariyasaccassa. tasmā tiha bhikkhave idaṁ dukkhanti yogo karaṇīyo
.pe. ayaṁ dukkhanirodhagāminī paṭipadāti yogo karaṇīyoti.

[1722] ye hi keci bhikkhave samaṇā vā brāhmaṇā vā
idaṁ dukkhanti yathābhūtaṁ nappajānanti .pe. ayaṁ dukkhanirodhagāminī
paṭipadāti yathābhūtaṁ nappajānanti te aññassa samaṇassa vā
brāhmaṇassa vā mukhaṁ olokenti 1- ayaṁ (pts. s v, 444) nūna bhavaṁ jānaṁ jānāti
passaṁ passatīti. seyyathāpi bhikkhave tūlapicu vā kappāsapicu vā
lahuko vātupādāno same bhūmibhāge nikkhitto tamenaṁ puratthimo vāto
pacchimena saṁhareyya pacchimo vāto puratthimena saṁhareyya uttaro
vāto dakkhiṇena saṁhareyya dakkhiṇo vāto uttarena saṁhareyya.
taṁ kissa hetu. lahukattā bhikkhave kappāsapicuno. evameva
kho bhikkhave ye hi keci samaṇā vā brāhmaṇā vā idaṁ
dukkhanti yathābhūtaṁ nappajānanti .pe. ayaṁ dukkhanirodhagāminī paṭipadāti
yathābhūtaṁ nappajānanti te aññassa samaṇassa vā
brāhmaṇassa vā mukhaṁ olokenti ayaṁ nūna bhavaṁ jānaṁ jānāti
passaṁ passatīti. taṁ kissa hetu. adiṭṭhattā bhikkhave catunnaṁ
ariyasaccānaṁ.

[1723] ye ca kho keci bhikkhave samaṇā vā brāhmaṇā vā
idaṁ dukkhanti yathābhūtaṁ pajānanti .pe. ayaṁ dukkhanirodhagāminī
paṭipadāti yathābhūtaṁ pajānanti te na aññassa samaṇassa vā

footnote: 1 ma. yu. ullokenti. evamuparipi.

page number: 555

brāhmaṇassa vā mukhaṁ olokenti ayaṁ nūna bhavaṁ jānaṁ jānāti
passaṁ passatīti. seyyathāpi bhikkhave ayokhīlo vā indakhīlo vā
gambhīranemo sunikhāto acalo asampakampi puratthimāya cepi disāya
āgaccheyya bhusā vātavuṭṭhi neva 

[1]- saṅkampeyya na sampakampeyya
na sampacāleyya pacchimāya cepi disāya .pe. uttarāya cepi
disāya. dakkhiṇāya cepi disāya āgaccheyya bhusā vātavuṭṭhi
neva saṅkampeyya na sampakampeyya na sampacāleyya. taṁ kissa
hetu. gambhīrattā bhikkhave nemassa sunikhātattā indakhīlassa.
evameva kho bhikkhave ye 2- keci samaṇā vā brāhmaṇā vā idaṁ
dukkhanti yathābhūtaṁ pajānanti .pe. ayaṁ dukkhanirodhagāminī paṭipadāti
yathābhūtaṁ pajānanti te na aññassa samaṇassa vā brāhmaṇassa
vā mukhaṁ (pts. s v, 445) olokenti ayaṁ nūna bhavaṁ jānaṁ jānāti passaṁ passatīti.
taṁ kissa hetu. sudiṭṭhattā bhikkhave catunnaṁ ariyasaccānaṁ.
katamesaṁ catunnaṁ. dukkhassa ariyasaccassa .pe. dukkhanirodhagāminīpaṭipadāya
ariyasaccassa. tasmā tiha bhikkhave idaṁ dukkhanti
yogo karaṇīyo .pe. ayaṁ dukkhanirodhagāminī paṭipadāti yogo
karaṇīyoti.

[1724] yo hi koci bhikkhave bhikkhu idaṁ dukkhanti yathābhūtaṁ
pajānāti .pe. ayaṁ dukkhanirodhagāminī paṭipadāti yathābhūtaṁ pajānāti.
puratthimāya cepi disāya āgaccheyya samaṇo vā brāhmaṇo vā

footnote: 1 yu. naṁ. evamupari. 2 ma. yu. ye ca kho keci.

page number: 556

vādatthiko vādagavesī vādamassa āropessāmīti. taṁ vata sahadhammena
saṅkampessati vā sampakampessati vā sampacālessati
vāti netaṁ ṭhānaṁ vijjati. pacchimāya cepi disāya. uttarāya
cepi disāya. dakkhiṇāya cepi disāya āgaccheyya samaṇo vā
brāhmaṇo vā vādatthiko vādagavesī vādamassa āropessāmīti.
taṁ vata sahadhammena saṅkampessati vā sampakampessati vā
sampacālessati vāti netaṁ ṭhānaṁ vijjati. seyyathāpi bhikkhave
silāyūpo soḷasakukkuko 1- tassassu aṭṭhakukku heṭṭhānemaṅgamā
aṭṭhakukku uparinemassa puratthimāya cepi disāya āgaccheyya bhusā
vātavuṭṭhi neva saṅkampeyya na sampakampeyya na sampacāleyya
pacchimāya cepi disāya. uttarāya cepi disāya. dakkhiṇāya cepi
disāya āgaccheyya bhusā vātavuṭṭhi neva saṅkampeyya na sampakampeyya
na sampacāleyya. taṁ kissa hetu. gambhīrattā bhikkhave nemassa
sunikhātattā silāyūpassa. (pts. s v, 446) evameva kho bhikkhave yo hi koci bhikkhu
idaṁ dukkhanti yathābhūtaṁ pajānāti .pe. ayaṁ dukkhanirodhagāminī paṭipadāti
yathābhūtaṁ pajānāti. puratthimāya cepi disāya āgaccheyya samaṇo
vā brāhmaṇo vā vādatthiko vādagavesī vādamassa āropessāmīti.
taṁ vata sahadhammena saṅkampessati vā sampakampessati vā
sampacālessati vāti netaṁ ṭhānaṁ vijjati. pacchimāya cepi disāya.

footnote: 1 soḷalakukkūtipi pāṭho.

page number: 557

uttarāya cepi disāya. dakkhiṇāya cepi disāya āgaccheyya samaṇo
vā brāhmaṇo vā vādatthiko vādagavesī vādamassa āropessāmīti.
taṁ vata sahadhammena saṅkampessati vā sampakampessati vā
sampacālessati vāti netaṁ ṭhānaṁ vijjati. taṁ kissa hetu. sudiṭṭhattā
bhikkhave catunnaṁ ariyasaccānaṁ. katamesaṁ catunnaṁ. dukkhassa
ariyasaccassa .pe. dukkhanirodhagāminīpaṭipadāya ariyasaccassa. tasmā
tiha bhikkhave idaṁ dukkhanti yogo karaṇīyo .pe. ayaṁ dukkhanirodhagāminī
paṭipadāti yogo karaṇīyoti.
sīsapāpaṇṇavaggo 1- catuttho.
tassuddānaṁ
sīsapā khadiro daṇḍo celā sattisatena ca
pāṇā suriyūpamā dvedhā indakhīlo ca vādināti 2-.
----------------------

footnote: 1 sīsapāvanavaggoti vā pāṭho. 2 ma. yu. vādinoti.

page number: 558

papātavaggo pañcamo

[1725] ekaṁ samayaṁ bhagavā rājagahe (pts. s v, 447) viharati veḷuvane
kalandakanivāpe. tatra kho bhagavā bhikkhū āmantesi bhūtapubbaṁ bhikkhave
aññataro puriso rājagahā nikkhamitvā lokacintaṁ cintessāmīti
yena sumāgadhā 1- pokkharaṇī tenupasaṅkami upasaṅkamitvā sumāgadhāya
pokkharaṇiyā tīre nisīdi lokacintaṁ cintento. addasā kho
bhikkhave so puriso sumāgadhāya pokkharaṇiyā tīre caturaṅginiṁ senaṁ
bhisamuḷālaṁ pavisantaṁ. disvānassa etadahosi ummattosmi nāmāhaṁ
vicetosmi nāmāhaṁ yaṁ loke natthi taṁ mayā diṭṭhanti. atha
kho so bhikkhave puriso nagaraṁ pavisitvā mahājanakāyassa ārocesi
ummattosmi nāmāhaṁ bhante vicetosmi nāmāhaṁ bhante yaṁ loke
natthi taṁ mayā diṭṭhanti. yathākathaṁ pana tvaṁ ambho purisa ummatto
kathaṁ viceto kiñca loke natthi yantayā diṭṭhanti. idhāhaṁ bhante
rājagahā nikkhamitvā lokacintaṁ cintessāmīti yena sumāgadhā
pokkharaṇī tenupasaṅkamiṁ upasaṅkamitvā sumāgadhāya pokkharaṇiyā
tīre nisīdiṁ lokacintaṁ cintento. addasaṁ khvāhaṁ bhante sumāgadhāya
pokkharaṇiyā tīre caturaṅginiṁ senaṁ bhisamuḷālaṁ pavisantaṁ. evaṁ
khvāhaṁ bhante ummatto evaṁ viceto idañca loke natthi yaṁ

footnote: 1 sī. sumāgavā.

page number: 559

mayā diṭṭhanti. taggha tvaṁ ambho purisa ummatto taggha viceto
idañca loke natthi yaṁ tayā diṭṭhanti. taṁ kho pana bhikkhave
so puriso bhūtaṁyeva addasa no abhūtaṁ.

[1726] bhūtapubbaṁ (pts. s v, 448) bhikkhave devāsurasaṅgāmo samupabyūḷho
ahosi. tasmiṁ kho pana bhikkhave saṅgāme devā jiniṁsu asurā
parājiniṁsu. parājitā ca kho bhikkhave asurā bhītā bhisamuḷālena
asurapuraṁ pavisiṁsu devānaṁyeva 

[1]- mohayamānā. tasmā tiha bhikkhave
mā lokacintaṁ cintetha sassato lokoti vā asassato lokoti
vā antavā lokoti vā anantavā lokoti vā taṁ jīvaṁ taṁ
sarīranti vā aññaṁ jīvaṁ aññaṁ sarīranti vā hoti tathāgato
paraṁ maraṇāti vā na hoti tathāgato paraṁ maraṇāti vā hoti ca
na ca hoti tathāgato paraṁ maraṇāti vā neva hoti na na hoti
tathāgato paraṁ maraṇāti vā. taṁ kissa hetu. nesā bhikkhave
cintā atthasañhitā na ādibrahmacariyakā na nibbidāya na virāgāya
na nirodhāya na upasamāya na abhiññāya na sambodhāya na nibbānāya
saṁvattati.

[1727] cintentā ca kho tumhe bhikkhave idaṁ dukkhanti
cinteyyātha .pe. ayaṁ dukkhanirodhagāminī paṭipadāti cinteyyātha.
taṁ kissa hetu. esā bhikkhave cintā atthasañhitā esā
ādibrahmacariyakā esā nibbidāya virāgāya nirodhāya upasamāya

footnote: 1 yu. kho bhāyamānā.

page number: 560

abhiññāya sambodhāya nibbānāya saṁvattati. tasmā tiha bhikkhave
idaṁ dukkhanti yogo karaṇīyo .pe. ayaṁ dukkhanirodhagāminī paṭipadāti
yogo karaṇīyoti.

[1728] ekaṁ samayaṁ bhagavā rājagahe viharati gijjhakūṭe pabbate.
atha kho (pts. s v, 449) bhagavā bhikkhū āmantesi āyāma bhikkhave yena paṭibhāṇakūṭo
tenupasaṅkamissāma divāvihārāyāti. evaṁ bhanteti kho te bhikkhū
bhagavato paccassosuṁ. atha kho bhagavā sambahulehi bhikkhūhi saddhiṁ
yena paṭibhāṇakūṭo tenupasaṅkami. addasā kho aññataro bhikkhu
paṭibhāṇakūṭe mahantaṁ papātaṁ disvāna bhagavantaṁ etadavoca mahā
vatāyaṁ bhante papāto sumahā vatāyaṁ 1- bhante papāto atthi nu
kho bhante imamhā papātā añño papāto mahantataro ca
bhayānakataro cāti. atthi kho bhikkhu 2- imamhā papātā añño
papāto mahantataro ca bhayānakataro cāti. katamo ca 3- bhante
imamhā papātā añño papāto mahantataro ca bhayānakataro cāti.

[1729] ye hi keci bhikkhave samaṇā vā brāhmaṇā vā
idaṁ dukkhanti yathābhūtaṁ nappajānanti ayaṁ dukkhasamudayoti yathābhūtaṁ
nappajānanti ayaṁ dukkhanirodhoti yathābhūtaṁ nappajānanti ayaṁ
dukkhanirodhagāminī paṭipadāti yathābhūtaṁ nappajānanti. te jātisaṁvattanikesu
saṅkhāresu abhiramanti jarāsaṁvattanikesu saṅkhāresu

footnote: 1 ma. yu. subhayānako. 2 yu. bhikkhave. 3 ma. yu. pana.

page number: 561

abhiramanti maraṇasaṁvattanikesu saṅkhāresu abhiramanti
sokaparidevadukkhadomanassupāyāsasaṁvattanikesu saṅkhāresu abhiramanti. te
jātisaṁvattanikesu saṅkhāresu abhiratā jarāsaṁvattanikesu saṅkhāresu abhiratā
maraṇasaṁvattanikesu saṅkhāresu abhiratā sokaparidevadukkhadomanas-
supāyāsasaṁvattanikesu saṅkhāresu abhiratā jātisaṁvattanikepi saṅkhāre
abhisaṅkharonti jarāsaṁvattanikepi saṅkhāre abhisaṅkharonti maraṇasaṁvattanikepi
saṅkhāre abhisaṅkharonti sokaparidevadukkhadomanassupāyāsasaṁvattanikepi
saṅkhāre abhisaṅkharonti. te jātisaṁvattanikepi saṅkhāre
abhisaṅkharitvā jarāsaṁvattanikepi saṅkhāre abhisaṅkharitvā maraṇasaṁvattanikepi
saṅkhāre abhisaṅkharitvā sokaparidevadukkhadomanassupāyāsasaṁvattanikepi
saṅkhāre abhisaṅkharitvā jātipapātampi papatanti jarāpapātampi
papatanti maraṇapapātampi papatanti sokaparidevadukkhadomanassupāyāsapapātampi
papatanti. te na parimuccanti jātiyā jarāya
maraṇena sokehi paridevehi dukkhehi domanassehi upāyāsehi na
parimuccanti dukkhasmāti vadāmi.

[1730] ye ca kho keci bhikkhave 1- samaṇā vā brāhmaṇā vā
idaṁ dukkhanti yathābhūtaṁ pajānanti .pe. ayaṁ dukkhanirodhagāminī
paṭipadāti yathābhūtaṁ pajānanti. te jātisaṁvattanikesu saṅkhāresu na
abhiramanti jarāsaṁvattanikesu saṅkhāresu na abhiramanti maraṇasaṁvattanikesu
saṅkhāresu na abhiramanti sokaparidevadukkhadomanassupāyāsasaṁvattanikesu

footnote: 1 yu. bhikkhu.

page number: 562

pāyāsasaṁvattanikesu saṅkhāresu na abhiramanti. te jātisaṁvattanikesu
saṅkhāresu anabhiratā jarāsaṁvattanikesu saṅkhāresu anabhiratā maraṇasaṁvattanikesu
saṅkhāresu anabhiratā sokaparidevadukkhadomanassupāyāsasaṁvattanikesu
saṅkhāresu anabhiratā jātisaṁvattanikepi saṅkhāre na
abhisaṅkharonti jarāsaṁvattanikepi saṅkhāre na abhisaṅkharonti maraṇasaṁvattanikepi
saṅkhāre na abhisaṅkharonti sokaparidevadukkhadomanassupāyāsasaṁvattanikepi
saṅkhāre na abhisaṅkharonti. te jātisaṁvattanikepi
saṅkhāre anabhisaṅkharitvā jarāsaṁvattanikepi saṅkhāre
anabhisaṅkharitvā maraṇasaṁvattanikepi saṅkhāre anabhisaṅkharitvā
sokaparidevadukkhadomanassupāyāsasaṁvattanikepi saṅkhāre anabhisaṅkharitvā
jātipapātampi na papatanti jarāpapātampi na papatanti maraṇapapātampi
na papatanti sokaparidevadukkhadomanassupāyāsapapātampi na
papatanti. te parimuccanti jātiyā jarāya maraṇena sokehi paridevehi
dukkhehi domanassehi upāyāsehi parimuccanti dukkhasmāti vadāmi.
tasmā tiha bhikkhave 1- idaṁ dukkhanti yogo karaṇīyo .pe. ayaṁ
dukkhanirodhagāminī paṭipadāti yogo karaṇīyoti.

[1731] atthi bhikkhave mahāpariḷāho nāma nirayo tattha
yaṅkiñci cakkhunā rūpaṁ passati aniṭṭharūpaññeva passati no
iṭṭharūpaṁ akantarūpaññeva passati no kantarūpaṁ amanāparūpaññeva
passati no manāparūpaṁ yaṅkiñci sotena saddaṁ suṇāti .pe.

footnote: 1 yu. ayaṁ pāṭho natthi.

page number: 563

yaṅkiñci kāyena phoṭṭhabbaṁ phusati. yaṅkiñci manasā dhammaṁ vijānāti
aniṭṭharūpaññeva vijānāti no iṭṭharūpaṁ akantarūpaññeva vijānāti
no kantarūpaṁ amanāparūpaññeva vijānāti no manāparūpanti.

[1732] evaṁ vutte aññataro bhikkhu bhagavantaṁ etadavoca mahā
vata so bhante pariḷāho sumahā vata so bhante pariḷāho atthi
nu kho bhante etamhā pariḷāhā añño pariḷāho mahantataro ca 1-
bhayānakataro cāti. atthi kho bhikkhu etamhā pariḷāhā añño
pariḷāho mahantataro ca bhayānakataro cāti. katamo pana bhante
etamhā pariḷāhā añño pariḷāho mahantataro ca bhayānakataro cāti.

[1733] ye hi keci bhikkhave 2- samaṇā vā brāhmaṇā vā
idaṁ dukkhanti yathābhūtaṁ nappajānanti .pe. ayaṁ dukkhanirodhagāminī
paṭipadāti yathābhūtaṁ nappajānanti. te jātisaṁvattanikesu saṅkhāresu
abhiramanti .pe. abhiratā abhisaṅkharonti. abhisaṅkharitvā jātipariḷāhenapi
pariḍayhanti jarāpariḷāhenapi pariḍayhanti maraṇapariḷāhenapi
pariḍayhanti sokaparidevadukkhadomanassupāyāsapariḷāhenapi
pariḍayhanti. te na parimuccanti jātiyā jarāya maraṇena
sokehi paridevehi dukkhehi domanassehi upāyāsehi na parimuccanti
dukkhasmāti vadāmi.

[1734] ye ca kho keci bhikkhave samaṇā vā brāhmaṇā vā
idaṁ dukkhanti yathābhūtaṁ pajānanti .pe. ayaṁ dukkhanirodhagāminī

footnote: 1 po. ma. ceva. 2 yu. bhikkhu. evamuparipi.

page number: 564

paṭipadāti yathābhūtaṁ pajānanti. te jātisaṁvattanikesu saṅkhāresu
nābhiramanti .pe. anabhiratā. na abhisaṅkharonti. anabhisaṅkharitvā
jātipariḷāhenapi na pariḍayhanti jarāpariḷāhenapi na (pts. s v, 452) pariḍayhanti
maraṇapariḷāhenapi na pariḍayhanti sokaparidevadukkhadomanassupāyāsapariḷāhenapi
na pariḍayhanti. te parimuccanti jātiyā jarāya maraṇena
sokehi paridevehi dukkhehi domanassehi upāyāsehi parimuccanti
dukkhasmāti vadāmi. tasmā tiha bhikkhave idaṁ dukkhanti yogo
karaṇīyo .pe. ayaṁ dukkhanirodhagāminī paṭipadāti yogo karaṇīyoti.

[1735] yo ca 1- kho bhikkhave evaṁ vadeyya ahaṁ dukkhaṁ ariyasaccaṁ
yathābhūtaṁ anabhisamecca .pe. dukkhanirodhagāminīpaṭipadaṁ ariyasaccaṁ yathābhūtaṁ
anabhisamecca sammā dukkhassantaṁ karissāmīti netaṁ ṭhānaṁ vijjati.
seyyathāpi bhikkhave yo evaṁ vadeyya ahaṁ kūṭāgārassa heṭṭhimaṁ gharaṁ
akaritvā uparimaṁ gharaṁ āropessāmīti netaṁ ṭhānaṁ vijjati. evameva
kho bhikkhave yo evaṁ vadeyya ahaṁ dukkhaṁ ariyasaccaṁ yathābhūtaṁ
anabhisamecca .pe. dukkhanirodhagāminīpaṭipadaṁ ariyasaccaṁ yathābhūtaṁ
anabhisamecca sammā dukkhassantaṁ karissāmīti netaṁ ṭhānaṁ vijjati.

[1736] yo ca kho bhikkhave evaṁ vadeyya ahaṁ dukkhaṁ ariyasaccaṁ
yathābhūtaṁ abhisamecca .pe. dukkhanirodhagāminīpaṭipadaṁ ariyasaccaṁ yathābhūtaṁ
abhisamecca sammā dukkhassantaṁ karissāmīti ṭhānametaṁ vijjati.
seyyathāpi bhikkhave yo evaṁ vadeyya ahaṁ kūṭāgārassa heṭṭhimaṁ

footnote: 1 yu. hi.

page number: 565

gharaṁ karitvā uparimaṁ gharaṁ āropessāmīti ṭhānametaṁ vijjati.
evameva kho bhikkhave yo evaṁ vadeyya ahaṁ dukkhaṁ ariyasaccaṁ yathābhūtaṁ
abhisamecca .pe. dukkhanirodhagāminīpaṭipadaṁ ariyasaccaṁ yathābhūtaṁ
abhisamecca sammā dukkhassantaṁ karissāmīti ṭhānametaṁ vijjati.
tasmā tiha bhikkhave idaṁ dukkhanti yogo karaṇīyo .pe. ayaṁ
dukkhanirodhagāminī paṭipadāti yogo karaṇīyoti.

[1737] ekaṁ samayaṁ bhagavā vesāliyaṁ viharati mahāvane
kūṭāgārasālāyaṁ. atha kho āyasmā ānando pubbaṇhasamayaṁ nivāsetvā
pattacīvaramādāya vesāliyaṁ 1- piṇḍāya pāvisi. addasā kho āyasmā
ānando sambahule licchavikumārake saṇṭhāgāre upāsanaṁ karonte
dūratova sukhumena tāḷacchiggaḷena asanaṁ atipātente pokhānupokhaṁ 2-
avirādhitaṁ. disvānassa etadahosi sikkhitā vatime licchavikumārakā
susikkhitā vatime licchavikumārakā yatra hi nāma dūratova sukhumena
tāḷacchiggaḷena asanaṁ atipātessanti pokhānupokhaṁ avirādhitanti.

[1738] atha kho āyasmā ānando vesāliyaṁ piṇḍāya caritvā
pacchābhattaṁ piṇḍapātapaṭikkanto yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho āyasmā ānando bhagavantaṁ etadavoca idhāhaṁ bhante
pubbaṇhasamayaṁ nivāsetvā pattacīvaramādāya vesāliyaṁ piṇḍāya

footnote: 1 ma. yu. vesāliṁ. evamuparipi. 2 sī. ma. yu. poṅkhānupoṅkhaṁ. evamuparipi.

page number: 566

pāvisiṁ. addasaṁ khvāhaṁ bhante sambahule licchavikumārake saṇṭhāgāre
upāsanaṁ karonte dūratova sukhumena tāḷacchiggaḷena asanaṁ atipātente
pokhānupokhaṁ avirādhitaṁ. disvāna me etadahosi sikkhitā vatime
licchavikumārakā (pts. s v, 454) susikkhitā vatime licchavikumārakā yatra hi nāma
dūratova sukhumena tāḷacchiggaḷena asanaṁ atipātessanti pokhānupokhaṁ
avirādhitanti. taṁ kiṁ maññasi ānanda katamaṁ nu kho dukkarataraṁ vā
durabhisambhavataraṁ vā. yo dūratova sukhumena tāḷacchiggaḷena asanaṁ
atipāteyya pokhānupokhaṁ avirādhitaṁ yo vā sattadhā bhinnassa
vālassa koṭiyā koṭiṁ paṭivijjheyyāti. etadeva bhante
dukkaratarañceva durabhisambhavatarañca yo vā sattadhā bhinnassa vālassa
koṭiyā koṭiṁ paṭivijjheyyāti. atha kho te 1- ānanda duppaṭivijjhataraṁ
paṭivijjhanti ye idaṁ dukkhanti yathābhūtaṁ paṭivijjhanti .pe.
ayaṁ dukkhanirodhagāminī paṭipadāti yathābhūtaṁ paṭivijjhanti. tasmā
tihānanda idaṁ dukkhanti yogo karaṇīyo .pe. ayaṁ dukkhanirodhagāminī
paṭipadāti yogo karaṇīyoti.

[1739] atthi bhikkhave lokantarikā aghā asaṁvutā andhakārā
andhakāratimisā yatthapimesaṁ candimasuriyānaṁ evaṁmahiddhikānaṁ
evaṁmahānubhāvānaṁ ābhāya 2- nānubhontīti.

[1740] evaṁ vutte aññataro bhikkhu bhagavantaṁ etadavoca
mahā vata so bhante andhakāro sumahā vata so bhante andhakāro

footnote: 1 ma. yu. ayaṁ pāṭho natthi. 2 po. yu. ābhā.

page number: 567

atthi nu kho bhante etamhā andhakārā añño andhakāro
mahantataro ca bhayānakataro cāti. atthi kho bhikkhu etamhā
andhakārā añño andhakāro mahantataro ca bhayānakataro cāti.
katamo pana bhante etamhā andhakārā añño andhakāro mahantataro
ca bhayānakataro cāti.

[1741] ye hi keci bhikkhu samaṇā vā brāhmaṇā vā idaṁ
dukkhanti yathābhūtaṁ nappajānanti .pe. ayaṁ dukkhanirodhagāminī paṭipadāti
yathābhūtaṁ nappajānanti. te jātisaṁvattanikesu saṅkhāresu abhiramanti
.pe. abhiratā. abhisaṅkharonti. abhisaṅkharitvā jātandhakārampi
papatanti jarandhakārampi papatanti maraṇandhakārampi papatanti
sokaparidevadukkhadomanassupāyāsandhakārampi papatanti. te na parimuccanti
jātiyā jarāya maraṇena sokehi paridevehi dukkhehi domanassehi
upāyāsehi na parimuccanti dukkhasmāti vadāmi.

[1742] ye ca kho keci bhikkhu samaṇā vā brāhmaṇā vā
idaṁ dukkhanti yathābhūtaṁ pajānanti .pe. ayaṁ dukkhanirodhagāminī
paṭipadāti yathābhūtaṁ pajānanti. te jātisaṁvattanikesu saṅkhāresu
nābhiramanti .pe. anabhiratā. na abhisaṅkharonti. anabhisaṅkharitvā
jātandhakārampi na papatanti jarandhakārampi na papatanti maraṇandhakārampi
na papatanti sokaparidevadukkhadomanassupāyāsandhakārampi na
papatanti. te parimuccanti jātiyā jarāya maraṇena sokehi

page number: 568

paridevehi dukkhehi domanassehi upāyāsehi parimuccanti dukkhasmāti
vadāmi. tasmā tiha bhikkhave idaṁ dukkhanti yogo karaṇīyo .pe.
ayaṁ dukkhanirodhagāminī paṭipadāti yogo karaṇīyoti.

[1743] seyyathāpi bhikkhave puriso mahāsamudde ekacchiggaḷaṁ yugaṁ
pakkhipeyya tatrāpissa kāṇo kacchapo so 1- vassasatassa vassasatassa
accayena sakiṁ sakiṁ ummujjeyya. taṁ kiṁ maññatha bhikkhave
api nu so 2- kāṇo kacchapo vassasatassa vassasatassa accayena sakiṁ
sakiṁ ummujjanto amusmiṁ ekacchiggaḷe yuge gīvaṁ paveseyyāti.
yadi nūna bhante kadāci karahaci dīghassa addhuno accayenāti.
khippataraṁ kho so bhikkhave kāṇo kacchapo vassasatassa vassasatassa
accayena sakiṁ sakiṁ ummujjanto amusmiṁ ekacchiggaḷe yuge gīvaṁ
paveseyya. na tvevāhaṁ bhikkhave sakiṁ vinipātagatena bālena
manussattaṁ vadāmi. taṁ kissa hetu. na hettha bhikkhave atthi
dhammacariyā samacariyā kusalakiriyā puññakiriyā aññamaññakhādikā.
ettha bhikkhave vattati dubbalakhādikā. taṁ kissa hetu. adiṭṭhattā
bhikkhave catunnaṁ ariyasaccānaṁ. katamesaṁ catunnaṁ. dukkhassa
ariyasaccassa .pe. dukkhanirodhagāminīpaṭipadāya ariyasaccassa.
tasmā tiha bhikkhave idaṁ dukkhanti yogo karaṇīyo .pe. ayaṁ
dukkhanirodhagāminī paṭipadāti yogo karaṇīyoti.

[1744] seyyathāpi bhikkhave ayaṁ mahāpaṭhavī ekodikā 3- assa

footnote: 1 yu. yo. 2 ma. kho. 3 ma. yu. ekodakā.

page number: 569

tatra puriso ekacchiggaḷaṁ yugaṁ pakkhipeyya tamenaṁ puratthimo
vāto pacchimena saṁhareyya pacchimo vāto puratthimena saṁhareyya
uttaro vāto dakkhiṇena saṁhareyya dakkhiṇo vāto uttarena
saṁhareyya tatrassa kāṇo kacchapo so vassasatassa vassasatassa
accayena sakiṁ (pts. s v, 457) sakiṁ ummujjeyya. taṁ kiṁ maññatha bhikkhave
api nu kho 1- kāṇo kacchapo vassasatassa vassasatassa accayena
sakiṁ sakiṁ ummujjanto amusmiṁ ekacchiggaḷe yuge gīvaṁ paveseyyāti.
adhiccamidaṁ bhante yaṁ so kāṇo kacchapo vassasatassa vassasatassa
accayena sakiṁ sakiṁ ummujjanto amusmiṁ ekacchiggaḷe yuge gīvaṁ
paveseyyāti. evaṁ adhiccamidaṁ bhikkhave yaṁ manussattaṁ labhati.
evaṁ adhiccamidaṁ bhikkhave yaṁ tathāgato loke uppajjati arahaṁ
sammāsambuddho. evaṁ adhiccamidaṁ bhikkhave yaṁ tathāgatappavedito
dhammavinayo loke dippati. tassidaṁ 2- bhikkhave manussattaṁ laddhaṁ
tathāgato ca 3- loke uppanno arahaṁ sammāsambuddho tathāgatappavedito
ca dhammavinayo loke dippati. tasmā tiha bhikkhave idaṁ
dukkhanti yogo karaṇīyo .pe. ayaṁ dukkhanirodhagāminī paṭipadāti
yogo karaṇīyoti.

[1745] seyyathāpi bhikkhave puriso sinerussa pabbatarājassa
satta muggamattiyo pāsāṇasakkharā upanikkhipeyya. taṁ kiṁ maññatha

footnote: 1 po. yu. so. 2 sī. tatiyaṁ. 3 ma. casaddo natthi.

page number: 570

bhikkhave katamaṁ nu kho bahutaraṁ. yā ca 1- satta muggamattiyo
pāsāṇasakkharā upanikkhittā yo ca 1- sineru pabbatarājāti. etadeva
bhante bahutaraṁ yadidaṁ sineru pabbatarājā appamattikā satta muggamattiyo
pāsāṇasakkharā upanikkhittā saṅkhampi na upenti upanidhampi
na upenti kalabhāgampi na upenti sineruṁ pabbatarājānaṁ
upanidhāya satta muggamattiyo pāsāṇasakkharā upanikkhittāti.
evameva kho bhikkhave ariyasāvakassa diṭṭhisampannassa puggalassa
abhisametāvino etadeva bahutaraṁ dukkhaṁ yadidaṁ parikkhīṇaṁ pariyādinnaṁ
appamattakaṁ avasiṭṭhaṁ saṅkhampi na upeti upanidhampi na upeti
kalabhāgampi na upeti purimaṁ dukkhakkhandhaṁ parikkhīṇaṁ pariyādinnaṁ
upanidhāya yadidaṁ sattakkhattuṁparamatā. yo idaṁ dukkhanti yathābhūtaṁ
pajānāti .pe. ayaṁ dukkhanirodhagāminī paṭipadāti yathābhūtaṁ pajānāti.
tasmā tiha bhikkhave idaṁ dukkhanti yogo karaṇīyo .pe. ayaṁ
dukkhanirodhagāminī paṭipadāti yogo karaṇīyoti.

[1746] seyyathāpi bhikkhave sineru pabbatarājā 2- parikkhayaṁ
pariyādānaṁ gaccheyya ṭhapetvā satta muggamattiyo pāsāṇasakkharā.
taṁ kiṁ maññatha bhikkhave katamaṁ nu kho bahutaraṁ. yaṁ 3- vā
sinerussa pabbatarājassa parikkhīṇaṁ pariyādinnaṁ yā ca satta muggamattiyo
pāsāṇasakkharā avasiṭṭhāti. etadeva bhante bahutaraṁ
sinerussa pabbatarājassa yadidaṁ parikkhīṇaṁ pariyādinnaṁ appamattikā

footnote: 1 ma. vā. 2 ma. yu. pabbatarājāyaṁ. 3 ma. yu. yā.

page number: 571

satta muggamattiyo pāsāṇasakkharā avasiṭṭhā saṅkhampi na upenti
upanidhampi na upenti kalabhāgampi na upenti sinerussa pabbatarājassa
parikkhīṇaṁ pariyādinnaṁ upanidhāya satta (pts. s v, 459) muggamattiyo pāsāṇasakkharā
avasiṭṭhāti. evameva kho bhikkhave ariyasāvakassa diṭṭhisampannassa
puggalassa abhisametāvino etadeva bahutaraṁ dukkhaṁ yadidaṁ
parikkhīṇaṁ pariyādinnaṁ appamattakaṁ avasiṭṭhaṁ saṅkhampi na upeti
upanidhampi na upeti kalabhāgampi na upeti purimaṁ dukkhakkhandhaṁ
parikkhīṇaṁ pariyādinnaṁ upanidhāya yadidaṁ sattakkhattuṁparamatā. yo idaṁ
dukkhanti yathābhūtaṁ pajānāti .pe. ayaṁ dukkhanirodhagāminī paṭipadāti
yathābhūtaṁ pajānāti. tasmā tiha bhikkhave idaṁ dukkhanti yogo karaṇīyo
.pe. ayaṁ dukkhanirodhagāminī paṭipadāti yogo karaṇīyoti.
papātavaggo pañcamo.
tassuddānaṁ
cintā papāto pariḷāho kūṭaṁ vālandhakārinaṁ 1-
chiggaḷena ca dve vuttā sineru apare duveti.
---------------

footnote: 1 sī. kuṭaṅgalandhakārinaṁ. ma. kūṭaṁ vālandhakāro ca. yu. kuṭāgārandhakārinaṁ.

page number: 572

abhisamayavaggo chaṭṭho

[1747] atha kho bhagavā parittaṁ nakhasikhāyaṁ paṁsu āropetvā
bhikkhū āmantesi taṁ kiṁ maññatha bhikkhave katamaṁ nu kho bahutaraṁ.
yo vāyaṁ mayā paritto nakhasikhāyaṁ paṁsu āropito ayaṁ vā mahāpaṭhavīti.
etadeva bhante bahutaraṁ yadidaṁ mahāpaṭhavī appamattakāyaṁ
bhagavatā paritto nakhasikhāyaṁ paṁsu āropito (pts. s v, 460) saṅkhampi na upeti
upanidhampi na upeti kalabhāgampi na upeti mahāpaṭhaviṁ upanidhāya
bhagavatā paritto nakhasikhāyaṁ paṁsu āropitoti. evameva kho
bhikkhave ariyasāvakassa diṭṭhisampannassa puggalassa abhisametāvino
etadeva bahutaraṁ dukkhaṁ yadidaṁ parikkhīṇaṁ pariyādinnaṁ appamattakaṁ
avasiṭṭhaṁ saṅkhampi na upeti upanidhampi na upeti kalabhāgampi na
upeti purimaṁ dukkhakkhandhaṁ parikkhīṇaṁ pariyādinnaṁ upanidhāya yadidaṁ
sattakkhattuṁparamatā. yo idaṁ dukkhanti yathābhūtaṁ pajānāti .pe.
ayaṁ dukkhanirodhagāminī paṭipadāti yathābhūtaṁ pajānāti. tasmā tiha
bhikkhave idaṁ dukkhanti yogo karaṇīyo .pe. ayaṁ dukkhanirodhagāminī
paṭipadāti yogo karaṇīyoti.

[1748] seyyathāpi bhikkhave pokkharaṇī paññāsa yojanāni
āyāmena paññāsa yojanāni vitthārena paññāsa yojanāni
ubbedhena puṇṇā udakassa samatittikā kākapeyyā tato puriso

page number: 573

kusaggena udakaṁ uddhareyya. taṁ kiṁ maññatha bhikkhave katamaṁ
nu kho bahutaraṁ. yaṁ vā kusaggena ubbhataṁ yaṁ vā pokkharaṇiyā
udakanti. etadeva bhante bahutaraṁ yadidaṁ pokkharaṇiyā udakaṁ
appamattakaṁ kusaggena udakaṁ ubbhataṁ saṅkhampi na upeti upanidhampi
na upeti kalabhāgampi na upeti pokkharaṇiyā udakaṁ upanidhāya
kusaggena udakaṁ ubbhatanti. evameva 1- kho bhikkhave ariyasāvakassa
.pe. yogo karaṇīyoti.

[1749] seyyathāpi bhikkhave yatthimā mahānadiyo saṁsandanti
samenti. seyyathīdaṁ. gaṅgā yamunā aciravatī sarabhū mahī. tato
puriso dve vā tīṇi vā udakaphusitāni uddhareyya. taṁ kiṁ
maññatha bhikkhave katamaṁ nu kho bahutaraṁ. yāni vā 2- dve vā
tīṇi vā udakaphusitāni ubbhatāni yaṁ vā sambhejjaṁ udakanti.
etadeva bhante bahutaraṁ yadidaṁ sambhejjaṁ udakaṁ appamattakāni
dve vā tīṇi vā udakaphusitāni ubbhatāni saṅkhampi na upenti
upanidhampi na upenti kalabhāgampi na upenti sambhejjaṁ udakaṁ
upanidhāya dve vā tīṇi vā udakaphusitāni ubbhatānīti. evameva
kho bhikkhave ariyasāvakassa (soyeva peyyālo) yogo karaṇīyoti.

[1750] seyyathāpi bhikkhave yatthimā mahānadiyo saṁsandanti
samenti. seyyathīdaṁ. gaṅgā yamunā aciravatī sarabhū mahī. taṁ
udakaṁ parikkhayaṁ pariyādānaṁ gaccheyya ṭhapetvā dve vā tīṇi vā

footnote: 1 yu. evaṁ kho. 2 ma. yāni dve vā.

page number: 574

udakaphusitāni. taṁ kiṁ maññatha bhikkhave katamaṁ nu kho bahutaraṁ. yaṁ
vā sambhejjaṁ udakaṁ parikkhīṇaṁ pariyādinnaṁ upanidhāya 1- dve 2- vā tīṇi 3-
vā udakaphusitāni avasiṭṭhānīti. etadeva bhante bahutaraṁ sambhejjaṁ
udakaṁ yadidaṁ parikkhīṇaṁ pariyādinnaṁ appamattakāni dve vā tīṇi
vā udakaphusitāni avasiṭṭhāni saṅkhampi na upenti upanidhampi na
upenti kalabhāgampi na upenti sambhejjaṁ udakaṁ parikkhīṇaṁ pariyādinnaṁ
upanidhāya (pts. s v, 462) dve vā tīṇi vā udakaphusitāni avasiṭṭhānīti. evameva
kho bhikkhave ariyasāvakassa .pe. yogo karaṇīyoti.

[1751] seyyathāpi bhikkhave puriso mahāpaṭhaviyā satta kolaṭṭhimattiyo
guḷikā upanikkhipeyya. taṁ kiṁ maññatha bhikkhave katamaṁ
nu kho bahutaraṁ. yā vā satta kolaṭṭhimattiyo guḷikā
upanikkhittā ayaṁ vā mahāpaṭhavīti. etadeva bhante bahutaraṁ yadidaṁ
mahāpaṭhavī appamattikā satta kolaṭṭhimattiyo guḷikā upanikkhittā
saṅkhampi na upenti upanidhampi na upenti kalabhāgampi na upenti
mahāpaṭhavī upanidhāya satta kolaṭṭhimattiyo guḷikā upanikkhittāti.
evameva kho bhikkhave ariyasāvakassa (soyeva peyyālo) yogo
karaṇīyoti.

[1752] seyyathāpi bhikkhave mahāpaṭhavī parikkhayaṁ pariyādānaṁ
gaccheyya ṭhapetvā satta kolaṭṭhimattiyo guḷikā. taṁ kiṁ maññatha
bhikkhave katamaṁ nu kho bahutaraṁ. yaṁ vā mahāpaṭhaviyā parikkhīṇaṁ

footnote: 1 ma. yu. yāni. 2-3 yu. ime pāṭhā natthi.

page number: 575

pariyādinnaṁ yā vā satta kolaṭṭhimattiyo guḷikā avasiṭṭhāti.
etadeva bhante bahutaraṁ mahāpaṭhaviyā yadidaṁ parikkhīṇaṁ pariyādinnaṁ
appamattikā satta kolaṭṭhimattiyo guḷikā avasiṭṭhā saṅkhampi
na upenti upanidhampi na upenti kalabhāgampi na upenti mahāpaṭhaviyā 1-
parikkhīṇaṁ pariyādinnaṁ upanidhāya satta kolaṭṭhimattiyo guḷikā
avasiṭṭhāti. (pts. s v, 463) evameva kho bhikkhave ariyasāvakassa (soyeva
peyyālo) yogo karaṇīyoti.

[1753] seyyathāpi bhikkhave puriso mahāsamudde 2- dve vā tīṇi
vā udakaphusitāni uddhareyya 3-. taṁ kiṁ maññatha bhikkhave katamaṁ nu
kho bahutaraṁ. yāni vā 4- dve vā tīṇi vā udakaphusitāni ubbhatāni
yaṁ vā mahāsamudde udakanti. etadeva bhante bahutaraṁ yadidaṁ
mahāsamudde udakaṁ appamattakāni dve vā tīṇi vā udakaphusitāni
ubbhatāni saṅkhampi na upenti upanidhampi na upenti kalabhāgampi na
upenti mahāsamudde udakaṁ upanidhāya dve vā tīṇi vā udakaphusitāni
ubbhatānīti. evameva kho bhikkhave ariyasāvakassa
(soyeva peyyālo) yogo karaṇīyoti.

[1754] seyyathāpi bhikkhave mahāsamuddo 5- parikkhayaṁ pariyādānaṁ
gaccheyya ṭhapetvā dve vā tīṇi vā udakaphusitāni. taṁ kiṁ
maññatha bhikkhave katamaṁ nu kho bahutaraṁ. yaṁ vā mahāsamudde

footnote: 1 ma. yu. paṭhavī. 2 ma. mahāsamuddato. 3 ma. uddharitāni. 4 ma. vāsaddo natthi.
footnote: evamuparipi. 5 ma. yu. mahāsamudde udakaṁ.

page number: 576

udakaṁ parikkhīṇaṁ pariyādinnaṁ yāni vā dve vā tīṇi vā udakaphusitāni
avasiṭṭhānīti. etadeva bhante bahutaraṁ mahāsamudde
udakaṁ 

[1]- parikkhīṇaṁ pariyādinnaṁ appamattakāni dve vā tīṇi vā
udakaphusitāni avasiṭṭhāni saṅkhampi na upenti upanidhampi na upenti
kalabhāgampi na upenti mahāsamudde udakaṁ parikkhīṇaṁ pariyādinnaṁ
upanidhāya (pts. s v, 464) 

[2]- dve vā tīṇi vā udakaphusitāni avasiṭṭhānīti. evameva
kho bhikkhave ariyasāvakassa (soyeva peyyālo) yogo karaṇīyoti.

[1755] seyyathāpi bhikkhave puriso himavato pabbatarājassa satta
sāsapamattiyo pāsāṇasakkharā upanikkhipeyya. taṁ kiṁ maññatha
bhikkhave katamaṁ nu kho bahutaraṁ. yā vā satta sāsapamattiyo
pāsāṇasakkharā upanikkhittā ayaṁ vā himavā pabbatarājāti.
etadeva bhante bahutaraṁ yadidaṁ himavā pabbatarājā appamattikā
satta sāsapamattiyo pāsāṇasakkharā upanikkhittā saṅkhampi na
upenti upanidhampi na upenti kalabhāgampi na upenti himavantaṁ
pabbatarājānaṁ upanidhāya satta sāsapamattiyo pāsāṇasakkharā upanikkhittāti.
evameva kho bhikkhave ariyasāvakassa .pe. yogo
karaṇīyoti.

[1756] seyyathāpi bhikkhave himavā pabbatarājā parikkhayaṁ
pariyādānaṁ gaccheyya ṭhapetvā satta sāsapamattiyo pāsāṇasakkharā.
taṁ kiṁ maññatha bhikkhave katamaṁ nu kho bahutaraṁ. yaṁ vā himavato

footnote: 1 ma. yu. yadidaṁ. 2 ma. yāni.

page number: 577

pabbatarājassa parikkhīṇaṁ pariyādinnaṁ yā vā satta sāsapamattiyo
pāsāṇasakkharā avasiṭṭhāti. etadeva bhante bahutaraṁ himavato
pabbatarājassa yadidaṁ parikkhīṇaṁ pariyādinnaṁ appamattikā satta
sāsapamattiyo pāsāṇasakkharā avasiṭṭhā saṅkhampi na upenti upanidhampi
na upenti kalabhāgampi na upenti himavato pabbatarājassa
parikkhīṇaṁ pariyādinnaṁ upanidhāya satta (pts. s v, 465) sāsapamattiyo pāsāṇasakkharā
avasiṭṭhāti. evameva kho bhikkhave ariyasāvakassa diṭṭhisampannassa
puggalassa abhisametāvino etadeva bahutaraṁ dukkhaṁ yadidaṁ
parikkhīṇaṁ pariyādinnaṁ appamattakaṁ avasiṭṭhaṁ saṅkhampi na upeti
upanidhampi na upeti kalabhāgampi na upeti purimaṁ dukkhakkhandhaṁ
parikkhīṇaṁ pariyādinnaṁ upanidhāya yadidaṁ sattakkhattuṁparamatā. yo
idaṁ dukkhanti yathābhūtaṁ pajānāti .pe. ayaṁ dukkhanirodhagāminī
paṭipadāti yathābhūtaṁ pajānāti. tasmā tiha bhikkhave idaṁ dukkhanti
yogo karaṇīyo .pe. ayaṁ dukkhanirodhagāminī paṭipadāti yogo
karaṇīyoti.
abhisamayavaggo chaṭṭho.
tassuddānaṁ
nakhasikhāpokkharaṇiyo sambhejja apare duve
paṭhavī dvesamuddehi dvemā ca pabbatūpamāti.
--------------

page number: 578

āmakadhaññapeyyāle paṭhamavaggo sattamo

[1757] atha kho bhagavā parittaṁ nakhasikhāyaṁ paṁsuṁ āropetvā
bhikkhū (pts. s v, 466) āmantesi taṁ kiṁ maññatha bhikkhave katamaṁ nu kho bahutaraṁ.
yo vāyaṁ mayā paritto nakhasikhāyaṁ paṁsu āropito ayaṁ vā
mahāpaṭhavīti. etadeva bhante bahutaraṁ yadidaṁ mahāpaṭhavī appamattakāyaṁ
bhagavatā paritto nakhasikhāyaṁ paṁsu āropito saṅkhampi na
upeti upanidhampi na upeti kalabhāgampi na upeti mahāpaṭhaviṁ
upanidhāya bhagavatā paritto nakhasikhāyaṁ paṁsu āropitoti. evameva
kho bhikkhave appamattakā 1- te sattā ye manussesu paccājāyanti
atha kho eteva bahutarā sattā ye aññatra manussehi paccājāyanti.
taṁ kissa hetu. adiṭṭhattā bhikkhave catunnaṁ ariyasaccānaṁ.
katamesaṁ catunnaṁ. dukkhassa ariyasaccassa .pe.
dukkhanirodhagāminīpaṭipadāya ariyasaccassa. tasmā tiha bhikkhave
idaṁ dukkhanti yogo karaṇīyo .pe. ayaṁ dukkhanirodhagāminī
paṭipadāti yogo karaṇīyoti.

[1758] atha kho bhagavā parittaṁ nakhasikhāyaṁ paṁsuṁ āropetvā bhikkhū
āmantesi taṁ kiṁ maññatha bhikkhave katamaṁ nu kho bahutaraṁ.
yo vāyaṁ mayā paritto nakhasikhāyaṁ paṁsu āropito ayaṁ vā mahāpaṭhavīti.
etadeva bhante bahutaraṁ yadidaṁ mahāpaṭhavī appamattakāyaṁ

footnote: 1 yu. appakā. evamuparipi.

page number: 579

bhagavatā paritto nakhasikhāyaṁ paṁsu āropito saṅkhampi na upeti
upanidhampi na upeti kalabhāgampi na upeti mahāpaṭhaviṁ upanidhāya
bhagavatā paritto nakhasikhāyaṁ paṁsu āropitoti. evameva kho bhikkhave
appamattakā te sattā ye majjhimesu janapadesu paccājāyanti
atha (pts. s v, 467) kho eteva bahutarā sattā ye paccantimesu janapadesu paccājāyanti.
aviññātāresu milakkhūsu 1- .pe.

[1759] evameva kho bhikkhave appamattakā te sattā ye
ariyena pana paññācakkhunā samannāgatā atha kho eteva bahutarā
sattā ye avijjāgatā sammūḷhā .pe.

[1760] evameva kho bhikkhave appakā te sattā ye
surāmerayamajjapamādaṭṭhānā paṭiviratā atha kho eteva bahutarā sattā
ye surāmerayamajjapamādaṭṭhānā appaṭiviratā .pe.

[1761] evameva kho bhikkhave appakā te sattā ye thalajā
atha kho eteva bahutarā sattā ye udakajā .pe. evameva
kho bhikkhave appakā te sattā ye matteyyā atha kho eteva
bahutarā sattā ye amatteyyā .pe.

[1762] (pts. s v, 468) evameva kho bhikkhave appakā te sattā ye petteyyā
atha kho eteva bahutarā sattā ye apetteyyā .pe.

[1763] evameva kho bhikkhave appakā te sattā ye sāmaññā
.pe. atha kho eteva bahutarā sattā ye asāmaññā .pe.

footnote: 1 ma. yu. milakkhesu.

page number: 580

[1764] evameva kho bhikkhave appakā te sattā ye brāhmaññā
atha kho eteva bahutarā sattā ye abrāhmaññā .pe.

[1765] evameva kho bhikkhave appakā te sattā ye
kulejeṭṭhāpacāyino atha kho eteva 1- bahutarā sattā ye
akulejeṭṭhāpacāyinoti 2-.
vaggo.
uddānaṁ
aññatra paccantaṁ paññāya 3- surāmerayaodakā
matteyyapetteyyā cāpi 4- sāmaññaṁ brāhmapacāyikanti.
---------

footnote: 1 yu. ete. evamuparipi. 2 ma. kuleajeṭṭhāpacāyinoti. yu. kule
footnote: jeṭṭhāpacāyinoti. 3 ma. paññā. 4 yu. metteyyā petteyyā cāpi.

page number: 581

āmakadhaññapeyyāle dutiyavaggo aṭṭhamo

[1766] evameva kho bhikkhave appakā te sattā ye pāṇātipātā
paṭiviratā (pts. s v, 469) atha kho eteva bahutarā sattā ye pāṇātipātā
appaṭiviratā. taṁ kissa hetu .pe.

[1767] evameva kho bhikkhave appakā te sattā ye adinnādānā
paṭiviratā atha kho eteva bahutarā sattā ye adinnādānā
appaṭiviratā .pe.

[1768] evameva kho bhikkhave appakā te sattā ye kāmesu
micchācārā paṭiviratā atha kho eteva bahutarā sattā ye
kāmesu micchācārā appaṭiviratā .pe.

[1769] evameva kho bhikkhave appakā te sattā ye musāvādā
paṭiviratā atha kho eteva bahutarā sattā ye musāvādā
appaṭiviratā .pe.

[1770] evameva kho bhikkhave appakā te sattā ye pisuṇāya
vācāya paṭiviratā atha kho eteva bahutarā sattā ye pisuṇāya
vācāya appaṭiviratā .pe.

[1771] evameva kho bhikkhave appakā te sattā ye pharusāya
vācāya paṭiviratā atha kho eteva bahutarā sattā ye pharusāya
vācāya appaṭiviratā .pe.

page number: 582

[1772] evameva kho bhikkhave appakā te sattā ye samphappalāpā
paṭiviratā (pts. s v, 470) atha kho eteva bahutarā sattā ye samphappalāpā
appaṭiviratā .pe.

[1773] evameva kho bhikkhave appakā te sattā ye
bījagāmabhūtagāmasamārambhā paṭiviratā atha kho eteva bahutarā sattā
ye bījagāmabhūtagāmasamārambhā appaṭiviratā .pe.

[1774] evameva kho bhikkhave appakā te sattā ye vikālabhojanā
paṭiviratā atha kho eteva bahutarā sattā ye vikālabhojanā
appaṭiviratā .pe.

[1775] evameva kho bhikkhave appakā te sattā ye
mālāgandhavilepanadhāraṇamaṇḍanavibhūsanaṭṭhānā paṭiviratā atha kho eteva
bahutarā sattā ye mālāgandhavilepanadhāraṇamaṇḍanavibhūsanaṭṭhānā
appaṭiviratā.
vaggo.
uddānaṁ
pāṇaṁ adinnaṁ kāmesu musāvādañca pesuññaṁ
pharusaṁ 1- samphappalāpaṁ bījaṁ vikāle gandhavilepananti.
------------------

footnote: 1 ma. pharusaṁ samphappalāpaṁ bījañca vikālaṁ gandhanti.

page number: 583

āmakadhaññapeyyāle tatiyavaggo navamo

[1776] evameva kho bhikkhave appakā te sattā ye
naccagītavāditavisūkadassanā paṭiviratā atha kho eteva bahutarā sattā ye
naccagītavāditavisūkadassanā appaṭiviratā. taṁ kissa hetu .pe.

[1777] evameva kho bhikkhave appakā te sattā ye
uccāsayanamahāsayanā paṭiviratā atha kho eteva bahutarā sattā ye
uccāsayanamahāsayanā appaṭiviratā .pe.

[1778] evameva kho bhikkhave appakā te sattā ye
jātarūparajatapaṭiggahaṇā paṭiviratā atha kho eteva bahutarā sattā ye
jātarūparajatapaṭiggahaṇā appaṭiviratā .pe.

[1779] evameva kho bhikkhave appakā te sattā ye
āmakadhaññapaṭiggahaṇā paṭiviratā atha kho eteva bahutarā sattā
ye āmakadhaññapaṭiggahaṇā appaṭiviratā .pe.

[1780] evameva kho bhikkhave appakā te sattā ye āmakamaṁsa-
paṭiggahaṇā paṭiviratā atha kho eteva bahutarā sattā ye āmakamaṁsapaṭiggahaṇā
appaṭiviratā .pe.

[1781] evameva kho bhikkhave appakā te sattā ye
itthīkumārikapaṭiggahaṇā (pts. s v, 472) paṭiviratā atha kho eteva bahutarā sattā
ye itthīkumārikapaṭiggahaṇā appaṭiviratā .pe.

page number: 584

[1782] evameva kho bhikkhave appakā te sattā ye
dāsīdāsapaṭiggahaṇā paṭiviratā atha kho eteva bahutarā sattā ye
dāsīdāsapaṭiggahaṇā appaṭiviratā .pe.

[1783] evameva kho bhikkhave appakā te sattā ye
ajeḷakapaṭiggahaṇā paṭiviratā atha kho eteva bahutarā sattā ye
ajeḷakapaṭiggahaṇā appaṭiviratā .pe.

[1784] evameva kho bhikkhave appakā te sattā ye
kukkuṭasūkarapaṭiggahaṇā paṭiviratā atha kho eteva bahutarā sattā ye
kukkuṭasūkarapaṭiggahaṇā appaṭiviratā .pe.

[1785] evameva kho bhikkhave appakā te sattā ye
hatthigavassavaḷavāpaṭiggahaṇā 1- paṭiviratā atha kho eteva bahutarā sattā
ye hatthigavassavaḷavāpaṭiggahaṇā appaṭiviratā.
vaggo.
uddānaṁ
naccaṁ sayanaṁ rajataṁ dhaññaṁ maṁsaṁ kumārikā 2-
dāsī ajeḷakañceva kukkuṭasūkarahatthinoti.
---------------

footnote: 1 (pts. s v, 473) ma. ... vaḷavapaṭiggahaṇā. evamuparipi. 2 yu. kumāriyaṁ.

page number: 585

āmakadhaññapeyyāle catutthavaggo dasamo

[1786] evameva kho bhikkhave appakā te sattā ye
khettavatthupaṭiggahaṇā paṭiviratā atha kho eteva bahutarā sattā ye
khettavatthupaṭiggahaṇā appaṭiviratā .pe.

[1787] evameva kho bhikkhave appakā te sattā ye kayavikkayā
paṭiviratā atha kho eteva bahutarā sattā ye kayavikkayā
appaṭiviratā .pe.

[1788] evameva kho bhikkhave appakā te sattā ye
dūteyyapahiṇagamanānuyogā paṭiviratā atha kho eteva bahutarā sattā ye
dūteyyapahiṇagamanānuyogā appaṭiviratā .pe.

[1789] evameva kho bhikkhave appakā te sattā ye
tulākūṭakaṁsakūṭamānakūṭā paṭiviratā atha kho eteva bahutarā sattā ye
tulākūṭakaṁsakūṭamānakūṭā appaṭiviratā .pe.

[1790] evameva kho bhikkhave appakā te sattā ye
ukkoṭanavañcananikatisāviyogā 1- paṭiviratā atha kho eteva bahutarā sattā
ye ukkoṭanavañcananikatisāviyogā (pts. s v, 474) appaṭiviratā .pe.

[1791] evameva kho bhikkhave appakā te sattā ye
chedanavadhanabandhanaviparāmosāalopasahasākārā paṭiviratā atha kho eteva
bahutarā sattā ye chedanavadhanabandhanaviparāmosāalopasahasākārā

footnote: 1 ma. ... nikatisāciyogā. evamuparipi.

page number: 586

appaṭiviratā. taṁ kissa hetu. adiṭṭhattā bhikkhave catunnaṁ
ariyasaccānaṁ. katamesaṁ catunnaṁ. dukkhassa ariyasaccassa .pe.
dukkhanirodhagāminīpaṭipadāya ariyasaccassa. tasmā tiha bhikkhave idaṁ
dukkhanti yogo karaṇīyo .pe. ayaṁ dukkhanirodhagāminī paṭipadāti
yogo karaṇīyoti.

[1792] atha kho bhagavā parittaṁ nakhasikhāyaṁ paṁsuṁ āropetvā
bhikkhū āmantesi taṁ kiṁ maññatha bhikkhave katamaṁ nu kho bahutaraṁ.
yo vāyaṁ mayā paritto nakhasikhāyaṁ paṁsu āropito ayaṁ vā
mahāpaṭhavīti. etadeva bhante bahutaraṁ yadidaṁ mahāpaṭhavī appamattakāyaṁ
bhagavatā paritto nakhasikhāyaṁ paṁsu āropito saṅkhampi na
upeti upanidhampi na upeti kalabhāgampi na upeti mahāpaṭhaviṁ
upanidhāya bhagavatā paritto nakhasikhāyaṁ paṁsu āropitoti. evameva
kho bhikkhave appakā te sattā ye manussā cutā manussesu
paccājāyanti atha kho eteva bahutarā sattā ye manussā
cutā niraye paccājāyanti .pe.

[1793] evameva kho bhikkhave appakā te sattā ye manussā
cutā manussesu paccājāyanti (pts. s v, 475) atha kho eteva bahutarā sattā
ye manussā cutā tiracchānayoniyā paccājāyanti. (iminā nayena
pañca gatiyo vitthāretabbā). evameva kho bhikkhave appakā
te sattā ye manussā cutā devesu paccājāyanti atha kho

page number: 587

eteva bahutarā sattā ye manussā cutā niraye paccājāyanti.
tiracchānayoniyā paccājāyanti. pittivisaye paccājāyanti.

[1794] evameva kho bhikkhave appakā te sattā ye devā
cutā devesu paccājāyanti atha kho eteva bahutarā sattā
ye devā cutā niraye paccājāyanti. tiracchānayoniyā paccājāyanti.
pittivisaye paccājāyanti.

[1795] evameva kho bhikkhave appakā te sattā ye devā
cutā manussesu paccājāyanti atha kho eteva bahutarā sattā
ye devā cutā niraye paccājāyanti. tiracchānayoniyā paccājāyanti.
pittivisaye paccājāyanti.

[1796] evameva kho bhikkhave appakā te sattā ye nirayā
cutā manussesu paccājāyanti atha kho eteva bahutarā sattā
ye (pts. s v, 476) nirayā cutā niraye paccājāyanti. tiracchānayoniyā paccājāyanti.
pittivisaye paccājāyanti.

[1797] evameva kho bhikkhave appakā te sattā ye nirayā
cutā devesu paccājāyanti atha kho eteva bahutarā sattā
ye nirayā cutā niraye paccājāyanti. tiracchānayoniyā paccājāyanti.
pittivisaye paccājāyanti.

[1798] evameva kho bhikkhave appakā te sattā ye
tiracchānayoniyā cutā manussesu paccājāyanti atha kho eteva bahutarā

page number: 588

sattā ye tiracchānayoniyā cutā niraye paccājāyanti. tiracchānayoniyā
paccājāyanti. pittivisaye paccājāyanti.

[1799] evameva kho bhikkhave appakā te sattā ye
tiracchānayoniyā cutā devesu paccājāyanti atha kho eteva
bahutarā sattā ye tiracchānayoniyā cutā niraye paccājāyanti.
tiracchānayoniyā paccājāyanti. pittivisaye paccājāyanti.

[1800] evameva kho bhikkhave appakā te sattā ye pittivisayā
cutā manussesu paccājāyanti atha kho eteva bahutarā
sattā ye pittivisayā cutā niraye paccājāyanti. tiracchānayoniyā
paccājāyanti. pittivisaye paccājāyanti.

[1801] evameva kho bhikkhave appakā te sattā ye pittivisayā
cutā (pts. s v, 477) devesu paccājāyanti atha kho eteva bahutarā
sattā ye pittivisayā cutā niraye paccājāyanti.

[1802] evameva kho bhikkhave appakā te sattā ye pittivisayā
cutā devesu paccājāyanti atha kho eteva bahutarā
sattā ye pittivisayā cutā tiracchānayoniyā paccājāyanti.

[1803] evameva kho bhikkhave appakā te sattā ye pittivisayā
cutā devesu paccājāyanti atha kho eteva bahutarā
sattā ye pittivisayā cutā pittivisaye paccājāyanti. taṁ kissa
hetu. adiṭṭhattā bhikkhave catunnaṁ ariyasaccānaṁ. katamesaṁ

page number: 589

catunnaṁ. dukkhassa ariyasaccassa dukkhasamudayassa ariyasaccassa dukkhanirodhassa
ariyasaccassa dukkhanirodhagāminīpaṭipadāya ariyasaccassa.
tasmā tiha bhikkhave idaṁ dukkhanti yogo karaṇīyo ayaṁ dukkhasamudayoti
yogo karaṇīyo ayaṁ dukkhanirodhoti yogo karaṇīyo
ayaṁ dukkhanirodhagāminī paṭipadāti yogo karaṇīyoti. idamavoca
bhagavā. attamanā te bhikkhū bhagavato bhāsitaṁ abhinandunti.

[1]-
cakkapeyyāli samatti.
saccasaṁyuttaṁ samattaṁ.
mahāvārasaṁyuttaṁ niṭṭhitaṁ.
tassuddānaṁ
maggabojjhaṅgaṁ satiyā indriyasammappadhāna ca
baliddhipādānuruddhā jhānānāpānasaṁyutaṁ
sotāpatti saccañcāti desitāni sayambhunā 2-
mahāvāravagganāmena vissutāni dvādasāti 3-.
------------------

footnote: 1 yu. āmakadhañṇapeyyālaṁ. cakkapeyyālasamatti. 2 ma. mahāvaggoti vuccatīti.
footnote: 3 ma. idaṁ pādadvayaṁ natthi.

