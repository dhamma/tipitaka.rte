
page number: 001

suttantapiṭake aṅguttaranikāyassa
dutiyo bhāgo
-------
catukkanipāto
namo tassa bhagavato arahato sammāsambuddhassa.
paṭhamapaṇṇāsako
bhaṇḍagāmavaggo paṭhamo

[1] (pts. a ii, 1) evamme sutaṁ. ekaṁ samayaṁ bhagavā vajjīsu viharati
bhaṇḍagāme. tatra kho bhagavā bhikkhū āmantesi bhikkhavoti. bhadanteti
te bhikkhū bhagavato paccassosuṁ. bhagavā etadavoca catunnaṁ bhikkhave
dhammānaṁ ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ
mamañceva tumhākañca katamesaṁ catunnaṁ ariyassa bhikkhave sīlassa
ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva
tumhākañca ariyassa bhikkhave samādhissa ananubodhā appaṭivedhā
evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca ariyāya
bhikkhave paññāya ananubodhā appaṭivedhā evamidaṁ dīghamaddhānaṁ
sandhāvitaṁ saṁsaritaṁ mamañceva tumhākañca ariyāya bhikkhave vimuttiyā
ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva

page number: 002

tumhākañca tayidaṁ bhikkhave ariyaṁ sīlaṁ anubuddhaṁ paṭividdhaṁ ariyo
samādhi anubuddho paṭividdho ariyā paññā anubuddhā paṭividdhā
ariyā vimutti anubuddhā paṭividdhā ucchinnā bhavataṇhā khīṇā
bhavanettī natthidāni punabbhavoti. idamavoca bhagavā idaṁ vatvāna
sugato athāparaṁ etadavoca satthā
sīlasamādhipaññā ca vimutti ca anuttarā
anubuddhā ime dhammā gotamena yasassinā.
iti buddho abhiññāya dhammamakkhāsi bhikkhunaṁ
dukkhassantakaro satthā cakkhumā parinibbutoti.

[2] (pts. a ii, 2) catūhi bhikkhave dhammehi asamannāgato imasmā
dhammavinayā papatitoti vuccati katamehi catūhi ariyena bhikkhave sīlena
asamannāgato imasmā dhammavinayā papatitoti vuccati ariyena
bhikkhave samādhinā asamannāgato imasmā dhammavinayā papatitoti
vuccati ariyāya bhikkhave paññāya asamannāgato imasmā dhammavinayā
papatitoti vuccati ariyāya bhikkhave vimuttiyā asamannāgato
imasmā dhammavinayā papatitoti vuccati imehi kho bhikkhave catūhi
dhammehi asamannāgato imasmā dhammavinayā papatitoti vuccati.
catūhi bhikkhave dhammehi samannāgato imasmā dhammavinayā apapatitoti 1-
vuccati katamehi catūhi ariyena bhikkhave sīlena samannāgato
imasmā dhammavinayā apapatitoti vuccati ariyena bhikkhave samādhinā

footnote: 1 po. ma. appapatitoti. ito paraṁ īdisameva.

page number: 003

samannāgato imasmā dhammavinayā apapatitoti vuccati ariyāya
bhikkhave paññāya samannāgato imasmā dhammavinayā apapatitoti
vuccati ariyāya bhikkhave vimuttiyā samannāgato imasmā
dhammavinayā apapatitoti vuccati imehi kho bhikkhave catūhi dhammehi
samannāgato imasmā dhammavinayā apapatitoti vuccatīti.
cutā patanti patitā giddhā ca punarāgatā
katakiccaṁ rataṁrammaṁ sukhenānvāgataṁ sukhanti.

[3] catūhi bhikkhave dhammehi samannāgato bālo abyatto
asappuriso khataṁ upahataṁ attānaṁ pariharati sāvajjo (pts. a ii, 3) ca hoti
sānuvajjo 

[1]- viññūnaṁ bahuñca apuññaṁ pasavati katamehi catūhi
ananuvicca apariyogāhetvā avaṇṇārahassa vaṇṇaṁ bhāsati ananuvicca
apariyogāhetvā vaṇṇārahassa avaṇṇaṁ bhāsati ananuvicca
apariyogāhetvā appasādanīye ṭhāne pasādaṁ upadaṁseti ananuvicca
apariyogāhetvā pasādanīye ṭhāne appasādaṁ upadaṁseti imehi kho
bhikkhave catūhi dhammehi samannāgato bālo abyatto asappuriso khataṁ
upahataṁ attānaṁ pariharati sāvajjo ca hoti sānuvajjo viññūnaṁ
bahuñca apuññaṁ pasavati. catūhi bhikkhave dhammehi samannāgato
paṇḍito byatto 2- sappuriso akkhataṁ anupahataṁ attānaṁ pariharati
anavajjo ca hoti ananuvajjo viññūnaṁ bahuñca puññaṁ pasavati
katamehi catūhi anuvicca pariyogāhetvā avaṇṇārahassa avaṇṇaṁ

footnote: 1 po. ma. yu. ca. ito paraṁ īdisameva. 2 ma. viyatto.

page number: 004

bhāsati anuvicca pariyogāhetvā vaṇṇārahassa vaṇṇaṁ bhāsati
anuvicca pariyogāhetvā appasādanīye ṭhāne appasādaṁ upadaṁseti
anuvicca pariyogāhetvā pasādanīye ṭhāne pasādaṁ upadaṁseti imehi
kho bhikkhave catūhi dhammehi samannāgato paṇḍito byatto sappuriso
akkhataṁ anupahataṁ attānaṁ pariharati anavajjo ca hoti ananuvajjo
viññūnaṁ bahuñca puññaṁ pasavatīti.
yo nindiyaṁ pasaṁsati taṁ vā nindati yo pasaṁsiyo
vicināti mukhena so kaliṁ kalinā tena sukhaṁ na vindati.
appamatto ayaṁ kali yo akkhesu dhanaparājayo
sabbassāpi sahāpi attanā ayameva mahattaro 1- kali
yo sugatesu manaṁ padosaye sataṁ sahassānaṁ nirabbudānaṁ
chattiṁsati pañca ca abbudāni (pts. a ii, 4) yamarīyaṁ 2- garahiya nirayaṁ upeti
vācaṁ manañca paṇidhāya pāpakanti.

[4] catūsu bhikkhave micchāpaṭipajjamāno bālo abyatto
asappuriso khataṁ upahataṁ attānaṁ pariharati sāvajjo ca hoti sānuvajjo
viññūnaṁ bahuñca apuññaṁ pasavati katamesu catūsu mātari
bhikkhave micchāpaṭipajjamāno bālo abyatto asappuriso khataṁ upahataṁ
attānaṁ pariharati sāvajjo ca hoti sānuvajjo viññūnaṁ bahuñca
apuññaṁ pasavati pitari bhikkhave micchāpaṭipajjamāno .pe.

footnote: 1 po. ma. yu. mahantataro. 2 ma. yu. yamariyagarahī.

page number: 005

tathāgate bhikkhave micchāpaṭipajjamāno .pe. tathāgatasāvake
bhikkhave micchāpaṭipajjamāno bālo abyatto asappuriso khataṁ upahataṁ
attānaṁ pariharati sāvajjo ca hoti sānuvajjo viññūnaṁ bahuñca
apuññaṁ pasavati imesu kho bhikkhave catūsu micchāpaṭipajjamāno
bālo abyatto asappuriso khataṁ upahataṁ attānaṁ pariharati sāvajjo
ca hoti sānuvajjo viññūnaṁ bahuñca apuññaṁ pasavati. catūsu
bhikkhave 

[1]- sammāpaṭipajjamāno paṇḍito byatto sappuriso akkhataṁ
anupahataṁ attānaṁ pariharati anavajjo ca hoti ananuvajjo viññūnaṁ
bahuñca puññaṁ pasavati katamesu catūsu mātari bhikkhave
sammāpaṭipajjamāno paṇḍito byatto sappuriso akkhataṁ anupahataṁ attānaṁ
pariharati anavajjo ca hoti ananuvajjo viññūnaṁ bahuñca puññaṁ
pasavati pitari bhikkhave sammāpaṭipajjamāno .pe. tathāgate
bhikkhave sammāpaṭipajjamāno .pe. tathāgatasāvake bhikkhave
sammāpaṭipajjamāno paṇḍito byatto sappuriso akkhataṁ anupahataṁ attānaṁ
pariharati anavajjo ca hoti ananuvajjo viññūnaṁ bahuñca puññaṁ
pasavati imesu kho bhikkhave catūsu sammāpaṭipajjamāno paṇḍito
byatto sappuriso akkhataṁ anupahataṁ attānaṁ pariharati anavajjo ca
hoti ananuvajjo viññūnaṁ bahuñca puññaṁ pasavatīti.
mātari pitari cāpi yo micchāpaṭipajjati
tathāgate ca 2- sambuddhe athavā tassa sāvake

footnote: 1 po. dhammesu. 2 po. ma. yu. vā.

page number: 006

bahuñca so pasavati apuññaṁ tādiso naro.
tāya 

[1]- adhammacariyāya mātāpitūsu paṇḍitā
idheva naṁ garahanti peccāpāyañca gacchati.
mātari pitari cāpi yo sammāpaṭipajjati
tathāgate ca 2- sambuddhe athavā tassa sāvake
bahuñca so pasavati puññaṁpi 3- tādiso naro.
tāya 

[4]- dhammacariyāya mātāpitūsu paṇḍitā
idheva naṁ pasaṁsanti pecca sagge pamodatīti.

[5] cattārome bhikkhave puggalā santo saṁvijjamānā lokasmiṁ
katame cattāro anusotagāmī puggalo paṭisotagāmī puggalo
ṭhitatto puggalo tiṇṇo pāragato thale tiṭṭhati brāhmaṇo.
katamo ca bhikkhave anusotagāmī puggalo idha bhikkhave ekacco
puggalo kāme ca paṭisevati pāpañca kammaṁ karoti ayaṁ vuccati
bhikkhave anusotagāmī puggalo. katamo ca bhikkhave paṭisotagāmī
puggalo idha bhikkhave ekacco puggalo kāme ca na paṭisevati
pāpañca kammaṁ na karoti sahāpi dukkhena sahāpi domanassena
assumukhopi rudamāno paripuṇṇaṁ parisuddhaṁ brahmacariyaṁ carati ayaṁ vuccati
bhikkhave paṭisotagāmī puggalo. katamo ca bhikkhave ṭhitatto puggalo
idha bhikkhave ekacco puggalo pañcannaṁ orambhāgiyānaṁ saññojanānaṁ

footnote: 1 ma. naṁ. 2 po. ma. yu. vā 3 ma. yu. puññaṁ etādiso naro. 4 ma. yu. naṁ.

page number: 007

parikkhayā opapātiko hoti tatthaparinibbāyī anāvattidhammo tasmā
lokā ayaṁ vuccati bhikkhave ṭhitatto puggalo. katamo ca bhikkhave
puggalo tiṇṇo pāragato thale tiṭṭhati brāhmaṇo (pts. a ii, 6) idha bhikkhave
ekacco puggalo āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja viharati ayaṁ
vuccati bhikkhave puggalo tiṇṇo pāragato thale tiṭṭhati brāhmaṇo.
ime kho bhikkhave cattāro puggalā santo saṁvijjamānā lokasminti.
yekeci kāmesu asaññatā janā
avītarāgā idha kāmabhogino
punappunaṁ jātijarūpagā hi te 1-
taṇhādhipannā anusotagāmino.
tasmā hi dhīro idhupaṭṭhitāsati
kāme ca pāpe ca asevamāno
sahāpi dukkhena jaheyya kāme
paṭisotagāmīti tamāhu puggalaṁ.
yo ve kilesāni pahāya pañca
paripuṇṇasekho aparihānadhammo
cetovasippatto samāhitindriyo
sa ve ṭhitattoti naro pavuccati.

footnote: 1 ma. yu. jātijarūpagāmī te.

page number: 008

paroparā yassa samecca dhammā
vidhūpitā atthagatā na santi
sa 1- vedagū vusitabrahmacariyo
lokantagū pāragatoti vuccatīti.

[6] cattārome bhikkhave puggalā santo saṁvijjamānā lokasmiṁ
katame cattāro appassuto sutena anupapanno appassuto sutena
upapanno bahussuto sutena anupapanno bahussuto sutena
upapanno. kathañca bhikkhave puggalo appassuto hoti sutena
anupapanno (pts. a ii, 7) idha bhikkhave ekaccassa puggalassa appakaṁ sutaṁ hoti
suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ
vedallaṁ so tassa appakassa sutassa na atthamaññāya dhammamaññāya
dhammānudhammapaṭipanno hoti evaṁ kho bhikkhave puggalo appassuto
hoti sutena anupapanno. kathañca bhikkhave puggalo appassuto
hoti sutena upapanno idha bhikkhave ekaccassa puggalassa appakaṁ
sutaṁ hoti suttaṁ geyyaṁ .pe. vedallaṁ so tassa appakassa
sutassa atthamaññāya dhammamaññāya dhammānudhammapaṭipanno hoti
evaṁ kho bhikkhave puggalo appassuto hoti sutena upapanno.
kathañca bhikkhave puggalo bahussuto hoti sutena anupapanno idha
bhikkhave ekaccassa puggalassa bahuṁ sutaṁ hoti suttaṁ geyyaṁ .pe.
vedallaṁ so tassa bahukassa sutassa na atthamaññāya

footnote: 1 ma. sa ve muni.

page number: 009

dhammamaññāya dhammānudhammapaṭipanno hoti evaṁ kho bhikkhave puggalo
bahussuto hoti sutena anupapanno. kathañca bhikkhave puggalo
bahussuto hoti sutena upapanno idha bhikkhave ekaccassa puggalassa
bahuṁ sutaṁ hoti suttaṁ geyyaṁ veyyākaraṇaṁ gāthā udānaṁ itivuttakaṁ
jātakaṁ abbhutadhammaṁ vedallaṁ so tassa bahukassa sutassa atthamaññāya
dhammamaññāya dhammānudhammapaṭipanno hoti evaṁ kho bhikkhave
puggalo bahussuto hoti sutena upapanno. ime kho bhikkhave
cattāro puggalā santo saṁvijjamānā lokasminti.
appassutopi ce hoti sīlesu asamāhito
ubhayena naṁ garahanti sīlato ca sutena ca.
appassutopi ce hoti sīlesu susamāhito
sīlato naṁ pasaṁsanti nāssa sampajjate sutaṁ.
bahussutopi ce hoti sīlesu asamāhito
sīlato naṁ garahanti tassa sampajjate sutaṁ.
bahussutopi ce hoti sīlesu susamāhito
ubhayena naṁ pasaṁsanti sīlato ca sutena ca.
bahussutaṁ dhammadharaṁ sappaññaṁ buddhasāvakaṁ
nekkhaṁ jambonadasseva ko taṁ ninditumarahati
devāpi naṁ pasaṁsanti brahmunāpi pasaṁsitoti.

[7] cattārome bhikkhave viyattā vinītā visāradā bahussutā

page number: 010

dhammadharā dhammānudhammapaṭipannā saṅghaṁ sobhenti katame cattāro
idha bhikkhave bhikkhu viyatto vinīto visārado bahussuto dhammadharo
dhammānudhammapaṭipanno saṅghaṁ sobheti. bhikkhunī bhikkhave .pe.
upāsako bhikkhave .pe. upāsikā bhikkhave viyattā vinītā visāradā
bahussutā dhammadharā dhammānudhammapaṭipannā saṅghaṁ sobheti. ime
kho bhikkhave cattāro viyattā vinītā visāradā bahussutā dhammadharā
dhammānudhammapaṭipannā saṅghaṁ sobhentīti.
yo hoti byatto ca visārado ca
bahussuto dhammadharo ca hoti
dhammassa hoti anudhammacārī
sa tādiso vuccati saṅghasobhano.
bhikkhu ca sīlasampanno bhikkhunī ca bahussutā
upāsako ca yo saddho yā ca saddhā upāsikā
ete kho saṅghaṁ sobhenti ete hi saṅghasobhanāti.

[8] cattārīmāni bhikkhave tathāgatassa vesārajjāni yehi
vesārajjehi samannāgato tathāgato āsabhaṇṭhānaṁ paṭijānāti (pts. a ii, 9) parisāsu
sīhanādaṁ nadati brahmacakkaṁ pavatteti katamāni cattāri sammāsambuddhassa
te paṭijānato ime dhammā anabhisambuddhāti tatra vata
maṁ samaṇo vā brāhmaṇo vā devo vā māro vā brahmā vā
koci vā lokasmiṁ sahadhammena paṭicodessatīti nimittametaṁ bhikkhave na

page number: 011

samanupassāmi etaṁpahaṁ bhikkhave nimittaṁ asamanupassanto khemappatto
abhayappatto vesārajjappatto viharāmi. khīṇāsavassa te paṭijānato ime
āsavā aparikkhīṇāti tatra vata maṁ samaṇo vā brāhmaṇo vā devo vā
māro vā brahmā vā koci vā lokasmiṁ sahadhammena paṭicodessatīti
nimittametaṁ bhikkhave na samanupassāmi etaṁpahaṁ bhikkhave nimittaṁ
asamanupassanto khemappatto abhayappatto vesārajjappatto viharāmi.
ye kho pana te antarāyikā dhammā vuttā te paṭisevato nālaṁ
antarāyāyāti tatra vata maṁ samaṇo vā brāhmaṇo vā devo vā
māro vā brahmā vā koci vā lokasmiṁ sahadhammena paṭicodessatīti
nimittametaṁ bhikkhave na samanupassāmi etaṁpahaṁ bhikkhave nimittaṁ
asamanupassanto khemappatto abhayappatto vesārajjappatto viharāmi.
yassa kho pana te atthāya dhammo desito so na niyyati takkarassa
sammādukkhakkhayāyāti tatra vata maṁ samaṇo vā brāhmaṇo vā devo
vā māro vā brahmā vā koci vā lokasmiṁ sahadhammena paṭicodessatīti
nimittametaṁ bhikkhave na samanupassāmi etaṁpahaṁ bhikkhave nimittaṁ
asamanupassanto khemappatto abhayappatto vesārajjappatto viharāmi.
imāni kho bhikkhave cattāri tathāgatassa vesārajjāni yehi
vesārajjehi samannāgato tathāgato āsabhaṇṭhānaṁ paṭijānāti parisāsu
sīhanādaṁ nadati brahmacakkaṁ pavattetīti.
yekecime vādapathā puthussitā

page number: 012

yannissitā samaṇabrāhmaṇā ca
tathāgataṁ patvā na te bhavanti
visāradaṁ vādapathātivattaṁ 1-
yo dhammacakkaṁ abhibhuyya kevalaṁ 2-
pavattayī sabbabhutānukampī
taṁ tādisaṁ devamanussaseṭṭhaṁ
sattā namassanti bhavassa pāragunti.

[9] (pts. a ii, 10) cattārome bhikkhave taṇhuppādā yattha bhikkhuno taṇhā
uppajjamānā uppajjati katame cattāro cīvarahetu vā bhikkhave
bhikkhuno taṇhā uppajjamānā uppajjati piṇḍapātahetu vā bhikkhave
bhikkhuno taṇhā uppajjamānā uppajjati senāsanahetu vā bhikkhave
bhikkhuno taṇhā uppajjamānā uppajjati itibhavābhavahetu vā
bhikkhave bhikkhuno taṇhā uppajjamānā uppajjati ime kho bhikkhave
cattāro taṇhuppādā yattha bhikkhuno taṇhā uppajjamānā
uppajjatīti.
taṇhādutiyo puriso dīghamaddhāna saṁsaraṁ
itthabhāvaññathābhāvaṁ saṁsāraṁ nātivattati.
etamādīnavaṁ ñatvā taṇhaṁ dukkhassa sambhavaṁ
vītataṇho anādāno sato bhikkhu paribbajeti.

footnote: 1 yu. vādapathātivuttaṁ. 2 kevalītipi.

page number: 013

[10] cattārome bhikkhave yogā katame cattāro kāmayogo
bhavayogo diṭṭhiyogo avijjāyogo. katamo ca bhikkhave kāmayogo
idha bhikkhave ekacco kāmānaṁ samudayañca atthaṅgamañca assādañca
ādīnavañca nissaraṇañca yathābhūtaṁ nappajānāti tassa kāmānaṁ
samudayañca atthaṅgamañca assādañca ādīnavañca nissaraṇañca yathābhūtaṁ
nappajānato yo kāmesu kāmarāgo kāmanandi kāmasineho kāmamucchā
kāmapipāsā kāmapariḷāho kāmajjhosānaṁ kāmataṇhā sānuseti ayaṁ
vuccati bhikkhave kāmayogo. iti kāmayogo. bhavayogo ca kathaṁ
hoti idha bhikkhave ekacco bhavānaṁ samudayañca atthaṅgamañca assādañca
ādīnavañca nissaraṇañca yathābhūtaṁ nappajānāti tassa bhavānaṁ samudayañca
atthaṅgamañca assādañca ādīnavañca nissaraṇañca yathābhūtaṁ
nappajānato yo bhavesu bhavarāgo bhavanandi bhavasineho bhavamucchā bhavapipāsā
bhavapariḷāho bhavajjhosānaṁ bhavataṇhā sānuseti ayaṁ vuccati bhikkhave
bhavayogo. iti kāmayogo bhavayogo. diṭṭhiyogo ca kathaṁ hoti
idha bhikkhave ekacco diṭṭhīnaṁ samudayañca atthaṅgamañca assādañca
ādīnavañca nissaraṇañca yathābhūtaṁ nappajānāti tassa diṭṭhīnaṁ
samudayañca atthaṅgamañca assādañca ādīnavañca nissaraṇañca yathābhūtaṁ
nappajānato (pts. a ii, 11) yo diṭṭhīsu diṭṭhirāgo diṭṭhinandi diṭṭhisineho diṭṭhimucchā
diṭṭhipipāsā diṭṭhipariḷāho diṭṭhijjhosānaṁ diṭṭhitaṇhā sānuseti
ayaṁ vuccati bhikkhave diṭṭhiyogo. iti kāmayogo bhavayogo diṭṭhiyogo.

page number: 014

avijjāyogo ca kathaṁ hoti idha bhikkhave ekacco channaṁ phassāyatanānaṁ
samudayañca atthaṅgamañca assādañca ādīnavañca nissaraṇañca
yathābhūtaṁ nappajānāti tassa channaṁ phassāyatanānaṁ samudayañca atthaṅgamañca
assādañca ādīnavañca nissaraṇañca yathābhūtaṁ nappajānato
yā chasu phassāyatanesu avijjā aññāṇaṁ sānuseti ayaṁ vuccati
bhikkhave avijjāyogo. iti kāmayogo bhavayogo diṭṭhiyogo avijjāyogo.
sampayutto 1- pāpakehi akusalehi dhammehi saṅkilesikehi
ponobbhavikehi sadarehi dukkhavipākehi āyatiṁjātijarāmaraṇikehi tasmā
ayogakkhemīti vuccati ime kho bhikkhave cattāro yogā. cattārome
bhikkhave visaṁyogā katame cattāro kāmayogavisaṁyogo bhavayogavisaṁyogo
diṭṭhiyogavisaṁyogo avijjāyogavisaṁyogo. katamo ca bhikkhave kāmayogavisaṁyogo
idha bhikkhave ekacco kāmānaṁ samudayañca atthaṅgamañca
assādañca ādīnavañca nissaraṇañca yathābhūtaṁ pajānāti tassa kāmānaṁ
samudayañca atthaṅgamañca assādañca ādīnavañca nissaraṇañca yathābhūtaṁ
pajānato yo kāmesu kāmarāgo kāmanandi kāmasineho kāmamucchā
kāmapipāsā kāmapariḷāho kāmajjhosānaṁ kāmataṇhā sā nānuseti
ayaṁ vuccati bhikkhave kāmayogavisaṁyogo. iti kāmayogavisaṁyogo.
bhavayogavisaṁyogo ca kathaṁ hoti idha bhikkhave ekacco bhavānaṁ samudayañca
atthaṅgamañca assādañca ādīnavañca nissaraṇañca yathābhūtaṁ pajānāti
tassa bhavānaṁ samudayañca atthaṅgamañca assādañca ādīnavañca

footnote: 1 ma. yu. saṁyutto.

page number: 015

nissaraṇañca yathābhūtaṁ pajānato yo bhavesu bhavarāgo bhavanandi bhavasineho
bhavamucchā bhavapipāsā bhavapariḷāho bhavajjhosānaṁ bhavataṇhā sā
nānuseti ayaṁ vuccati bhikkhave bhavayogavisaṁyogo. iti kāmayogavisaṁyogo
bhavayogavisaṁyogo. diṭṭhiyogavisaṁyogo ca kathaṁ hoti idha bhikkhave
ekacco diṭṭhīnaṁ samudayañca atthaṅgamañca assādañca ādīnavañca
nissaraṇañca yathābhūtaṁ pajānāti tassa diṭṭhīnaṁ samudayañca atthaṅgamañca
assādañca ādīnavañca nissaraṇañca yathābhūtaṁ pajānato yo
diṭṭhīsu diṭṭhirāgo diṭṭhinandi diṭṭhisineho diṭṭhimucchā diṭṭhipipāsā
diṭṭhipariḷāho diṭṭhijjhosānaṁ diṭṭhitaṇhā sā nānuseti ayaṁ vuccati
bhikkhave diṭṭhiyogavisaṁyogo. iti kāmayogavisaṁyogo bhavayogavisaṁyogo
diṭṭhiyogavisaṁyogo. avijjāyogavisaṁyogo ca kathaṁ hoti idha bhikkhave
ekacco channaṁ phassāyatanānaṁ samudayañca atthaṅgamañca assādañca
ādīnavañca nissaraṇañca yathābhūtaṁ pajānāti tassa channaṁ
phassāyatanānaṁ samudayañca atthaṅgamañca assādañca ādīnavañca
nissaraṇañca yathābhūtaṁ pajānato yā chasu phassāyatanesu avijjā
aññāṇaṁ sā nānuseti ayaṁ vuccati bhikkhave avijjāyogavisaṁyogo.
iti kāmayogavisaṁyogo bhavayogavisaṁyogo diṭṭhiyogavisaṁyogo
avijjāyogavisaṁyogo. visaṁyutto pāpakehi akusalehi dhammehi saṅkilesikehi
ponobbhavikehi sadarehi dukkhavipākehi āyatiṁjātijarāmaraṇikehi tasmā
yogakkhemīti vuccati. ime kho bhikkhave cattāro visaṁyogāti.

page number: 016

kāmayogena saṁyuttā bhavayogena cūbhayaṁ
diṭṭhiyogena saṁyuttā avijjāya purakkhatā
sattā gacchanti saṁsāraṁ jātimaraṇagāmino.
ye ca kāme pariññāya bhavayogañca sabbaso
diṭṭhiyogaṁ samūhacca avijjañca virājayaṁ
sabbayogavisaṁyuttā te ve yogātigā 1- munīti.
bhaṇḍagāmavaggo paṭhamo
tassuddānaṁ
anubuddhaṁ papatitaṁ dvekhataṁ anusotapañcamaṁ
appassuto ca sobhenti (vesārajjaṁ) taṇhāyogena te dasāti.
---------
caravaggo dutiyo

[11] carato cepi bhikkhave bhikkhuno uppajjati kāmavitakko vā
byāpādavitakko vā vihiṁsāvitakko vā tañca 2- bhikkhu adhivāseti
nappajahati na vinodeti na byantīkaroti na anabhāvaṁ gameti carampi
bhikkhave bhikkhu evaṁbhūto anātāpī anottappī satataṁ samitaṁ kusīto
hīnaviriyoti vuccati. ßēhitassa cepi bhikkhave bhikkhuno uppajjati
kāmavitakko vā byāpādavitakko vā vihiṁsāvitakko vā tañca 2- bhikkhu
adhivāseti nappajahati na vinodeti na byantīkaroti na anabhāvaṁ gameti
ṭhitopi bhikkhave bhikkhu evaṁbhūto anātāpī anottappī satataṁ samitaṁ

footnote: 1 yu. yogātigāminoti. 2 po. ma. yu. tañce.

page number: 017

kusīto hīnaviriyoti vuccati. nisinnassa cepi bhikkhave bhikkhuno
uppajjati kāmavitakko vā byāpādavitakko vā vihiṁsāvitakko vā tañca
bhikkhu adhivāseti nappajahati na vinodeti na byantīkaroti na anabhāvaṁ
gameti nisinnopi bhikkhave bhikkhu evaṁbhūto anātāpī anottappī
satataṁ samitaṁ kusīto hīnaviriyoti vuccati. sayānassa cepi bhikkhave
bhikkhuno jāgarassa uppajjati kāmavitakko vā byāpādavitakko vā
vihiṁsāvitakko vā tañca bhikkhu adhivāseti nappajahati na vinodeti
na byantīkaroti na anabhāvaṁ gameti sayānopi bhikkhave bhikkhu jāgaro
evaṁbhūto anātāpī anottappī satataṁ samitaṁ kusīto hīnaviriyoti
vuccati. carato cepi bhikkhave bhikkhuno uppajjati kāmavitakko vā
byāpādavitakko vā vihiṁsāvitakko vā tañca bhikkhu nādhivāseti
pajahati vinodeti byantīkaroti anabhāvaṁ gameti carampi bhikkhave bhikkhu
evaṁbhūto ātāpī ottappī satataṁ samitaṁ āraddhaviriyo pahitattoti
vuccati. ßēhitassa cepi bhikkhave bhikkhuno uppajjati kāmavitakko vā
byāpādavitakko vā vihiṁsāvitakko vā tañca bhikkhu nādhivāseti pajahati
vinodeti byantīkaroti anabhāvaṁ gameti ṭhitopi bhikkhave bhikkhu evaṁbhūto
ātāpī ottappī satataṁ samitaṁ āraddhaviriyo pahitattoti vuccati.
nisinnassa cepi bhikkhave bhikkhuno uppajjati kāmavitakko vā byāpādavitakko
vā vihiṁsāvitakko vā tañca bhikkhu nādhivāseti pajahati

page number: 018

vinodeti byantīkaroti anabhāvaṁ gameti nisinnopi bhikkhave bhikkhu
evaṁbhūto ātāpī ottappī satataṁ samitaṁ āraddhaviriyo pahitattoti
vuccati. sayānassa cepi bhikkhave bhikkhuno jāgarassa uppajjati kāmavitakko
vā byāpādavitakko vā vihiṁsāvitakko vā tañca bhikkhu
nādhivāseti pajahati vinodeti byantīkaroti (pts. a ii, 14) anabhāvaṁ gameti sayānopi
bhikkhave bhikkhu jāgaro evaṁbhūto ātāpī ottappī satataṁ samitaṁ
āraddhaviriyo pahitattoti vuccatīti.
caraṁ vā yadi vā tiṭṭhaṁ nisinno udavā sayaṁ
yo vitakkaṁ vitakketi pāpakaṁ gehanissitaṁ
kummaggaṁ paṭipanno so mohaneyyesu mucchito
abhabbo tādiso bhikkhu phuṭṭhuṁ sambodhimuttamaṁ.
yo caraṁ vāpi tiṭṭhaṁ vā nisinno udavā sayaṁ
vitakkaṁ samayitvāna vitakkūpasame rato
bhabbo so tādiso bhikkhu phuṭṭhuṁ sambodhimuttamanti.

[12] sampannasīlā bhikkhave viharatha sampannapātimokkhā
pātimokkhasaṁvarasaṁvutā viharatha ācāragocarasampannā aṇumattesu vajjesu
bhayadassāvino samādāya sikkhatha sikkhāpadesu. sampannasīlānaṁ bhikkhave
viharataṁ sampannapātimokkhānaṁ pātimokkhasaṁvarasaṁvutānaṁ viharataṁ ācāragocara-
sampannānaṁ aṇumattesu vajjesu bhayadassāvīnaṁ samādāya sikkhataṁ
sikkhāpadesu kimassa uttarikaraṇīyaṁ carato cepi bhikkhave bhikkhuno

page number: 019

abhijjā ... byāpādo vigato hoti thīnamiddhaṁ ... uddhaccakukkuccaṁ ...
vicikicchā pahīnā hoti āraddhaṁ hoti viriyaṁ asallīnaṁ upaṭṭhitā
sati appamuṭṭhā passaddho kāyo asāraddho samāhitaṁ cittaṁ ekaggaṁ
caraṁpi bhikkhave bhikkhu evaṁbhūto ātāpī ottappī satataṁ samitaṁ (pts. a ii, 15) āraddhaviriyo
pahitattoti vuccati. ßēhitassa cepi bhikkhave bhikkhuno ...
nisinnassa cepi bhikkhave bhikkhuno ... sayānassa cepi bhikkhave bhikkhuno
jāgarassa abhijjhā ... byāpādo vigato hoti thīnamiddhaṁ ... uddhacca-
kukkuccaṁ ... vicikicchā pahīnā hoti āraddhaṁ hoti viriyaṁ asallīnaṁ
upaṭṭhitā sati appamuṭṭhā passaddho kāyo asāraddho samāhitaṁ
cittaṁ ekaggaṁ sayānopi bhikkhave bhikkhu jāgaro evaṁbhūto ātāpī
ottappī satataṁ samitaṁ āraddhaviriyo pahitattoti vuccatīti.
yatañcare yataṁ tiṭṭhe yataṁ acche yataṁ saye
yataṁ sammiñjaye bhikkhu yatametaṁ pasāraye
uddhaṁ tiriyaṁ apācīnaṁ yāvatā jagato gati
samavekkhitā ca dhammānaṁ khandhānaṁ udayabbayaṁ
cetosamathasāmīciṁ sikkhamānaṁ sadāsatiṁ 1-
satataṁ pahitattoti āhu bhikkhuṁ tathāvidhanti.

[13] cattārīmāni bhikkhave sammappadhānāni katamāni cattāri
idha bhikkhave bhikkhu anuppannānaṁ pāpakānaṁ akusalānaṁ dhammānaṁ anuppādāya

footnote: 1 ma. yu. sadāsataṁ.

page number: 020

chandaṁ janeti vāyamati viriyaṁ ārabhati cittaṁ paggaṇhāti padahati
uppannānaṁ pāpakānaṁ akusalānaṁ dhammānaṁ pahānāya chandaṁ janeti vāyamati
viriyaṁ ārabhati cittaṁ paggaṇhāti padahati anuppannānaṁ kusalānaṁ
dhammānaṁ uppādāya chandaṁ janeti vāyamati viriyaṁ ārabhati cittaṁ
paggaṇhāti padahati uppannānaṁ kusalānaṁ dhammānaṁ ṭhitiyā asammosāya
bhiyyobhāvāya vepullāya bhāvanāya pāripūriyā chandaṁ janeti vāyamati
viriyaṁ ārabhati cittaṁ paggaṇhāti padahati imāni kho bhikkhave
cattāri sammappadhānānīti.
sammappadhānā māradheyyābhibhūtā 1-
te asitā jātimaraṇabhayassa pāragū
te tusitā jetvāna māraṁ savāhanaṁ
te anejā (sabbaṁ) namucibalaṁ upātivattā (te sukhitāti)

[14] (pts. a ii, 16) cattārīmāni bhikkhave padhānāni katamāni cattāri saṁvarappadhānaṁ
pahānappadhānaṁ bhāvanāppadhānaṁ anurakkhanāppadhānaṁ katamañca
bhikkhave saṁvarappadhānaṁ idha bhikkhave bhikkhu cakkhunā rūpaṁ disvā na
nimittaggāhī hoti nānubyañjanaggāhī yatvādhikaraṇamenaṁ cakkhundriyaṁ
asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ
tassa saṁvarāya paṭipajjati rakkhati cakkhundriyaṁ cakkhundriye
saṁvaraṁ āpajjati sotena saddaṁ sutvā ... ghānena gandhaṁ ghāyitvā ...
jivhāya rasaṁ sāyitvā ... kāyena phoṭṭhabbaṁ phusitvā ... manasā dhammaṁ

footnote: 1 yu. māradheyyādhibhuno.

page number: 021

viññāya na nimittaggāhī hoti nānubyañjanaggāhī yatvādhikaraṇamenaṁ
manindriyaṁ asaṁvutaṁ viharantaṁ abhijjhādomanassā pāpakā akusalā dhammā
anvāssaveyyuṁ tassa saṁvarāya paṭipajjati rakkhati manindriyaṁ manindriye
saṁvaraṁ āpajjati idaṁ vuccati bhikkhave saṁvarappadhānaṁ. katamañca
bhikkhave pahānappadhānaṁ idha bhikkhave bhikkhu uppannaṁ kāmavitakkaṁ
nādhivāseti pajahati vinodeti byantīkaroti anabhāvaṁ gameti uppannaṁ
byāpādavitakkaṁ ... uppannaṁ vihiṁsāvitakkaṁ ... uppannuppanne pāpake
akusale dhamme nādhivāseti pajahati vinodeti byantīkaroti anabhāvaṁ
gameti idaṁ vuccati bhikkhave pahānappadhānaṁ. katamañca bhikkhave
bhāvanāppadhānaṁ idha bhikkhave bhikkhu satisambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ dhammavicayasambojjhaṅgaṁ
bhāveti ... viriyasambojjhaṅgaṁ bhāveti ... pītisambojjhaṅgaṁ
bhāveti ... passaddhisambojjhaṅgaṁ bhāveti ... samādhisambojjhaṅgaṁ bhāveti
... upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ idaṁ vuccati bhikkhave bhāvanāppadhānaṁ. (pts. a ii, 17) katamañca
bhikkhave anurakkhanāppadhānaṁ idha bhikkhave bhikkhu uppannaṁ bhaddakaṁ
samādhinimittaṁ anurakkhati aṭṭhikasaññaṁ puḷavakasaññaṁ vinīlakasaññaṁ
vipubbakasaññaṁ vicchiddakasaññaṁ uddhumātakasaññaṁ idaṁ vuccati bhikkhave
anurakkhanāppadhānaṁ. imāni kho bhikkhave cattāri padhānānīti.
saṁvaro ca pahānañca bhāvanā anurakkhanā

page number: 022

ete padhānā cattāro desitādiccabandhunā
yehi bhikkhu idhātāpī khayaṁ dukkhassa pāpuṇeti.

[15] catasso imā bhikkhave aggapaññattiyo katamā catasso
etadaggaṁ bhikkhave attabhāvīnaṁ yadidaṁ rāhu asurindo etadaggaṁ
bhikkhave kāmabhogīnaṁ yadidaṁ rājā mandhātā etadaggaṁ bhikkhave
ādhipateyyānaṁ yadidaṁ māro pāpimā sadevake bhikkhave loke
samārake sabrahmake sassamaṇabrāhmaṇiyā pajāya sadevamanussāya tathāgato
aggamakkhāyati arahaṁ sammāsambuddho imā kho bhikkhave catasso
aggapaññattiyoti.
rāhuggaṁ attabhāvīnaṁ mandhātā kāmabhoginaṁ
māro ādhipateyyānaṁ iddhiyā yasasā jalaṁ
uddhaṁ tiriyaṁ apācīnaṁ yāvatā jagato gati
sadevakassa lokassa buddho aggaṁ 1- pavuccatīti.

[16] cattārīmāni *- bhikkhave sokhummāni katamāni cattāri idha
bhikkhave bhikkhu rūpasokhummena samannāgato hoti paramena tena ca
rūpasokhummena aññaṁ rūpasokhummaṁ uttaritaraṁ vā paṇītataraṁ vā na
samanupassati tena ca rūpasokhummena aññaṁ rūpasokhummaṁ uttaritaraṁ vā
paṇītataraṁ vā na pattheti vedanāsokhummena (pts. a ii, 18) samannāgato hoti
saññāsokhummena samannāgato hoti saṅkhārasokhummena samannāgato hoti
paramena tena ca saṅkhārasokhummena aññaṁ saṅkhārasokhummaṁ uttaritaraṁ

footnote: 1 po. ma. aggoti.
footnote: * mīkārkkhag cattāramāni peßöna cattārīmāni

page number: 023

vā paṇītataraṁ vā na samanupassati tena ca saṅkhārasokhummena aññaṁ
saṅkhārasokhummaṁ uttaritaraṁ vā paṇītataraṁ vā na pattheti imāni kho
bhikkhave cattāri sokhummānīti.
rūpasokhummataṁ ñatvā vedanānañca sambhavaṁ
saññā yato samudeti atthaṁ gacchati yattha ca
saṅkhāre parato ñatvā dukkhato no ca attato
sa ve sammaddaso bhikkhu santo santipade rato
dhāreti antimaṁ dehaṁ jetvā māraṁ savāhananti.

[17] cattārīmāni bhikkhave agatigamanāni katamāni cattāri
chandāgatiṁ gacchati dosāgatiṁ gacchati mohāgatiṁ gacchati bhayāgatiṁ
gacchati imāni kho bhikkhave cattāri agatigamanānīti.
chandā dosā bhayā mohā yo dhammaṁ ativattati
nihīyati tassa yaso kāḷapakkheva candimāti.

[18] cattārīmāni bhikkhave nāgatigamanāni katamāni cattāri
na chandāgatiṁ gacchati na dosāgatiṁ gacchati na mohāgatiṁ gacchati
na bhayāgatiṁ gacchati imāni kho bhikkhave cattāri nāgatigamanānīti.
chandā dosā bhayā mohā yo dhammaṁ nātivattati
āpūrati tassa yaso sukkapakkheva candimāti.

[19] cattārīmāni bhikkhave agatigamanāni katamāni cattāri
chandāgatiṁ gacchati dosāgatiṁ gacchati mohāgatiṁ gacchati bhayāgatiṁ

page number: 024

gacchati imāni kho bhikkhave cattāri agatigamanānīti.
chandā dosā bhayā mohā yo dhammaṁ ativattati
nihīyati tassa yaso kāḷapakkheva candimāti.
cattārīmāni bhikkhave nāgatigamanāni katamāni cattāri na
chandāgatiṁ gacchati na dosāgatiṁ gacchati na mohāgatiṁ gacchati
na bhayāgatiṁ gacchati imāni kho bhikkhave cattāri nāgatigamanānīti.
chandā dosā bhayā mohā yo dhammaṁ nātivattati
āpūrati tassa yaso sukkapakkheva candimāti.

[20] catūhi bhikkhave dhammehi samannāgato bhattuddesako yathābhataṁ
nikkhitto evaṁ niraye katamehi catūhi chandāgatiṁ gacchati dosāgatiṁ
gacchati mohāgatiṁ gacchati bhayāgatiṁ gacchati imehi kho bhikkhave
catūhi dhammehi samannāgato bhattuddesako yathābhataṁ nikkhitto evaṁ
niraye. catūhi bhikkhave dhammehi samannāgato bhattuddesako yathābhataṁ
nikkhitto evaṁ sagge katamehi catūhi na chandāgatiṁ gacchati na
dosāgatiṁ gacchati na mohāgatiṁ gacchati na bhayāgatiṁ gacchati
imehi kho bhikkhave catūhi dhammehi samannāgato bhattuddesako yathābhataṁ
nikkhitto evaṁ saggeti.
yekeci kāmesu asaññatā janā
adhammikā honti adhammagāravā
chandā ca dosā ca bhayā ca gāmino

page number: 025

parisakasaṭo 1- ca panesa vuccati
evaṁ hi vuttaṁ samaṇena jānatā
tasmā hi te sappurisā pasaṁsiyā
dhamme ṭhitā ye na karonti pāpakaṁ
na chandadosā na bhayā ca gāmino.
parisāya maṇḍo ca panesa vuccati
evaṁ hi vuttaṁ samaṇena jānatāti.
caravaggo dutiyo.
tassuddānaṁ
cāraṁ sīlaṁ padhānāni saṁvaraṁ paññattipañcamaṁ
sokhummaṁ tayo agatī bhattuddesena te dasāti.
-----------
uruvelavaggo (pts. a ii, 20) tatiyo

[21] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. tatra kho bhagavā bhikkhū āmantesi bhikkhavoti.
bhadanteti te bhikkhū bhagavato paccassosuṁ. bhagavā etadavoca ekamidāhaṁ
bhikkhave samayaṁ uruvelāyaṁ viharāmi najjā nerañjarāya tīre
ajapālanigrodhe paṭhamābhisambuddho tassa mayhaṁ bhikkhave rahogatassa
paṭisallīnassa evaṁ cetaso parivitakko udapādi dukkhaṁ kho agāravo
viharati appatisso kannukho ahaṁ samaṇaṁ vā brāhmaṇaṁ vā sakkatvā

footnote: 1 yu. parisakkasāvo.

page number: 026

garuṁ katvā upanissāya vihareyyanti tassa mayhaṁ bhikkhave etadahosi
aparipūrassa kho me 1- sīlakkhandhassa pāripūriyā aññaṁ samaṇaṁ vā
brāhmaṇaṁ vā sakkatvā garuṁ katvā 2- upanissāya vihareyyaṁ na kho
panāhaṁ passāmi sadevake loke samārake sabrahmake sassamaṇabrāhmaṇiyā
pajāya sadevamanussāya aññaṁ samaṇaṁ vā brāhmaṇaṁ vā attanā
sīlasampannataraṁ yamahaṁ sakkatvā garuṁ katvā upanissāya vihareyyaṁ
aparipūrassa kho me 1- ... samādhikkhandhassa ... paññākkhandhassa ...
vimuttikkhandhassa pāripūriyā aññaṁ samaṇaṁ vā brāhmaṇaṁ vā sakkatvā
garuṁ katvā upanissāya vihareyyaṁ na kho panāhaṁ passāmi sadevake
loke samārake sabrahmake sassamaṇabrāhmaṇiyā pajāya sadevamanussāya
aññaṁ samaṇaṁ vā brāhmaṇaṁ vā attanā vimuttisampannataraṁ yamahaṁ
sakkatvā garuṁ katvā upanissāya vihareyyanti tassa mayhaṁ bhikkhave
etadahosi yannūnāhaṁ yopāyaṁ dhammo mayā abhisambuddho tameva
dhammaṁ sakkatvā garuṁ katvā (pts. a ii, 21) upanissāya vihareyyanti. athakho bhikkhave
brahmā sahampati mama cetasā cetoparivitakkamaññāya seyyathāpi
nāma balavā puriso sammiñjitaṁ vā bāhaṁ pasāreyya pasāritaṁ vā
bāhaṁ sammiñjeyya evameva brahmaloke antarahito mama purato
pāturahosi. athakho bhikkhave brahmā sahampati ekaṁsaṁ uttarāsaṅgaṁ
karitvā dakkhiṇajānumaṇḍalaṁ paṭhaviyaṁ nihantvā yenāhaṁ tenañjalimpaṇāmetvā

footnote: 1 ma. yu. ahaṁ. 2 garukatvā. ito paraṁ īdisameva.

page number: 027

maṁ etadavoca evametaṁ bhagavā evametaṁ sugata yepi
te bhante ahesuṁ atītamaddhānaṁ arahanto sammāsambuddhā tepi
bhagavanto dhammaṁyeva sakkatvā garuṁ katvā upanissāya vihariṁsu yepi
te bhante bhavissanti anāgatamaddhānaṁ arahanto sammāsambuddhā tepi
bhagavanto dhammaṁyeva sakkatvā garuṁ katvā upanissāya viharissanti
bhagavāpi bhante etarahi arahaṁ sammāsambuddho dhammaṁyeva sakkatvā garuṁ
katvā upanissāya viharatūti idamavoca brahmā sahampati idaṁ
vatvā athāparaṁ etadavoca
ye ca atītā 1- sambuddhā ye ca buddhā anāgatā
yo cetarahi sambuddho bahunnaṁ sokanāsano
sabbe saddhammagaruno vihariṁsu 2- vihāti ca
athāpi viharissanti esā buddhāna dhammatā
tasmā hi attakāmena mahattamabhikaṅkhatā
saddhammo garukātabbo saraṁ buddhāna sāsananti.
idamavoca bhikkhave brahmā sahampati idaṁ vatvā maṁ abhivādetvā
detvā padakkhiṇaṁ katvā tatthevantaradhāyi. idha 3- khvāhaṁ bhikkhave
brahmuno ajjhesanaṁ viditvā attano ca paṭirūpaṁ yopāyaṁ dhammo
mayā abhisambuddho tameva dhammaṁ sakkatvā garuṁ katvā upanissāya
vihāsiṁ yato ca kho bhikkhave saṅghopi mahattena samannāgato atha

footnote: 1 yu. yecabbhatītā. 2 ma. yu. vihaṁsu viharanti ca. 3 po. ma. yu. atha.

page number: 028

me (pts. a ii, 22) saṅghepi gāravoti.

[22] ekamidāhaṁ bhikkhave samayaṁ uruvelāyaṁ viharāmi najjā
nerañjarāya tīre ajapālanigrodhe paṭhamābhisambuddho. athakho bhikkhave
sambahulā brāhmaṇā jiṇṇā vuḍḍhā mahallakā addhagatā vayoanuppattā
yenāhaṁ tenupasaṅkamiṁsu upasaṅkamitvā mayā saddhiṁ sammodiṁsu
sammodanīyaṁ kathaṁ sārāṇīyaṁ vītisāretvā ekamantaṁ nisīdiṁsu ekamantaṁ
nisinnā kho bhikkhave te brāhmaṇā maṁ etadavocuṁ sutaṁ metaṁ bho
gotama na samaṇo gotamo brāhmaṇe jiṇṇe vuḍḍhe mahallake
addhagate vayoanuppatte abhivādeti vā paccuṭṭheti vā āsanena vā
nimantetīti tayidaṁ bho gotama tatheva na hi bhavaṁ gotamo
brāhmaṇe jiṇṇe vuḍḍhe mahallake addhagate vayoanuppatte abhivādeti
vā paccuṭṭheti vā āsanena vā nimanteti tayidaṁ bho gotama
na sampannamevāti. tassa mayhaṁ bhikkhave etadahosi nacayime
āyasmanto jānanti theraṁ vā therakaraṇe vā dhammeti 1- vuḍḍho cepi
bhikkhave hoti asītiko vā navutiko vā vassasatiko vā jātiyā
so ca hoti akālavādī abhūtavādī anatthavādī adhammavādī avinayavādī
anidhānavatiṁ vācaṁ bhāsitā akālena anapadesaṁ apariyantavatiṁ anatthasañhitaṁ
athakho so bālo therotveva saṅkhaṁ gacchati daharo cepi bhikkhave
hoti yuvā susū 2- kāḷakeso bhadrena yobbanena samannāgato paṭhamena

footnote: 1 yu. dhamme. 2 ma. yu. susu.

page number: 029

vayasā so ca hoti kālavādī bhūtavādī atthavādī dhammavādī vinayavādī
nidhānavatiṁ vācaṁ bhāsitā kālena sāpadesaṁ pariyantavatiṁ atthasañhitaṁ
athakho so paṇḍito therotveva saṅkhaṁ gacchati. cattārome bhikkhave
therakaraṇā dhammā katame cattāro idha bhikkhave bhikkhu sīlavā hoti
pātimokkhasaṁvarasaṁvuto viharati ācāragocarasampanno aṇumattesu vajjesu(pts. a ii, 23) 
bhayadassāvī samādāya sikkhati sikkhāpadesu bahussuto hoti sutadharo
sutasannicayo ye te dhammā ādikalyāṇā majjhekalyāṇā
pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
abhivadanti tathārūpāssa dhammā bahussutā honti dhatā vacasā paricitā
manasānupekkhitā diṭṭhiyā suppaṭividdhā catunnaṁ jhānānaṁ ābhicetasikānaṁ
diṭṭhadhammasukhavihārānaṁ nikāmalābhī hoti akicchalābhī akasiralābhī
āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ
abhiññā sacchikatvā upasampajja viharati. ime kho bhikkhave cattāro
therakaraṇā dhammāti.
yo uddhatena cittena samphañca bahubhāsati
asamāhitasaṅkappo asaddhammarato mato 1-
ārā so thāvareyyamhā pāpadiṭṭhi anādaro.
yo ca sīlena sampanno sutavā paṭibhāṇavā
saṁyutto thiradhammesu 2- paññāyatthaṁ vipassati

footnote: 1 ma. yu. mago. 2 ma. yu. saññato dhīro dhammesu.

page number: 030

pāragū sabbadhammānaṁ akhilo paṭibhāṇavā
pahīnajātimaraṇo brahmacariyassa kevalī
tamahaṁ vadāmi theroti yassa no santi āsavā
āsavānaṁ khayā bhikkhu so 1- theroti pavuccatīti.

[23] loko bhikkhave tathāgatena abhisambuddho lokasmā tathāgato
visaṁyutto lokasamudayo bhikkhave tathāgatena abhisambuddho lokasamudayo
tathāgatassa pahīno lokanirodho bhikkhave tathāgatena abhisambuddho
lokanirodho tathāgatassa sacchikato lokanirodhagāminī paṭipadā
bhikkhave tathāgatena abhisambuddhā lokanirodhagāminī paṭipadā tathāgatassa
bhāvitā. yaṁ bhikkhave sadevakassa lokassa samārakassa sabrahmakassa
sassamaṇabrāhmaṇiyā pajāya (pts. a ii, 24) sadevamanussāya diṭṭhaṁ sutaṁ mutaṁ viññātaṁ
pattaṁ pariyesitaṁ anuvicaritaṁ manasā sammā taṁ 2- tathāgatena abhisambuddhaṁ
tasmā tathāgatoti vuccati. yañca bhikkhave rattiṁ tathāgato anuttaraṁ
sammāsambodhiṁ abhisambujjhati yañca rattiṁ anupādisesāya nibbānadhātuyā
parinibbāyati yaṁ etasmiṁ antare bhāsati lapati niddisati sabbantaṁ
tatheva hoti no aññathā tasmā tathāgatoti vuccati.
yathāvādī bhikkhave tathāgato tathākārī yathākārī tathāvādī iti
yathāvādī tathākārī yathākārī tathāvādī tasmā tathāgatoti vuccati.
sadevake bhikkhave loke samārake sabrahmake sassamaṇabrāhmaṇiyā pajāya

footnote: 1 yu. soti natthi. 2 ma. yu. sabbaṁ.

page number: 031

sadevamanussāya tathāgato abhibhū anabhibhūto aññadatthudaso vasavatti
tasmā tathāgatoti vuccatīti.
sabbalokaṁ abhiññāya sabbaloke yathātathaṁ 1-
sabbalokavisaṁyutto sabbaloke anussayo
sa ve sabbābhibhū dhīro sabbaganthappamocano
phuṭṭhassa paramā santi nibbānaṁ akutobhayaṁ
esa khīṇāsavo buddho anīgho chinnasaṁsayo
sabbakammakkhayaṁ patto vimutto upadhisaṁkhaye.
evaṁ so 2- bhagavā buddho esa sīho anuttaro
sadevakassa lokassa brahmacakkaṁ pavattayi.
iti devā manussā ca ye buddhaṁ saraṇaṁ gatā
saṅgamma naṁ namassanti mahantaṁ vītasāradaṁ.
danto damayataṁ seṭṭho santo samayataṁ isi
mutto mocayataṁ aggo tiṇṇo tārayataṁ varo
iti hetaṁ namassanti mahantaṁ vītasāradaṁ.
sadevakasmiṁ lokasmiṁ natthi te 3- paṭipuggaloti.

[24] ekaṁ samayaṁ bhagavā sākete viharati kāḷakārāme.
tatra kho bhagavā bhikkhū (pts. a ii, 25) āmantesi bhikkhavoti. bhadanteti te bhikkhū
bhagavato paccassosuṁ. bhagavā etadavoca yaṁ bhikkhave sadevakassa

footnote: 1 yu. yathā tathā. 2 ma. yu. esa. 3 ma. me.

page number: 032

lokassa samārakassa sabrahmakassa sassamaṇabrāhmaṇiyā pajāya
sadevamanussāya diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā
tamahaṁ jānāmi yaṁ bhikkhave sadevakassa lokassa samārakassa
sabrahmakassa sassamaṇabrāhmaṇiyā pajāya sadevamanussāya diṭṭhaṁ sutaṁ mutaṁ
viññātaṁ pattaṁ pariyesitaṁ anuvicaritaṁ manasā tamahaṁ abbhaññāsiṁ
taṁ tathāgatassa viditaṁ taṁ tathāgate 1- na upaṭṭhāsi yaṁ bhikkhave
sadevakassa lokassa ... diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ
manasā tamahaṁ jānāmīti vadeyyaṁ taṁ mamassa musā ... tamahaṁ
jānāmi ca na ca jānāmīti vadeyyaṁ taṁ pissa tādisameva ... tamahaṁ neva
jānāmi na na jānāmīti vadeyyaṁ taṁ mamassa kali iti kho bhikkhave
tathāgato diṭṭhā daṭṭhabbaṁ diṭṭhaṁ na maññati adiṭṭhaṁ na maññati
daṭṭhabbaṁ na maññati diṭṭhānaṁ 2- na maññati sutā 3- sotabbaṁ sutaṁ
na maññati assutaṁ na maññati sotabbaṁ na maññati sutānaṁ 4-
na maññati mutā 5- motabbaṁ mutaṁ na maññati amutaṁ na maññati
motabbaṁ na maññati mutānaṁ 6- na maññati viññātā 7- viññātabbaṁ
viññātaṁ na maññati aviññātaṁ na maññati viññātabbaṁ na
maññati viññātānaṁ 8- na maññati iti kho bhikkhave tathāgato diṭṭhasutamuta-
viññātabbesu dhammesu tādisova 9- tādī tamhā ca pana tādimhā
añño tādī uttaritaro vā paṇītataro vā natthīti vadāmīti.

footnote: 1 ma. yu. tathāgato. 2 ma. yu. daṭṭhāraṁ. 3 ma. yu. stvā. 4 ma. yu. sotāraṁ.
footnote: 5 ma. yu. mutvā. 6 ma. yu. motāraṁ. 7 ma. yu. viññatvā.
footnote: 8 ma. yu. viññātāraṁ. 9 ma. tādīyeva. yu. tādiseyeva.

page number: 033

yaṅkiñci diṭṭhaṁ ca 1- sutaṁ mutaṁ vā
ajjhositaṁ saccamutaṁ paresaṁ
na tesu tādī sayasaṁvutesu
saccaṁ musāvāpi paraṁ daheyya.
etañca sallaṁ paṭikacca disvā
ajjhositā yattha pajā visattā
jānāmi passāmi tatheva etaṁ
ajjhositaṁ natthi tathāgatānanti.

[25] nayidaṁ bhikkhave brahmacariyaṁ vussati janakuhanatthaṁ na janalapanatthaṁ
na lābhasakkārasilokānisaṁsatthaṁ na itivādappamokkhānisaṁsatthaṁ na
iti maṁ jano jānātūti athakho idaṁ bhikkhave brahmacariyaṁ vussati
saṁvaratthaṁ pahānatthaṁ virāgatthaṁ nirodhatthanti.
saṁvaratthaṁ pahānatthaṁ brahmacariyaṁ anītihaṁ
adesayi so bhagavā nibbānogadhagāminaṁ
esa maggo mahantehi anuyāto mahesibhi.
ye ca taṁ paṭipajjanti yathā buddhena desitaṁ
dukkhassantaṁ karissanti satthusāsanakārinoti.

[26] ye te bhikkhave bhikkhū kuhā thaddhā lapā siṅgī unnaḷā
asamāhitā na me te bhikkhave bhikkhū māmakā apagatā ca te

footnote: 1 ma. va.

page number: 034

bhikkhave bhikkhū imasmā dhammavinayā na ca te imasmiṁ dhammavinaye
vuḍḍhiṁ virūḷhiṁ vepullaṁ āpajjanti. ye ca kho te bhikkhave bhikkhū
nikkuhā nillapā dhīrā atthaddhā susamāhitā te kho me bhikkhave
bhikkhū māmakā anapagatā ca te bhikkhave bhikkhū imasmā dhammavinayā
te ca imasmiṁ dhammavinaye vuḍḍhiṁ virūḷhiṁ vepullaṁ āpajjantīti.
kuhā thaddhā lapā siṅgī unnaḷā cāsamāhitā
na te dhamme virūhanti sammāsambuddhadesite.
nikkuhā nillapā dhīrā atthaddhā susamāhitā
te ve dhamme virūhanti sammāsambuddhadesiteti.

[27] cattārīmāni bhikkhave appāni ca sulabhāni ca tāni
ca (pts. a ii, 27) anavajjāni katamāni cattāri paṁsukūlaṁ bhikkhave cīvarānaṁ appañca
sulabhañca tañca anavajjaṁ piṇḍiyālopo bhikkhave bhojanānaṁ
appañca sulabhañca tañca anavajjaṁ rukkhamūlaṁ bhikkhave senāsanānaṁ
appañca sulabhañca tañca anavajjaṁ pūtimuttaṁ bhikkhave bhesajjānaṁ
appañca sulabhañca tañca anavajjaṁ imāni kho bhikkhave cattāri
appāni ca sulabhāni ca tāni ca anavajjāni yato kho bhikkhave
bhikkhu appena ca santuṭṭho hoti sulabhena ca idamassāhaṁ aññataraṁ
sāmaññaṅganti 1- vadāmīti.
anavajjena tuṭṭhassa appena sulabhena ca

footnote: 1 yu. sāmañañanti.

page number: 035

na senāsanamārabbha cīvaraṁ pānabhojanaṁ
vighāto hoti cittassa disā na paṭihaññati.
ye cassa dhammā akkhātā sāmaññassānulomikā
adhiggahitā tuṭṭhassa appamattassa bhikkhunoti 1-.

[28] cattārome bhikkhave ariyavaṁsā aggaññā rattaññā
vaṁsaññā porāṇā asaṁkiṇṇā asaṁkiṇṇapubbā na saṁkīyanti na
saṁkīyissanti appaṭikuṭṭhā samaṇehi brahmaṇehi viññūhi katame
cattāro idha bhikkhave bhikkhu santuṭṭho hoti itarītarena cīvarena
itarītaracīvarasantuṭṭhiyā ca vaṇṇavādī na ca cīvarahetu anesanaṁ appaṭirūpaṁ
āpajjati aladdhā ca cīvaraṁ na paritassati laddhā ca
cīvaraṁ agadhito amucchito anajjhāpanno 2- ādīnavadassāvī nissaraṇapañño
paribhuñjati tāya ca pana itarītaracīvarasantuṭṭhiyā nevattānukkaṁseti
no paraṁ vambheti yo hi tattha dakkho analaso sampajāno patissato
ayaṁ vuccati bhikkhave bhikkhu porāṇe aggaññe ariyavaṁse ṭhito.
puna caparaṁ bhikkhave bhikkhu santuṭṭho hoti itarītarena piṇḍapātena
itarītarapiṇḍapātasantuṭṭhiyā ca vaṇṇavādī na ca piṇḍapātahetu
anesanaṁ appaṭirūpaṁ āpajjati aladdhā ca piṇḍapātaṁ na paritassati
laddhā ca piṇḍapātaṁ agadhito amucchito anajjhāpanno ādīnavadassāvī
nissaraṇapañño paribhuñjati tāya ca pana itarītarapiṇḍapātasantuṭṭhiyā

footnote: 1 ma. yu. sikkhatoti. 2 ma. yu. anajjhopanno. ito paraṁ īdisameva.

page number: 036

nevattānukkaṁseti no paraṁ vambheti yo hi tattha dakkho analaso
sampajāno patissato ayaṁ vuccati bhikkhave bhikkhu porāṇe aggaññe
ariyavaṁse ṭhito. puna caparaṁ bhikkhave bhikkhu santuṭṭho hoti itarītarena
senāsanena itarītarasenāsanasantuṭṭhiyā ca vaṇṇavādī na ca
senāsanahetu anesanaṁ appaṭirūpaṁ āpajjati aladdhā ca senāsanaṁ
na paritassati laddhā ca senāsanaṁ agadhito amucchito anajjhāpanno
ādīnavadassāvī nissaraṇapañño paribhuñjati tāya ca pana itarītarasenāsanasantuṭṭhiyā
nevattānukkaṁseti no paraṁ vambheti yo hi tattha
dakkho analaso sampajāno patissato ayaṁ vuccati bhikkhave bhikkhu
porāṇe aggaññe ariyavaṁse ṭhito. puna caparaṁ bhikkhave bhikkhu
bhāvanārāmo hoti bhāvanārato pahānārāmo hoti pahānarato tāya
ca pana bhāvanārāmatāya bhāvanāratiyā pahānārāmatāya pahānaratiyā
nevattānukkaṁseti no paraṁ vambheti yo hi tattha dakkho analaso
sampajāno patissato ayaṁ vuccati bhikkhave bhikkhu porāṇe aggaññe
ariyavaṁse ṭhito. ime kho bhikkhave cattāro ariyavaṁsā aggaññā
rattaññā vaṁsaññā porāṇā asaṁkiṇṇā asaṁkiṇṇapubbā na
saṁkīyanti na saṁkīyissanti appaṭikuṭṭhā samaṇehi brāhmaṇehi
viññūhi. imehi ca pana bhikkhave catūhi ariyavaṁsehi samannāgato bhikkhu
puratthimāya cepi disāya viharati sveva aratiṁ sahati na taṁ arati
sahati pacchimāya cepi disāya viharati ... uttarāya cepi disāya

page number: 037

viharati ... dakkhiṇāya cepi disāya viharati sveva aratiṁ sahati na
taṁ arati sahati taṁ kissa hetu aratiratisaho hi bhikkhave
dhīroti.
nāratī sahatī dhīraṁ nāratī dhīrasaṁhati 1-
dhīro ca aratiṁ sahati dhīro hi aratiṁsaho 2-.
sabbakammavihāyīnaṁ 3- panuṇṇaṁ ko nivāraye
nekkhaṁ jambonadasseva ko taṁ ninditumarahati
devāpi naṁ pasaṁsanti brahmunāpi pasaṁsitoti.

[29] cattārīmāni bhikkhave dhammapadāni aggaññāni rattaññāni
vaṁsaññāni porāṇāni asaṁkiṇṇāni asaṁkiṇṇapubbāni na
saṁkīyanti na saṁkīyissanti appaṭikuṭṭhāni samaṇehi brāhmaṇehi
viññūhi katamāni cattāri anabhijjhā bhikkhave dhammapadaṁ aggaññaṁ
rattaññaṁ vaṁsaññaṁ porāṇaṁ asaṁkiṇṇaṁ asaṁkiṇṇapubbaṁ na saṁkīyati
na saṁkīyissati appaṭikuṭṭhaṁ samaṇehi brāhmaṇehi viññūhi abyāpādo
bhikkhave dhammapadaṁ ... sammāsati bhikkhave dhammapadaṁ ... sammāsamādhi
bhikkhave dhammapadaṁ aggaññaṁ rattaññaṁ vaṁsaññaṁ porāṇaṁ
asaṁkiṇṇaṁ asaṁkiṇṇapubbaṁ na saṁkīyati na saṁkīyissati appaṭikuṭṭhaṁ
samaṇehi brāhmaṇehi viññūhi imāni kho bhikkhave cattāri dhammapadāni
aggaññāni rattaññāni vaṁsaññāni porāṇāni asaṁkiṇṇāni
asaṁkiṇṇapubbāni na saṁkīyanti na saṁkīyissanti appaṭikuṭṭhāni

footnote: 1 ma. yu. dhīraṁ sahati. 2 ma. aratissaho. 3 yu. sammākammaviyākataṁ.

page number: 038

samaṇehi brāhmaṇehi viññūhīti.
anabhijjhālu vihareyya abyāpannena cetasā
sato ekaggacittassa ajjhattaṁ susamāhitoti.

[30] ekaṁ samayaṁ bhagavā rājagahe viharati gijjhakūṭe pabbate.
tena kho pana samayena sambahulā abhiññātā abhiññātā paribbājakā
sippiniyā 1- tīre paribbājakārāme paṭivasanti seyyathīdaṁ annabhāro
vadharo 2- sakuludāyī ca paribbājako aññe ca abhiññātā abhiññātā
paribbājakā. athakho bhagavā sāyaṇhasamayaṁ paṭisallānā vuṭṭhito
yena sippiniyā tīraṁ paribbājakārāmo tenupasaṅkami upasaṅkamitvā
paññatte āsane nisīdi nisajja (pts. a ii, 30) kho bhagavā te paribbajake etadavoca
cattārīmāni paribbājakā dhammapadāni aggaññāni rattaññāni
vaṁsaññāni porāṇāni asaṁkiṇṇāni asaṁkiṇṇapubbāni na
saṁkīyanti na saṁkīyissanti appaṭikuṭṭhāni samaṇehi brāhmaṇehi
viññūhi katamāni cattāri anabhijjhā paribbājakā dhammapadaṁ
aggaññaṁ rattaññaṁ vaṁsaññaṁ porāṇaṁ asaṁkiṇṇaṁ asaṁkiṇṇapubbaṁ na
saṁkīyati na saṁkīyissati appaṭikuṭṭhaṁ samaṇehi brāhmaṇehi viññūhi.
abyāpādo paribbājakā dhammapadaṁ .... sammāsati paribbājakā
dhammapadaṁ .... sammāsamādhi paribbājakā dhammapadaṁ aggaññaṁ
rattaññaṁ vaṁsaññaṁ porāṇaṁ asaṁkiṇṇaṁ asaṁkiṇṇapubbaṁ na saṁkīyati
na saṁkīyissati appaṭikuṭṭhaṁ samaṇehi brāhmaṇehi viññūhi. imāni

footnote: 1 po. sappinikāya nadiyā. ma. sippinikātīre. 2 ma. yu. varadharo.

page number: 039

kho paribbājakā cattāri dhammapadāni aggaññāni rattaññāni
vaṁsaññāni porāṇāni asaṁkiṇṇāni asaṁkiṇṇapubbāni na saṁkīyanti
na saṁkīyissanti appaṭikuṭṭhāni samaṇehi brāhmaṇehi viññūhi.
yo kho paribbājakā evaṁ vadeyya ahametaṁ anabhijjhaṁ dhammapadaṁ
paccakkhāya abhijjhāluṁ kāmesu tibbasārāgaṁ samaṇaṁ vā brāhmaṇaṁ vā
paññāpessāmīti tamahaṁ tattha evaṁ vadeyyaṁ etu vadatu byāharatu
passāmissānubhāvanti so vata paribbājakā anabhijjhaṁ dhammapadaṁ
paccakkhāya abhijjhāluṁ kāmesu tibbasārāgaṁ samaṇaṁ vā brāhmaṇaṁ vā
paññāpessatīti netaṁ ṭhānaṁ vijjati. yo kho paribbājakā evaṁ
vadeyya ahametaṁ abyāpādaṁ dhammapadaṁ paccakkhāya byāpannacittaṁ
paduṭṭhamanasaṅkappaṁ samaṇaṁ vā brāhmaṇaṁ vā paññāpessāmīti tamahaṁ
tattha evaṁ vadeyyaṁ etu vadatu byāharatu passāmissānubhāvanti
so vata paribbājakā abyāpādaṁ dhammapadaṁ paccakkhāya byāpannacittaṁ
paduṭṭhamanasaṅkappaṁ samaṇaṁ vā brāhmaṇaṁ vā paññāpessatīti netaṁ
ṭhānaṁ vijjati. yo kho paribbājakā evaṁ vadeyya ahametaṁ sammāsatiṁ
dhammapadaṁ paccakkhāya muṭṭhassatiṁ asampajānaṁ samaṇaṁ vā brāhmaṇaṁ vā
paññāpessāmīti tamahaṁ tattha evaṁ vadeyyaṁ etu vadatu byāharatu
passāmissānubhāvanti so vata paribbājakā sammāsatiṁ dhammapadaṁ
paccakkhāya muṭṭhassatiṁ asampajānaṁ samaṇaṁ vā brāhmaṇaṁ vā paññāpessatīti
netaṁ ṭhānaṁ vijjati. yo kho paribbājakā evaṁ vadeyya

page number: 040

ahametaṁ sammāsamādhiṁ dhammapadaṁ paccakkhāya asamāhitaṁ vibbhantacittaṁ
samaṇaṁ vā brāhmaṇaṁ (pts. a ii, 31) vā paññāpessāmīti tamahaṁ tattha evaṁ
vadeyyaṁ etu vadatu byāharatu passāmissānubhāvanti so vata
paribbājakā sammāsamādhiṁ dhammapadaṁ paccakkhāya asamāhitaṁ vibbhantacittaṁ
samaṇaṁ vā brāhmaṇaṁ vā paññāpessatīti netaṁ ṭhānaṁ vijjati. yo
kho paribbājakā imāni cattāri dhammapadāni garahitabbaṁ paṭikkositabbaṁ
maññeyya tassa diṭṭheva dhamme cattāro sahadhammikā vādānupātā
gārayhā ṭhānā āgacchanti katame cattāro anabhijjhaṁ ce bhavaṁ
dhammapadaṁ garahati paṭikkosati ye ca hi abhijjhālū kāmesu tibbasārāgā
samaṇā vā brāhmaṇā vā te bhoto pujjā te
bhoto pāsaṁsā. abyāpādaṁ ce bhavaṁ dhammapadaṁ garahati paṭikkosati
ye ca hi byāpannacittā paduṭṭhamanasaṅkappā samaṇā vā brāhmaṇā
vā te bhoto pujjā te bhoto pāsaṁsā. sammāsatiṁ ce bhavaṁ
dhammapadaṁ garahati paṭikkosati ye ca hi muṭṭhassatī asampajānā
samaṇā vā brāhmaṇā vā te bhoto pujjā te bhoto
pāsaṁsā. sammāsamādhiṁ ce bhavaṁ dhammapadaṁ garahati paṭikkosati ye
ca hi asamāhitā vibbhantacittā samaṇā vā brāhmaṇā vā te
bhoto pujjā te bhoto pāsaṁsā. yo kho paribbājakā imāni
cattāri dhammapadāni garahitabbaṁ paṭikkositabbaṁ maññeyya tassa
diṭṭheva dhamme ime cattāro sahadhammikā vādānupātā gārayhā ṭhānā

page number: 041

āgacchanti. yepi te paribbājakā ahesuṁ ukkalā vassabhaññā
ahetukavādā akiriyavādā natthikavādā tepi imāni cattāri dhammapadāni
na garahitabbaṁ na paṭikkositabbaṁ amaññiṁsu taṁ kissa hetu
nindābyārosanaupārambhabhayāti.
abyāpanno sadā sato ajjhattaṁ susamāhito
abhijjhāvinaye sikkhaṁ appamattoti vuccatīti.
uruvelavaggo tatiyo.
tassuddānaṁ
dve uruvelā loko kāḷako brahmacariyapañcamaṁ
kuhaṁ santuṭṭhi vaṁso ca 1- dhammapadaṁ paribbājakena cāti.
-----------
cakkavaggo (pts. a ii, 32) catuttho

[31] cattārīmāni bhikkhave cakkāni yehi samannāgatānaṁ devamanussānaṁ
catucakkaṁ pavattati yehi samannāgatā devamanussā nacirasseva
mahantattaṁ vepullattaṁ pāpuṇanti bhogesu katamāni cattāri
paṭirūpadesavāso sappurisūpassayo 2- attasammāpaṇidhi pubbe ca
katapuññatā imāni kho bhikkhave cattāri cakkāni yehi samannāgatānaṁ
devamanussānaṁ catucakkaṁ pavattati yehi samannāgatā devamanussā
nacirasseva mahantattaṁ vepullattaṁ pāpuṇanti bhogesūti.

footnote: 1 yu. caddo natthi. 2 ma. sapupurisāvassayo.

page number: 042

paṭirūpe vase dese ariyamittakaro siyā
sammāpaṇidhisampanno pubbe puññakato naro.
dhaññaṁ dhanaṁ yaso kitti sukhañcetaṁdhivattatīti.

[32] cattārīmāni bhikkhave saṅgahavatthūni katamāni cattāri
dānaṁ peyyavajjaṁ atthacariyā samānattatā imāni kho bhikkhave cattāri
saṅgahavatthūnīti.
dānañca peyyavajjañca atthacariyā ca yā idha
samānattatā ca dhammesu tattha tattha yathārahaṁ
ete kho saṅgahā loke rathassāṇīva yāyato.
ete ca saṅgahā nāssu na mātā puttakāraṇā
labhetha mānaṁ pūjaṁ vā pitā vā puttakāraṇā.
yasmā ca saṅgahā 1- ete samavekkhanti paṇḍitā
tasmā (pts. a ii, 33) mahattaṁ papponti pāsaṁsā ca bhavanti teti.

[33] sīho bhikkhave migarājā sāyaṇhasamayaṁ āsayā nikkhamati
āsayā nikkhamitvā vijambhati vijambhitvā samantā catuddisā anuviloketi
samantā catuddisā anuviloketvā tikkhattuṁ sīhanādaṁ nadati
tikkhattuṁ sīhanādaṁ naditvā gocarāya pakkamati ye kho pana te
bhikkhave tiracchānagatā pāṇā sīhassa migarañño nadato saddaṁ suṇanti
te yebhuyyena bhayaṁ saṁvegaṁ santāsaṁ āpajjati bilaṁ bilāsayā pavisanti
udakaṁ udakāsayā pavisanti vanaṁ vanāsayā pavisanti ākāsaṁ pakkhino

footnote: 1 ma. saṅgahe.

page number: 043

bhajanti yepi te bhikkhave rañño nāgā gāmanigamarājadhānīsu daḷhehi
varattehi bandhanehi baddhā tepi tāni bandhanāni sañchinditvā
sampadāletvā bhītā muttakarīsaṁ cajamānā yena vā tena vā palāyanti
evaṁmahiddhiko kho bhikkhave sīho migarājā tiracchānagatānaṁ pāṇānaṁ
evaṁmahesakkho evaṁmahānubhāvo. evameva kho bhikkhave yadā tathāgato
loke uppajjati arahaṁ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṁ buddho bhagavā
so dhammaṁ deseti iti sakkāyo iti sakkāyassa samudayo iti
sakkāyassa nirodho iti sakkāyassa nirodhagāminī paṭipadāti yepi
te bhikkhave devā dīghāyukā vaṇṇavanto sukhabahulā uccesu vimānesu
ciraṭṭhitikā tepi tathāgatassa dhammadesanaṁ sutvā yebhuyyena bhayaṁ saṁvegaṁ
santāsaṁ āpajjanti aniccā vata kira bho mayaṁ samānā niccamhāti
amaññimhā 1- adhuvā vata kira bho mayaṁ samānā dhuvāti
amaññimhā 1- asassatā vata kira bho mayaṁ samānā sassatamhāti
amaññimhā 1- mayaṁ kira bho aniccā adhuvā asassatā sakkāyapariyāpannāti
evaṁmahiddhiko kho bhikkhave tathāgato sadevakassa lokassa
evaṁmahesakkho evaṁmahānubhāvoti.
yathā buddho abhiññāya dhammacakkaṁ pavattayi
sadevakassa lokassa satthā appaṭipuggalo

footnote: 1 ma. yu. amaññimha.

page number: 044

sakkāyañca nirodhañca sakkāyassa ca sambhavaṁ
ariyaṭṭhaṅgikaṁ 1- maggaṁ dukkhūpasamagāminaṁ
yepi dīghāyukā devā vaṇṇavanto yasassino
bhītā santāsamāpāduṁ 2- sīhassevitare migā
avītivattā sakkāyaṁ aniccā kira bho mayaṁ
sutvā arahato vākyaṁ vippamuttassa tādinoti.

[34] cattārome bhikkhave aggappasādā katame cattāro
yāvatā bhikkhave sattā apadā vā dvipadā vā catuppadā vā bahuppadā
vā rūpino vā arūpino vā saññino vā asaññino
vā nevasaññināsaññino vā tathāgato tesaṁ aggamakkhāyati arahaṁ
sammāsambuddho ye bhikkhave buddhe pasannā agge te pasannā
agge kho pana pasannānaṁ aggo vipāko hoti. yāvatā bhikkhave
dhammā saṅkhatā ariyo aṭṭhaṅgiko maggo tesaṁ aggamakkhāyati ye
bhikkhave ariye aṭṭhaṅgike magge pasannā agge te pasannā
agge kho pana pasannānaṁ aggo vipāko hoti. yāvatā bhikkhave
dhammā saṅkhatā vā asaṅkhatā vā virāgo tesaṁ aggamakkhāyati yadidaṁ
madanimmadano pipāsavinayo ālayasamugghāto vaṭṭūpacchedo taṇhakkhayo
virāgo nirodho nibbānaṁ ye bhikkhave virāge 3- dhamme pasannā agge
te pasannā agge kho pana pasannānaṁ aggo vipāko hoti.

footnote: 1 ma. yu. ariyañcaṭṭhaṅgikaṁ. 2 po. santāsamāpajjuṁ. 3 ma. yu. virāgeti natthi.

page number: 045

yāvatā bhikkhave saṅghā vā gaṇā vā tathāgatasāvakasaṅgho tesaṁ
aggamakkhāyati yadidaṁ cattāri purisayugāni aṭṭha purisapuggalā esa
bhagavato sāvakasaṅgho āhuneyyo (pts. a ii, 35) pāhuneyyo dakkhiṇeyyo añjalikaraṇīyo
anuttaraṁ puññakkhettaṁ lokassa ye bhikkhave saṅghe pasannā agge
te pasannā agge kho pana pasannānaṁ aggo vipāko hoti.
ime kho bhikkhave cattāro aggappasādāti.
aggato ve pasannānaṁ aggaṁ dhammaṁ vijānataṁ
agge buddhe pasannānaṁ dakkhiṇeyye anuttare
agge dhamme pasannānaṁ virāgūpasame sukhe
agge saṅghe pasannānaṁ puññakkhette anuttare
aggasmiṁ dānaṁ dadataṁ aggaṁ puññaṁ pavaḍḍhati
aggaṁ āyu ca vaṇṇo ca yaso kitti sukhaṁ balaṁ.
aggassa dātā medhāvī aggadhammasamāhito
devabhūto manusso vā aggappatto pamodatīti.

[35] ekaṁ samayaṁ bhagavā rājagahe viharati veḷuvane kalandakanivāpe.
athakho vassakāro brāhmaṇo magadhamahāmatto yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ nisīdi ekamantaṁ nisinno kho
vassakāro brāhmaṇo magadhamahāmatto bhagavantaṁ etadavoca catūhi
kho mayaṁ bho gotama dhammehi samannāgataṁ mahāpaññaṁ mahāpurisaṁ

page number: 046

paññāpema katamehi catūhi idha bho gotama bahussuto hoti tassa
tasseva sutajātassa tassa tasseva kho pana bhāsitassa atthaṁ jānāti
ayaṁ imassa bhāsitassa attho ayaṁ imassa bhāsitassa atthoti
satimā kho pana hoti cirakataṁpi cirabhāsitaṁpi saritā anussaritā yāni
kho pana tāni gahaṭṭhakāni kiṁkaraṇīyāni tattha dakkho hoti analaso
tatrupāyāya vīmaṁsāya samannāgato alaṁ kātuṁ alaṁ saṁvidhātuṁ imehi
kho mayaṁ bho gotama catūhi dhammehi samannāgataṁ mahāpaññaṁ mahāpurisaṁ
paññāpema sace me bho gotama anumoditabbaṁ anumodatu me
bhavaṁ gotamo sace pana me bho gotama paṭikkositabbaṁ paṭikkosatu
me (pts. a ii, 36) bhavaṁ gotamoti. neva kho tyāhaṁ brāhmaṇa anumodāmi
nappaṭikkosāmi catūhi kho ahaṁ brāhmaṇa dhammehi samannāgataṁ
mahāpaññaṁ mahāpurisaṁ paññāpemi katamehi catūhi idha brāhmaṇa
bahujanahitāya paṭipanno hoti bahujanasukhāya bahussa janatā ariye
ñāye patiṭṭhāpitā yadidaṁ kalyāṇadhammatā kusaladhammatā so yaṁ
vitakkaṁ ākaṅkhati vitakketuṁ taṁ vitakkaṁ vitakketi yaṁ vitakkaṁ nākaṅkhati
vitakketuṁ na taṁ vitakkaṁ vitakketi yaṁ saṅkappaṁ ākaṅkhati saṅkappetuṁ
taṁ saṅkappaṁ saṅkappeti yaṁ saṅkappaṁ nākaṅkhati saṅkappetuṁ na taṁ saṅkappaṁ
saṅkappeti iti cetovasippatto hoti vitakkapathesu catunnaṁ jhānānaṁ
ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī
akasiralābhī āsavānaṁ khayā anāsavaṁ cetovimuttiṁ paññāvimuttiṁ diṭṭheva

page number: 047

dhamme sayaṁ abhiññā sacchikatvā upasampajja viharati neva kho tyāhaṁ
brāhmaṇa anumodāmi nappaṭikkosāmi 1- imehi kho ahaṁ brāhmaṇa
catūhi dhammehi samannāgataṁ mahāpaññaṁ mahāpurisaṁ paññāpemīti.
acchariyaṁ bho gotama abbhutaṁ bho gotama yāva subhāsitañcidaṁ
bhotā gotamena imehi 2- ca pana catūhi dhammehi samannāgataṁ bhavantaṁ
gotamaṁ dhāremi bhavañhi gotamo bahujanahitāya paṭipanno bahujanasukhāya
bahussa 3- janatā ariye ñāye patiṭṭhāpitā yadidaṁ kalyāṇadhammatā
kusaladhammatā bhavañhi gotamo yaṁ vitakkaṁ ākaṅkhati vitakketuṁ taṁ vitakkaṁ
vitakketi yaṁ vitakkaṁ nākaṅkhati vitakketuṁ na taṁ vitakkaṁ vitakketi yaṁ
saṅkappaṁ ākaṅkhati saṅkappetuṁ taṁ saṅkappaṁ saṅkappeti yaṁ saṅkappaṁ nākaṅkhati
saṅkappetuṁ na taṁ saṅkappaṁ saṅkappeti bhavañhi gotamo cetovasippatto
vitakkapathesu bhavañhi gotamo catunnaṁ jhānānaṁ ābhicetasikānaṁ
diṭṭhadhammasukhavihārānaṁ nikāmalābhī akicchalābhī akasiralābhī bhavañhi
gotamo āsavānaṁ khayā anāsavaṁ cetovimuttiṁ paññāvimuttiṁ (pts. a ii, 37) diṭṭheva
dhamme sayaṁ abhiññā sacchikatvā upasampajja viharatīti. addhā kho
te brāhmaṇa āsajja upanīyavācā bhāsitā apica tyāhaṁ
byākarissāmi ahañhi brāhmaṇa bahujanahitāya paṭipanno bahujanasukhāya
bahussa 4- janatā ariye ñāye patiṭṭhāpitā yadidaṁ kalyāṇadhammatā
kusaladhammatā ahañhi brāhmaṇa yaṁ vitakkaṁ ākaṅkhāmi vitakketuṁ taṁ
vitakkaṁ vitakkemi yaṁ vitakkaṁ nākaṅkhāmi vitakketuṁ na taṁ vitakkaṁ

footnote: 1 po. ma. na pana paṭikkosāmi. 2 ma. yu. imehi ca mayaṁ catūhi ... dhārema.
footnote: 3 ma. yu. bahu te. 4 ma. yu. bahu me.

page number: 048

vitakkemi yaṁ saṅkappaṁ ākaṅkhāmi saṅkappetuṁ taṁ saṅkappaṁ saṅkappemi
yaṁ saṅkappaṁ nākaṅkhāmi saṅkappetuṁ na taṁ saṅkappaṁ saṅkappemi ahañhi
brāhmaṇa cetovasippatto vitakkapathesu ahañhi brāhmaṇa catunnaṁ
jhānānaṁ ābhicetasikānaṁ diṭṭhadhammasukhavihārānaṁ nikāmalābhī akicchalābhī
akasiralābhī ahañhi brāhmaṇa āsavānaṁ khayā anāsavaṁ cetovimuttiṁ
paññāvimuttiṁ diṭṭheva dhamme sayaṁ abhiññā sacchikatvā upasampajja
viharāmīti.
yo vedī sabbasattānaṁ maccupāsā pamocanaṁ
hitaṁ devamanussānaṁ ñeyyadhammaṁ 1- pakāsayi
yañca 2- disvā ca sutvā ca pasīdati 3- bahujjano
maggāmaggassa kusalo katakicco anāsavo
buddho antimasārīro mahāpurisoti 4- vuccatīti.

[36] ekaṁ samayaṁ bhagavā antarā ca ukkaṭṭhaṁ antarā ca
setabyaṁ addhānamaggapaṭipanno hoti. doṇopi 

[5]- brāhmaṇo antarā
ca ukkaṭṭhaṁ antarā ca setabyaṁ addhānamaggapaṭipanno hoti addasā
kho doṇo brāhmaṇo bhagavato pādesu cakkāni sahassārāni
sanemikāni sanābhikāni sabbākāraparipūrāni disvānassa etadahosi
acchariyaṁ (pts. a ii, 38) vata bho abbhutaṁ vata bho navatimāni manussabhūtassa pādāni
bhavissantīti. athakho bhagavā maggā okkamma aññatarasmiṁ rukkhamūle

footnote: 1 ma. yu. ñāyaṁ dhammaṁ. 2 ma. yu. yaṁ ve. 3 ma. pasīdanti bahū janā.
footnote: 4 po. ma. yu. mahāpaññoti. 5 po. ma. yu. etthantare sudanati atthi.

page number: 049

nisīdi pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.
athakho doṇo brāhmaṇo bhagavato pādāni anugacchanto
addasa bhagavantaṁ aññatarasmiṁ rukkhamūle nisinnaṁ pāsādikaṁ pasādanīyaṁ
santindriyaṁ santamānasaṁ uttamadamathasamathamanuppattaṁ dantaṁ guttaṁ
santindriyaṁ 1- nāgaṁ disvā yena bhagavā tenupasaṅkami upasaṅkamitvā
bhagavantaṁ etadavoca devo no bhavaṁ bhavissatīti. na kho ahaṁ
brāhmaṇa devo bhavissāmīti. gandhabbo no bhavaṁ bhavissatīti.
na kho ahaṁ brāhmaṇa gandhabbo bhavissāmīti. yakkho no bhavaṁ
bhavissatīti. na kho ahaṁ brāhmaṇa yakkho bhavissāmīti. manusso
no bhavaṁ bhavissatīti. na kho ahaṁ brāhmaṇa manusso bhavissāmīti.
devo no bhavaṁ bhavissatīti iti puṭṭho samāno na kho ahaṁ brāhmaṇa
devo bhavissāmīti vadesi gandhabbo no bhavaṁ bhavissatīti iti puṭṭho
samāno na kho ahaṁ brāhmaṇa gandhabbo bhavissāmīti vadesi yakkho
no bhavaṁ bhavissatīti iti puṭṭho samāno na kho ahaṁ brāhmaṇa
yakkho bhavissāmīti vadesi manusso no bhavaṁ bhavissatīti iti puṭṭho
samāno na kho ahaṁ brāhmaṇa manusso bhavissāmīti vadesi atha
kocarahi bhavaṁ bhavissatīti. yesaṁ kho ahaṁ brāhmaṇa āsavānaṁ appahīnattā
devo bhaveyyaṁ te me āsavā pahīnā ucchinnamūlā tālāvatthukatā
anabhāvaṁ gatā āyatiṁanuppādadhammā yesaṁ kho ahaṁ brāhmaṇa

footnote: 1 ma. saṁyatindriyaṁ.

page number: 050

āsavānaṁ appahīnattā gandhabbo bhaveyyaṁ ... yakkho bhaveyyaṁ ... manusso
bhaveyyaṁ te me āsavā pahīnā ucchinnamūlā tālāvatthukatā anabhāvaṁ
gatā āyatiṁanuppādadhammā seyyathāpi brāhmaṇa uppalaṁ vā padumaṁ
vā puṇḍarīkaṁ vā udake jātaṁ udake saṁvaḍḍhaṁ udakaṁ 1- accuggamma
tiṭṭhati anupalittaṁ udakena evameva kho ahaṁ brāhmaṇa loke
jāto loke saṁvaḍḍho lokaṁ abhibhuyya viharāmi anupalitto lokena
buddhoti maṁ brāhmaṇa dhārehīti.
yena devupapatyassa gandhabbo vā vihaṅgamo
yakkhattaṁ yena gaccheyyaṁ manussattañca abbhaje
te mayhaṁ āsavā khīṇā viddhastā vinaḷīkatā.
puṇḍarīkaṁ yathā uggaṁ 2- toyena nupalippati
nupalippāmi lokena tasmā buddhosmi brāhmaṇāti.

[37] catūhi bhikkhave dhammehi samannāgato bhikkhu abhabbo
parihānāya nibbānasseva santike katamehi catūhi idha bhikkhave bhikkhu
sīlasampanno hoti indriyesu guttadvāro hoti bhojane
mattaññū hoti jāgariyaṁ anuyutto hoti. kathañca bhikkhave bhikkhu
sīlasampanno hoti idha bhikkhave bhikkhu sīlavā hoti pātimokkha-
saṁvarasaṁvuto viharati ācāragocarasampanno aṇumattesu vajjesu
bhayadassāvī samādāya sikkhati sikkhāpadesu evaṁ kho bhikkhave bhikkhu
sīlasampanno hoti. kathañca bhikkhave bhikkhu indriyesu guttadvāro

footnote: 1 ma. udakā. 2 ma. yu. vaggu.

page number: 051

hoti idha bhikkhave bhikkhu cakkhunā rūpaṁ disvā na nimittaggāhī hoti
nānubyañjanaggāhī yatvādhikaraṇamenaṁ cakkhundriyaṁ asaṁvutaṁ viharantaṁ
abhijjhādomanassā pāpakā akusalā dhammā anvāssaveyyuṁ tassa saṁvarāya
paṭipajjati rakkhati cakkhundriyaṁ cakkhundriye saṁvaraṁ āpajjati sotena
saddaṁ sutvā ... ghānena gandhaṁ ghāyitvā ... jivhāya rasaṁ sāyitvā ...
kāyena phoṭṭhabbaṁ phusitvā ... manasā dhammaṁ viññāya na nimittaggāhī
hoti nānubyañjanaggāhī yatvādhikaraṇamenaṁ (pts. a ii, 40) manindriyaṁ asaṁvutaṁ viharantaṁ
abhijjhādomanassā pāpakā akusalā dhammā anvāssaveyyuṁ tassa
saṁvarāya paṭipajjati rakkhati manindriyaṁ manindriye saṁvaraṁ āpajjati
evaṁ kho bhikkhave bhikkhu indriyesu guttadvāro hoti. kathañca
bhikkhave bhikkhu bhojane mattaññū hoti idha bhikkhave bhikkhu paṭisaṅkhā
yoniso āhāraṁ āhāreti neva davāya na madāya na maṇḍanāya
na vibhūsanāya yāvadeva imassa kāyassa ṭhitiyā yāpanāya vihiṁsuparatiyā
brahmacariyānuggahāya iti purāṇañca vedanaṁ paṭihaṅkhāmi navañca
vedanaṁ na uppādessāmi yātrā ca me bhavissati anavajjatā ca
phāsu vihāro cāti evaṁ kho bhikkhave bhikkhu bhojane mattaññū
hoti. kathañca bhikkhave bhikkhu jāgariyaṁ anuyutto hoti idha bhikkhave
bhikkhu divasaṁ caṅkamena nisajjāya āvaraṇiyehi dhammehi cittaṁ parisodheti
rattiyā paṭhamaṁ yāmaṁ caṅkamena nisajjāya āvaraṇiyehi dhammehi cittaṁ
parasodheti rattiyā majjhimaṁ yāmaṁ dakkhiṇena passena sīhaseyyaṁ

page number: 052

kappeti pādena 1- pādaṁ accādhāya 2- sato sampajāno uṭṭhānasaññaṁ
manasikaritvā rattiyā pacchimaṁ yāmaṁ paccuṭṭhāya caṅkamena nisajjāya
āvaraṇiyehi dhammehi cittaṁ parisodheti evaṁ kho bhikkhave bhikkhu
jāgariyaṁ anuyutto hoti. imehi kho bhikkhave catūhi dhammehi
samannāgato bhikkhu abhabbo parihānāya nibbānasseva santiketi.
sīle patiṭṭhito bhikkhu indriyesu ca saṁvuto
bhojanamhi ca mattaññū jāgariyaṁ anuyuñjati
evaṁ viharamātāpī 3- ahorattamatandito
bhāvayaṁ kusalaṁ dhammaṁ yogakkhemassa pattiyā
appamādarato bhikkhu pamāde bhayadassi vā
abhabbo (pts. a ii, 41) parihānāya nibbānasseva santiketi.

[38] panuṇṇapaccekasacco bhikkhave bhikkhu samavayasaṭṭhesano
passaddhakāyasaṅkhāro paṭilīnoti vuccati. kathañca bhikkhave bhikkhu
panuṇṇapaccekasacco hoti idha bhikkhave bhikkhuno yāni tāni
puthusamaṇabrāhmaṇānaṁ puthupaccekasaccāni seyyathīdaṁ sassato lokoti vā
asassato lokoti vā antavā lokoti vā anantavā lokoti
vā taṁ jīvaṁ taṁ sarīranti vā aññaṁ jīvaṁ aññaṁ sarīranti vā
hoti tathāgato parammaraṇāti vā na hoti tathāgato parammaraṇāti
vā hoti ca na ca hoti tathāgato parammaraṇāti vā neva hoti

footnote: 1 ma. yu. pāde pādaṁ. 2 po. accodhāya. 3 po. ma. vihārī ātāpī.
footnote: yu. vihāramānopi.

page number: 053

na na hoti tathāgato parammaraṇāti vā sabbāni tāni nuṇṇāni
honti panuṇṇāni cattāni vantāni muttāni pahīnāni paṭinissaṭṭhāni
evaṁ kho bhikkhave bhikkhu panuṇṇapaccekasacco hoti. kathañca bhikkhave
bhikkhu samavayasaṭṭhesano hoti idha bhikkhave bhikkhuno kāmesanā pahīnā
hoti bhavesanā pahīnā hoti brahmacariyesanā paṭippassaddhā
hoti evaṁ kho bhikkhave bhikkhu samavayasaṭṭhesano hoti. kathañca
bhikkhave bhikkhu passaddhakāyasaṅkhāro hoti idha bhikkhave bhikkhu sukhassa
ca pahānā dukkhassa ca pahānā pubbeva somanassadomanassānaṁ atthaṅgamā
adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati
evaṁ kho bhikkhave bhikkhu passaddhakāyasaṅkhāro hoti. kathañca bhikkhave
bhikkhu paṭilīno hoti idha bhikkhave bhikkhuno asmimāno pahīno hoti
ucchinnamūlo tālāvatthukato anabhāvaṁ gato āyatiṁanuppādadhammo evaṁ
kho bhikkhave bhikkhu paṭilīno hoti. evaṁ kho bhikkhave bhikkhu panuṇṇapaccekasacco
samavayasaṭṭhesano passaddhakāyasaṅkhāro paṭilīnoti vuccati.
kāmesanā bhavesanā brahmacariyesanā saha
iti saccaparāmāso diṭṭhiṭṭhānā samussayā
sabbarāgavirattassa taṇhakkhayavimuttino
esanā paṭinissaṭṭhā diṭṭhiṭṭhānā samūhatā
sa ve santo sato bhikkhu passaddho aparājito
mānābhisamayā buddho paṭilīnoti vuccatīti.

page number: 054

[39] athakho ujjayo brāhmaṇo yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi ekamantaṁ nisinno kho ujjayo brāhmaṇo
bhagavantaṁ etadavoca bhavaṁpi no gotamo yaññaṁ vaṇṇetīti. na
kho ahaṁ brāhmaṇa sabbaṁ yaññaṁ vaṇṇemi na panāhaṁ brāhmaṇa
sabbaṁ yaññaṁ na vaṇṇemi yathārūpe kho brāhmaṇa yaññe gāvo
haññanti ajeḷakā haññanti kukkuṭasūkarā haññanti vividhā
pāṇā saṅghātaṁ āpajjanti evarūpaṁ kho ahaṁ brāhmaṇa sārambhaṁ
yaññaṁ na vaṇṇemi taṁ kissa hetu evarūpañhi brāhmaṇa
sārambhaṁ yaññaṁ na upasaṅkamanti arahanto vā arahattamaggaṁ vā
samāpannā yathārūpe ca kho brāhmaṇa yaññe neva gāvo haññanti
na ajeḷakā haññanti na kukkuṭasūkarā haññanti na vividhā
pāṇā saṅghātaṁ āpajjanti evarūpaṁ kho ahaṁ brāhmaṇa nirārambhaṁ
yaññaṁ vaṇṇemi yadidaṁ niccadānaṁ anukulayaññaṁ taṁ kissa hetu
evarūpañhi brāhmaṇa nirārambhaṁ yaññaṁ upasaṅkamanti arahanto vā
arahattamaggaṁ vā samāpannāti.
assamedhaṁ purisamedhaṁ sammāpāsaṁ vājapeyyaṁ niraggaḷaṁ
mahāyaññā mahārambhā na te honti mahapphalā.
ajeḷakā ca gāvo ca vividhā yattha haññare
na taṁ sammaggatā yaññaṁ upayanti mahesino.

page number: 055

yañca yaññaṁ nirārambhaṁ 1- yajantyanukulaṁ sadā
nājeḷakā ca gāvo ca vividhā yattha 2- haññare
tañca sammaggatā yaññaṁ upayanti mahesino.
evaṁ 3- yajetha medhāvī eso yañño mahapphalo.
evaṁ 4- hi yajamānassa seyyo hoti na pāpiyo
yañño ca vipulo hoti pasīdanti ca devatāti.

[40] athakho udāyi brāhmaṇo yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi ekamantaṁ nisinno kho udāyi brāhmaṇo
bhagavantaṁ etadavoca bhavaṁpi no gotamo yaññaṁ vaṇṇetīti. na
kho ahaṁ brāhmaṇa sabbaṁ yaññaṁ vaṇṇemi na panāhaṁ brāhmaṇa
sabbaṁ yaññaṁ na vaṇṇemi yathārūpe kho brāhmaṇa yaññe gāvo
haññanti ajeḷakā haññanti kukkuṭasūkarā haññanti vividhā
pāṇā saṅghātaṁ āpajjanti evarūpaṁ kho ahaṁ brāhmaṇa sārambhaṁ
yaññaṁ na vaṇṇemi taṁ kissa hetu evarūpañhi brāhmaṇa sārambhaṁ
yaññaṁ na upasaṅkamanti arahanto vā arahattamaggaṁ vā samāpannā
yathārūpe ca kho brāhmaṇa yaññe neva gāvo haññanti na
ajeḷakā haññanti na kukkuṭasūkarā haññanti na vividhā pāṇā
saṅghātaṁ āpajjanti evarūpaṁ kho ahaṁ brāhmaṇa nirārambhaṁ yaññaṁ

footnote: 1 ma. yu. ye ca yaññā nirārambhā. 2 po. yattha na haññare. ma. yu. nettha
footnote: haññare. 3-4 ma. yu. etaṁ.

page number: 056

vaṇṇemi yadidaṁ niccadānaṁ anukulayaññaṁ taṁ kissa hetu evarūpañhi
brāhmaṇa nirārambhaṁ yaññaṁ upasaṅkamanti arahanto vā arahattamaggaṁ
vā samāpannāti.
abhisaṅkhataṁ nirārambhaṁ yaññaṁ kālena kappiyaṁ
tādisaṁ upasaṁyanti saññatā brahmacārayo 1-
vivaṭṭacchadā ca ye loke vītivattā kulaṁ gatiṁ
yaññametaṁ pasaṁsanti buddhā puññassa 2- kovidā
yaññe vā yadi vā saddhe huññaṁ 3- katvā yathārahaṁ
pasannacitto yajati sukhette brahmacārisu
suhutaṁ suyiṭṭhaṁ sampattaṁ 4- dakkhiṇeyyesu yaṁ kataṁ
yañño ca vipulo hoti pasīdanti ca devatā.
evaṁ yajitvā medhāvī saddho muttena cetasā
abyāpajjhaṁ sukhaṁ lokaṁ paṇḍito upapajjatīti.
cakkavaggo catuttho.
tassuddānaṁ
cakko saṅgaho sīho pasādo vassakārena pañcamaṁ
doṇo aparihāni paṭilīno ujjayo udāyena te dasāti.
-----------------

footnote: 1 yu. brahmacariyā. 2 ma. yaññassa. 3 ma. habyaṁ. yu. bhabyaṁ.
footnote: 4 ma. yu. suppattaṁ.

page number: 057

rohitassavaggo pañcamo

[41] catasso imā bhikkhave samādhibhāvanā katamā catasso
atthi bhikkhave samādhibhāvanā bhāvitā bahulīkatā diṭṭhadhammasukhavihārāya
saṁvattati atthi bhikkhave samādhibhāvanā bhāvitā bahulīkatā ñāṇadassanapaṭilābhāya
saṁvattati atthi bhikkhave samādhibhāvanā bhāvitā bahulīkatā
satisampajaññāya saṁvattati atthi (pts. a ii, 45) bhikkhave samādhibhāvanā bhāvitā bahulīkatā
āsavānaṁ khayāya saṁvattati. katamā ca bhikkhave samādhibhāvanā
bhāvitā bahulīkatā diṭṭhadhammasukhavihārāya saṁvattati idha bhikkhave bhikkhu
vivicceva kāmehi vivicca akusalehi dhammehi savitakkaṁ savicāraṁ vivekajaṁ
pītisukhaṁ paṭhamaṁ jhānaṁ upasampajja viharati vitakkavicārānaṁ vūpasamā
ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ
pītisukhaṁ dutiyaṁ jhānaṁ upasampajja viharati pītiyā ca virāgā upekkhako
ca viharati sato ca sampajāno sukhañca kāyena paṭisaṁvedeti yantaṁ
ariyā ācikkhanti upekkhako satimā sukhavihārīti tatiyaṁ jhānaṁ
upasampajja viharati sukhassa ca pahānā dukkhassa ca pahānā pubbeva
somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ
jhānaṁ upasampajja viharati ayaṁ 1- bhikkhave samādhibhāvanā bhāvitā bahulīkatā
diṭṭhadhammasukhavihārāya saṁvattati. katamā ca bhikkhave samādhibhāvanā bhāvitā
bahulīkatā ñāṇadassanapaṭilābhāya saṁvattati idha bhikkhave bhikkhu ālokasaññaṁ
manasikaroti divāsaññaṁ adhiṭṭhāti yathā divā tathā rattiṁ

footnote: 1 yu. ayaṁ vuccati. ito paraṁ īdisameva.

page number: 058

yathā rattiṁ tathā divā iti vivittena 1- cetasā apariyonaddhena sappabhāsaṁ
cittaṁ bhāveti ayaṁ bhikkhave samādhibhāvanā bhāvitā bahulīkatā ñāṇadassana-
paṭilābhāya saṁvattati. katamā ca bhikkhave samādhibhāvanā bhāvitā bahulīkatā
satisampajaññāya saṁvattati idha bhikkhave bhikkhuno viditā vedanā
uppajjanti viditā tiṭṭhanti viditā abbhatthaṁ gacchanti viditā
saññā ... viditā vitakkā uppajjanti viditā tiṭṭhanti viditā abbhatthaṁ
gacchanti ayaṁ bhikkhave samādhibhāvanā bhāvitā bahulīkatā satisampajaññāya
saṁvattati. katamā ca bhikkhave samādhibhāvanā bhāvitā bahulīkatā
āsavānaṁ khayāya saṁvattati idha bhikkhave bhikkhu pañcasu upādānakkhandhesu
udayabbayānupassī viharati iti rūpaṁ iti rūpassa samudayo iti rūpassa
atthaṅgamo iti vedanā iti vedanāya samudayo iti vedanāya
atthaṅgamo iti saññā iti saññāya samudayo iti saññāya
atthaṅgamo iti saṅkhārā iti saṅkhārānaṁ samudayo iti saṅkhārānaṁ
atthaṅgamo iti viññāṇaṁ iti viññāṇassa samudayo iti
viññāṇassa atthaṅgamoti ayaṁ bhikkhave samādhibhāvanā bhāvitā bahulīkatā
āsavānaṁ khayāya saṁvattati. imā kho bhikkhave catasso samādhibhāvanā.
idañca pana metaṁ bhikkhave sandhāya bhāsitaṁ pārāyane puṇṇapañhe 2-
saṅkhāya lokasmi paroparāni
yassiñjitaṁ natthi kuhiñci loke
santo vidhūmo anīgho nirāso

footnote: 1 ma. yu. vivaṭena. 2 ma. yu. puṇṇakapañhe.

page number: 059

atāri so jātijaranti brūmīti.

[42] cattārīmāni bhikkhave pañhabyākaraṇāni katamāni cattāri
atthi bhikkhave pañho ekaṁsabyākaraṇīyo atthi bhikkhave pañho
vibhajjabyākaraṇīyo atthi bhikkhave pañho paṭipucchābyākaraṇīyo
atthi bhikkhave pañho ṭhapanīyo imāni kho bhikkhave cattāri
pañhabyākaraṇānīti.
ekaṁsavacanaṁ ekaṁ vibhajjavacanāparaṁ
tatiyaṁ paṭipuccheyya catutthaṁ pana ṭhāpaye.
yo ca nesaṁ tattha tattha jānāti anudhammataṁ
catupañhassa kusalo āhu bhikkhuṁ tathāvidhaṁ.
durāsado duppasaho gambhīro duppadhaṁsiyo
atho atthe anatthe ca ubhayatthassa 1- kovido
anatthaṁ parivajjeti atthaṁ gaṇhāti paṇḍito
atthābhisamayā dhīro paṇḍitoti pavuccatīti.

[43] cattārome bhikkhave puggalā santo saṁvijjamānā lokasmiṁ
katame cattāro kodhagaru na saddhammagaru makkhagaru na saddhammagaru
lābhagaru na saddhammagaru sakkāragaru na saddhammagaru ime kho
bhikkhave cattāro puggalā santo saṁvijjamānā lokasmiṁ. cattārome
bhikkhave puggalā santo saṁvijjamānā lokasmiṁ katame cattāro
saddhammagaru na kodhagaru saddhammagaru na makkhagaru saddhammagaru na

footnote: 1 ma. yu. ubhayassa (pts. a ii, 47) hoti kovido.

page number: 060

lābhagaru saddhammagaru na sakkāragaru ime kho bhikkhave cattāro
puggalā santo saṁvijjamānā lokasminti.
kodhamakkhagaru bhikkhu lābhasakkāragāravo
na te dhamme virūhanti sammāsambuddhadesite.
ye ca saddhammagaruno vihaṁsu 1- viharanti ca
te ve dhamme virūhanti sammāsambuddhadesiteti.

[44] cattārome bhikkhave asaddhammā katame cattāro
kodhagarutā na saddhammagarutā makkhagarutā na saddhammagarutā lābhagarutā
na saddhammagarutā sakkāragarutā na saddhammagarutā ime kho bhikkhave
cattāro asaddhammā. cattārome bhikkhave saddhammā katame cattāro
saddhammagarutā na kodhagarutā saddhammagarutā na makkhagarutā saddhammagarutā
na lābhagarutā saddhammagarutā na sakkāragarutā ime kho
bhikkhave cattāro saddhammāti.
kodhamakkhagaru bhikkhu lābhasakkāragāravo
dukkhette vuttabījaṁva saddhamme na virūhati.
ye ca saddhammagaruno vihaṁsu viharanti ca
te ve dhamme virūhanti snehamanvāyamivosadhāti.

[45] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. athakho rohitasso devaputto abhikkantāya
rattiyā abhikkantavaṇṇo kevalakappaṁ jetavanaṁ obhāsetvā yena

footnote: 1 po. vihariṁsu viharanti ca.

page number: 061

bhagavā tenupasaṅkami upasaṅkamitvā bhagavantaṁ abhivādetvā ekamantaṁ
aṭṭhāsi ekamantaṁ ṭhito kho rohitasso devaputto bhagavantaṁ etadavoca
yattha nu kho bhante na jāyati na jiyyati na miyyati na cavati na
upapajjati sakkā nu kho 

[1]- bhante gamanena lokassa antaṁ 2- ñātuṁ vā
daṭṭhuṁ vā pāpuṇituṁ vāti. yattha kho āvuso na jāyati na jiyyati
na miyyati na cavati na upapajjati nāhantaṁ gamanena lokassa antaṁ
ñātayyaṁ daṭṭhayyaṁ pattayyanti vadāmīti. acchariyaṁ bhante abbhutaṁ
bhante yāva subhāsitañcidaṁ bhante bhagavatā yattha kho āvuso
na jāyati na jiyyati na miyyati na cavati na upapajjati nāhantaṁ
gamanena lokassa antaṁ ñātayyaṁ daṭṭhayyaṁ pattayyanti vadāmīti
bhūtapubbāhaṁ bhante rohitasso nāma isi ahosiṁ bhojaputto iddhimā
vehāsaṅgamo tassa mayhaṁ bhante evarūpo javo ahosi seyyathāpi
nāma daḷhadhammo dhanuggaho susikkhito katahattho katupāsano lahukena
asanena appakasirena tiriyaṁ tālacchāyaṁ 3- atipāteyya evarūpo
padavītihāro ahosi seyyathāpi nāma puratthimā samuddā pacchimo samuddo
tassa mayhaṁ bhante evarūpena javena samannāgatassa evarūpena ca
padavītihārena evarūpaṁ icchāgataṁ uppajji ahaṁ gamanena lokassa
antaṁ pāpuṇissāmīti so kho ahaṁ bhante aññatreva asitapītakhāyitasāyitā
aññatra uccārapassāvakammā aññatra niddākilamathapaṭivinodanā
vassasatāyuko vassasatajīvī vassasataṁ gantvā appatvāva

footnote: 1 ma. so. yu. no. 2 ma. anto. ito paraṁ īdisameva. 3 yu. tālacchātiṁ.

page number: 062

lokassa antaṁ antarāyeva kālakato acchariyaṁ bhante abbhutaṁ
bhante yāva subhāsitañcidaṁ bhante bhagavatā yattha kho āvuso
na jāyati na jiyyati na miyyati na cavati na upapajjati nāhantaṁ
gamanena lokassa antaṁ ñātayyaṁ daṭṭhayyaṁ pattayyanti vadāmīti.
yattha kho āvuso na jāyati na jiyyati na miyyati na cavati na
upapajjati nāhantaṁ gamanena lokassa antaṁ ñātayyaṁ daṭṭhayyaṁ
pattayyanti vadāmi na cāhaṁ āvuso appatvāva lokassa antaṁ
dukkhassa antakiriyaṁ vadāmi apicāhaṁ āvuso imasmiṁyeva byāmamatte
kaḷevare sasaññamhi 1- samanake lokañca paññāpemi lokasamudayañca
lokanirodhañca lokanirodhagāminiñca paṭipadanti.
gamanena na pattabbo lokassanto kudācanaṁ
na ca appatvā lokantaṁ dukkhā atthi pamocanaṁ.
tasmā have lokavidū sumedho
lokantagū vusitabrahmacariyo
lokassa antaṁ samitāvi ñatvā
nāsiṁsati lokamimaṁ parañcāti.

[46] athakho bhagavā tassā rattiyā accayena bhikkhū āmantesi
imaṁ bhikkhave rattiṁ rohitasso devaputto abhikkantāya rattiyā abhikkantavaṇṇo
kevalakappaṁ jetavanaṁ obhāsetvā yenāhaṁ tenupasaṅkami
upasaṅkamitvā maṁ abhivādetvā ekamantaṁ aṭṭhāsi ekamantaṁ ṭhito

footnote: 1 po. ma. sasaññimhi. yu. saññimhi.

page number: 063

kho bhikkhave rohitasso devaputto maṁ etadavoca yattha nu kho bhante
na jāyati na jiyyati na miyyati na cavati na upapajjati sakkā nu
kho bhante gamanena lokassa antaṁ ñātuṁ vā daṭṭhuṁ vā pāpuṇituṁ
vāti. evaṁ vutte ahaṁ bhikkhave rohitassaṁ devaputtaṁ etadavocaṁ
yattha kho āvuso na jāyati na jiyyati na miyyati na cavati na
upapajjati nāhantaṁ gamanena lokassa antaṁ ñātayyaṁ daṭṭhayyaṁ
pattayyanti vadāmīti. evaṁ vutte bhikkhave rohitasso devaputto maṁ
etadavoca acchariyaṁ bhante abbhutaṁ bhante yāva subhāsitañcidaṁ bhante
bhagavatā yattha kho āvuso na jāyati na jiyyati na miyyati na
cavati na upapajjati nāhantaṁ gamanena lokassa antaṁ ñātayyaṁ
daṭṭhayyaṁ pattayyanti vadāmīti 1- bhūtapubbāhaṁ bhante rohitasso nāma
isi ahosiṁ bhojaputto iddhimā vehāsaṅgamo tassa mayhaṁ bhante
evarūpo javo ahosi seyyathāpi nāma daḷhadhammo dhanuggaho susikkhito
katahattho katupāsano lahukena asanena appakasirena tiriyaṁ tālacchāyaṁ
atipāteyya evarūpo padavītihāro ahosi seyyathāpi nāma puratthimā
samuddā pacchimo samuddo tassa mayhaṁ bhante evarūpena
javena samannāgatassa evarūpena ca padavītihārena evarūpaṁ icchāgataṁ
uppajji ahaṁ gamanena (pts. a ii, 50) lokassa antaṁ pāpuṇissāmīti so kho ahaṁ
bhante aññatreva asitapītakhāyitasāyitā aññatra uccārapassāvakammā

footnote: 1 ma. yu. itisaddo natthi.

page number: 064

kammā aññatra niddākilamathapaṭivinodanā vassasatāyuko vassasatajīvī
vassasataṁ gantvā appatvāva lokassa antaṁ antarāyeva kālakato
acchariyaṁ bhante abbhutaṁ bhante yāva subhāsitañcidaṁ bhante bhagavatā
yattha kho āvuso na jāyati na jiyyati na miyyati na cavati na
upapajjati nāhantaṁ gamanena lokassa antaṁ ñātayyaṁ daṭṭhayyaṁ
pattayyanti vadāmīti. evaṁ vutte ahaṁ bhikkhave rohitassaṁ devaputtaṁ
etadavocaṁ yattha kho āvuso na jāyati na jiyyati na miyyati na
cavati na upapajjati nāhantaṁ gamanena lokassa antaṁ ñātayyaṁ daṭṭhayyaṁ
pattayyanti vadāmi na cāhaṁ āvuso appatvāva lokassa antaṁ
dukkhassa antakiriyaṁ vadāmi apicāhaṁ āvuso imasmiṁyeva byāmamatte
kaḷevare sasaññamhi 1- samanake lokañca paññāpemi lokasamudayañca
lokanirodhañca lokanirodhagāminiñca paṭipadanti.
gamanena na pattabbo lokassanto kudācanaṁ
na ca appatvā lokantaṁ dukkhā atthi pamocanaṁ.
tasmā have lokavidū sumedho
lokantagū vusitabrahmacariyo
lokassa antaṁ samitāvi ñatvā
nāsiṁsati lokamimaṁ parañcāti.

[47] cattārīmāni bhikkhave suvidūravidūrāni katamāni cattāri

footnote: 1 ma. yu. saññimhi.

page number: 065

nabhañca bhikkhave paṭhavī ca idaṁ paṭhamaṁ suvidūravidūre 1- orimañca bhikkhave
tīraṁ samuddassa pārimañca tīraṁ idaṁ dutiyaṁ suvidūravidūre 1- yato ca
bhikkhave verocano abbhudeti yattha ca atthaṅgameti 2- idaṁ tatiyaṁ
suvidūravidūre 1- satañca bhikkhave dhammo asatañca dhammo idaṁ catutthaṁ
suvidūravidūre 1- imāni kho bhikkhave cattāri suvidūravidūrānīti.
nabhañca dūre paṭhavī ca dūre
pāraṁ samuddassa tadāhu dūre
yato ca verocano abbhudeti
pabhaṅkaro yattha ca atthameti
tato have dūrataraṁ vadanti
satañca dhammaṁ asatañca dhammaṁ.
abyāyiko hoti sataṁ samāgamo
yāvampi tiṭṭheyya tatheva hoti.
khippañhi veti asataṁ samāgamo
tasmā sataṁ dhammā 3- asabbhi ārakāti.

[48] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. tena kho pana samayena āyasmā visākho
pañcāliputto upaṭṭhānasālāyaṁ bhikkhū dhammiyā kathāya sandasseti samādapeti

footnote: 1 po. yu. suvidūravidūraṁ. 2 ma. yu. atthameti. 3 po. ma. yu. dhammo.

page number: 066

samuttejeti sampahaṁseti poriyā vācāya vissaṭṭhāya anelagaḷāya
atthassa viññāpaniyā pariyāpannāya anissitāya. athakho bhagavā
sāyaṇhasamayaṁ paṭisallānā vuṭṭhito yenupaṭṭhānasālā tenupasaṅkami
upasaṅkamitvā paññatte āsane nisīdi nisajja kho bhagavā bhikkhū
āmantesi ko nu kho bhikkhave upaṭṭhānasālāyaṁ bhikkhū dhammiyā
kathāya sandasseti samādapeti samuttejeti sampahaṁseti poriyā vācāya
vissaṭṭhāya anelagaḷāya atthassa viññāpaniyā pariyāpannāya anissitāyāti.
āyasmā bhante visākho pañcāliputto upaṭṭhānasālāyaṁ
bhikkhū dhammiyā kathāya sandasseti samādapeti samuttejeti sampahaṁseti
poriyā vācāya vissaṭṭhāya anelagaḷāya atthassa viññāpaniyā pariyāpannāya
anissitāyāti. athakho bhagavā āyasmantaṁ visākhaṁ pañcāliputtaṁ
etadavoca sādhu sādhu visākha sādhu kho tvaṁ visākha bhikkhū
dhammiyā kathāya sandassesi samādapesi samuttejesi sampahaṁsesi poriyā
vācāya vissaṭṭhāya anelagaḷāya atthassa viññāpaniyā pariyāpannāya
anissitāyāti.
nābhāsamānaṁ jānanti missaṁ bālehi paṇḍitaṁ
bhāsamānañca jānanti desentaṁ amataṁpadaṁ.
bhāsaye jotaye dhammaṁ paggaṇhe isinaṁ dhajaṁ
subhāsitadhajā (pts. a ii, 52) isayo dhammo hi isinaṁ dhajoti.

[49] cattārome bhikkhave saññāvipallāsā cittavipallāsā

page number: 067

diṭṭhivipallāsā katame cattāro anicce bhikkhave niccanti
saññāvipallāso cittavipallāso diṭṭhivipallāso dukkhe bhikkhave
sukhanti saññāvipallāso cittavipallāso diṭṭhivipallāso anattani
bhikkhave attāti saññāvipallāso cittavipallāso diṭṭhivipallāso
asubhe bhikkhave subhanti saññāvipallāso cittavipallāso diṭṭhivipallāso
ime kho bhikkhave cattāro saññāvipallāsā cittavipallāsā
diṭṭhivipallāsā. cattārome bhikkhave nasaññāvipallāsā
nacittavipallāsā nadiṭṭhivipallāsā katame cattāro anicce bhikkhave
aniccanti nasaññāvipallāso nacittavipallāso nadiṭṭhivipallāso dukkhe
bhikkhave dukkhanti nasaññāvipallāso nacittavipallāso nadiṭṭhivipallāso
anattani bhikkhave anattāti asaññavipallāso nacittavipallāso
nadiṭṭhivipallāso asubhe bhikkhave asubhanti nasaññāvipallāso
nacittavipallāso nadiṭṭhivipallāso ime kho bhikkhave
cattāro nasaññāvipallāsā nacittavipallāsā nadiṭṭhivipallāsāti.
anicce niccasaññino dukkhe ca sukhasaññino
anattani ca attāti asubhe subhasaññino
micchādiṭṭhihatā 1- sattā khittacittā visaññino
te yogayuttā mārassa ayogakkhemino janā
sattā gacchanti saṁsāraṁ jātimaraṇagāmino.
yadā ca buddhā lokasmiṁ uppajjanti pabhaṅkarā.

footnote: 1 yu. micchādiṭṭhigatā.

page number: 068

temaṁ dhammaṁ pakāsenti dukkhūpasamagāminaṁ
tesaṁ sutvāna sappaññā sacittaṁ paccalatthu te
aniccaṁ aniccato dakkhuṁ dukkhamaddakkhu dukkhato
anattani anattāti asubhaṁ asubhataddasuṁ
sammādiṭṭhisamādānā (pts. a ii, 53) sabbaṁ dukkhaṁ upaccagunti.

[50] cattārome bhikkhave candimasuriyānaṁ upakkilesā yehi
upakkilesehi upakkiliṭṭhā candimasuriyā na tapanti na bhāsanti na
virocanti katame cattāro abbhā bhikkhave candimasuriyānaṁ upakkilesā
yena upakkilesena upakkiliṭṭhā candimasuriyā na tapanti na
bhāsanti na virocanti mahiyā bhikkhave candimasuriyānaṁ upakkilesā
yena upakkilesena upakkiliṭṭhā candimasuriyā na tapanti na bhāsanti
na virocanti dhūmarajo bhikkhave candimasuriyānaṁ upakkileso yena
upakkilesena upakkiliṭṭhā candimasuriyā na tapanti na bhāsanti na
virocanti rāhu bhikkhave asurindo candimasuriyānaṁ upakkileso yena
upakkilesena upakkiliṭṭhā candimasuriyā na tapanti na bhāsanti na
virocanti ime kho bhikkhave cattāro candimasuriyānaṁ upakkilesā
yehi upakkilesehi upakkiliṭṭhā candimasuriyā na tapanti na bhāsanti
na virocanti. evameva kho bhikkhave cattāro 1- samaṇabrāhmaṇānaṁ
upakkilesā yehi upakkilesehi upakkiliṭṭhā eke samaṇabrāhmaṇā
na tapanti na bhāsanti na virocanti katame cattāro santi

footnote: 1 ma. cattārome.

page number: 069

bhikkhave eke samaṇabrāhmaṇā suraṁ pivanti merayaṁ surāmerayapānā
appaṭiviratā ayaṁ bhikkhave paṭhamo samaṇabrāhmaṇānaṁ upakkileso
yena upakkilesena upakkiliṭṭhā eke samaṇabrāhmaṇā na tapanti
na bhāsanti na virocanti. santi bhikkhave eke samaṇabrāhmaṇā
methunaṁ dhammaṁ paṭisevanti methunasmā dhammā appaṭiviratā ayaṁ
bhikkhave dutiyo samaṇabrāhmaṇānaṁ upakkileso yena upakkilesena
upakkiliṭṭhā eke samaṇabrāhmaṇā na tapanti na bhāsanti na
virocanti. santi bhikkhave eke samaṇabrāhmaṇā jātarūparajataṁ sādiyanti
jātarūparajatapaṭiggahaṇā appaṭiviratā ayaṁ bhikkhave tatiyo samaṇabrāhmaṇānaṁ
upakkileso yena upakkilesena upakkiliṭṭhā eke
samaṇabrāhmaṇā na tapanti na bhāsanti na virocanti. santi bhikkhave
eke samaṇabrāhmaṇā micchājīvena jīvitaṁ kappenti 1- micchājīvā appaṭiviratā
ayaṁ bhikkhave catuttho samaṇabrāhmaṇānaṁ upakkileso yena
upakkilesena upakkiliṭṭhā eke samaṇabrāhmaṇā na tapanti na bhāsanti
na virocanti. ime kho bhikkhave cattāro samaṇabrāhmaṇānaṁ upakkilesā
yehi upakkilesehi upakkiliṭṭhā eke samaṇabrāhmaṇā na
tapanti na bhāsanti na virocantīti.
rāgadosupaṭikkiṭṭhā 2- eke samaṇabrāhmaṇā
avijjānivutā posā piyarūpābhinandino
suraṁ pivanti merayaṁ paṭisevanti methunaṁ

footnote: 1 ma. yu. micchājīvena jīvanti. 2 ma. rāgadosaparikkiṭṭhā.
footnote: yu. rāgadosapaṭikkiṭṭhā.

page number: 070

rajataṁ jātarūpañca sādiyanti aviddasū.
micchājīvena jīvanti eke samaṇabrāhmaṇā
ete upakkilesā vuttā buddhenādiccabandhunā
yehi upakkilesehi eke samaṇabrāhmaṇā
na tapanti na bhāsanti asuddhā sarajā matā 1-.
andhakārena onaddhā taṇhādāsā sanettikā
vaḍḍhenti kaṭasiṁ ghoraṁ ādiyanti punabbhavanti.
rohitassavaggo pañcamo.
tassuddānaṁ
samādhipañhā dve kodhā rohitassāpare duve
suvidūravisākhā vipallāso upakkilesena te dasāti.
paṭhamo paṇṇāsako niṭṭhito.
-------------

footnote: 1 ma. magā.

page number: 071

dutiyapaṇṇāsako
puññābhisandavaggo paṭhamo

[51] cattārome bhikkhave puññābhisandā kusalābhisandā sukhassāhārā
sovaggikā sukhavipākā saggasaṁvattanikā iṭṭhāya kantāya
manāpāya hitāya sukhāya saṁvattanti katame cattāro yassa bhikkhave
bhikkhu cīvaraṁ paribhuñjamāno appamāṇaṁ cetosamādhiṁ upasampajja viharati
appamāṇo tassa puññābhisando kusalābhisando sukhassāhāro sovaggiko
sukhavipāko saggasaṁvattaniko iṭṭhāya kantāya manāpāya hitāya
sukhāya saṁvattati yassa bhikkhave bhikkhu piṇḍapātaṁ paribhuñjamāno ...
yassa bhikkhave bhikkhu senāsanaṁ paribhuñjamāno ... yassa bhikkhave bhikkhu
gilānapaccayabhesajjaparikkhāraṁ paribhuñjamāno appamāṇaṁ cetosamādhiṁ
upasampajja viharati appamāṇo tassa puññābhisando kusalābhisando
sukhassāhāro sovaggiko sukhavipāko saggasaṁvattaniko iṭṭhāya kantāya
manāpāya hitāya sukhāya saṁvattati ime kho bhikkhave cattāro
puññābhisandā kusalābhisandā sukhassāhārā sovaggikā sukhavipākā
saggasaṁvattanikā iṭṭhāya kantāya manāpāya hitāya sukhāya saṁvattanti.
imehi ca pana bhikkhave catūhi puññābhisandehi kusalābhisandehi samannāgatassa
ariyasāvakassa na sukaraṁ puññassa pamāṇaṁ gahetuṁ 1- ettako
puññābhisando kusalābhisando sukhassāhāro sovaggiko sukhavipāko

footnote: 1 po. gaṇetuṁ.

page number: 072

saggasaṁvattaniko iṭṭhāya kantāya manāpāya hitāya sukhāya saṁvattatīti athakho
asaṅkheyyo appameyyo mahāpuññakkhandhotveva saṅkhaṁ 1- gacchati
seyyathāpi bhikkhave mahāsamudde na sukaraṁ udakassa pamāṇaṁ gahetuṁ 2-
ettakāni udakāḷhakānīti vā ettakāni udakāḷhakasatānīti vā
ettakāni udakāḷhakasahassānīti vā ettakāni udakāḷhakasatasahassānīti
vā athakho asaṅkheyyo appameyyo mahāudakakkhandhotveva saṅkhaṁ
gacchati evameva kho bhikkhave imehi catūhi puññābhisandehi kusalābhisandehi
samannāgatassa ariyasāvakassa na sukaraṁ puññassa pamāṇaṁ
gahetuṁ ettako puññābhisando kusalābhisando sukhassāhāro
sovaggiko sukhavipāko saggasaṁvattaniko iṭṭhāya kantāya manāpāya
hitāya sukhāya saṁvattatīti athakho asaṅkheyyo appameyyo
mahāpuññakkhandhotveva saṅkhaṁ gacchatīti.
mahodadhiṁ aparimitaṁ mahāsaraṁ
bahubheravaṁ ratanagaṇānamālayaṁ 3-
najjo yathā macchagaṇasaṅghasevitā 4-
puthū savantī upayanti sāgaraṁ.
evaṁ naraṁ annadapānavatthadaṁ
seyyānisajjattharaṇassa dāyakaṁ
puññassa dhārā upayanti paṇḍitaṁ
najjo yathā vārivahāva sāgaranti.

footnote: 1 po. ma. saṅkhyaṁ. 2 po. gaṇetuṁ. 3 ma. ratanavarānamālayaṁ.
footnote: 4 ma. yu. naragaṇasaṅghasevitā.

page number: 073

[52] cattārome bhikkhave puññābhisandā kusalābhisandā sukhassāhārā
sovaggikā sukhavipākā saggasaṁvattanikā iṭṭhāya kantāya
manāpāya hitāya sukhāya saṁvattanti katame cattāro idha bhikkhave
ariyasāvako buddhe aveccappasādena samannāgato hoti itipi so
bhagavā arahaṁ sammāsambuddho vijjācaraṇasampanno sugato lokavidū anuttaro
purisadammasārathi satthā devamanussānaṁ buddho bhagavāti ayaṁ bhikkhave
paṭhamo puññābhisando kusalābhisando sukhassāhāro sovaggiko sukhavipāko
saggasaṁvattaniko iṭṭhāya kantāya manāpāya hitāya sukhāya
saṁvattati. puna caparaṁ bhikkhave ariyasāvako dhamme aveccappasādena
samannāgato hoti svākkhāto bhagavatā dhammo sandiṭṭhiko akāliko
ehipassiko opanayiko paccattaṁ veditabbo viññūhīti ayaṁ bhikkhave
dutiyo puññābhisando kusalābhisando sukhassāhāro sovaggiko sukhavipāko
saggasaṁvattaniko iṭṭhāya kantāya manāpāya hitāya sukhāya
saṁvattati. puna caparaṁ bhikkhave ariyasāvako saṅghe aveccappasādena
samannāgato hoti supaṭipanno bhagavato sāvakasaṅgho ujupaṭipanno
bhagavato sāvakasaṅgho ñāyapaṭipanno bhagavato sāvakasaṅgho sāmīcipaṭipanno
bhagavato sāvakasaṅgho yadidaṁ cattāri purisayugāni aṭṭha
purisapuggalā esa bhagavato sāvakasaṅgho āhuneyyo pāhuneyyo
dakkhiṇeyyo añjalikaraṇīyo anuttaraṁ puññakkhettaṁ lokassāti ayaṁ
bhikkhave tatiyo puññābhisando kusalābhisando sukhassāhāro sovaggiko

page number: 074

sukhavipāko saggasaṁvattaniko iṭṭhāya kantāya manāpāya hitāya sukhāya
saṁvattati. puna caparaṁ bhikkhave ariyasāvako (pts. a ii, 57) ariyakantehi sīlehi
samannāgato hoti akhaṇḍehi acchiddehi asabalehi akammāsehi
bhujissehi viññūpasatthehi aparāmaṭṭhehi samādhisaṁvattanikehi ayaṁ
bhikkhave catuttho puññābhisando kusalābhisando sukhassāhāro sovaggiko
sukhavipāko saggasaṁvattaniko iṭṭhāya kantāya manāpāya hitāya
sukhāya saṁvattati. ime kho bhikkhave cattāro puññābhisandā kusalābhisandā
sukhassāhārā sovaggikā sukhavipākā saggasaṁvattanikā iṭṭhāya
kantāya manāpāya hitāya sukhāya saṁvattantīti.
yassa saddhā tathāgate acalā supatiṭṭhitā
sīlañca yassa kalyāṇaṁ ariyakantaṁ pasaṁsitaṁ
saṅghe pasādo yassatthi ujubhūtañca dassanaṁ
adaḷiddoti taṁ āhu amoghaṁ tassa jīvitaṁ.
tasmā saddhañca sīlañca pasādaṁ dhammadassanaṁ
anuyuñjetha medhāvī saraṁ buddhānasāsananti.

[53] ekaṁ samayaṁ bhagavā antarā ca madhuraṁ antarā ca verañjaṁ
addhānamaggapaṭipanno hoti. sambahulāpi gahapatī ca gahapatāniyo ca
antarā ca madhuraṁ antarā ca verañjaṁ addhānamaggapaṭipannā honti.
athakho bhagavā maggā okkamma aññatarasmiṁ rukkhamūle 

[1]- nisīdi.

footnote: 1 yu. paññatte āsane.

page number: 075

addasaṁsu kho te 1- gahapatī ca gahapatāniyo ca bhagavantaṁ aññatarasmiṁ
rukkhamūle nisinanaṁ disvā yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu. ekamantaṁ nisinne kho te
gahapatī ca gahapatāniyo ca bhagavā etadavoca cattārome gahapatayo
saṁvāsā katame cattāro chavo chavāya saddhiṁ saṁvasati chavo deviyā
saddhiṁ saṁvasati devo chavāya saddhiṁ saṁvasati devo (pts. a ii, 58) deviyā saddhiṁ
saṁvasati. kathañca gahapatayo chavo chavāya saddhiṁ saṁvasati idha gahapatayo
sāmiko hoti pāṇātipātī adinnādāyī kāmesu micchācārī musāvādī
surāmerayamajjapamādaṭṭhāyī dussīlo pāpadhammo maccheramalapariyuṭṭhitena
cetasā agāraṁ ajjhāvasati akkosakaparibhāsako samaṇabrāhmaṇānaṁ
bhariyāpissa hoti pāṇātipātinī adinnādāyinī kāmesu micchācārinī
musāvādinī surāmerayamajjapamādaṭṭhāyinī dussīlā pāpadhammā
maccheramalapariyuṭṭhitenacetasā agāraṁ ajjhāvasati akkosikaparibhāsikā
samaṇabrāhmaṇānaṁ evaṁ kho gahapatayo chavo chavāya saddhiṁ saṁvasati.
kathañca gahapatayo chavo deviyā saddhiṁ saṁvasati idha gahapatayo sāmiko
hoti pāṇātipātī .pe. surāmerayamajjapamādaṭṭhāyī dussīlo pāpadhammo
maccheramalapariyuṭṭhitena cetasā agāraṁ ajjhāvasati akkosakaparibhāsako
samaṇabrāhmaṇānaṁ bhariyā ca khvassa hoti pāṇātipātā
paṭiviratā adinnādānā paṭiviratā kāmesu micchārā paṭiviratā musāvādā
paṭiviratā surāmerayamajjapamādaṭṭhānā paṭiviratā sīlavatī kalyāṇadhammā

footnote: 1 ma. yu. ayaṁ pāṭho natthi.

page number: 076

vigatamalamaccherena cetasā agāraṁ ajjhāvasati anakkosikaparibhāsikā
samaṇabrāhmaṇānaṁ evaṁ kho gahapatayo chavo deviyā saddhiṁ saṁvasati.
kathañca gahapatayo devo chavāya saddhiṁ saṁvasati idha gahapatayo
sāmiko hoti pāṇātipātā paṭivirato adinnādānā paṭivirato kāmesu
micchācārā paṭivirato musāvādā paṭivirato surāmerayamajjapamādaṭṭhānā
paṭivirato sīlavā kalyāṇadhammo vigatamalamaccherena cetasā agāraṁ
ajjhāvasati anakkosakaparibhāsako samaṇabrāhmaṇānaṁ bhariyā ca khvassa
hoti pāṇātipātinī .pe. surāmerayamajjapamādaṭṭhāyinī dussīlā
pāpadhammā maccheramalapariyuṭṭhitena cetasā agāraṁ ajjhāvasati
akkosikaparibhāsikā samaṇabrāhmaṇānaṁ evaṁ kho gahapatayo devo chavāya
saddhiṁ saṁvasati. kathañca gahapatayo devo deviyā saddhiṁ saṁvasati idha
gahapatayo sāmiko hoti pāṇātipātā paṭivirato .pe. surāmeraya-
majjapamādaṭṭhānā paṭivirato sīlavā kalyāṇadhammo vigatamalamaccherena
cetasā agāraṁ ajjhāvasati anakkosakaparibhāsako samaṇabrāhmaṇānaṁ
bhariyāpissa hoti pāṇātipātā paṭiviratā .pe. surāmerayamajjapamādaṭṭhānā
paṭiviratā sīlavatī kalyāṇadhammā vigatamalamaccherena cetasā
agāraṁ ajjhāvasati anakkosikaparibhāsikā samaṇabrāhmaṇānaṁ evaṁ (pts. a ii, 59) kho
gahapatayo devo deviyā saddhiṁ saṁvasati. ime kho gahapatayo cattāro
saṁvāsāti.
ubho ca honti dussīlā kadariyā paribhāsakā

page number: 077

te honti jānipatayo chavā saṁvāsamāgatā.
sāmiko hoti dussīlo kadariyo paribhāsako
bhariyā sīlavatī hoti vadaññū vītamaccharā
sāpi devī saṁvasati chavena patinā saha.
sāmiko sīlavā hoti vadaññū vītamaccharo
bhariyā 1- hoti dussīlā kadariyā paribhāsikā
sāpi chavā saṁvasati devena patinā saha.
ubho saddhā vadaññū ca saññatā dhammajīvino
te honti jānipatayo aññamaññaṁ piyaṁ vadā
atthā sampacurā honti phāsukaṁ upajāyati
amittā dummanā honti ubhinnaṁ samasīlinaṁ
idha dhammaṁ caritvāna samasīlabbatā ubho
nandino devalokasmiṁ modanti kāmakāminoti.

[54] cattārome bhikkhave saṁvāsā katame cattāro chavo
chavāya saddhiṁ saṁvasati chavo deviyā saddhiṁ saṁvasati devo chavāya
saddhiṁ saṁvasati devo deviyā saddhiṁ saṁvasati. kathañca bhikkhave chavo
chavāya saddhiṁ saṁvasati idha bhikkhave sāmiko hoti pāṇātipātī
adinnādāyī kāmesu micchācārī musāvādī pisuṇavāco pharusavāco
samphappalāpī abhijjhālu byāpannacitto micchādiṭṭhiko dussīlo pāpadhammo
maccheramalapariyuṭṭhitena cetasā agāraṁ ajjhāvasati akkosakaparibhāsako

footnote: 1 po. yu. bhariyāssa.

page number: 078

samaṇabrāhmaṇānaṁ bhariyāpissa hoti pāṇātipātinī adinnādāyinī
kāmesu micchācārinī musāvādinī pisuṇavācā pharusavācā samphappalāpinī
abhijjhālunī byāpannacittā micchādiṭṭhikā (pts. a ii, 60) dussīlā pāpadhammā
maccheramalapariyuṭṭhitena cetasā agāraṁ ajjhāvasati akkosikaparibhāsikā
samaṇabrāhmaṇānaṁ evaṁ kho bhikkhave chavo chavāya saddhiṁ
saṁvasati. kathañca bhikkhave chavo deviyā saddhiṁ saṁvasati idha bhikkhave
sāmiko hoti pāṇātipātī adinnādāyī .pe. maccheramalapariyuṭṭhitena
cetasā agāraṁ ajjhāvasati akkosakaparibhāsako samaṇabrāhmaṇānaṁ
bhariyā ca khvassa hoti pāṇātipātā paṭiviratā adinnādānā
paṭiviratā kāmesu micchācārā paṭiviratā musāvādā paṭiviratā
pisuṇāya vācāya paṭiviratā pharusāya vācāya paṭiviratā samphappalāpā
paṭiviratā anabhijjhālunī abyāpannacittā sammādiṭṭhikā sīlavatī kalyāṇadhammā
vigatamalamaccherena cetasā agāraṁ ajjhāvasati anakkosikaparibhāsikā
samaṇabrāhmaṇānaṁ evaṁ kho bhikkhave chavo deviyā saddhiṁ
saṁvasati. kathañca bhikkhave devo chavāya saddhiṁ saṁvasati idha bhikkhave
sāmiko hoti pāṇātipātā paṭivirato adinnādānā paṭivirato kāmesu
micchācārā paṭivirato musāvādā paṭivirato pisuṇāya vācāya paṭivirato
pharusāya vācāya paṭivirato samphappalāpā paṭivirato anabhijjhālu
abyāpannacitto sammādaṭṭhiko sīlavā kalyāṇadhammo vigatamalamaccherena
cetasā agāraṁ ajjhāvasati anakkosakaparibhāsako samaṇabrāhmaṇānaṁ

page number: 079

bhariyā ca khvassa hoti pāṇātipātinī .pe. maccheramalapariyuṭṭhitena
cetasā agāraṁ ajjhāvasati akkosikaparibhāsikā samaṇabrāhmaṇānaṁ
evaṁ kho bhikkhave devo chavāya saddhiṁ saṁvasati. kathañca bhikkhave devo
deviyā saddhiṁ saṁvasati idha bhikkhave sāmiko hoti pāṇātipātā
paṭivirato .pe. vigatamalamaccherena cetasā agāraṁ ajjhāvasati
anakkosakaparibhāsako samaṇabrāhmaṇānaṁ bhariyāpissa hoti pāṇātipātā
paṭiviratā .pe. anakkosikaparibhāsikā samaṇabrāhmaṇānaṁ
evaṁ kho bhikkhave devo deviyā saddhiṁ saṁvasati. ime kho bhikkhave
cattāro saṁvāsāti.
ubho ca honti dussīlā kadariyā paribhāsakā
te honti jānipatayo chavā saṁvāsamāgatā.
sāmiko hoti dussīlo kadariyo paribhāsako
bhariyā sīlavatī hoti vadaññū vītamaccharā
sāpi devī saṁvasati chavena patinā saha.
sāmiko sīlavā hoti vadaññū vītamaccharo
bhariyā hoti dussīlā kadariyā paribhāsakā
sāpi chavā saṁvasati devena patinā saha.
ubho saddhā vadaññū ca saññatā dhammajīvino
te honti jānipatayo aññamaññaṁ piyaṁ vadā
atthā sampacurā honti phāsukaṁ upajāyati

page number: 080

amittā dummanā honti ubhinnaṁ samasīlinaṁ
idha dhammaṁ caritvāna samasīlabbatā ubho
nandino devalokasmiṁ modanti kāmakāminoti.

[55] ekaṁ samayaṁ bhagavā bhaggesu viharati suṁsumāragire bhesakaḷāvane
migadāye. athakho bhagavā pubbaṇhasamayaṁ nivāsetvā pattacīvaramādāya
yena nakulapituno 1- gahapatissa nivesanaṁ tenupasaṅkami
upasaṅkamitvā paññatte āsane nisīdi. athakho nakulapitā ca gahapati
nakulamātā ca gahapatānī yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu ekamantaṁ nisinno
kho nakulapitā gahapati bhagavantaṁ etadavoca yato me bhante nakulamātā
gahapatānī daharasseva daharā ānītā nābhijānāmi nakulamātaraṁ
gahapatāniṁ manasāpi aticaritā kuto pana kāyena iccheyyāma mayaṁ
bhante diṭṭhe ceva dhamme aññamaññaṁ passituṁ abhisamparāyañca aññamaññaṁ
passitunti. nakulamātāpi kho gahapatānī bhagavantaṁ etadavoca
yatohaṁ bhante nakulapituno gahapatissa daharasseva daharā ānītā
nābhijānāmi nakulapitaraṁ gahapatiṁ manasāpi aticaritā kuto pana kāyena
iccheyyāma mayaṁ bhante diṭṭhe ceva dhamme aññamaññaṁ passituṁ
abhisamparāyañca aññamaññaṁ passitunti.
ākaṅkheyyuṁ ce gahapatayo ubho jānipatayo diṭṭhe ceva dhamme
aññamaññaṁ passituṁ abhisamparāyañca aññamaññaṁ passituṁ ubhova 2-

footnote: 1 po. naṁkulapituno. 2 po. yu. ubho ca.

page number: 081

assu samasaddhā samasīlā samacāgā samapaññā te diṭṭhe ceva
dhamme aññamaññaṁ passanti abhisamparāyañca aññamaññaṁ passantīti.
ubho saddhā vadaññū ca saññatā dhammajīvino
te honti jānipatayo aññamaññaṁ piyaṁ vadā
atthā sampacurā honti phāsukaṁ upajāyati
amittā dummanā honti ubhinnaṁ samasīlinaṁ
idha dhammaṁ caritvāna samasīlabbatā ubho
nandino devalokasmiṁ modanti kāmakāminoti.

[56] ākaṅkheyyuṁ ce bhikkhave ubho jānipatayo diṭṭhe ceva
dhamme aññamaññaṁ passituṁ abhisamparāyañca aññamaññaṁ passituṁ
ubhova assu samasaddhā samasīlā samacāgā samapaññā te diṭṭhe
ceva dhamme aññamaññaṁ passanti abhisamparāyañca aññamaññaṁ
passantīti.
ubho saddhā vadaññū ca saññatā dhammajīvino
te honti jānipatayo aññamaññaṁ piyaṁ vadā
atthā sampacurā honti phāsukaṁ upajāyati
amittā dummanā honti ubhinnaṁ samasīlinaṁ
idha dhammaṁ caritvāna samasīlabbatā ubho
nandino devalokasmiṁ modanti kāmakāminoti.

page number: 082

[57] ekaṁ samayaṁ bhagavā koḷiyesu viharati pajjanelaṁ 1- nāma
koliyānaṁ nigamo. athakho bhagavā pubbaṇhasamayaṁ nivāsetvā
pattacīvaramādāya yena suppavāsāya koḷiyadhītāya nivesanaṁ tenupasaṅkami(pts. a ii, 63) 
upasaṅkamitvā paññatte āsane nisīdi. athakho suppavāsā koḷiyadhītā
bhagavantaṁ paṇītena khādanīyena bhojanīyena sahatthā santappesi
sampavāresi athakho suppavāsā koḷiyadhītā bhagavantaṁ bhuttāviṁ
onītapattapāṇiṁ ekamantaṁ nisīdi. ekamantaṁ nisinnaṁ kho suppavāsaṁ
koḷiyadhītaraṁ bhagavā etadavoca bhojanaṁ suppavāse dentī ariyasāvikā
paṭiggāhakānaṁ cattāri ṭhānāni deti katamāni cattāri āyuṁ deti
vaṇṇaṁ deti sukhaṁ deti balaṁ deti āyuṁ kho pana datvā
āyussa bhāginī hoti dibbassa vā mānusassa vā vaṇṇaṁ datvā
vaṇṇassa bhāginī hoti dibbassa vā mānusassa vā sukhaṁ datvā sukhassa
bhāginī hoti dibbassa vā mānusassa vā balaṁ datvā balassa bhāginī
hoti dibbassa vā mānusassa vā bhojanaṁ suppavāse dentī ariyasāvikā
paṭiggāhakānaṁ imāni cattāri ṭhānāni detīti.
saṅkhataṁ 2- bhojanaṁ yāva 3- deti
suciṁ paṇītaṁ rasasā upetaṁ
sā dakkhiṇā ujjugatesu dinnā
caraṇopapannesu mahaggatesu
puññena puññaṁ saṁsandamānā

footnote: 1 ma. pajjanikaṁ. yu. sajjanelaṁ. 2 ma. yu. susaṅkhataṁ. 3 po. yāvadatthaṁ.
footnote: ma. yu. yā dadāti.

page number: 083

mahapphalā lokavidūna vaṇṇitā
etādisaṁ yaññamanussarantā
ye vedajātā vicaranti loke
vineyya maccheramalaṁ samūlaṁ
aninditā saggamupenti ṭhānanti.

[58] athakho anāthapiṇḍiko gahapati yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca
bhojanaṁ gahapati dadamāno (pts. a ii, 64) ariyasāvako paṭiggāhakānaṁ cattāri ṭhānāni
deti katamāni cattāri āyuṁ deti vaṇṇaṁ deti sukhaṁ deti
balaṁ deti āyuṁ kho pana datvā āyussa bhāgī hoti dibbassa
vā mānusassa vā vaṇṇaṁ datvā ... sukhaṁ datvā ... balaṁ datvā
balassa bhāgī hoti dibbassa vā mānusassa vā bhojanaṁ gahapati
dadamāno ariyasāvako paṭiggāhakānaṁ imāni cattāri ṭhānāni detīti.
yo saññatānaṁ paradattabhojinaṁ
kālena sakkacca dadāti bhojanaṁ
cattāri ṭhānāni anuppavecchati
āyuñca vaṇṇañca sukhaṁ balañca.

[1]- āyudāyī baladāyī sukhaṁ vaṇṇaṁ 2- dado naro
dīghāyu yasavā hoti yattha yatthūpapajjatīti.

footnote: 1 po. yu. so. ma. āyudāyī vaṇṇadāyī. 2 ma. sukhaṁ balaṁ dado naro. yu. sukhavaṇṇadado.

page number: 084

[59] bhojanaṁ bhikkhave dadamāno dāyako paṭiggāhakānaṁ cattāri
ṭhānāni deti katamāni cattāri āyuṁ deti vaṇṇaṁ deti sukhaṁ
deti balaṁ deti āyuṁ kho pana datvā āyussa bhāgī hoti
dibbassa vā mānusassa vā vaṇṇaṁ datvā ... sukhaṁ datvā ... balaṁ
datvā balassa bhāgī hoti dibbassa vā mānusassa vā bhojanaṁ
bhikkhave dadamāno dāyako paṭiggāhakānaṁ imāni cattāri ṭhānāni
detīti.
yo saññatānaṁ paradattabhojinaṁ
kālena sakkacca dadāti bhojanaṁ
cattāri ṭhānāni anuppavecchati
āyuñca vaṇṇañca sukhaṁ balañca.
āyudāyī baladāyī sukhaṁ vaṇṇaṁ dado naro
dīghāyu (pts. a ii, 65) yasavā hoti yattha yatthūpapajjatīti.

[60] athakho anāthapiṇḍiko gahapati yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinnaṁ kho anāthapiṇḍikaṁ gahapatiṁ bhagavā etadavoca catūhi kho
gahapati dhammehi samannāgato ariyasāvako gihisāmīcipaṭipadaṁ paṭipanno
hoti yasapaṭilābhiniṁ 1- saggasaṁvattanikaṁ katamehi catūhi idha gahapati
ariyasāvako bhikkhusaṅghaṁ paccupaṭṭhito hoti cīvarena bhikkhusaṅghaṁ paccupaṭṭhito
hoti piṇḍapātena bhikkhusaṅghaṁ paccupaṭṭhito hoti senāsanena

footnote: 1 ma. yu. yasopaṭilābhiniṁ.. ito paraṁ īdisameva.

page number: 085

bhikkhusaṅghaṁ paccupaṭṭhito hoti gilānapaccayabhesajjaparikkhārena.
imehi kho gahapati catūhi dhammehi samannāgato ariyasāvako gihisāmīcipaṭipadaṁ
paṭipanno hoti yasapaṭilābhiniṁ saggasaṁvattanikanti.
gihisāmīcipaṭipadaṁ paṭipajjanti paṇḍitā
sammaggate sīlavante cīvarena upaṭṭhitā
piṇḍapātasayanena gilānapaccayena ca
tesaṁ divā ca ratto ca sadā puññaṁ pavaḍḍhati
saggañca kamatiṭṭhānaṁ kammaṁ katvāna bhaddakanti.
puññābhisandavaggo paṭhamo.
tassuddānaṁ
dve puññābhisandā dvesaṁvāsā dve ca honti samajīvino
suppavāsā sudatto ca bhojanaṁ gihisāmīcīti.
-----------------
pattakammavaggo dutiyo

[61] athakho anāthapiṇḍiko gahapati yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca cattārome
gahapati dhammā iṭṭhā kantā manāpā dullabhā lokasmiṁ katame
cattāro bhogā me uppajjantu sahadhammenāti ayaṁ paṭhamo dhammo

page number: 086

iṭṭho kanto manāpo dullabho lokasmiṁ bhoge laddhā sahadhammena
yaso maṁ 1- abbhuggacchatu saha ñātīhi saha upajjhāyehīti ayaṁ dutiyo
dhammo iṭṭho kanto manāpo dullabho lokasmiṁ bhoge laddhā sahadhammena
yasaṁ laddhā saha ñātīhi saha upajjhāyehi ciraṁ jīvāmi dīghamāyuṁ
pālemīti ayaṁ tatiyo dhammo iṭṭho kanto manāpo dullabho lokasmiṁ
bhoge laddhā sahadhammena yasaṁ laddhā saha ñātīhi saha upajjhāyehi
ciraṁ jīvitvā dīghamāyuṁ pāletvā kāyassa bhedā parammaraṇā sugatiṁ
saggaṁ lokaṁ upapajjāmīti ayaṁ catuttho dhammo iṭṭho kanto manāpo
dullabho lokasmiṁ ime kho gahapati cattāro dhammā iṭṭhā kantā
manāpā dullabhā lokasmiṁ. imesaṁ kho gahapati catunnaṁ dhammānaṁ iṭṭhānaṁ
kantānaṁ manāpānaṁ dullabhānaṁ lokasmiṁ cattāro dhammā paṭilābhāya
saṁvattanti katame cattāro saddhāsampadā sīlasampadā cāgasampadā
paññāsampadā. katamā ca gahapati saddhāsampadā idha
gahapati ariyasāvako saddho hoti saddahati tathāgatassa bodhiṁ itipi
so bhagavā arahaṁ sammāsambuddho vijjācaraṇasampanno sugato lokavidū
anuttaro purisadammasārathi satthā devamanussānaṁ buddho bhagavāti ayaṁ
vuccati gahapati saddhāsampadā. katamā ca gahapati sīlasampadā idha
gahapati ariyasāvako pāṇātipātā paṭivirato hoti .pe. surāmeraya-
majjapamādaṭṭhānā paṭivirato hoti ayaṁ vuccati gahapati sīlasampadā.
katamā ca gahapati cāgasampadā idha gahapati ariyasāvako vigatamalamaccherena

footnote: 1 po. ma. me āgacchatu.

page number: 087

cetasā agāraṁ ajjhāvasati muttacāgo payatapāṇi vossaggarato
yācayogo dānasaṁvibhāgarato ayaṁ vuccati (pts. a ii, 67) gahapati cāgasampadā. katamā
ca gahapati paññāsampadā abhijjhāvisamalobhābhibhūtena gahapati cetasā
viharanto akiccaṁ karoti kiccaṁ aparādheti akiccaṁ karonto kiccaṁ aparādhento
yasā ca sukhā ca dhaṁsati byāpādābhibhūtena gahapati cetasā
viharanto akiccaṁ karoti kiccaṁ aparādheti akiccaṁ karonto kiccaṁ aparādhento
yasā ca sukhā ca dhaṁsati thīnamiddhābhibhūtena gahapati cetasā
viharanto akiccaṁ karoti kiccaṁ aparādheti akiccaṁ karonto kiccaṁ aparādhento
yasā ca sukhā ca dhaṁsati uddhaccakukkuccābhibhūtena gahapati cetasā
viharanto akiccaṁ karoti kiccaṁ aparādheti akiccaṁ karonto kiccaṁ aparādhento
yasā ca sukhā ca dhaṁsati vicikicchābhibhūtena gahapati cetasā
viharanto akiccaṁ karoti kiccaṁ aparādheti akiccaṁ karonto kiccaṁ aparādhento
yasā ca sukhā ca dhaṁsati sa kho so gahapati ariyasāvako
abhijjhāvisamalobho cittassa upakkilesoti iti viditvā abhijjhāvisamalobhaṁ
cittassa upakkilesaṁ pajahati byāpādo cittassa upakkilesoti iti
viditvā byāpādaṁ cittassa upakkilesaṁ pajahati thīnamiddhaṁ cittassa
upakkilesoti iti viditvā thīnamiddhaṁ cittassa upakkilesaṁ pajahati
uddhaccakukkuccaṁ cittassa upakkilesoti iti viditvā uddhaccakukkuccaṁ
cittassa upakkilesaṁ pajahati vicikicchā cittassa upakkilesoti iti viditvā
vicikicchaṁ cittassa upakkilesaṁ pajahati yato ca kho gahapati ariyasāvakassa

page number: 088

abhijjhāvisamalobho cittassa upakkilesoti iti viditvā abhijjhāvisamalobho
cittassa upakkileso pahīno hoti byāpādo cittassa
upakkileso ... thīnamiddhaṁ cittassa upakkileso ... uddhaccakukkuccaṁ
cittassa upakkileso ... vicikicchā cittassa upakkilesoti iti viditvā
vicikicchā cittassa upakkileso pahīno hoti ayaṁ vuccati gahapati
ariyasāvako mahāpañño puthupañño āpāthadaso paññāsampanno ayaṁ
vuccati gahapati paññāsampadā. imesaṁ kho gahapati catunnaṁ dhammānaṁ
iṭṭhānaṁ kantānaṁ manāpānaṁ dullabhānaṁ lokasmiṁ ime cattāro dhammā
paṭilābhāya saṁvattanti. sa kho so gahapati ariyasāvako uṭṭhānaviriyādhigatehi
bhogehi bāhābalaparicitehi sedāvakkhittehi dhammikehi dhammaladdhehi
cattāri pattakammāni kattā hoti katamāni cattāri idha gahapati ariyasāvako
uṭṭhānaviriyādhigatehi bhogehi bāhābalaparicitehi sedāvakkhittehi
dhammikehi dhammaladdhehi attānaṁ sukheti piṇeti sammā sukhaṁ pariharati
mātāpitaro sukheti piṇeti sammā sukhaṁ pariharati puttadāradāsakammakaraporise
sukheti pīṇeti sammā sukhaṁ pariharati mittāmacce sukheti
pīṇeti sammā (pts. a ii, 68) sukhaṁ pariharati idamassa paṭhamaṁ ṭhānaṁ gataṁ hoti pattagataṁ
āyatanaso paribhuttaṁ. puna caparaṁ gahapati ariyasāvako uṭṭhānaviriyādhigatehi
bhogehi bāhābalaparicitehi sedāvakkhittehi dhammikehi dhammaladdhehi yā
tā honti āpadā aggito vā udakato vā rājato vā corato appiyato
vā dāyādato vā tathārūpāsu āpadāsu bhogehi pariyodhāya vattati

page number: 089

sotthiṁ attānaṁ karoti idamassa dutiyaṁ ṭhānaṁ gataṁ hoti pattagataṁ
āyatanaso paribhuttaṁ. puna caparaṁ gahapati ariyasāvako uṭṭhānaviriyādhigatehi
bhogehi bāhābalaparicitehi sedāvakkhittehi dhammikehi dhammaladdhehi
pañca balī kattā hoti ñātibaliṁ atithibaliṁ pubbapetabaliṁ rājabaliṁ
devatābaliṁ idamassa tatiyaṁ ṭhānaṁ gataṁ hoti pattagataṁ āyatanaso
paribhuttaṁ. puna caparaṁ gahapati ariyasāvako uṭṭhānaviriyādhigatehi bhogehi
bāhābalaparicitehi sedāvakkhittehi dhammikehi dhammaladdhehi ye te
samaṇabrāhmaṇā madappamādā paṭiviratā khantisoracce niviṭṭhā ekamattānaṁ
damenti ekamattānaṁ samenti ekamattānaṁ parinibbāpenti tathārūpesu
samaṇabrāhmaṇesu uddhaggikaṁ dakkhiṇaṁ patiṭṭhāpeti sovaggikaṁ sukhavipākaṁ
saggasaṁvattanikaṁ idamassa catutthaṁ ṭhānaṁ gataṁ hoti pattagataṁ āyatanaso
paribhuttaṁ. sa kho so gahapati ariyasāvako uṭṭhānaviriyādhigatehi bhogehi
bāhābalaparicitehi sedāvakkhittehi dhammikehi dhammaladdhehi imāni cattāri
pattakammāni kattā hoti. yassakassaci gahapati aññatra imehi
catūhi pattakammehi bhogā parikkhayaṁ gacchanti ime vuccanti gahapati
bhogā aṭṭhānagatā appattagatā anāyatanaso paribhuttā yassakassaci
gahapati imehi catūhi pattakammehi bhogā parikkhayaṁ gacchanti ime
vuccanti gahapati bhogā ṭhānagatā pattagatā āyatanaso paribhuttāti.
bhuttā bhogā bhaṭā bhaccā vitiṇṇā āpadāsu me
uddhaggā dakkhiṇā dinnā atho pañca balī katā

page number: 090

upaṭṭhitā sīlavanto saññatā brahmacārayo
yadatthaṁ bhogamiccheyya paṇḍito gharamāvasaṁ
so me attho anuppatto kataṁ ananutāpiyaṁ
etaṁ anussaraṁ macco ariyadhamme ṭhito naro
idheva naṁ pasaṁsanti pecca sagge pamodatīti.

[62] athakho anāthapiṇḍiko gahapati yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca cattārīmāni
gahapati sukhāni adhigamanīyāni gihinā kāmabhoginā kālena kālaṁ
samayena samayaṁ upādāya katamāni cattāri atthisukhaṁ bhogasukhaṁ anaṇasukhaṁ 1-
anavajjasukhaṁ katamañca gahapati atthisukhaṁ idha gahapati kulaputtassa
bhogā honti uṭṭhānaviriyādhigatā bāhābalaparicitā sedāvakkhittā dhammikā
dhammaladdhā so bhogā me atthi uṭṭhānaviriyādhigatā bāhābalaparicitā
sedāvakkhittā dhammikā dhammaladdhāti adhigacchati sukhaṁ adhigacchati
somanassaṁ idaṁ vuccati gahapati atthisukhaṁ. katamañca gahapati bhogasukhaṁ
idha gahapati kulaputto uṭṭhānaviriyādhigatehi bhogehi bāhābalaparicitehi
sedāvakkhittehi dhammikehi dhammaladdhehi bhoge 2- ca 3- bhuñjati puññāni ca
karoti so uṭṭhānaviriyādhigatehi bhogehi bāhābalaparicitehi sedāvakkhittehi
dhammikehi dhammaladdhehi bhoge ca bhuñjāmi puññāni ca
karomīti adhigacchati sukhaṁ adhigacchati somanassaṁ idaṁ vuccati gahapati

footnote: 1 ma. āṇaññasukhaṁ. 2-3 ma. ime pāṭhā natthi.

page number: 091

bhogasukhaṁ. katamañca gahapati anaṇasukhaṁ idha gahapati kulaputto na
kassaci kiñci dhāreti appaṁ vā bahuṁ vā so na kassaci kiñci
dhāremi appaṁ vā bahuṁ vāti adhigacchati sukhaṁ adhigacchati somanassaṁ idaṁ
vuccati gahapati anaṇasukhaṁ. katamañca gahapati anavajjasukhaṁ idha
gahapati ariyasāvako anavajjena kāyakammena samannāgato hoti
anavajjena vacīkammena samannāgato (pts. a ii, 70) hoti anavajjena manokammena
samannāgato hoti so anavajjenamhi kāyakammena samannāgato anavajjena
vacīkammena samannāgato anavajjena manokammena samannāgatoti
adhigacchati sukhaṁ adhigacchati somanassaṁ idaṁ vuccati gahapati anavajjasukhaṁ.
imāni kho gahapati cattāri sukhāni adhigamanīyāni gihinā kāmabhoginā
kālena kālaṁ samayena samayaṁ upādāyāti.
anaṇaṁ sukhaṁ ñatvāna atho atthisukhaṁ sare
bhuñjaṁ bhogaṁ sukhaṁ macco atho paññā vipassati
vipassamāno jānāti ubho bhāge sumedhaso
anavajjasukhassetaṁ kalaṁ nāgghati soḷasinti.

[63] sabrahmakāni bhikkhave tāni kulāni yesaṁ puttānaṁ
mātāpitaro ajjhāgāre pūjitā honti sapubbācariyakāni bhikkhave tāni
kulāni yesaṁ puttānaṁ mātāpitaro ajjhāgāre pūjitā honti sapubbadevāni 1-
bhikkhave tāni kulāni yesaṁ puttānaṁ mātāpitaro ajjhāgāre
pūjitā honti sāhuneyyakāni bhikkhave tāni kulāni yesaṁ puttānaṁ

footnote: 1 ma. sapubbadevatāni.

page number: 092

mātāpitaro ajjhāgāre pūjitā honti brahmāti bhikkhave mātāpitūnaṁ
etaṁ adhivacanaṁ pubbācariyāti bhikkhave mātāpitūnaṁ etaṁ adhivacanaṁ
pubbadevāti 1- bhikkhave mātāpitūnaṁ etaṁ adhivacanaṁ āhuneyyāti bhikkhave
mātāpitūnaṁ etaṁ adhivacanaṁ taṁ kissa hetu bahukārā bhikkhave mātāpitaro
puttānaṁ āpādakā posakā imassa lokassa dassetāroti.
brahmāti mātāpitaro pubbācariyāti vuccare
āhuneyyā ca puttānaṁ pajāya anukampakā.
tasmā hi ne namasseyya sakkareyyātha 2- paṇḍito
annena atho pānena vatthena sayanena ca
ucchādanena nhāpanena pādānaṁ dhovanena ca
tāya naṁ pāricariyāya mātāpitūsu paṇḍitā
idheva (pts. a ii, 71) naṁ pasaṁsanti pecca sagge pamodatīti.

[64] catūhi bhikkhave dhammehi samannāgato puggalo yathābhataṁ
nikkhitto evaṁ niraye katamehi catūhi pāṇātipātī hoti adinnādāyī
hoti kāmesu micchācārī hoti musāvādī hoti imehi
kho bhikkhave catūhi dhammehi samannāgato puggalo yathābhataṁ nikkhitto
evaṁ nirayeti.
pāṇātipāto adinnādānaṁ musāvādo ca vuccati
paradāragamanañcāpi nappasaṁsanti paṇḍitāti.

[65] cattārome bhikkhave puggalā santo saṁvijjamānā lokasmiṁ

footnote: 1 po. ma. pubbadevatāti. 2 ma. sakkareyya ca.

page number: 093

katame cattāro rūpappamāṇo rūpappasanno ghosappamāṇo ghosappasanno
lūkhappamāṇo lūkhappasanno dhammappamāṇo dhammappasanno
ime kho bhikkhave cattāro puggalā santo saṁvijjamānā lokasminti.
ye 1- ca rūpena pāmiṁsu ye ca ghosena anvagū
chandarāgavasūpetā na 2- te jānanti tañjanaṁ
ajjhattañca na jānāti bahiddhā ca na passati
samantāvaraṇo bālo sa ve ghosena vuyhati.
ajjhattañca na jānāti bahiddhā ca vipassati
bahiddhā phaladassāvī sopi ghosena vuyhati.
ajjhattañca pajānāti bahiddhā ca vipassati
(evaṁ) vinīvaraṇadassāvī na so ghosena vuyhatīti.

[66] cattārome bhikkhave puggalā santo saṁvijjamānā lokasmiṁ
katame cattāro sarāgo sadoso samoho samāno ime kho
bhikkhave cattāro puggalā santo saṁvijjamānā lokasminti.
sārattā rajanīyesu piyarūpābhinandino
mohena adhamasattā 3- baddhā vaḍḍhenti bandhanaṁ.
rāgajaṁ dosajañcāpi mohajaṁ vāpi aviddasū 4-
karonti akusalaṁ kammaṁ savighātaṁ dukkhuddayaṁ 5-
avijjānivutā posā andhabhūtā acakkhukā
yathā dhammā tathā santā na tassevanti maññareti.

footnote: 1 ma. ye ca rūpe pamāṇiṁsu. 2 ma. nābhijānanti te janā. 3 po. ma. āvutā
footnote: sattā. 4 ma. cāpaviddasū. 5 ma. dukkhudrayaṁ.

page number: 094

[67] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. tena kho pana samayena sāvatthiyaṁ aññataro
bhikkhu ahinā daṭṭho kālakato hoti. athakho sambahulā bhikkhū yena
bhagavā tenupasaṅkamiṁsu upasaṅkamitvā bhagavantaṁ abhivādetvā ekamantaṁ
nisīdiṁsu ekamantaṁ nisinnā kho te bhikkhū bhagavantaṁ etadavocuṁ idha
bhante sāvatthiyaṁ aññataro bhikkhu ahinā daṭṭho kālakatoti. naha 1- nūna
so bhikkhave bhikkhu cattāri ahirājakulāni mettena cittena phari sace
hi so bhikkhave bhikkhu cattāri ahirājakulāni mettena cittena phareyya
na hi so bhikkhave bhikkhu ahinā daṭṭho kālaṁ kareyya katamāni
cattāri 

[2]- virūpakkhaṁ ahirājakulaṁ erāpathaṁ ahirājakulaṁ chabyāputtaṁ
ahirājakulaṁ kaṇhāgotamakaṁ ahirājakulaṁ naha nūna so bhikkhave bhikkhu
imāni cattāri ahirājakulāni mettena cittena phari sace hi so
bhikkhave bhikkhu imāni cattāri ahirājakulāni mettena cittena phareyya
na hi so bhikkhave bhikkhu ahinā daṭṭho kālaṁ kareyya anujānāmi
bhikkhave imāni cattāri ahirājakulāni mettena cittena pharituṁ
attaguttiyā attarakkhāya attaparittāyāti.
virūpakkhehi me mettaṁ mettaṁ erāpathehi me
chabyāputtehi me mettaṁ mettaṁ kaṇhāgotamakehi ca
apādakehi me mettaṁ mettaṁ dipādakehi me
catuppadehi me mettaṁ mettaṁ bahuppadehi me.

footnote: 1 ma. nahi nūna. 2 po. yu. ahirājakulāni.

page number: 095

mā maṁ apādako hiṁsi mā maṁ hiṁsi dipādako
mā maṁ catuppado hiṁsi mā maṁ hiṁsi bahuppado.
sabbe sattā sabbe pāṇā sabbe bhūtā ca kevalā
sabbe bhadrāni passantu mā kiñci 1- pāpamāgamā.
appamāṇo buddho appamāṇo dhammo appamāṇo saṅgho pamāṇavantāni
siriṁsapāni 2- ahi vicchikā satapadī uṇṇānābhī sarabū mūsikā
katā me rakkhā katā me parittā paṭikkamantu bhūtāni sohaṁ
namo bhagavato namo sattannaṁ sammāsambuddhānanti.

[68] ekaṁ samayaṁ bhagavā rājagahe viharati gijjhakūṭe pabbate
acirapakkante devadatte. tatra kho bhagavā devadattaṁ ārabbha bhikkhū
āmantesi attavadhāya bhikkhave devadattassa lābhasakkārasiloko udapādi
parābhavāya bhikkhave devadattassa lābhasakkārasiloko udapādi seyyathāpi
bhikkhave kadalī attavadhāya phalaṁ deti parābhavāya phalaṁ deti evameva
kho bhikkhave attavadhāya devadattassa lābhasakkārasiloko udapādi parābhavāya
devadattassa lābhasakkārasiloko udapādi seyyathāpi bhikkhave
veḷu attavadhāya phalaṁ deti parābhavāya phalaṁ deti evameva kho
bhikkhave attavadhāya devadattassa lābhasakkārasiloko udapādi parābhavāya
devadattassa lābhasakkārasiloko udapādi seyyathāpi bhikkhave naḷo
attavadhāya phalaṁ deti parābhavāya phalaṁ deti evameva kho bhikkhave
attavadhāya devadattassa lābhasakkārasiloko udapādi parābhavāya

footnote: 1 ma. yu. kañci. 2 ma. sariṁsapāni.

page number: 096

devadattassa lābhasakkārasiloko udapādi seyyathāpi bhikkhave assatarī
attavadhāya gabbhaṁ gaṇhāti parābhavāya gabbhaṁ gaṇhāti evameva
kho bhikkhave attavadhāya devadattassa lābhasakkārasiloko udapādi
parābhavāya devadattassa lābhasakkārasiloko udapādīti.
phalaṁ ve kadaliṁ hanti phalaṁ veḷuṁ phalaṁ naḷaṁ
sakkāro (pts. a ii, 74) kāpurisaṁ hanti gabbho assatariṁ yathāti.

[69] cattārīmāni bhikkhave padhānāni katamāni cattāri saṁvarappadhānaṁ
pahānappadhānaṁ bhāvanāppadhānaṁ anurakkhanāppadhānaṁ. katamañca
bhikkhave saṁvarappadhānaṁ idha bhikkhave bhikkhu anuppannānaṁ pāpakānaṁ
akusalānaṁ dhammānaṁ anuppādāya chandaṁ janeti vāyamati viriyaṁ ārabhati cittaṁ
paggaṇhāti padahati idaṁ vuccati bhikkhave saṁvarappadhānaṁ. katamañca
bhikkhave pahānappadhānaṁ idha bhikkhave bhikkhu uppannānaṁ pāpakānaṁ
akusalānaṁ dhammānaṁ pahānāya chandaṁ janeti vāyamati viriyaṁ ārabhati cittaṁ
paggaṇhāti padahati idaṁ vuccati bhikkhave pahānappadhānaṁ. katamañca
bhikkhave bhāvanāppadhānaṁ idha bhikkhave bhikkhu anuppannānaṁ kusalānaṁ
dhammānaṁ uppādāya chandaṁ janeti vāyamati viriyaṁ ārabhati cittaṁ
paggaṇhāti padahati idaṁ vuccati bhikkhave bhāvanāppadhānaṁ. katamañca
bhikkhave anurakkhanāppadhānaṁ idha bhikkhave bhikkhu uppannānaṁ kusalānaṁ
dhammānaṁ ṭhitiyā asammosāya bhiyyobhāvāya vepullāya bhāvanāya
paripūriyā chandaṁ janeti vāyamati viriyaṁ ārabhati cittaṁ paggaṇhāti padahati

page number: 097

idaṁ vuccati bhikkhave anurakkhanāppadhānaṁ. imāni kho bhikkhave cattāri
padhānānīti.
saṁvaro ca pahānañca bhāvanā anurakkhanā
ete padhānā cattāro desitādiccabandhunā
yehi bhikkhu idhātāpī khayaṁ dukkhassa pāpuṇeti.

[70] yasmiṁ bhikkhave samaye rājāno adhammikā honti
rājayuttāpi tasmiṁ samaye adhammikā honti rājayuttesu bhikkhave
adhammikesu brāhmaṇagahapatikāpi tasmiṁ samaye adhammikā honti
brāhmaṇagahapatikesu adhammikesu negamajānapadāpi tasmiṁ samaye (pts. a ii, 75) adhammikā
honti negamajānapadesu adhammikesu visamaṁ candimasuriyā parivattanti visamaṁ
candimasuriyesu parivattantesu visamaṁ nakkhattāni tārakarūpāni parivattanti
visamaṁ nakkhattesu tārakarūpesu parivattantesu visamaṁ rantindivā parivattanti
visamaṁ rattindivesu parivattantesu visamaṁ māsaḍḍhamāsā parivattanti
visamaṁ māsaḍḍhamāsesu parivattantesu visamaṁ utusaṁvaccharā parivattanti
visamaṁ utusaṁvaccharesu parivattantesu visamaṁ vātā vāyanti visamaṁ vātesu
vāyantesu visamā apañjasā parivattanti visamesu apañjasesu
parivattantesu devatā parikupitā bhavanti devatāsu parikupitāsu devo
na sammā dhāraṁ anuppavecchati deve na sammā dhāraṁ anuppavecchante
visamapākīni 1- sassāni bhavanti visamapākīni bhikkhave sassāni manussā

footnote: 1 ma. visamapākāni.

page number: 098

paribhuñjantā appāyukā ca honti dubbaṇṇā ca dubbalā ca
bahvābādhā ca. yasmiṁ bhikkhave samaye rājāno dhammikā honti
rājayuttāpi tasmiṁ samaye dhammikā honti rājayuttesu dhammikesu
brāhmaṇagahapatikāpi tasmiṁ samaye dhammikā honti brāhmaṇagahapatikesu
dhammikesu negamajānapadāpi tasmiṁ samaye dhammikā honti negamajānapadesu
dhammikesu samaṁ candimasuriyā parivattanti samaṁ candimasuriyesu
parivattantesu samaṁ nakkhattāni tārakarūpāni parivattanti samaṁ nakkhattesu
tārakarūpesu parivattantesu samaṁ rattindivā parivattanti samaṁ rattindivesu
parivattantesu samaṁ māsaḍḍhamāsā parivattanti samaṁ māsaḍḍhamāsesu
parivattantesu samaṁ utusaṁvaccharā parivattanti samaṁ utusaṁvaccharesu
parivattantesu samaṁ vātā vāyanti samaṁ vātesu vāyantesu samā 1-
pañjasā parivattanti samesu pañjasesu parivattantesu devatā aparikupitā
bhavanti devatāsu aparikupitāsu devo sammā dhāraṁ anuppavecchati
deve sammā dhāraṁ anuppavecchante samapākīni sassāni bhavanti
samapākīni bhikkhave sassāni manussā paribhuñjantā dīghāyukā ca honti
vaṇṇavanto ca balavanto ca appābādhā cāti.
gunnañce taramānānaṁ jimhaṁ gacchati puṅgavo
sabbā tā jimhaṁ gacchanti nette jimhaṁ gate sati
evameva manussesu yo hoti seṭṭhasammato
so ce adhammaṁ carati pageva itarā pajā

footnote: 1 po. yu. samaṁ.

page number: 099

sabbaṁ raṭṭhaṁ dukkhaṁ seti rājā ce hotyadhammiko.
gunnañce taramānānaṁ ujuṁ gacchati puṅgavo
sabbā tā ujuṁ gacchanti nette ujuṁ gate sati
evameva manussesu yo hoti seṭṭhasammato
so ce 1- dhammaṁ carati pageva itarā pajā
sabbaṁ raṭṭhaṁ sukhaṁ seti rājā ce hoti dhammikoti.
pattakammavaggo dutiyo.
tassuddānaṁ
pattakammaṁ annanātho sabrahmanirayā rūpena pañcamaṁ
sarāgāhinā devadatto padhānaṁ dhammikena cāti.
---------------
apaṇṇakavaggo tatiyo

[71] catūhi bhikkhave dhammehi samannāgato bhikkhu apaṇṇakapaṭipadaṁ
paṭipanno hoti yoni cassa āraddhā hoti āsavānaṁ khayāya
katamehi catūhi idha bhikkhave bhikkhu sīlavā hoti bahussuto hoti
āraddhaviriyo hoti paññavā hoti imehi kho bhikkhave catūhi
dhammehi samannāgato bhikkhu apaṇṇakapaṭipadaṁ paṭipanno hoti yoni
cassa āraddhā hoti āsavānaṁ khayāyāti.

[72] catūhi bhikkhave dhammehi samannāgato bhikkhu apaṇṇakapaṭipadaṁ
paṭipanno hoti yoni cassa āraddhā hoti āsavānaṁ khayāya

footnote: 1 ma. sace. yu. ceva.

page number: 100

katamehi catūhi nekkhammavitakkena abyāpādavitakkena avihiṁsāvitakkena
sammādiṭṭhiyā imehi kho bhikkhave catūhi dhammehi samannāgato bhikkhu
apaṇṇakapaṭipadaṁ paṭipanno hoti yoni cassa āraddhā hoti
āsavānaṁ khayāyāti.

[73] catūhi bhikkhave dhammehi samannāgato asappurisoti
veditabbo katamehi catūhi idha bhikkhave asappuriso yo hoti
parassa avaṇṇo taṁ apuṭṭhopi pātukaroti ko pana vādo puṭṭhassa
puṭṭho kho pana pañhābhinīto ahāpetvā alambetvā paripūraṁ vitthārena
parassa avaṇṇaṁ bhāsitā hoti veditabbametaṁ bhikkhave asappuriso
ayaṁ bhavanti. puna caparaṁ bhikkhave asappuriso yo hoti parassa
vaṇṇo taṁ puṭṭhopi na pātukaroti ko pana vādo apuṭṭhassa
puṭṭho kho pana pañhābhinīto hāpetvā lambetvā aparipūraṁ avitthārena
parassa vaṇṇaṁ bhāsitā hoti veditabbametaṁ bhikkhave asappuriso
ayaṁ bhavanti. puna caparaṁ bhikkhave asappuriso yo hoti attano
avaṇṇo taṁ puṭṭhopi na pātukaroti ko pana vādo apuṭṭhassa
puṭṭho kho pana pañhābhinīto hāpetvā lambetvā aparipūraṁ avitthārena
attano avaṇṇaṁ bhāsitā hoti veditabbametaṁ bhikkhave asappuriso
ayaṁ bhavanti. puna caparaṁ bhikkhave asappuriso yo hoti attano
vaṇṇo taṁ apuṭṭhopi pātukaroti ko pana vādo puṭṭhassa puṭṭho
kho pana pañhābhinīto ahāpetvā alambetvā paripūraṁ vitthārena

page number: 101

attano vaṇṇaṁ bhāsitā hoti veditabbametaṁ bhikkhave asappuriso
ayaṁ bhavanti. imehi kho bhikkhave catūhi dhammehi samannāgato
asappurisoti 1- veditabbo. catūhi bhikkhave dhammehi samannāgato
sappurisoti 1- veditabbo katamehi catūhi idha bhikkhave sappuriso yo
hoti parassa avaṇṇo taṁ puṭṭhopi na pātukaroti ko pana vādo
apuṭṭhassa (pts. a ii, 78) puṭṭho kho pana pañhābhinīto hāpetvā lambetvā
aparipūraṁ avitthārena parassa avaṇṇaṁ bhāsitā hoti veditabbametaṁ
bhikkhave sappuriso ayaṁ bhavanti. puna caparaṁ bhikkhave sappuriso
yo hoti parassa vaṇṇo taṁ apuṭṭhopi pātukaroti ko pana
vādo puṭṭhassa puṭṭho kho pana pañhābhinīto ahāpetvā alambetvā
paripūraṁ vitthārena parassa vaṇṇaṁ bhāsitā hoti veditabbametaṁ
bhikkhave sappuriso ayaṁ bhavanti. puna caparaṁ bhikkhave sappuriso
yo hoti attano avaṇṇo taṁ apuṭṭhopi pātukaroti ko pana
vādo puṭṭhassa puṭṭho kho pana pañhābhinīto ahāpetvā
alambetvā paripūraṁ vitthārena attano avaṇṇaṁ bhāsitā hoti
veditabbametaṁ bhikkhave sappuriso ayaṁ bhavanti. puna caparaṁ bhikkhave
sappuriso yo hoti attano vaṇṇo taṁ puṭṭhopi na pātukaroti
ko pana vādo apuṭṭhassa puṭṭho kho pana pañhābhinīto hāpetvā
lambetvā aparipūraṁ avitthārena attano vaṇṇaṁ bhāsitā hoti

footnote: 1 ma. yu. itisaddo natthi.

page number: 102

veditabbametaṁ bhikkhave sappuriso ayaṁ bhavanti. imehi kho bhikkhave
catūhi dhammehi samannāgato sappurisoti 1- veditabbo.
seyyathāpi bhikkhave vadhukā yaññadeva rattiṁ vā divasaṁ vā ānītā
hoti tāvadevassā tibbaṁ hirottappaṁ paccupaṭṭhitaṁ hoti sassuyāpi
sassurepi sāmikepi antamaso dāsakammakaraporisesu sā aparena samayena
saṁvāsamanvāya 

[2]- sassuṁpi sassuraṁpi sāmikaṁpi evamāha apetha kiṁ pana
tumhe jānāthāti evameva kho bhikkhave idhekacco bhikkhu yaññadeva
rattiṁ vā divasaṁ vā agārasmā anagāriyaṁ pabbajito hoti tāvadevassa
tibbaṁ hirottappaṁ paccupaṭṭhitaṁ hoti bhikkhūsu bhikkhunīsu upāsakesu
upāsikāsu antamaso ārāmikasamaṇuddesesu so aparena samayena
saṁvāsamanvāya 

[2]- ācariyaṁpi upajjhāyaṁpi evamāha apetha kiṁ pana tumhe
jānāthāti tasmā tiha bhikkhave evaṁ sikkhitabbaṁ adhunāgatavadhukasamena 3-
cetasā (pts. a ii, 79) viharissāmāti evañhi vo bhikkhave sikkhitabbanti.

[74] cattārīmāni bhikkhave aggāni 4- katamāni cattāri sīlaggaṁ 5-
samādhaggaṁ paññaggaṁ 6- vimuttaggaṁ imāni kho bhikkhave cattāri aggānīti.

[75] cattārīmāni bhikkhave aggāni katamāni cattāri rūpaggaṁ
vedanaggaṁ saññaggaṁ bhavaggaṁ imāni kho bhikkhave cattāri aggānīti.

[76] ekaṁ samayaṁ bhagavā kusinārāyaṁ viharati upavattane mallānaṁ
sālavane antare yamakasālānaṁ parinibbānasamaye. tatra kho bhagavā

footnote: 1 ma. yu. itisaddo natthi. 2 ma. yu. vissāsamanvāya.
footnote: 3 ma. yu. adhunāgatavadhukāsamena. 4-5 yu. aṅgāni ... sīlaṅgaṁ ... aṅgānīti. 6 ma. paññāggaṁ.

page number: 103

bhikkhū āmantesi bhikkhavoti. bhadanteti te bhikkhū bhagavato
paccassosuṁ. bhagavā etadavoca siyā kho pana bhikkhave ekabhikkhussapi
kaṅkhā vā vimati vā buddhe vā dhamme vā saṅghe vā magge vā
paṭipadāya vā pucchatha bhikkhave mā pacchāvippaṭisārino ahuvattha
sammukhībhūto no satthā ahosi nāsakkhimhā bhagavantaṁ sammukhā
paṭipucchitunti evaṁ vutte te bhikkhū tuṇhī ahesuṁ. dutiyampi kho
bhagavā bhikkhū āmantesi ... tatiyampi kho bhagavā bhikkhū āmantesi siyā
kho pana bhikkhave ekabhikkhussapi kaṅkhā vā vimati vā buddhe vā dhamme
vā saṅghe vā magge vā paṭipadāya vā pucchatha bhikkhave mā
pacchāvippaṭisārino ahuvattha sammukhībhūto no satthā ahosi nāsakkhimhā
bhagavantaṁ sammukhā paṭipucchitunti tatiyampi kho te bhikkhū tuṇhī
ahesuṁ. athakho bhagavā bhikkhū āmantesi siyā kho pana bhikkhave
satthu gāravenapi na puccheyyātha sahāyakopi bhikkhave sahāyakassa(pts. a ii, 80) 
ārocetūti evaṁ vutte te bhikkhū tuṇhī ahesuṁ. athakho āyasmā
ānando bhagavantaṁ etadavoca acchariyaṁ bhante abbhutaṁ bhante evaṁ
pasanno ahaṁ bhante imasmiṁ bhikkhusaṅghe natthi imasmiṁ bhikkhusaṅghe
ekabhikkhussapi kaṅkhā vā vimati vā buddhe vā dhamme vā saṅghe vā
magge vā paṭipadāya vāti. pasādā kho tvaṁ ānanda vadesi
ñāṇamevettha ānanda tathāgatassa natthi imasmiṁ bhikkhusaṅghe
ekabhikkhussapi kaṅkhā vā vimati vā buddhe vā dhamme vā saṅghe vā

page number: 104

magge vā paṭipadāya vāti imesaṁ hi ānanda pañcannaṁ
bhikkhusatānaṁ yo pacchimako bhikkhu so sotāpanno avinipātadhammo
niyato sambodhiparāyanoti.

[77] cattārīmāni bhikkhave acinteyyāni na cintetabbāni yāni
cintento ummādassa vighātassa bhāgī assa katamāni cattāri
buddhānaṁ bhikkhave buddhavisayo acinteyyo na cintetabbo yaṁ cintento
ummādassa vighātassa bhāgī assa jhāyissa bhikkhave jhānavisayo
acinteyyo na cintetabbo yaṁ cintento ummādassa vighātassa
bhāgī assa kammavipāko bhikkhave acinteyyo na cintetabbo yaṁ
cintento ummādassa vighātassa bhāgī assa lokacintā bhikkhave
acinteyyā na cintetabbā yaṁ cintento ummādassa vighātassa
bhāgī assa imāni kho bhikkhave cattāri acinteyyāni na cintetabbāni
yāni cintento ummādassa vighātassa bhāgī assāti.

[78] catasso imā bhikkhave dakkhiṇāvisuddhiyo katamā catasso
atthi bhikkhave dakkhiṇā dāyakato visujjhati no paṭiggāhakato atthi
bhikkhave dakkhiṇā paṭiggāhakato visujjhati no dāyakato atthi
bhikkhave dakkhiṇā neva dāyakato visujjhati no paṭiggāhakato (pts. a ii, 81) atthi
bhikkhave dakkhiṇā dāyakato ceva visujjhati paṭiggāhakato ca. kathañca
bhikkhave dakkhiṇā dāyakato visujjhati no paṭiggahakato idha bhikkhave
dāyako hoti sīlavā kalyāṇadhammo paṭiggāhako hoti dussīlo

page number: 105

pāpadhammo evaṁ kho bhikkhave dakkhiṇā dāyakato visujjhati no
paṭiggāhakato. kathañca bhikkhave dakkhiṇā paṭiggāhakato visujjhati no
dāyakato idha bhikkhave dāyako hoti dussīlo pāpadhammo paṭiggāhako
hoti sīlavā kalyāṇadhammo evaṁ kho bhikkhave dakkhiṇā paṭiggāhakato
visujjhati no dāyakato. kathañca bhikkhave dakkhiṇā neva dāyakato
visujjhati no paṭiggāhakato idha bhikkhave dāyako hoti dussīlo
pāpadhammo paṭiggāhakopi hoti dussīlo pāpadhammo evaṁ kho
bhikkhave dakkhiṇā neva dāyakato visujjhati no paṭiggāhakato.
kathañca bhikkhave dakkhiṇā dāyakato ceva visujjhati paṭiggāhakato ca
idha bhikkhave dāyako hoti sīlavā kalyāṇadhammo paṭiggāhakopi hoti
sīlavā kalyāṇadhammo evaṁ kho bhikkhave dakkhiṇā dāyakato ceva visujjhati
paṭiggāhakato ca. imā kho bhikkhave catasso dakkhiṇāvisuddhiyoti.

[79] athakho āyasmā sārīputto yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinno kho āyasmā sārīputto bhagavantaṁ etadavoca ko nu kho
bhante hetu ko paccayo yena midhekaccassa tādisāva vaṇijjā
payuttā chedagāminī hoti ko pana bhante hetu ko paccayo yena
midhekaccassa tādisāva vaṇijjā payuttā na yathādhippāyā hoti ko
nu kho bhante hetu ko paccayo yena midhekaccassa tādisāva vaṇijjā
payuttā yathādhippāyā hoti ko pana bhante hetu ko paccayo

page number: 106

yena midhekaccassa tādisāva vaṇijjā payuttā parādhippāyā hotīti.
idha sārīputta ekacco samaṇaṁ vā brāhmaṇaṁ (pts. a ii, 82) vā upasaṅkamitvā
pavāreti vada 1- bhante paccayenāti so yena pavāreti taṁ na
deti so ce tato cuto itthattaṁ āgacchati so yaññadeva vaṇijjaṁ
payojeti sāssa hoti chedagāminī. idha pana sārīputta ekacco
samaṇaṁ vā brāhmaṇaṁ vā upasaṅkamitvā pavāreti vada bhante
paccayenāti so yena pavāreti taṁ na yathādhippāyaṁ deti so ce
tato cuto itthattaṁ āgacchati so yaññadeva vaṇijjaṁ payojeti
sāssa hoti na yathādhippāyā. idha pana sārīputta ekacco samaṇaṁ
vā brāhmaṇaṁ vā upasaṅkamitvā pavāreti vada bhante paccayenāti
so yena pavāreti taṁ yathādhippāyaṁ deti so ce tato cuto
itthattaṁ āgacchati so yaññadeva vaṇijjaṁ payojeti sāssa hoti
yathādhippāyā. idha pana sārīputta ekacco samaṇaṁ vā brāhmaṇaṁ vā
upasaṅkamitvā pavāreti vada bhante paccayenāti so yena pavāreti
taṁ parādhippāyaṁ deti so ce tato cuto itthattaṁ āgacchati so
yaññadeva vaṇijjaṁ payojeti sāssa hoti parādhippāyā. ayaṁ kho
sārīputta hetu ayaṁ paccayo yena midhekaccassa tādisāva vaṇijjā
payuttā chedagāminī hoti ayaṁ pana sārīputta hetu ayaṁ paccayo
yena midhekaccassa tādisāva vaṇijjā payuttā na yathādhippāyā hoti
ayaṁ kho sārīputta hetu ayaṁ paccayo yena midhekaccassa tādisāva

footnote: 1 ma. vadatu. ito paraṁ īdisameva.

page number: 107

vaṇijjā payuttā yathādhippāyā hoti ayaṁ pana sārīputta hetu ayaṁ
paccayo yena midhekaccassa tādisāva vaṇijjā payuttā parādhippāyā
hotīti.

[80] ekaṁ samayaṁ bhagavā kosambiyaṁ viharati ghositārāme. athakho
āyasmā ānando yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi ekamantaṁ nisinno kho
āyasmā ānando bhagavantaṁ etadavoca ko nu kho bhante hetu ko
paccayo yena mātugāmo neva sabhāyaṁ nisīdati na kammantaṁ payojeti
na (pts. a ii, 83) kammojaṁ gacchatīti. kodhano ānanda mātugāmo issukī ānanda
mātugāmo maccharī ānanda mātugāmo duppañño ānanda
mātugāmo ayaṁ kho ānanda hetu ayaṁ paccayo yena mātugāmo
neva sabhāyaṁ nisīdati na kammantaṁ payojeti na kammojaṁ gacchatīti.
apaṇṇakavaggo tatiyo.
tassuddānaṁ
padhānadiṭṭhisappurisavadhukā dve ca honti aggāni kusinārāya
acintitaṁ dakkhiṇāya vaṇijjā kammojena vaggoti.
-------------------
macalavaggo catuttho

[81] catūhi bhikkhave dhammehi samannāgato yathābhataṁ nikkhitto
evaṁ niraye katamehi catūhi pāṇātipātī hoti adinnādāyī

page number: 108

hoti kāmesu micchācārī hoti musāvādī hoti imehi kho
bhikkhave catūhi dhammehi samannāgato yathābhataṁ nikkhitto evaṁ niraye.
catūhi bhikkhave dhammehi samannāgato yathābhataṁ nikkhitto evaṁ sagge
katamehi catūhi pāṇātipātā paṭivirato hoti adinnādānā
paṭivirato hoti kāmesu micchācārā paṭivirato hoti musāvādā
paṭivirato hoti imehi kho bhikkhave catūhi dhammehi samannāgato
yathābhataṁ nikkhitto evaṁ saggeti.

[82] catūhi bhikkhave dhammehi samannāgato yathābhataṁ nikkhitto
evaṁ niraye katamehi catūhi musāvādī hoti pisuṇavāco hoti
pharusavāco hoti samphappalāpī hoti imehi kho (pts. a ii, 84) bhikkhave catūhi
dhammehi samannāgato yathābhataṁ nikkhitto evaṁ niraye. catūhi bhikkhave
dhammehi samannāgato yathābhataṁ nikkhitto evaṁ sagge katamehi catūhi
musāvādā paṭivirato hoti pisuṇāya vācāya paṭivirato hoti pharusāya
vācāya paṭivirato hoti samphappalāpā paṭivirato hoti imehi
kho bhikkhave catūhi dhammehi samannāgato yathābhataṁ nikkhitto evaṁ
saggeti.

[83] catūhi bhikkhave dhammehi samannāgato yathābhataṁ nikkhitto
evaṁ niraye katamehi catūhi ananuvicca apariyogāhetvā avaṇṇārahassa
vaṇṇaṁ bhāsati ananuvicca apariyogāhetvā vaṇṇārahassa
avaṇṇaṁ bhāsati ananuvicca apariyogāhetvā appasādanīye ṭhāne

page number: 109

pasādaṁ upadaṁseti ananuvicca apariyogāhetvā pasādanīye ṭhāne
appasādaṁ upadaṁseti imehi kho bhikkhave catūhi dhammehi samannāgato
yathābhataṁ nikkhitto evaṁ niraye. catūhi bhikkhave dhammehi samannāgato
yathābhataṁ nikkhitto evaṁ sagge katamehi catūhi anuvicca
pariyogāhetvā avaṇṇārahassa avaṇṇaṁ bhāsati anuvicca
pariyogāhetvā vaṇṇārahassa vaṇṇaṁ bhāsati anuvicca pariyogāhetvā
appasādanīye ṭhāne appasādaṁ upadaṁseti anuvicca pariyogāhetvā
pasādanīye ṭhāne pasādaṁ upadaṁseti imehi kho bhikkhave catūhi
dhammehi samannāgato yathābhataṁ nikkhitto evaṁ saggeti.

[84] catūhi bhikkhave dhammehi samannāgato yathābhataṁ nikkhitto
evaṁ niraye katamehi catūhi kodhagaru hoti na saddhammagaru makkhagaru
hoti na saddhammagaru lābhagaru hoti na saddhammagaru sakkāragaru
hoti na saddhammagaru imehi (pts. a ii, 85) kho bhikkhave catūhi dhammehi samannāgato
yathābhataṁ nikkhitto evaṁ niraye. catūhi bhikkhave dhammehi samannāgato
yathābhataṁ nikkhitto evaṁ sagge katamehi catūhi saddhammagaru
hoti na kodhagaru saddhammagaru hoti na makkhagaru saddhammagaru
hoti na lābhagaru saddhammagaru hoti na sakkāragaru imehi kho
bhikkhave catūhi dhammehi samannāgato yathābhataṁ nikkhitto evaṁ saggeti.

[85] cattārome bhikkhave puggalā santo saṁvijjamānā lokasmiṁ
katame cattāro tamo tamaparāyano tamo jotiparāyano joti

page number: 110

tamaparāyano joti jotiparāyano. kathañca bhikkhave puggalo tamo
hoti tamaparāyano idha bhikkhave ekacco puggalo nīcakule paccājāto
hoti caṇḍālakule vā veṇakule vā nesādakule vā rathakārakule
vā pukkusakule vā daḷidde appannapānabhojane kasiravuttike yattha
kasirena ghāsacchādo labbhati so ca hoti dubbaṇṇo duddasiko
okoṭimako bahvābādho kāṇo vā kuṇī vā khañjo vā pakkhahato
vā nalābhī annassa pānassa vatthassa yānassa mālāgandhavilepanassa
seyyāvasathapadīpeyyassa so kāyena duccaritaṁ carati vācāya
duccaritaṁ carati manasā duccaritaṁ carati so kāyena duccaritaṁ caritvā
vācāya duccaritaṁ caritvā manasā duccaritaṁ caritvā kāyassa bhedā
parammaraṇā apāyaṁ duggatiṁ vinipātaṁ nirayaṁ upapajjati evaṁ kho
bhikkhave puggalo tamo hoti tamaparāyano. kathañca bhikkhave puggalo
tamo hoti jotiparāyano idha bhikkhave ekacco puggalo nīcakule
paccājāto hoti caṇḍālakule vā veṇakule vā nesādakule vā
rathakārakule vā pukkusakule vā daḷidde appannapānabhojane kasiravuttike
yattha kasirena ghāsacchādo labbhati so ca hoti dubbaṇṇo duddasiko
okoṭimako bahvābādho kāṇo vā kuṇī vā khañjo vā pakkhahato
vā nalābhī annassa pānassa vatthassa yānassa mālāgandhavilepanassa
seyyāvasathapadīpeyyassa so kāyena sucaritaṁ carati vācāya
sucaritaṁ carati manasā sucaritaṁ carati so kāyena sucaritaṁ caritvā

page number: 111

vācāya sucaritaṁ caritvā manasā sucaritaṁ caritvā kāyassa bhedā
parammaraṇā sugatiṁ saggaṁ lokaṁ upapajjati evaṁ kho bhikkhave puggalo
tamo (pts. a ii, 86) hoti jotiparāyano. kathañca bhikkhave puggalo joti hoti
tamaparāyano idha bhikkhave ekacco puggalo ucce kule paccājāto
hoti khattiyamahāsālakule vā brāhmaṇamahāsālakule vā gahapatimahāsālakule
vā aḍḍhe mahaddhane mahābhoge pahūtajātarūparajate pahūtavittūpakaraṇe
pahūtadhanadhaññe so ca hoti abhirūpo dassanīyo pāsādiko
paramāya vaṇṇapokkharatāya samannāgato lābhī annassa pānassa
vatthassa yānassa mālāgandhavilepanassa seyyāvasathapadīpeyyassa so
kāyena duccaritaṁ carati vācāya duccaritaṁ carati manasā duccaritaṁ
carati so kāyena duccaritaṁ caritvā vācāya duccaritaṁ caritvā manasā
duccaritaṁ caritvā kāyassa bhedā parammaraṇā apāyaṁ duggatiṁ vinipātaṁ
nirayaṁ upapajjati evaṁ kho bhikkhave puggalo joti hoti tamaparāyano.
kathañca bhikkhave puggalo joti hoti jotiparāyano idha bhikkhave
ekacco puggalo ucce kule paccājāto hoti khattiyamahāsālakule
vā brāhmaṇamahāsālakule vā gahapatimahāsālakule vā aḍḍhe
mahaddhane mahābhoge pahūtajātarūparajate pahūtavittūpakaraṇe pahūtadhanadhaññe
so ca hoti abhirūpo dassanīyo pāsādiko paramāya vaṇṇapokkharatāya
samannāgato lābhī annassa pānassa vatthassa yānassa
mālāgandhavilepanassa seyyāvasathapadīpeyyassa so kāyena sucaritaṁ

page number: 112

carati vācāya sucaritaṁ carati manasā sucaritaṁ carati so kāyena
sucaritaṁ caritvā vācāya sucaritaṁ caritvā manasā sucaritaṁ caritvā
kāyassa bhedā parammaraṇā sugatiṁ saggaṁ lokaṁ upapajjati evaṁ kho
bhikkhave puggalo joti hoti jotiparāyano. ime kho bhikkhave cattāro
puggalā santo saṁvijjamānā lokasminti.

[86] cattārome bhikkhave puggalā santo saṁvijjamānā lokasmiṁ
katame cattāro oṇatoṇato oṇatuṇṇato uṇṇatoṇato
uṇṇatuṇṇato. kathañca bhikkhave puggalo oṇatoṇato hoti idha
bhikkhave ekacco puggalo nīcakule paccājāto hoti caṇḍālakule
vā .pe. so kāyena duccaritaṁ carati vācāya duccaritaṁ carati manasā
duccaritaṁ carati so kāyena duccaritaṁ caritvā vācāya duccaritaṁ caritvā
manasā duccaritaṁ caritvā kāyassa bhedā parammaraṇā apāyaṁ duggatiṁ
vinipātaṁ nirayaṁ upapajjati evaṁ kho bhikkhave puggalo oṇatoṇato
hoti. kathañca bhikkhave puggalo oṇatuṇṇato hoti idha bhikkhave
ekacco puggalo nīcakule paccājāto hoti caṇḍālakule vā .pe.
so kāyena sucaritaṁ carati vācāya sucaritaṁ carati manasā sucaritaṁ
carati so kāyena sucaritaṁ caritvā vācāya sucaritaṁ caritvā manasā
sucaritaṁ caritvā kāyassa bhedā parammaraṇā sugatiṁ saggaṁ lokaṁ upapajjati
evaṁ kho bhikkhave puggalo oṇatuṇṇato hoti. kathañca bhikkhave
puggalo uṇṇatoṇato hoti idha bhikkhave ekacco puggalo

page number: 113

ucce kule paccājāto hoti khattiyamahāsālakule vā .pe. so
kāyena duccaritaṁ caritvā vācāya duccaritaṁ caritvā manasā duccaritaṁ
caritvā kāyassa bhedā parammaraṇā apāyaṁ duggatiṁ vinipātaṁ nirayaṁ
upapajjati evaṁ kho bhikkhave puggalo uṇṇatoṇato hoti. kathañca
bhikkhave puggalo uṇṇatuṇṇato hoti idha bhikkhave ekacco puggalo
ucce kule paccājāto hoti khattiyamahāsālakule vā .pe. so
kāyena sucaritaṁ caritvā vācāya sucaritaṁ caritvā manasā sucaritaṁ caritvā
kāyassa bhedā parammaraṇā sugatiṁ saggaṁ lokaṁ upapajjati evaṁ kho
bhikkhave puggalo uṇṇatuṇṇato hoti. ime kho bhikkhave cattāro
puggalā santo saṁvijjamānā lokasminti.

[87] cattārome bhikkhave puggalā santo saṁvijjamānā lokasmiṁ
katame cattāro samaṇamacalo samaṇapuṇḍarīko samaṇapadumo samaṇesu
samaṇasukhumālo. kathañca bhikkhave puggalo samaṇamacalo hoti idha
bhikkhave bhikkhu sekho (pts. a ii, 87) hoti paṭipado 1- anuttaraṁ yogakkhemaṁ patthayamāno
viharati seyyathāpi bhikkhave rañño khattiyassa muddhābhisittassa 2- jeṭṭho
putto abhiseko anabhisitto macalappatto evameva kho bhikkhave
bhikkhu sekho hoti paṭipado 3- anuttaraṁ yogakkhemaṁ patthayamāno viharati
evaṁ kho bhikkhave puggalo samaṇamacalo hoti. kathañca bhikkhave
puggalo samaṇapuṇḍarīko hoti idha bhikkhave bhikkhu āsavānaṁ khayā

footnote: 1-3 ma. pāṭipado. 2 ma. muddhāvasittassa.

page number: 114

anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
sacchikatvā upasampajja viharati no ca kho aṭṭha vimokkhe kāyena
phusitvā viharati evaṁ kho bhikkhave puggalo samaṇapuṇḍarīko hoti.
kathañca bhikkhave puggalo samaṇapadumo hoti idha bhikkhave bhikkhu
āsavanaṁ khayā anāsavaṁ cetovimuttiṁ paññāvimuttiṁ diṭṭheva dhamme
sayaṁ abhiññā sacchikatvā upasampajja viharati aṭṭha ca vimokkhe
kāyena phusitvā viharati evaṁ kho bhikkhave puggalo samaṇapadumo
hoti. kathañca bhikkhave puggalo samaṇesu samaṇasukhumālo hoti
idha bhikkhave bhikkhu yācitova bahulaṁ cīvaraṁ paribhuñjati appaṁ ayācito
yācitova bahulaṁ piṇḍapātaṁ paribhuñjati appaṁ ayācito yācitova
bahulaṁ senāsanaṁ paribhuñjati appaṁ ayācito yācitova bahulaṁ
gilānapaccayabhesajjaparikkhāraṁ paribhuñjati appaṁ ayācito yehi kho pana
sabrahmacārīhi saddhiṁ viharati tyassa manāpeneva bahulaṁ kāyakammena
samudācaranti appaṁ amanāpena manāpeneva bahulaṁ vacīkammena samudācaranti
appaṁ amanāpena manāpeneva bahulaṁ manokammena samudācaranti
appaṁ amanāpena manāpaṁyeva 

[1]- upahāraṁ upaharanti appaṁ amanāpaṁ
yāni kho pana tāni vedayitāni pittasamuṭṭhānāni vā semhasamuṭṭhānāni
vā vātasamuṭṭhānāni vā sannipātikāni vā utupariṇāmajāni vā
visamaparihārajāni vā opakkamikāni vā kammavipākajāni vā tānassa 2-
na bahudeva uppajjanti appābādho hoti catunnaṁ jhānānaṁ ābhicetasikānaṁ

footnote: 1 ma. bahulaṁ. 2 ma. tāni panassa.

page number: 115

diṭṭhadhammasukhavihārānaṁ nikāmalābhī hoti akicchalābhī (pts. a ii, 88) akasiralābhī
āsavānaṁ khayā anāsavaṁ cetovimuttiṁ paññāvimuttiṁ diṭṭheva
dhamme sayaṁ abhiññā sacchikatvā upasampajja viharati evaṁ kho bhikkhave
puggalo samaṇesu samaṇasukhumālo hoti. yañhi taṁ bhikkhave sammā
vadamāno vadeyya samaṇesu samaṇasukhumāloti mameva taṁ bhikkhave
sammā vadamāno vadeyya samaṇesu samaṇasukhumāloti ahañhi bhikkhave
yācitova bahulaṁ cīvaraṁ paribhuñjāmi appaṁ ayācito yācitova bahulaṁ
piṇḍapātaṁ paribhuñjāmi appaṁ ayācito yācitova bahulaṁ senāsanaṁ
paribhuñjāmi appaṁ ayācito yācitova bahulaṁ gilānapaccayabhesajjaparikkhāraṁ
paribhuñjāmi appaṁ ayācito yehi kho pana bhikkhūhi saddhiṁ viharāmi
te me manāpeneva bahulaṁ kāyakammena samudācaranti appaṁ amanāpena
manāpeneva bahulaṁ vacīkammena samudācaranti appaṁ amanāpena manāpeneva
bahulaṁ manokammena samudācaranti appaṁ amanāpena manāpaṁyeva
upahāraṁ upaharanti appaṁ amanāpaṁ yāni kho pana tāni vedayitāni
pittasamuṭṭhānāni vā semhasamuṭṭhānāni vā vātasamuṭṭhānāni vā
sannipātikāni vā utupariṇāmajāni vā visamaparihārajāni vā opakkamikāni
vā kammavipākajāni vā tāni me na bahudeva uppajjanti
appābādhohamasmi catunnaṁ kho panasmi jhānānaṁ ābhicetasikānaṁ
diṭṭhadhammasukhavihārānaṁ nikāmalābhī akicchalābhī akasiralābhī āsavānaṁ
khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā

page number: 116

sacchikatvā upasampajja viharāmi yañhi taṁ bhikkhave sammā vadamāno
vadeyya samaṇesu samaṇasukhumāloti mameva taṁ bhikkhave sammā
vadamāno vadeyya samaṇesu samaṇasukhumāloti. ime kho bhikkhave
cattāro puggalā santo saṁvijjamānā lokasminti.

[88] cattārome *- bhikkhave puggalā santo saṁvijjamānā lokasmiṁ
katame cattāro samaṇamacalo samaṇapuṇḍarīko samaṇapadumo samaṇesu
samaṇasukhumālo. kathañca bhikkhave puggalo samaṇamacalo (pts. a ii, 89) hoti idha
bhikkhave bhikkhu tiṇṇaṁ saññojanānaṁ parikkhayā sotāpanno hoti
avinipātadhammo niyato sambodhiparāyano evaṁ kho bhikkhave puggalo
samaṇamacalo hoti. kathañca bhikkhave puggalo samaṇapuṇḍarīko hoti
idha bhikkhave bhikkhu tiṇṇaṁ saññojanānaṁ parikkhayā rāgadosamohānaṁ
tanuttā sakadāgāmī hoti sakideva imaṁ lokaṁ āgantvā dukkhassantaṁ
karoti evaṁ kho bhikkhave puggalo samaṇapuṇḍarīko hoti. kathañca
bhikkhave puggalo samaṇapadumo hoti idha bhikkhave bhikkhu pañcannaṁ
orambhāgiyānaṁ saññojanānaṁ parikkhayā opapātiko hoti tattha
parinibbāyī anāvattidhammo tasmā lokā evaṁ kho bhikkhave puggalo
samaṇapadumo hoti. kathañca bhikkhave puggalo samaṇesu samaṇasukhumālo
hoti idha bhikkhave bhikkhu āsavānaṁ khayā anāsavaṁ cetovimuttiṁ
paññāvimuttiṁ diṭṭheva dhamme sayaṁ abhiññā sacchikatvā upasampajja
viharati evaṁ kho bhikkhave puggalo samaṇesu samaṇasukhumālo hoti.

footnote: * mīkārkkhag cattarome peßöna cattārome

page number: 117

ime kho bhikkhave cattāro puggalā santo saṁvijjamānā lokasminti.

[89] cattārome bhikkhave puggalā santo saṁvijjamānā lokasmiṁ
katame cattāro samaṇamacalo samaṇapuṇḍarīko samaṇapadumo samaṇesu
samaṇasukhumālo. kathañca bhikkhave puggalo samaṇamacalo hoti idha
bhikkhave bhikkhu sammādiṭṭhiko hoti sammāsaṅkappo hoti sammāvāco
hoti sammākammanto hoti sammāājīvo hoti sammāvāyāmo
hoti sammāsati hoti sammāsamādhi hoti evaṁ kho
bhikkhave puggalo samaṇamacalo hoti. kathañca bhikkhave puggalo samaṇapuṇḍarīko
hoti idha bhikkhave bhikkhu sammādiṭṭhiko hoti sammāsaṅkappo
hoti sammāvāco hoti sammākammanto hoti sammāājīvo
hoti sammāvāyāmo hoti sammāsati (pts. a ii, 90) hoti sammāsamādhi
hoti sammāñāṇī hoti sammāvimutti hoti no ca kho aṭṭha
vimokkhe kāyena phusitvā 1- viharati evaṁ kho bhikkhave puggalo
samaṇapuṇḍarīko hoti. kathañca bhikkhave puggalo samaṇapadumo hoti
idha bhikkhave bhikkhu sammādiṭṭhiko hoti .pe. sammāñāṇī hoti
sammāvimutti hoti aṭṭha ca vimokkhe kāyena phusitvā 2- viharati
evaṁ kho bhikkhave puggalo samaṇapadumo hoti. kathañca bhikkhave
puggalo samaṇesu samaṇasukhumālo hoti idha bhikkhave bhikkhu yācitova
bahulaṁ cīvaraṁ paribhuñjati appaṁ ayācito .pe. yañhi taṁ bhikkhave
sammā vadamāno vadeyya samaṇesu samaṇasukhumāloti mameva taṁ

footnote: 1-2 yu. phassitvā.

page number: 118

bhikkhave sammā vadamāno vadeyya samaṇesu samaṇasukhumāloti.
ahañhi bhikkhave yācitova bahulaṁ cīvaraṁ paribhuñjāmi appaṁ ayācito
.pe. ime kho bhikkhave cattāro puggalā santo saṁvijjamānā
lokasminti.

[90] cattārome bhikkhave puggalā santo saṁvijjamānā lokasmiṁ
katame cattāro samaṇamacalo samaṇapuṇḍarīko samaṇapadumo samaṇesu
samaṇasukhumālo. kathañca bhikkhave puggalo samaṇamacalo hoti idha
bhikkhave bhikkhu sekho hoti appattamānaso anuttaraṁ yogakkhemaṁ
patthayamāno viharati evaṁ kho bhikkhave puggalo samaṇamacalo hoti.
kathañca bhikkhave puggalo samaṇapuṇḍarīko hoti idha bhikkhave bhikkhu
pañcasu upādānakkhandhesu udayabbayānupassī viharati iti rūpaṁ iti
rūpassa samudayo iti rūpassa atthaṅgamo iti vedanā ... iti
saññā ... iti saṅkhārā ... iti viññāṇaṁ iti viññāṇassa samudayo
iti viññāṇassa atthaṅgamoti no ca kho aṭṭha vimokkhe kāyena
phusitvā viharati evaṁ kho bhikkhave puggalo samaṇapuṇḍarīko hoti.
kathañca bhikkhave puggalo samaṇapadumo hoti idha bhikkhave bhikkhu
pañcasu upādānakkhandhesu udayabbayānupassī viharati iti rūpaṁ iti
rūpassa samudayo (pts. a ii, 91) iti rūpassa atthaṅgamo iti vedanā ... iti
saññā ... iti saṅkhārā ... iti viññāṇaṁ iti viññāṇassa samudayo
iti viññāṇassa atthaṅgamoti aṭṭha ca vimokkhe kāyena phusitvā

page number: 119

viharati evaṁ kho bhikkhave puggalo samaṇapadumo hoti. kathañca
bhikkhave puggalo samaṇesu samaṇasukhumālo hoti idha bhikkhave bhikkhu
yācitova bahulaṁ cīvaraṁ paribhuñjati appaṁ ayācito .pe. yañhi taṁ
bhikkhave sammā vadamāno vadeyya samaṇesu samaṇasukhumāloti mameva
taṁ bhikkhave sammā vadamāno vadeyya samaṇesu samaṇasukhumāloti.
ahañhi bhikkhave yācitova bahulaṁ cīvaraṁ paribhuñjāmi appaṁ ayācito
.pe. ime kho bhikkhave cattāro puggalā santo saṁvijjamānā
lokasminti.
macalavaggo catuttho.
tassuddānaṁ
pāṇātipāto ca musā vaṇṇakodhatamoṇatā
putto saññojanañceva diṭṭhi khandhena te dasāti.
------------
asuravaggo pañcamo

[91] cattārome bhikkhave puggalā santo saṁvijjamānā lokasmiṁ
katame cattāro asuro asuraparivāro asuro devaparivāro devo
asuraparivāro devo devaparivāro. kathañca bhikkhave puggalo asuro
hoti asuraparivāro idha bhikkhave ekacco puggalo dussīlo hoti
pāpadhammo parisāpissa hoti dussīlā pāpadhammā evaṁ kho bhikkhave
puggalo asuro hoti asuraparivāro. kathañca bhikkhave puggalo asuro

page number: 120

hoti devaparivāro idha bhikkhave ekacco puggalo dussīlo hoti
pāpadhammo parisā ca khvassa (pts. a ii, 92) hoti sīlavatī kalyāṇadhammā evaṁ
kho bhikkhave puggalo asuro hoti devaparivāro. kathañca bhikkhave
puggalo devo hoti asuraparivāro idha bhikkhave ekacco puggalo
sīlavā hoti kalyāṇadhammo parisā ca khvassa hoti dussīlā pāpadhammā
evaṁ kho bhikkhave 

[1]- devo hoti asuraparivāro. kathañca
bhikkhave puggalo devo hoti devaparivāro idha bhikkhave ekacco
puggalo sīlavā hoti kalyāṇadhammo parisāpissa hoti sīlavatī kalyāṇadhammā
evaṁ kho bhikkhave puggalo devo hoti devaparivāro.
ime kho bhikkhave cattāro puggalā santo saṁvijjamānā lokasminti.

[92] cattārome bhikkhave puggalā santo saṁvijjamānā lokasmiṁ
katame cattāro idha bhikkhave ekacco puggalo lābhī hoti ajjhattaṁ
cetosamathassa na lābhī adhipaññādhammavipassanāya idha pana bhikkhave
ekacco puggalo lābhī hoti adhipaññādhammavipassanāya na lābhī
ajjhattaṁ cetosamathassa idha pana bhikkhave ekacco puggalo neva 2-
lābhī hoti ajjhattaṁ cetosamathassa na 3- lābhī adhipaññādhammavipassanāya
idha pana bhikkhave ekacco puggalo lābhī ceva hoti ajjhattaṁ
cetosamathassa lābhī ca adhipaññādhammavipassanāya ime kho bhikkhave
cattāro puggalā santo saṁvijjamānā lokasminti.

footnote: 1 ma. yu. puggalo. 2-3 po. ma. yu. na ceva ... na ca. ito paraṁ īdisameva.

page number: 121

[93] cattārome bhikkhave puggalā santo saṁvijjamānā lokasmiṁ
katame cattāro idha bhikkhave ekacco puggalo lābhī hoti ajjhattaṁ
cetosamathassa na lābhī adhipaññādhammavipassanāya idha pana bhikkhave
ekacco puggalo lābhī hoti adhipaññādhammavipassanāya na lābhī
ajjhattaṁ cetosamathassa idha pana bhikkhave ekacco puggalo neva
lābhī hoti ajjhattaṁ cetosamathassa na lābhī adhipaññādhammavipassanāya
idha pana bhikkhave ekacco (pts. a ii, 93) puggalo lābhī ceva hoti ajjhattaṁ
cetosamathassa lābhī ca adhipaññādhammavipassanāya. tatra bhikkhave yvāyaṁ
puggalo lābhī hoti ajjhattaṁ cetosamathassa na lābhī adhipaññādhammavipassanāya
tena bhikkhave puggalena ajjhattaṁ cetosamathe patiṭṭhāya
adhipaññādhammavipassanāya yogo karaṇīyo so aparena samayena
lābhī ceva hoti ajjhattaṁ cetosamathassa lābhī ca adhipaññādhammavipassanāya.
tatra bhikkhave yvāyaṁ puggalo lābhī adhipaññādhammavipassanāya
na lābhī ajjhattaṁ cetosamathassa tena bhikkhave puggalena
adhipaññādhammavipassanāya patiṭṭhāya ajjhattaṁ cetosamathe yogo
karaṇīyo so aparena samayena lābhī ceva hoti adhipaññādhammavipassanāya
lābhī ca ajjhattaṁ cetosamathassa. tatra bhikkhave yvāyaṁ puggalo
neva lābhī ajjhattaṁ cetosamathassa na lābhī adhipaññādhammavipassanāya
tena bhikkhave puggalena tesaṁyeva kusalānaṁ dhammānaṁ paṭilābhāya adhimatto
chando ca vāyāmo ca ussāho ca ussoḷhī ca appaṭivāṇī ca

page number: 122

sati ca sampajaññañca karaṇīyaṁ seyyathāpi bhikkhave ādittacelo vā
ādittasīso vā tassa 1- tasseva celassa vā sīsassa vā nibbāpanāya
adhimattaṁ chandañca vāyāmañca ussāhañca ussoḷhiñca appaṭivāṇiñca
satiñca sampajaññañca kareyya evameva kho bhikkhave tena puggalena
tesaṁyeva kusalānaṁ dhammānaṁ paṭilābhāya adhimatto chando ca vāyāmo ca
ussāho ca ussoḷhī ca appaṭivāṇī ca sati ca sampajaññañca
karaṇīyaṁ so aparena samayena lābhī ceva hoti ajjhattaṁ cetosamathassa
lābhī ca adhipaññādhammavipassanāya. tatra bhikkhave yvāyaṁ
puggalo lābhī ceva ajjhattaṁ cetosamathassa lābhī ca adhipaññādhammavipassanāya
tena bhikkhave puggalena tesuyeva kusalesu dhammesu patiṭṭhāya
uttariṁ 2- āsavānaṁ khayāya yogo karaṇīyo. ime kho bhikkhave cattāro
puggalā santo saṁvijjamānā lokasminti.

[94] cattārome bhikkhave puggalā santo (pts. a ii, 94) saṁvijjamānā lokasmiṁ
katame cattāro idha bhikkhave ekacco puggalo lābhī hoti ajjhattaṁ
cetosamathassa na lābhī adhipaññādhammavipassanāya idha pana bhikkhave
ekacco puggalo lābhī hoti adhipaññādhammavipassanāya na lābhī
ajjhattaṁ cetosamathassa idha pana bhikkhave ekacco puggalo neva lābhī
hoti ajjhattaṁ cetosamathassa na lābhī adhipaññādhammavipassanāya idha
pana bhikkhave ekacco puggalo lābhī ceva hoti ajjhattaṁ cetosamathassa
lābhī adhipaññādhammavipassanāya. tatra bhikkhave yvāyaṁ puggalo

footnote: 1 ma. yu. ayaṁ pāṭho natthi. 2 po. ma. uttari.

page number: 123

lābhī ajjhattaṁ cetosamathassa na lābhī adhipaññādhammavipassanāya tena
bhikkhave puggalena yvāyaṁ puggalo lābhī adhipaññādhammavipassanāya
so upasaṅkamitvā evamassa vacanīyo kathannu kho āvuso saṅkhārā
daṭṭhabbā kathaṁ saṅkhārā sammasitabbā kathaṁ saṅkhārā vipassitabbāti
tassa so yathādiṭṭhaṁ yathāviditaṁ byākaroti 1- evaṁ kho āvuso saṅkhārā
daṭṭhabbā evaṁ saṅkhārā sammasitabbā evaṁ saṅkhārā vipassitabbāti
so aparena samayena lābhī ceva hoti ajjhattaṁ cetosamathassa lābhī
ca adhipaññādhammavipassanāya. tatra bhikkhave yvāyaṁ puggalo lābhī
adhipaññādhammavipassanāya na lābhī ajjhattaṁ cetosamathassa tena
bhikkhave puggalena yvāyaṁ puggalo lābhī ajjhattaṁ cetosamathassa so
upasaṅkamitvā evamassa vacanīyo kathannu kho āvuso cittaṁ
saṇṭhapetabbaṁ kathaṁ cittaṁ sanniyādetabbaṁ 2- kathaṁ cittaṁ ekodikattabbaṁ
kathaṁ cittaṁ samādahātabbanti tassa so yathādiṭṭhaṁ yathāviditaṁ byākaroti
evaṁ kho āvuso cittaṁ saṇṭhapetabbaṁ evaṁ cittaṁ sanniyādetabbaṁ 3-
evaṁ cittaṁ ekodikattabbaṁ evaṁ cittaṁ samādahātabbanti so
aparena samayena lābhī ceva hoti adhipaññādhammavipassanāya lābhī
ca ajjhattaṁ cetosamathassa. tatra bhikkhave yvāyaṁ puggalo neva
lābhī ajjhattaṁ cetosamathassa na lābhī adhipaññādhammavipassanāya tena
bhikkhave puggalena yvāyaṁ puggalo lābhī ceva ajjhattaṁ cetosamathassa

footnote: 1 po. pātukaroti. 2-3 ma. yu. sannisādetabbaṁ.

page number: 124

lābhī ca adhipaññādhammavipassanāya so upasaṅkamitvā evamassa
vacanīyo kathannu kho āvuso cittaṁ saṇṭhapetabbaṁ kathaṁ cittaṁ
sanniyādetabbaṁ 1- kathaṁ cittaṁ ekodikattabbaṁ kathaṁ cittaṁ samādahātabbaṁ
kathaṁ 2- saṅkhārā daṭṭhabbā kathaṁ saṅkhārā sammasitabbā kathaṁ
saṅkhārā vipassitabbāti tassa so yathādiṭṭhaṁ yathāviditaṁ byākaroti
evaṁ kho āvuso cittaṁ saṇṭhapetabbaṁ evaṁ cittaṁ sanniyādetabbaṁ
evaṁ cittaṁ (pts. a ii, 95) ekodikattabbaṁ evaṁ cittaṁ samādahātabbaṁ evaṁ 3- saṅkhārā
daṭṭhabbā evaṁ saṅkhārā sammasitabbā evaṁ saṅkhārā vipassitabbāti
so aparena samayena lābhī ceva hoti ajjhattaṁ cetosamathassa lābhī ca
adhipaññādhammavipassanāya. tatra bhikkhave yvāyaṁ puggalo lābhī ceva
ajjhattaṁ cetosamathassa lābhī ca adhipaññādhammavipassanāya tena
bhikkhave puggalena tesuyeva kusalesu dhammesu patiṭṭhāya uttariṁ āsavānaṁ
khayāya yogo karaṇīyo. ime kho bhikkhave cattāro puggalā santo
saṁvijjamānā lokasminti.

[95] cattārome bhikkhave puggalā santo saṁvijjamānā lokasmiṁ
katame cattāro neva attahitāya paṭipanno no parahitāya parahitāya
paṭipanno no attahitāya attahitāya paṭipanno no parahitāya
attahitāya ca 4- paṭipanno parahitāya ca. seyyathāpi bhikkhave chavālātaṁ
ubhato padittaṁ majjhe gūthagataṁ neva gāme kaṭṭhatthaṁ pharati na araññe

footnote: 1 ma. yu. sannisādetabbaṁ. 2 ma. yu. kathaṁ saṅkhārā ... vipassitabbātīti ime
footnote: pāṭhā natthi. 3 ma. yu. evaṁ saṅkhārā ... vipassitabbāti ime pāṭhā natthi.
footnote: 4 ma. ceva.

page number: 125

kaṭṭhatthaṁ pharati tathūpamāhaṁ bhikkhave imaṁ puggalaṁ vadāmi yvāyaṁ puggalo
neva attahitāya paṭipanno no parahitāya tatra bhikkhave yvāyaṁ
puggalo parahitāya paṭipanno no attahitāya ayaṁ imesaṁ dvinnaṁ
puggalānaṁ abhikkantataro ca paṇītataro ca tatra bhikkhave yvāyaṁ
puggalo attahitāya paṭipanno no parahitāya ayaṁ imesaṁ tiṇṇaṁ
puggalānaṁ abhikkantataro ca paṇītataro ca tatra bhikkhave yvāyaṁ
puggalo attahitāya ca paṭipanno parahitāya ca ayaṁ imesaṁ catunnaṁ
puggalānaṁ aggo ca seṭṭho ca pāmokkho ca uttamo ca pavaro ca.
seyyathāpi bhikkhave gavā khīraṁ khīramhā dadhi dadhimhā navanītaṁ navanītamhā
sappi sappimhā sappimaṇḍo sappimaṇḍo tattha aggamakkhāyati
evameva kho bhikkhave yvāyaṁ 

[1]- attahitāya (pts. a ii, 96) ca paṭipanno
parahitāya ca ayaṁ imesaṁ catunnaṁ puggalānaṁ aggo ca seṭṭho ca
pāmokkho ca uttamo ca pavaro ca. ime kho bhikkhave cattāro
puggalā santo saṁvijjamānā lokasminti.

[96] cattārome bhikkhave puggalā santo saṁvijjamānā lokasmiṁ
katame cattāro attahitāya paṭipanno no parahitāya parahitāya
paṭipanno no attahitāya neva attahitāya paṭipanno no parahitāya
attahitāya ca paṭipanno parahitāya ca. kathañca bhikkhave puggalo
attahitāya paṭipanno hoti no parahitāya idha bhikkhave ekacco

footnote: 1 ma. yu. puggalo.

page number: 126

puggalo attanā rāgavinayāya paṭipanno hoti no paraṁ rāgavinayāya
samādapeti attanā dosavinayāya paṭipanno hoti no paraṁ dosavinayāya
samādapeti attanā mohavinayāya paṭipanno hoti no paraṁ
mohavinayāya samādapeti evaṁ kho bhikkhave puggalo attahitāya
paṭipanno hoti no parahitāya. kathañca bhikkhave puggalo parahitāya
paṭipanno hoti no attahitāya idha bhikkhave ekacco puggalo
attanā na rāgavinayāya paṭipanno hoti paraṁ rāgavinayāya samādapeti
attanā na dosavinayāya paṭipanno hoti paraṁ dosavinayāya samādapeti
attanā na mohavinayāya paṭipanno hoti paraṁ mohavinayāya samādapeti
evaṁ kho bhikkhave puggalo parahitāya paṭipanno hoti no attahitāya.
kathañca bhikkhave puggalo neva attahitāya paṭipanno hoti no
parahitāya idha bhikkhave ekacco puggalo attanā na rāgavinayāya
paṭipanno hoti no paraṁ rāgavinayāya samādapeti attanā na
dosavinayāya paṭipanno hoti no paraṁ dosavinayāya samādapeti attanā
na mohavinayāya paṭipanno hoti no paraṁ mohavinayāya samādapeti
evaṁ kho bhikkhave puggalo neva attahitāya paṭipanno hoti no
parahitāya. kathañca bhikkhave puggalo attahitāya ca paṭipanno hoti
parahitāya ca idha bhikkhave ekacco puggalo attanā ca rāgavinayāya
paṭipanno hoti parañca rāgavinayāya samādapeti (pts. a ii, 97) attanā ca
dosavinayāya paṭipanno hoti parañca dosavinayāya samādapeti attanā

page number: 127

ca mohavinayāya paṭipanno hoti parañca mohavinayāya samādapeti evaṁ
kho bhikkhave puggalo attahitāya ca paṭipanno hoti parahitāya ca.
ime kho bhikkhave cattāro puggalā santo saṁvijjamānā lokasminti.

[97] cattārome bhikkhave puggalā santo saṁvijjamānā lokasmiṁ
katame cattāro attahitāya paṭipanno 

[1]- no parahitāya parahitāya
paṭipanno no attahitāya neva attahitāya paṭipanno 

[1]- no parahitāya
attahitāya ca paṭipanno 

[1]- parahitāya ca. kathañca bhikkhave puggalo
attahitāya paṭipanno hoti no parahitāya idha bhikkhave ekacco
puggalo khippanisantī ca hoti kusalesu dhammesu sutānañca dhammānaṁ
dhārakajātiko hoti dhatānañca dhammānaṁ atthūpaparikkhī hoti atthamaññāya
dhammamaññāya dhammānudhammapaṭipanno hoti no ca kalyāṇavāco
hoti kalyāṇavākkaraṇo poriyā vācāya samannāgato vissaṭṭhāya
anelagaḷāya atthassa viññāpaniyā no 2- ca sandassako hoti samādapako
samuttejako sampahaṁsako sabrahmacārīnaṁ evaṁ kho bhikkhave
puggalo attahitāya paṭipanno hoti no parahitāya. kathañca bhikkhave
puggalo parahitāya paṭipanno hoti no attahitāya idha bhikkhave
ekacco puggalo na heva kho khippanisantī hoti kusalesu dhammesu
no ca sutānaṁ dhammānaṁ dhārakajātiko hoti no ca dhatānaṁ dhammānaṁ
atthūpaparikkhī hoti no ca atthamaññāya dhammamaññāya dhammānudhammapaṭipanno

footnote: 1 po. ma. yu. hoti. 2 yu. neva.

page number: 128

hoti kalyāṇavāco ca hoti kalyāṇavākkaraṇo poriyā
vācāya samannāgato vissaṭṭhāya anelagaḷāya atthassa viññāpaniyā
sandassako ca hoti samādapako samuttejako sampahaṁsako sabrahmacārīnaṁ
evaṁ kho bhikkhave puggalo parahitāya paṭipanno hoti no attahitāya.
kathañca bhikkhave puggalo neva attahitāya paṭipanno hoti no parahitāya
idha bhikkhave ekacco puggalo naheva kho khippanisantī hoti kusalesu
dhammesu no ca sutānaṁ dhammānaṁ dhārakajātiko hoti no ca dhatānaṁ
dhammānaṁ atthūpaparikkhī hoti no ca atthamaññāya dhammamaññāya
dhammānudhammapaṭipanno hoti no ca kalyāṇavāco hoti kalyāṇavākkaraṇo
poriyā vācāya samannāgato vissaṭṭhāya anelagaḷāya atthassa
viññāpaniyā no ca sandassako hoti samādapako samuttejako
sampahaṁsako sabrahmacārīnaṁ evaṁ kho bhikkhave puggalo neva attahitāya
paṭipanno hoti no parahitāya. kathañca bhikkhave puggalo attahitāya
ca paṭipanno hoti parahitāya ca idha bhikkhave ekacco puggalo
khippanisantī ca hoti kusalesu dhammesu sutānañca dhammānaṁ dhārakajātiko
hoti dhatānañca dhammānaṁ atthūpaparikkhī hoti atthamaññāya dhammamaññāya
dhammānudhammapaṭipanno hoti kalyāṇavāco 

[1]- hoti kalyāṇavākkaraṇo
poriyā vācāya samannāgato vissaṭṭhāya anelagaḷāya atthassa
viññāpaniyā sandassako ca hoti samādapako samuttejako sampahaṁsako
sabrahmacārīnaṁ evaṁ kho bhikkhave puggalo attahitāya ca paṭipanno

footnote: 1 ma. yu. ca.

page number: 129

hoti parahitāya ca. ime kho bhikkhave cattāro puggalā santo
saṁvijjamānā lokasminti.

[98] cattārome bhikkhave puggalā santo saṁvijjamānā lokasmiṁ
katame cattāro attahitāya paṭipanno no parahitāya parahitāya
paṭipanno no attahitāya neva attahitāya paṭipanno no parahitāya
attahitāya ca paṭipanno parahitāya ca ime kho bhikkhave cattāro
puggalā santo saṁvijjamānā lokasminti.(pts. a ii, 99) 

[99] cattārome bhikkhave puggalā santo saṁvijjamānā lokasmiṁ
katame cattāro attahitāya paṭipanno no parahitāya parahitāya
paṭipanno no attahitāya neva attahitāya paṭipanno no parahitāya
attahitāya ca paṭipanno parahitāya ca. kathañca bhikkhave puggalo
attahitāya paṭipanno hoti no parahitāya idha bhikkhave ekacco
puggalo attanā pāṇātipātā paṭivirato hoti no paraṁ pāṇātipātā
veramaṇiyā samādapeti attanā adinnādānā paṭivirato hoti no paraṁ
adinnādānā veramaṇiyā samādapeti attanā kāmesu micchācārā
paṭivirato hoti no paraṁ kāmesu micchācārā veramaṇiyā samādapeti
attanā musāvādā paṭivirato hoti no paraṁ musāvādā veramaṇiyā
samādapeti attanā surāmerayamajjapamādaṭṭhānā paṭivirato hoti no
paraṁ surāmerayamajjapamādaṭṭhānā veramaṇiyā samādapeti evaṁ kho

page number: 130

bhikkhave puggalo attahitāya paṭipanno hoti no parahitāya. kathañca
bhikkhave puggalo parahitāya paṭipanno hoti no attahitāya idha
bhikkhave ekacco puggalo attanā pāṇātipātā appaṭivirato hoti
paraṁ pāṇātipātā veramaṇiyā samādapeti .pe. attanā surāmeraya-
majjapamādaṭṭhānā appaṭivirato hoti paraṁ surāmerayamajjapamādaṭṭhānā
veramaṇiyā samādapeti evaṁ kho bhikkhave puggalo parahitāya paṭipanno
hoti no attahitāya. kathañca bhikkhave puggalo neva attahitāya
paṭipanno hoti no parahitāya idha bhikkhave ekacco puggalo
attanā pāṇātipātā appaṭivirato hoti no paraṁ pāṇātipātā
veramaṇiyā samādapeti .pe. attanā surāmerayamajjapamādaṭṭhānā
appaṭivirato hoti no paraṁ surāmerayamajjapamādaṭṭhānā veramaṇiyā
samādapeti evaṁ kho bhikkhave puggalo neva attahitāya paṭipanno hoti
no parahitāya. kathañca bhikkhave puggalo attahitāya ca paṭipanno
hoti parahitāya ca idha bhikkhave ekacco puggalo attanā ca
pāṇātipātā paṭivirato hoti parañca pāṇātipātā veramaṇiyā samādapeti
attanā ca adinnādānā paṭivirato hoti parañca adinnādānā
veramaṇiyā samādapeti attanā ca kāmesu micchācārā paṭivirato hoti
parañca kāmesu micchācārā veramaṇiyā samādapeti attanā ca
musāvādā paṭivirato hoti parañca musāvādā veramaṇiyā samādapeti
attanā ca surāmerayamajjapamādaṭṭhānā paṭivirato hoti parañca

page number: 131

surāmerayamajjapamādaṭṭhānā veramaṇiyā samādapeti evaṁ kho bhikkhave puggalo
attahitāya (pts. a ii, 100) ca paṭipanno hoti parahitāya ca. ime kho bhikkhave
cattāro puggalā santo saṁvijjamānā lokasminti.

[100] athakho potaliyo paribbājako yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi. ekamantaṁ nisinnaṁ kho potaliyaṁ paribbājakaṁ
bhagavā etadavoca cattārome potaliya puggalā santo saṁvijjamānā
lokasmiṁ katame cattāro idha potaliya ekacco puggalo avaṇṇārahassa
avaṇṇaṁ bhāsitā hoti bhūtaṁ tacchaṁ kālena no ca kho
vaṇṇārahassa vaṇṇaṁ bhāsitā hoti bhūtaṁ tacchaṁ kālena idha pana
potaliya ekacco puggalo vaṇṇārahassa vaṇṇaṁ bhāsitā hoti bhūtaṁ
tacchaṁ kālena no ca kho avaṇṇārahassa avaṇṇaṁ bhāsitā hoti
bhūtaṁ tacchaṁ kālena idha pana potaliya ekacco puggalo neva
avaṇṇārahassa avaṇṇaṁ bhāsitā hoti bhūtaṁ tacchaṁ kālena nopi 1-
vaṇṇārahassa vaṇṇaṁ bhāsitā hoti bhūtaṁ tacchaṁ kālena idha pana
potaliya ekacco puggalo avaṇṇārahassa ca avaṇṇaṁ bhāsitā hoti
bhūtaṁ tacchaṁ kālena vaṇṇārahassa ca vaṇṇaṁ bhāsitā hoti bhūtaṁ
tacchaṁ kālena. ime kho potaliya cattāro puggalā santo saṁvijjamānā
lokasmiṁ imesaṁ kho potaliya catunnaṁ puggalānaṁ katamo te puggalo
khamati abhikkantataro ca paṇītataro cāti. cattārome bho gotama

footnote: 1 ma. no ca. ito paraṁ īdisameva.

page number: 132

puggalā santo saṁvijjamānā lokasmiṁ katame cattāro idha bho
gotama ekacco puggalo avaṇṇārahassa avaṇṇaṁ bhāsitā hoti bhūtaṁ
tacchaṁ kālena no ca kho vaṇṇārahassa vaṇṇaṁ bhāsitā hoti bhūtaṁ
tacchaṁ kālena idha pana bho gotama ekacco puggalo vaṇṇārahassa
vaṇṇaṁ bhāsitā hoti bhūtaṁ tacchaṁ kālena no ca kho avaṇṇārahassa
avaṇṇaṁ bhāsitā hoti bhūtaṁ tacchaṁ kālena idha pana bho gotama
ekacco puggalo neva avaṇṇārahassa avaṇṇaṁ bhāsitā hoti bhūtaṁ
tacchaṁ kālena nopi vaṇṇārahassa vaṇṇaṁ bhāsitā hoti bhūtaṁ tacchaṁ
kālena idha pana bho gotama ekacco puggalo avaṇṇārahassa ca
avaṇṇaṁ (pts. a ii, 101) bhāsitā hoti bhūtaṁ tacchaṁ kālena vaṇṇārahassa ca vaṇṇaṁ
bhāsitā hoti bhūtaṁ tacchaṁ kālena. ime kho bho gotama cattāro
puggalā santo saṁvijjamānā lokasmiṁ imesaṁ kho bho gotama catunnaṁ
puggalānaṁ yvāyaṁ puggalo neva avaṇṇārahassa avaṇṇaṁ bhāsitā hoti
bhūtaṁ tacchaṁ kālena nopi vaṇṇārahassa vaṇṇaṁ bhāsitā hoti bhūtaṁ
tacchaṁ kālena ayaṁ me puggalo khamati imesaṁ catunnaṁ puggalānaṁ
abhikkantataro ca paṇītataro ca taṁ kissa hetu abhikkantā hesā
bho gotama yadidaṁ upekkhāti. cattārome potaliya puggalā santo
saṁvijjamānā lokasmiṁ katame cattāro .pe. ime kho potaliya
cattāro puggalā santo saṁvijjamānā lokasmiṁ imesaṁ kho potaliya
catunnaṁ puggalānaṁ yvāyaṁ puggalo avaṇṇārahassa ca avaṇṇaṁ bhāsitā

page number: 133

hoti bhūtaṁ tacchaṁ kālena vaṇṇārahassa ca vaṇṇaṁ bhāsitā hoti
bhūtaṁ tacchaṁ kālena ayaṁ imesaṁ catunnaṁ puggalānaṁ abhikkantataro ca
paṇītataro ca taṁ kissa hetu abhikkantā hesā potaliya yadidaṁ
tatra 1- tatra kālaññutāti. cattārome bho gotama puggalā santo
saṁvijjamānā lokasmiṁ katame cattāro idha bho gotama ekacco
puggalo avaṇṇārahassa avaṇṇaṁ bhāsitā hoti bhūtaṁ tacchaṁ kālena
no ca kho vaṇṇārahassa vaṇṇaṁ bhāsitā hoti bhūtaṁ tacchaṁ kālena
idha pana bho gotama ekacco puggalo vaṇṇārahassa vaṇṇaṁ bhāsitā
hoti bhūtaṁ tacchaṁ kālena no ca kho avaṇṇārahassa avaṇṇaṁ
bhāsitā hoti bhūtaṁ tacchaṁ kālena idha pana bho gotama ekacco
puggalo neva avaṇṇārahassa avaṇṇaṁ bhāsitā hoti bhūtaṁ tacchaṁ kālena
nopi vaṇṇārahassa vaṇṇaṁ bhāsitā hoti bhūtaṁ tacchaṁ kālena idha
pana bho gotama ekacco puggalo avaṇṇārahassa ca avaṇṇaṁ bhāsitā
hoti bhūtaṁ tacchaṁ kālena vaṇṇārahassa ca vaṇṇaṁ bhāsitā hoti
bhūtaṁ tacchaṁ kālena ime kho bho gotama cattāro puggalā santo
saṁvijjamānā lokasmiṁ imesaṁ kho bho gotama catunnaṁ puggalānaṁ yvāyaṁ
puggalo avaṇṇārahassa ca avaṇṇaṁ bhāsitā hoti bhūtaṁ tacchaṁ kālena
vaṇṇārahassa ca vaṇṇaṁ bhāsitā hoti bhūtaṁ tacchaṁ kālena ayaṁ me
puggalo khamati imesaṁ catunnaṁ puggalānaṁ abhikkantataro ca paṇītataro
ca taṁ kissa hetu abhikkantā hesā bho gotama yadidaṁ tatra

footnote: 1 ma. yu. tattha tattha.

page number: 134

tatra kālaññutā abhikkantaṁ bho gotama abhikkantaṁ bho gotama
seyyathāpi bho gotama nikkujjitaṁ vā ukkujjeyya paṭicchannaṁ vā
vivareyya mūḷhassa vā maggaṁ ācikkheyya andhakāre vā telappajjotaṁ
dhāreyya cakkhumanto rūpāni dakkhantīti evamevaṁ bhotā gotamena
anekapariyāyena dhammo pakāsito esāhaṁ bhavantaṁ gotamaṁ saraṇaṁ gacchāmi
dhammañca bhikkhusaṅghañca upāsakaṁ maṁ bhavaṁ gotamo dhāretu ajjatagge
pāṇupetaṁ saraṇaṁ gatanti.
asuravaggo pañcamo.
tassuddānaṁ
asuro tayo samādhī chalāvātena pañcamaṁ
rāgānaṁ santi attahitāya sikkhā potaliyena cāti.
dutiyo paṇṇāsako niṭṭhito.
----------------

page number: 135

tatiyapaṇṇāsako(pts. a ii, 102) 
valāhakavaggo paṭhamo

[101] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. tatra kho bhagavā bhikkhū āmantesi bhikkhavoti.
bhadanteti te bhikkhū bhagavato paccassosuṁ. bhagavā etadavoca cattārome
bhikkhave valāhakā katame cattāro gajjitā no vassitā vassitā
no gajjitā neva gajjitā no vassitā gajjitā ca vassitā ca
ime kho bhikkhave cattāro valāhakā. evameva kho bhikkhave cattārome
valāhakūpamā puggalā santo saṁvijjamānā lokasmiṁ katame cattāro
gajjitā no vassitā vassitā no gajjitā neva gajjitā no
vassitā gajjitā ca vassitā ca. kathañca bhikkhave puggalo gajjitā
hoti no vassitā idha bhikkhave ekacco puggalo bhāsitā hoti
no kattā evaṁ kho bhikkhave puggalo gajjitā hoti no vassitā
seyyathāpi so bhikkhave valāhako gajjitā no vassitā tathūpamāhaṁ
bhikkhave imaṁ puggalaṁ vadāmi. kathañca bhikkhave puggalo vassitā hoti
no gajjitā idha bhikkhave ekacco puggalo kattā hoti no
bhāsitā evaṁ kho bhikkhave puggalo vassitā hoti no gajjitā
seyyathāpi so bhikkhave valāhako vassitā no gajjitā tathūpamāhaṁ

page number: 136

bhikkhave imaṁ puggalaṁ vadāmi. kathañca bhikkhave puggalo neva gajjitā
hoti no vassitā idha bhikkhave ekacco puggalo neva bhāsitā
hoti no kattā evaṁ kho bhikkhave puggalo neva gajjitā hoti
no vassitā seyyathāpi so bhikkhave valāhako neva gajjitā no
vassitā tathūpamāhaṁ bhikkhave imaṁ puggalaṁ vadāmi. kathañca bhikkhave
puggalo gajjitā ca hoti vassitā ca idha bhikkhave ekacco puggalo
bhāsitā ca hoti kattā ca evaṁ kho bhikkhave puggalo gajjitā ca
hoti vassitā ca seyyathāpi so bhikkhave valāhako gajjitā ca 

[1]-
vassitā (pts. a ii, 103) ca tathūpamāhaṁ bhikkhave imaṁ puggalaṁ vadāmi. ime kho
bhikkhave cattāro valāhakūpamā puggalā santo saṁvijjamānā lokasminti.

[102] cattārome bhikkhave valāhakā katame cattāro gajjitā
no vassitā vassitā no gajjitā neva gajjitā no vassitā
gajjitā ca vassitā ca ime kho bhikkhave cattāro valāhakā.
evameva kho bhikkhave cattārome valāhakūpamā puggalā santo saṁvijjamānā
lokasmiṁ katame cattāro gajjitā no vassitā vassitā no
gajjitā neva gajjitā no vassitā gajjitā ca vassitā ca.
kathañca bhikkhave puggalo gajjitā hoti no vassitā idha bhikkhave
ekacco puggalo dhammaṁ pariyāpuṇāti suttaṁ geyyaṁ veyyākaraṇaṁ gāthaṁ
udānaṁ itivuttakaṁ jātakaṁ abbhutadhammaṁ vedallaṁ so idaṁ dukkhanti
yathābhūtaṁ nappajānāti ayaṁ dukkhasamudayoti yathābhūtaṁ nappajānāti ayaṁ

footnote: 1 yu. hoti.

page number: 137

dukkhanirodhoti yathābhūtaṁ nappajānāti ayaṁ dukkhanirodhagāminī paṭipadāti
yathābhūtaṁ nappajānāti evaṁ kho bhikkhave puggalo gajjitā hoti no
vassitā seyyathāpi so bhikkhave valāhako gajjitā no vassitā
tathūpamāhaṁ bhikkhave imaṁ puggalaṁ vadāmi. kathañca bhikkhave puggalo
vassitā hoti no gajjitā idha bhikkhave ekacco puggalo neva
dhammaṁ pariyāpuṇāti suttaṁ geyyaṁ veyyākaraṇaṁ gāthaṁ udānaṁ itivuttakaṁ
jātakaṁ abbhutadhammaṁ vedallaṁ so idaṁ dukkhanti yathābhūtaṁ pajānāti
ayaṁ dukkhasamudayoti yathābhūtaṁ pajānāti ayaṁ dukkhanirodhoti yathābhūtaṁ
pajānāti ayaṁ dukkhanirodhagāminī paṭipadāti yathābhūtaṁ pajānāti evaṁ
kho bhikkhave puggalo vassitā hoti no gajjitā seyyathāpi so
bhikkhave valāhako vassitā no gajjitā tathūpamāhaṁ bhikkhave imaṁ puggalaṁ
vadāmi. kathañca bhikkhave puggalo neva gajjitā hoti no vassitā
idha bhikkhave ekacco puggalo dhammaṁ na pariyāpuṇāti suttaṁ geyyaṁ
veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ so
idaṁ dukkhanti yathābhūtaṁ nappajānāti ayaṁ dukkhasamudayoti yathābhūtaṁ
nappajānāti ayaṁ dukkhanirodhoti yathābhūtaṁ nappajānāti ayaṁ
dukkhanirodhagāminī paṭipadāti yathābhūtaṁ nappajānāti evaṁ kho bhikkhave
puggalo neva gajjitā hoti no vassitā seyyathāpi so bhikkhave
valāhako neva gajjitā no vassitā tathūpamāhaṁ bhikkhave imaṁ
puggalaṁ vadāmi. kathañca bhikkhave puggalo gajjitā ca hoti vassitā

page number: 138

ca idha bhikkhave ekacco puggalo dhammaṁ pariyāpuṇāti suttaṁ geyyaṁ
veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ so
idaṁ dukkhanti yathābhūtaṁ pajānāti ayaṁ dukkhasamudayoti yathābhūtaṁ pajānāti
ayaṁ dukkhanirodhoti yathābhūtaṁ pajānāti ayaṁ dukkhanirodhagāminī paṭipadāti
yathābhūtaṁ pajānāti evaṁ kho bhikkhave puggalo (pts. a ii, 104) gajjitā ca hoti
vassitā ca seyyathāpi so bhikkhave valāhako gajjitā ca 

[1]- vassitā
ca tathūpamāhaṁ bhikkhave imaṁ puggalaṁ vadāmi. ime kho bhikkhave
cattāro valāhakūpamā puggalā santo saṁvijjamānā lokasminti.

[103] cattārome bhikkhave kumbhā katame cattāro tuccho
pihito pūro vivaṭo tuccho vivaṭo pūro pihito ime kho
bhikkhave cattāro kumbhā. evameva kho bhikkhave cattārome kumbhūpamā
puggalā santo saṁvijjamānā lokasmiṁ katame cattāro tuccho pihito
pūro vivaṭo tuccho vivaṭo pūro pihito. kathañca bhikkhave
puggalo tuccho hoti pihito idha bhikkhave ekaccassa puggalassa
pāsādikaṁ hoti abhikkantaṁ paṭikkantaṁ ālokitaṁ vilokitaṁ sammiñjitaṁ pasāritaṁ
saṅghāṭipattacīvaradhāraṇaṁ so idaṁ dukkhanti yathābhūtaṁ nappajānāti ayaṁ
dukkhasamudayoti yathābhūtaṁ nappajānāti ayaṁ dukkhanirodhoti yathābhūtaṁ
nappajānāti ayaṁ dukkhanirodhagāminī paṭipadāti yathābhūtaṁ nappajānāti evaṁ
kho bhikkhave puggalo tuccho hoti pihito seyyathāpi so bhikkhave
kumbho tuccho pihito tathūpamāhaṁ bhikkhave imaṁ puggalaṁ vadāmi. kathañca

footnote: 1 yu. hoti.

page number: 139

bhikkhave puggalo pūro hoti vivaṭo idha bhikkhave ekaccassa puggalassa
na pāsādikaṁ hoti abhikkantaṁ paṭikkantaṁ ālokitaṁ vilokitaṁ sammiñjitaṁ
pasāritaṁ saṅghāṭipattacīvaradhāraṇaṁ so idaṁ dukkhanti yathābhūtaṁ pajānāti
ayaṁ dukkhasamudayoti yathābhūtaṁ pajānāti ayaṁ dukkhanirodhoti yathābhūtaṁ
pajānāti ayaṁ dukkhanirodhagāminī paṭipadāti yathābhūtaṁ pajānāti evaṁ
kho bhikkhave puggalo pūro hoti vivaṭo seyyathāpi so bhikkhave
kumbho pūro vivaṭo tathūpamāhaṁ bhikkhave imaṁ puggalaṁ vadāmi. kathañca
bhikkhave puggalo tuccho hoti vivaṭo idha bhikkhave ekaccassa
puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ
sammiñjitaṁ pasāritaṁ saṅghāṭipattacīvaradhāraṇaṁ so idaṁ dukkhanti yathābhūtaṁ
nappajānāti ayaṁ dukkhasamudayoti yathābhūtaṁ nappajānāti ayaṁ
dukkhanirodhoti yathābhūtaṁ nappajānāti ayaṁ dukkhanirodhagāminī paṭipadāti
yathābhūtaṁ nappajānāti evaṁ kho bhikkhave puggalo tuccho hoti vivaṭo
seyyathāpi so bhikkhave kumbho tuccho vivaṭo tathūpamāhaṁ bhikkhave imaṁ
puggalaṁ vadāmi. kathañca bhikkhave puggalo pūro hoti pihito idha
bhikkhave (pts. a ii, 105) ekaccassa puggalassa pāsādikaṁ hoti abhikkantaṁ paṭikkantaṁ
ālokitaṁ vilokitaṁ sammiñjitaṁ pasāritaṁ saṅghāṭipattacīvaradhāraṇaṁ so
idaṁ dukkhanti yathābhūtaṁ pajānāti ayaṁ dukkhasamudayoti yathābhūtaṁ pajānāti
ayaṁ dukkhanirodhoti yathābhūtaṁ pajānāti ayaṁ dukkhanirodhagāminī paṭipadāti
yathābhūtaṁ pajānāti evaṁ kho bhikkhave puggalo pūro hoti pihito

page number: 140

seyyathāpi so bhikkhave kumbho pūro pihito tathūpamāhaṁ bhikkhave imaṁ
puggalaṁ vadāmi. ime kho bhikkhave cattāro kumbhūpamā puggalā
santo saṁvijjamānā lokasminti.

[104] cattārome bhikkhave udakarahadā katame cattāro
uttāno gambhīrobhāso gambhīro uttānobhāso uttāno uttānobhāso
gambhīro gambhīrobhāso ime kho bhikkhave cattāro udakarahadā.
evameva kho bhikkhave cattārome udakarahadūpamā puggalā
santo saṁvijjamānā lokasmiṁ katame cattāro uttāno gambhīrokāso
gambhīro uttānobhāso uttāno uttānobhāso gambhīro
gambhīrobhāso. kathañca bhikkhave puggalo uttāno hoti gambhīrobhāso
idha bhikkhave ekaccassa puggalassa pāsādikaṁ hoti abhikkantaṁ paṭikkantaṁ
ālokitaṁ vilokitaṁ sammiñjitaṁ pasāritaṁ saṅghāṭipattacīvaradhāraṇaṁ so idaṁ
dukkhanti yathābhūtaṁ nappajānāti ayaṁ dukkhasamudayoti yathābhūtaṁ nappajānāti
ayaṁ dukkhanirodhoti yathābhūtaṁ nappajānāti ayaṁ dukkhanirodhagāminī
paṭipadāti yathābhūtaṁ nappajānāti evaṁ kho bhikkhave (pts. a ii, 106) puggalo uttāno
hoti gambhīrobhāso seyyathāpi so bhikkhave udakarahado uttāno
gambhīrobhāso tathūpamāhaṁ bhikkhave imaṁ puggalaṁ vadāmi. kathañca
bhikkhave puggalo gambhīro hoti uttānobhāso idha bhikkhave ekaccassa
puggalassa na pāsādikaṁ hoti abhikkantaṁ paṭikkantaṁ ālokitaṁ
vilokitaṁ sammiñjitaṁ pasāritaṁ saṅghāṭipattacīvaradhāraṇaṁ so idaṁ dukkhanti

page number: 141

yathābhūtaṁ pajānāti ayaṁ dukkhasamudayoti yathābhūtaṁ pajānāti ayaṁ
dukkhanirodhoti yathābhūtaṁ pajānāti ayaṁ dukkhanirodhagāminī paṭipadāti
yathābhūtaṁ pajānāti evaṁ kho bhikkhave puggalo gambhīro hoti
uttānobhāso seyyathāpi so bhikkhave udakarahado gambhīro uttānobhāso
tathūpamāhaṁ bhikkhave imaṁ puggalaṁ vadāmi. kathañca bhikkhave puggalo
uttāno hoti uttānobhāso idha bhikkhave ekaccassa puggalassa
na pāsādikaṁ hoti abhikkantaṁ paṭikkantaṁ ālokitaṁ vilokitaṁ sammiñjitaṁ
pasāritaṁ saṅghāṭipattacīvaradhāraṇaṁ so idaṁ dukkhanti yathābhūtaṁ nappajānāti
ayaṁ dukkhasamudayoti yathābhūtaṁ nappajānāti ayaṁ dukkhanirodhoti
yathābhūtaṁ nappajānāti ayaṁ dukkhanirodhagāminī paṭipadāti yathābhūtaṁ
nappajānāti evaṁ kho bhikkhave puggalo uttāno hoti uttānobhāso
seyyathāpi so bhikkhave udakarahado uttāno uttānobhāso
tathūpamāhaṁ bhikkhave imaṁ puggalaṁ vadāmi. kathañca bhikkhave puggalo
gambhīro hoti gambhīrobhāso idha bhikkhave ekaccassa puggalassa
pāsādikaṁ hoti abhikkantaṁ paṭikkantaṁ ālokitaṁ vilokitaṁ sammiñjitaṁ
pasāritaṁ saṅghāṭipattacīvaradhāraṇaṁ so idaṁ dukkhanti yathābhūtaṁ pajānāti
ayaṁ dukkhasamudayoti yathābhūtaṁ pajānāti ayaṁ dukkhanirodhoti yathābhūtaṁ
pajānāti ayaṁ dukkhanirodhagāminī paṭipadāti yathābhūtaṁ pajānāti evaṁ
kho bhikkhave puggalo gambhīro hoti gambhīrobhāso seyyathāpi so
bhikkhave udakarahado gambhīro gambhīrobhāso tathūpamāhaṁ bhikkhave imaṁ

page number: 142

puggalaṁ vadāmi. ime kho bhikkhave cattāro udakarahadūpamā puggalā
santo saṁvijjamānā lokasminti.

[105] cattārīmāni bhikkhave ambāni katamāni cattāri āmaṁ
pakkavaṇṇī 1- pakkaṁ āmavaṇṇī āmaṁ āmavaṇṇī pakkaṁ pakkavaṇṇī
imāni kho bhikkhave cattāri ambāni. evameva kho bhikkhave cattārome
ambūpamā puggalā santo saṁvijjamānā lokasmiṁ katame (pts. a ii, 107) cattāro āmo
pakkavaṇṇī pakko āmavaṇṇī āmo āmavaṇṇī pakko pakkavaṇṇī.
kathañca bhikkhave puggalo āmo hoti pakkavaṇṇī idha
bhikkhave ekaccassa puggalassa pāsādikaṁ hoti abhikkantaṁ paṭikkantaṁ
ālokitaṁ vilokitaṁ sammiñjitaṁ pasāritaṁ saṅghāṭipattacīvaradhāraṇaṁ. so
idaṁ dukkhanti yathābhūtaṁ nappajānāti ayaṁ dukkhasamudayoti yathābhūtaṁ
nappajānāti ayaṁ dukkhanirodhoti yathābhūtaṁ nappajānāti ayaṁ
dukkhanirodhagāminī paṭipadāti yathābhūtaṁ nappajānāti evaṁ kho bhikkhave
puggalo āmo hoti pakkavaṇṇī seyyathāpi taṁ bhikkhave ambaṁ
āmaṁ pakkavaṇṇī tathūpamāhaṁ bhikkhave imaṁ puggalaṁ vadāmi. kathañca
bhikkhave puggalo pakko hoti āmavaṇṇī idha bhikkhave ekaccassa
puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ
sammiñjitaṁ pasāritaṁ saṅghāṭipattacīvaradhāraṇaṁ so idaṁ dukkhanti
yathābhūtaṁ pajānāti ayaṁ dukkhasamudayoti yathābhūtaṁ pajānāti ayaṁ
dukkhanirodhoti yathābhūtaṁ pajānāti ayaṁ dukkhanirodhagāminī paṭipadāti

footnote: 1 po. ma. yu. pakkavaṇṇi.

page number: 143

yathābhūtaṁ pajānāti evaṁ kho bhikkhave puggalo pakko hoti āmavaṇṇī
seyyathāpi taṁ bhikkhave ambaṁ pakkaṁ āmavaṇṇī tathūpamāhaṁ
bhikkhave imaṁ puggalaṁ vadāmi. kathañca bhikkhave puggalo āmo hoti
āmavaṇṇī idha bhikkhave ekaccassa puggalassa na pāsādikaṁ hoti abhikkantaṁ
paṭikkantaṁ ālokitaṁ vilokitaṁ sammiñjitaṁ pasāritaṁ saṅghāṭipattacīvaradhāraṇaṁ
so idaṁ dukkhanti yathābhūtaṁ nappajānāti ayaṁ dukkhasamudayoti
yathābhūtaṁ nappajānāti ayaṁ dukkhanirodhoti yathābhūtaṁ nappajānāti ayaṁ
dukkhanirodhagāminī paṭipadāti yathābhūtaṁ nappajānāti evaṁ kho bhikkhave
puggalo āmo hoti āmavaṇṇī seyyathāpi taṁ bhikkhave ambaṁ āmaṁ
āmavaṇṇī tathūpamāhaṁ bhikkhave imaṁ puggalaṁ vadāmi. kathañca bhikkhave
puggalo pakko hoti pakkavaṇṇī idha bhikkhave ekaccassa
puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ
sammiñjitaṁ pasāritaṁ saṅghāṭipattacīvaradhāraṇaṁ so idaṁ dukkhanti yathābhūtaṁ
pajānāti ayaṁ dukkhasamudayoti yathābhūtaṁ pajānāti ayaṁ dukkhanirodhoti
yathābhūtaṁ pajānāti ayaṁ dukkhanirodhagāminī paṭipadāti yathābhūtaṁ pajānāti
evaṁ kho bhikkhave puggalo pakko hoti pakkavaṇṇī seyyathāpi
taṁ bhikkhave ambaṁ pakkaṁ pakkavaṇṇī tathūpamāhaṁ bhikkhave imaṁ puggalaṁ
vadāmi. ime kho bhikkhave cattāro ambūpamā puggalā santo

page number: 144

saṁvijjamānā lokasminti 1-.

[107] *- catasso imā bhikkhave mūsikā katamā catasso gādhaṁ
kattā no vasitā vasitā no gādhaṁ kattā neva gādhaṁ kattā
no vasitā gādhaṁ kattā ca vasitā ca imā kho bhikkhave
catasso mūsikā. evameva kho bhikkhave cattārome mūsikūpamā puggalā
santo saṁvijjamānā lokasmiṁ katame cattāro (pts. a ii, 108) gādhaṁ kattā no
vasitā vasitā no gādhaṁ kattā neva gādhaṁ kattā no vasitā
gādhaṁ kattā ca vasitā ca. kathañca bhikkhave puggalo gādhaṁ kattā
hoti no vasitā idha bhikkhave ekacco puggalo dhammaṁ pariyāpuṇāti
suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ
vedallaṁ so idaṁ dukkhanti yathābhūtaṁ nappajānāti ayaṁ dukkhasamudayoti
yathābhūtaṁ nappajānāti ayaṁ dukkhanirodhoti yathābhūtaṁ nappajānāti
ayaṁ dukkhanirodhagāminī paṭipadāti yathābhūtaṁ nappajānāti evaṁ
kho bhikkhave puggalo gādhaṁ kattā hoti no vasitā seyyathāpi

footnote: 1 ito paraṁ chaṭṭhasuttaṁ naṭṭhaṁ khāyati. tathā hi vuttaṁ tabbaṇṇanāyaṁ pañcame āmaṁ
footnote: pakkavaṇṇīti āmakaṁ hutvā olokentānaṁ pakkasadisaṁ khāyati. evaṁ sabbapadāni
footnote: daṭṭhabbāni. chaṭṭhaṁ uttānameva. sattame gādhaṁ vuccati visayo yo ca gādhaṁ khanati

na ca tattha vasati so gādhaṁ kattā no vasitāti vuccatīti. dissamānapotthakesu
pana taṁ naṭṭhameva hoti.
* neßēäaṅacākalekhakha 

[106] nacha–asayāmar–akhāahāypa

page number: 145

sā bhikkhave mūsikā gādhaṁ kattā no vasitā tathūpamāhaṁ bhikkhave
imaṁ puggalaṁ vadāmi. kathañca bhikkhave puggalo vasitā hoti no
gādhaṁ kattā idha bhikkhave ekacco puggalo dhammaṁ na pariyāpuṇāti
suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ
vedallaṁ so idaṁ dukkhanti yathābhūtaṁ pajānāti ayaṁ dukkhasamudayoti
yathābhūtaṁ pajānāti ayaṁ dukkhanirodhoti yathābhūtaṁ pajānāti ayaṁ dukkhanirodhagāminī
paṭipadāti yathābhūtaṁ pajānāti evaṁ kho bhikkhave puggalo vasitā
hoti no gādhaṁ kattā seyyathāpi sā bhikkhave mūsikā vasitā no gādhaṁ
kattā tathūpamāhaṁ bhikkhave imaṁ puggalaṁ vadāmi. kathañca bhikkhave puggalo
neva gādhaṁ kattā hoti no vasitā idha bhikkhave ekacco puggalo
dhammaṁ na pariyāpuṇāti suttaṁ geyyaṁ veyyākaraṇaṁ gāthaṁ udānaṁ
itivuttakaṁ jātakaṁ abbhutadhammaṁ vedallaṁ so idaṁ dukkhanti yathābhūtaṁ
nappajānāti ayaṁ dukkhasamudayoti yathābhūtaṁ nappajānāti ayaṁ
dukkhanirodhoti yathābhūtaṁ nappajānāti ayaṁ dukkhanirodhagāminī paṭipadāti
yathābhūtaṁ nappajānāti evaṁ kho bhikkhave puggalo neva gādhaṁ kattā
hoti no vasitā seyyathāpi sā bhikkhave mūsikā neva gādhaṁ kattā 

[1]-
no vasitā tathūpamāhaṁ bhikkhave imaṁ puggalaṁ vadāmi. kathañca bhikkhave
puggalo gādhaṁ kattā ca hoti vasitā ca idha bhikkhave ekacco

footnote: 1 ma. hoti.

page number: 146

puggalo dhammaṁ pariyāpuṇāti suttaṁ geyyaṁ veyyākaraṇaṁ gāthaṁ udānaṁ
itivuttakaṁ jātakaṁ abbhutadhammaṁ vedallaṁ so idaṁ dukkhanti yathābhūtaṁ
pajānāti ayaṁ dukkhasamudayoti yathābhūtaṁ pajānāti ayaṁ dukkhanirodhoti
yathābhūtaṁ pajānāti ayaṁ dukkhanirodhagāminī paṭipadāti yathābhūtaṁ
pajānāti evaṁ kho bhikkhave puggalo gādhaṁ kattā ca hoti vasitā ca
seyyathāpi sā bhikkhave mūsikā gādhaṁ kattā ca 

[1]- vasitā ca tathūpamāhaṁ
bhikkhave imaṁ puggalaṁ vadāmi. ime kho bhikkhave cattāro mūsikūpamā
puggalā santo saṁvijjamānā lokasminti.

[108] cattārome bhikkhave balivaddā 2- katame cattāro
sagavacaṇḍo no paragavacaṇḍo paragavacaṇḍo no sagavacaṇḍo
sagavacaṇḍo ca paragavacaṇḍo ca neva sagavacaṇḍo no paragavacaṇḍo ime
kho bhikkhave cattāro balivaddā. evameva 3- kho bhikkhave cattārome
balivaddūpamā puggalā santo saṁvijjamānā lokasmiṁ katame cattāro
sagavacaṇḍo no paragavacaṇḍo paragavacaṇḍo no sagavacaṇḍo
sagavacaṇḍo ca paragavacaṇḍo ca neva sagavacaṇḍo no paragavacaṇḍo.
kathañca bhikkhave puggalo sagavacaṇḍo hoti no paragavacaṇḍo
idha bhikkhave ekacco puggalo sakaparisaṁ ubbejetā 4- hoti
no paraparisaṁ evaṁ kho bhikkhave puggalo sagavacaṇḍo hoti no
paragavacaṇḍo seyyathāpi so bhikkhave balivaddo sagavacaṇḍo no
paragavacaṇḍo tathūpamāhaṁ bhikkhave imaṁ puggalaṁ vadāmi. kathañca

footnote: 1 ma. hoti. 2 po. balibaddhā. ma. balībaddhā. 3 yu. evaṁ kho.
footnote: 4 po. ubbejitā.

page number: 147

bhikkhave puggalo paragavacaṇḍo hoti no sagavacaṇḍo idha bhikkhave
ekacco puggalo paraparisaṁ ubbejetā hoti no sakaparisaṁ evaṁ
kho bhikkhave puggalo paragavacaṇḍo hoti no sagavacaṇḍo seyyathāpi
so bhikkhave balivaddo paragavacaṇḍo no sagavacaṇḍo tathūpamāhaṁ
bhikkhave imaṁ puggalaṁ vadāmi. kathañca bhikkhave puggalo sagavacaṇḍo
ca hoti paragavacaṇḍo ca idha bhikkhave ekacco puggalo
sakaparisañca ubbejetā hoti paraparisañca evaṁ kho bhikkhave puggalo
sagavacaṇḍo ca hoti paragavacaṇḍo ca seyyathāpi so bhikkhave
balivaddo sagavacaṇḍo ca paragavacaṇḍo ca tathūpamāhaṁ bhikkhave imaṁ
puggalaṁ vadāmi. kathañca bhikkhave puggalo neva sagavacaṇḍo hoti
no paragavacaṇḍo idha bhikkhave ekacco puggalo neva sakaparisaṁ
ubbejetā hoti no paraparisaṁ evaṁ kho bhikkhave puggalo neva
sagavacaṇḍo hoti no paragavacaṇḍo seyyathāpi so bhikkhave
balivaddo neva sagavacaṇḍo no paragavacaṇḍo tathūpamāhaṁ (pts. a ii, 110) bhikkhave
imaṁ puggalaṁ vadāmi. ime kho bhikkhave cattāro balivaddūpamā
puggalā santo saṁvijjamānā lokasminti.

[109] cattārome bhikkhave rukkhā katame cattāro pheggu
phegguparivāro pheggu sāraparivāro sāro phegguparivāro sāro
sāraparivāro ime kho bhikkhave cattāro rukkhā. evameva kho
bhikkhave cattārome rukkhūpamā puggalā santo saṁvijjamānā lokasmiṁ

page number: 148

katame cattāro pheggu phegguparivāro pheggu sāraparivāro sāro
phegguparivāro sāro sāraparivāro. kathañca bhikkhave puggalo pheggu
hoti phegguparivāro idha bhikkhave ekacco puggalo dussīlo hoti
pāpadhammo parisāpissa 

[1]- dussīlā pāpadhammā evaṁ kho bhikkhave
puggalo pheggu hoti phegguparivāro seyyathāpi so bhikkhave rukkho
pheggu phegguparivāro tathūpamāhaṁ bhikkhave imaṁ puggalaṁ vadāmi. kathañca
bhikkhave puggalo pheggu hoti sāraparivāro idha bhikkhave ekacco
puggalo dussīlo hoti pāpadhammo parisā ca khvassa hoti sīlavatī
kalyāṇadhammā evaṁ kho bhikkhave puggalo pheggu hoti sāraparivāro
seyyathāpi so bhikkhave rukkho pheggu sāraparivāro tathūpamāhaṁ bhikkhave
imaṁ puggalaṁ vadāmi. kathañca bhikkhave puggalo sāro hoti phegguparivāro
idha bhikkhave ekacco puggalo sīlavā hoti kalyāṇadhammo
parisā ca khvassa hoti dussīlā pāpadhammā evaṁ kho bhikkhave
puggalo sāro hoti phegguparivāro seyyathāpi so bhikkhave rukkho
sāro phegguparivāro tathūpamāhaṁ bhikkhave imaṁ puggalaṁ vadāmi. kathañca
bhikkhave puggalo sāro hoti sāraparivāro idha bhikkhave ekacco
puggalo sīlavā hoti kalyāṇadhammo parisāpissa hoti sīlavatī
kalyāṇadhammā evaṁ kho bhikkhave puggalo sāro hoti sāraparivāro
seyyathāpi so bhikkhave rukkho sāro sāraparivāro tathūpamāhaṁ bhikkhave
imaṁ puggalaṁ vadāmi. ime kho bhikkhave cattāro rukkhūpamā puggalā

footnote: 1 ma. yu. hoti.

page number: 149

santo saṁvijjamānā lokasminti.

[110] cattārome (pts. a ii, 111) bhikkhave āsīvisā 

[1]- katame cattāro
āgataviso na ghoraviso ghoraviso na āgataviso āgataviso ca
ghoraviso ca neva āgataviso na ghoraviso ime kho bhikkhave
cattāro āsīvisā. evameva kho bhikkhave cattārome āsīvisūpamā
puggalā santo saṁvijjamānā lokasmiṁ katame cattāro āgataviso
na ghoraviso ghoraviso na āgataviso āgataviso ca ghoraviso
ca neva āgataviso na ghoraviso. kathañca bhikkhave puggalo āgataviso
hoti na ghoraviso idha bhikkhave ekacco puggalo abhiṇhaṁ kujjhati
so ca khvassa kodho na dīgharattaṁ anuseti evaṁ kho bhikkhave
puggalo āgataviso hoti na ghoraviso seyyathāpi so bhikkhave
āsīviso āgataviso na ghoraviso tathūpamāhaṁ bhikkhave imaṁ puggalaṁ
vadāmi. kathañca bhikkhave puggalo ghoraviso hoti na āgataviso
idha bhikkhave ekacco puggalo na heva kho abhiṇhaṁ kujjhati so
ca khvassa kodho dīgharattaṁ anuseti evaṁ kho bhikkhave puggalo
ghoraviso hoti na āgataviso seyyathāpi so bhikkhave āsīviso
ghoraviso na āgataviso tathūpamāhaṁ bhikkhave imaṁ puggalaṁ vadāmi.
kathañca bhikkhave puggalo āgataviso ca hoti ghoraviso ca idha
bhikkhave ekacco puggalo abhiṇhaṁ kujjhati so ca khvassa kodho
dīgharattaṁ anuseti evaṁ kho bhikkhave puggalo āgataviso ca hoti

footnote: 1 po. ghoravisā.

page number: 150

ghoraviso ca seyyathāpi so bhikkhave āsīviso āgataviso ca
ghoraviso ca tathūpamāhaṁ bhikkhave imaṁ puggalaṁ vadāmi. kathañca
bhikkhave puggalo neva āgataviso hoti na ghoraviso idha bhikkhave
ekacco puggalo na heva kho abhiṇhaṁ kujjhati so ca khvassa
kodho na dīgharattaṁ anuseti evaṁ kho bhikkhave puggalo neva
āgataviso hoti na ghoraviso seyyathāpi so bhikkhave āsīviso
neva āgataviso na ghoraviso tathūpamāhaṁ bhikkhave imaṁ puggalaṁ
vadāmi. ime kho bhikkhave cattāro āsīvisūpamā puggalā santo
saṁvijjamānā lokasminti.
valāhakavaggo paṭhamo.
tassuddānaṁ
dve valāhakakumbhā udakarahadā dve honti
ambāni (pts. a ii, 112) mūsikābalibaddā rukkhāāsīvisena te dasāti.
-----------------
kesīvaggo dutiyo

[111] athakho kesī assadammasārathi yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinnaṁ kho kesiṁ assadammasārathiṁ bhagavā etadavoca tvañca khvāsi
kesi saññāto 1- assadammasārathi kathañca pana tvaṁ kesi assadammaṁ
vinesīti. ahaṁ kho bhante assadammaṁ saṇhenapi vinemi pharusenapi

footnote: 1 ma. paññāto.

page number: 151

vinemi saṇhapharusenapi vinemīti. sace te kesi assadammo saṇhena
vinayaṁ na upeti pharusena vinayaṁ na upeti saṇhapharusena vinayaṁ na
upeti kinti taṁ karosīti. sace me bhante assadammo saṇhena
vinayaṁ na upeti pharusena vinayaṁ na upeti saṇhapharusena vinayaṁ na
upeti hanāmi naṁ bhante taṁ kissa hetu mā me ācariyakulassa
avaṇṇo ahosīti bhagavā pana bhante anuttaro purisadammasārathi
kathaṁ pana bhante bhagavā purisadammaṁ vinetīti. ahaṁ kho kesi purisadammaṁ
saṇhenapi vinemi pharusenapi vinemi saṇhapharusenapi vinemi tatridaṁ
kesi saṇhasmiṁ iti kāyasucaritaṁ iti kāyasucaritassa vipāko iti
vacīsucaritaṁ iti vacīsucaritassa vipāko iti manosucaritaṁ iti
manosucaritassa vipāko iti devā iti manussā 1- tatridaṁ kesi
pharusasmiṁ iti kāyaduccaritaṁ iti kāyaduccaritassa vipāko iti
vacīduccaritaṁ iti vacīduccaritassa vipāko iti manoduccaritaṁ iti
manoduccaritassa vipāko iti nirayo iti tiracchānayoni iti
pittivisayo tatridaṁ kesi saṇhapharusasmiṁ iti kāyasucaritaṁ iti
kāyasucaritassa vipāko iti kāyaduccaritaṁ iti kāyaduccaritassa vipāko
iti vacīsucaritaṁ iti vacīsucaritassa vipāko iti vacīduccaritaṁ iti
vacīduccaritassa vipāko iti manosucaritaṁ iti manosucaritassa vipāko
iti manoduccaritaṁ iti manoduccaritassa vipāko iti devā iti(pts. a ii, 113) 
manussā iti nirayo iti tiracchānayoni iti pittivisayoti.

footnote: 1 ma. manussāti.

page number: 152

sace te bhante purisadammo saṇhena vinayaṁ na upeti pharusena vinayaṁ
na upeti saṇhapharusena vinayaṁ na upeti kinti taṁ bhagavā karotīti.
sace me kesi purisadammo saṇhena vinayaṁ na upeti pharusena vinayaṁ
na upeti saṇhapharusena vinayaṁ na upeti hanāmi naṁ kesīti. na kho
no bhante bhagavato pāṇātipāto kappati atha ca pana bhagavā
evamāha hanāmi naṁ kesīti. saccaṁ kesi na tathāgatassa pāṇātipāto
kappati apica yo purisadammo saṇhena vinayaṁ na upeti pharusena
vinayaṁ na upeti saṇhapharusena vinayaṁ na upeti na taṁ tathāgato
vattabbaṁ anusāsitabbaṁ maññati napi viññū sabrahmacārī vattabbaṁ
anusāsitabbaṁ maññanti suvadhoheso 1- kesi ariyassa vinaye yaṁ na
tathāgato vattabbaṁ anusāsitabbaṁ maññati napi viññū sabrahmacārī
vattabbaṁ anusāsitabbaṁ maññantīti. so hi nūna bhante suvadho 2- hoti
yaṁ na tathāgato vattabbaṁ anusāsitabbaṁ maññati napi viññū sabrahmacārī
vattabbaṁ anusāsitabbaṁ maññanti 3- abhikkantaṁ bhante abhikkantaṁ
bhante seyyathāpi bhante nikkujjitaṁ vā ukkujjeyya paṭicchannaṁ
vā vivareyya mūḷhassa vā maggaṁ ācikkheyya andhakāre vā
telappajjotaṁ dhāreyya cakkhumanto rūpāni dakkhantīti evamevaṁ
bhagavatā anekapariyāyena dhammo pakāsito esāhaṁ bhante bhagavantaṁ
saraṇaṁ gacchāmi dhammañca bhikkhusaṅghañca upāsakaṁ maṁ bhante bhagavā
dhāretu ajjatagge pāṇupetaṁ saraṇaṁ gatanti.

footnote: 1 ma. yu. vadhoheso. 2 ma. suhato. yu. sugatahato. 3 ma. maññantīti.

page number: 153

[112] catūhi bhikkhave aṅgehi samannāgato rañño bhadro
assājāniyo rājāraho hoti rājabhoggo rañño aṅgantveva saṅkhaṁ
gacchati katamehi catūhi ājjavena 1- javena khantiyā soraccena imehi
kho bhikkhave catūhi aṅgehi samannāgato rañño bhadro assājāniyo
rājāraho hoti rājabhoggo rañño aṅgantveva saṅkhaṁ gacchati. evameva
kho bhikkhave catūhi dhammehi (pts. a ii, 114) samannāgato bhikkhu āhuneyyo hoti
pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa
katamehi catūhi ājjavena javena khantiyā soraccena imehi kho
bhikkhave catūhi dhammehi samannāgato bhikkhu āhuneyyo hoti .pe.
anuttaraṁ puññakkhettaṁ lokassāti.

[113] cattārome bhikkhave bhadrā assājāniyā santo
saṁvijjamānā lokasmiṁ katame cattāro idha bhikkhave ekacco bhadro
assājāniyo patodacchāyaṁ disvā saṁvijati 2- saṁvegaṁ āpajjati kinnu 3-
kho maṁ ajja assadammasārathi kāraṇaṁ kāressati kimassāhaṁ
paṭikaromīti evarūpopi bhikkhave idhekacco bhadro assājāniyo hoti
ayaṁ bhikkhave paṭhamo bhadro assājāniyo santo saṁvijjamāno lokasmiṁ.
puna caparaṁ bhikkhave idhekacco bhadro assājāniyo na heva kho
patodacchāyaṁ disvā saṁvijati saṁvegaṁ āpajjati apica kho lomavedhaviddho
saṁvijati saṁvegaṁ āpajjati kinnu kho maṁ ajja assadammasārathi kāraṇaṁ
kāressati kimassāhaṁ paṭikaromīti evarūpopi bhikkhave idhekacco

footnote: 1 ma. yu. ajjavena. 2 po. ma. yu. saṁvijjati. ito paraṁ īdisameva. 3 yu. kathaṁnu.

page number: 154

bhadro assājāniyo hoti ayaṁ bhikkhave dutiyo bhadro assājāniyo
santo saṁvijjamāno lokasmiṁ. puna caparaṁ bhikkhave idhekacco
bhadro assājāniyo na heva kho patodacchāyaṁ disvā saṁvijati saṁvegaṁ
āpajjati napi lomavedhaviddho saṁvijati saṁvegaṁ āpajjati apica kho
cammavedhaviddho saṁvijati saṁvegaṁ āpajjati kinnu kho maṁ ajja
assadammasārathi kāraṇaṁ kāressati kimassāhaṁ paṭikaromīti evarūpopi
bhikkhave idhekacco bhadro assājāniyo hoti ayaṁ bhikkhave tatiyo
bhadro assājāniyo santo saṁvijjamāno lokasmiṁ. puna caparaṁ bhikkhave
idhekacco bhadro assājāniyo (pts. a ii, 115) na heva kho patodacchāyaṁ disvā saṁvijati
saṁvegaṁ āpajjati napi lomavedhaviddho saṁvijati saṁvegaṁ āpajjati napi
cammavedhaviddho saṁvijati saṁvegaṁ āpajjati apica kho aṭṭhivedhaviddho
saṁvijati saṁvegaṁ āpajjati kinnu kho maṁ ajja assadammasārathi kāraṇaṁ
kāressati kimassāhaṁ paṭikaromīti evarūpopi bhikkhave idhekacco bhadro
assājāniyo hoti ayaṁ bhikkhave catuttho bhadro assājāniyo santo
saṁvijjamāno lokasmiṁ. ime kho bhikkhave cattāro bhadrā assājāniyā
santo saṁvijjamānā lokasmiṁ. evameva kho bhikkhave cattārome bhadrā
purisājāniyā santo saṁvijjamānā lokasmiṁ katame cattāro idha
bhikkhave ekacco bhadro purisājāniyo suṇāti amukasmiṁ nāma gāme
vā nigame vā itthī vā puriso vā dukkhito vā kālakato vāti
so tena saṁvijati saṁvegaṁ āpajjati saṁviggo yoniso padahati pahitatto

page number: 155

kāyena ceva paramasaccaṁ sacchikaroti paññāya ca ativijjha passati
seyyathāpi so bhikkhave bhadro assājāniyo patodacchāyaṁ disvā
saṁvijati saṁvegaṁ āpajjati tathūpamāhaṁ bhikkhave imaṁ bhadraṁ purisājāniyaṁ
vadāmi evarūpopi bhikkhave idhekacco bhadro purisājāniyo hoti
ayaṁ bhikkhave paṭhamo bhadro purisājāniyo santo saṁvijjamāno lokasmiṁ.
puna caparaṁ bhikkhave idhekacco bhadro purisājāniyo na heva kho suṇāti
amukasmiṁ nāma gāme vā nigame vā itthī vā puriso vā dukkhito
vā kālakato vāti apica kho sāmaṁ passati itthiṁ vā purisaṁ vā
dukkhitaṁ vā kālakataṁ vā so tena saṁvijati saṁvegaṁ āpajjati saṁviggo
yoniso padahati pahitatto kāyena ceva paramasaccaṁ sacchikaroti
paññāya ca ativijjha passati seyyathāpi so bhikkhave bhadro
assājāniyo lomavedhaviddho saṁvijati saṁvegaṁ āpajjati tathūpamāhaṁ
bhikkhave imaṁ bhadraṁ purisājāniyaṁ vadāmi evarūpopi bhikkhave idhekacco
bhadro purisājāniyo hoti ayaṁ bhikkhave dutiyo bhadro purisājāniyo
santo saṁvijjamāno lokasmiṁ. puna caparaṁ bhikkhave idhekacco bhadro
purisājāniyo na heva kho suṇāti amukasmiṁ nāma gāme vā nigame
vā itthī vā puriso vā (pts. a ii, 116) dukkhito vā kālakato vāti napi sāmaṁ
passati itthiṁ vā purisaṁ vā dukkhitaṁ vā kālakataṁ vā apica khvassa
ñāti vā sālohito vā dukkhito vā hoti kālakato vā so
tena saṁvijati saṁvegaṁ āpajjati saṁviggo yoniso padahati pahitatto

page number: 156

kāyena ceva paramasaccaṁ sacchikaroti paññāya ca ativijjha passati
seyyathāpi so bhikkhave bhadro assājāniyo cammavedhaviddho saṁvijati
saṁvegaṁ āpajjati tathūpamāhaṁ bhikkhave imaṁ bhadraṁ purisājāniyaṁ vadāmi
evarūpopi bhikkhave idhekacco bhadro purisājāniyo hoti ayaṁ bhikkhave
tatiyo bhadro purisājāniyo santo saṁvijjamāno lokasmiṁ. puna caparaṁ
bhikkhave idhekacco bhadro purisājāniyo na heva kho suṇāti amukasmiṁ
nāma gāme vā nigame vā itthī vā puriso vā dukkhito vā
kālakato vāti napi sāmaṁ passati itthiṁ vā purisaṁ vā dukkhitaṁ vā
kālakataṁ vā napissa ñāti vā sālohito vā dukkhito vā hoti
kālakato vā apica kho sāmaññeva phuṭṭho hoti sārīrikāhi
vedanāhi dukkhāhi tibbāhi kharāhi kaṭukkāhi asātāhi amanāpāhi
pāṇaharāhi so tena saṁvijati saṁvegaṁ āpajjati saṁviggo yoniso
padahati pahitatto kāyena ceva paramasaccaṁ sacchikaroti paññāya ca
ativijjha passati seyyathāpi so bhikkhave bhadro assājāniyo
aṭṭhivedhaviddho saṁvijati saṁvegaṁ āpajjati tathūpamāhaṁ bhikkhave imaṁ
bhadraṁ purisājāniyaṁ vadāmi evarūpopi bhikkhave idhekacco bhadro
purisājāniyo hoti ayaṁ bhikkhave catuttho bhadro purisājāniyo santo
saṁvijjamāno lokasmiṁ. ime kho bhikkhave cattāro bhadrā purisājāniyā
santo saṁvijjamānā lokasminti.

[114] catūhi bhikkhave aṅgehi samannāgato rañño nāgo

page number: 157

rājāraho hoti rājabhoggo rañño aṅgantveva saṅkhaṁ gacchati katamehi
catūhi idha bhikkhave rañño nāgo sotā ca hoti hantā ca
khantā ca gantā ca. kathañca bhikkhave rañño nāgo sotā hoti
idha bhikkhave rañño nāgo yamenaṁ hatthidammasārathi kāraṇaṁ kāreti
yadi vā katapubbaṁ yadi vā akatapubbaṁ taṁ aṭṭhikatvā manasikatvā
sabbaṁ cetaso samannāharitvā ohitasoto suṇāti evaṁ kho (pts. a ii, 117) bhikkhave
rañño nāgo sotā hoti. kathañca bhikkhave rañño nāgo hantā
hoti idha bhikkhave rañño nāgo saṅgāmagato hatthimpi hanati
hatthārūhampi 1- hanati assampi hanati assārūhampi 2- hanati rathampi hanati
rathikampi hanati pattikampi hanati evaṁ kho bhikkhave rañño nāgo
hantā hoti. kathañca bhikkhave rañño nāgo khantā hoti idha
bhikkhave rañño nāgo saṅgāmagato khamo hoti sattippahārānaṁ
asippahārānaṁ usuppahārānaṁ 

[3]- bheripaṇavasaṅkhatiṇavaninnādasaddānaṁ
evaṁ kho bhikkhave rañño nāgo khantā hoti. kathañca bhikkhave
rañño nāgo gantā hoti idha bhikkhave rañño nāgo yamenaṁ
hatthidammasārathi disaṁ peseti yadi vā gatapubbaṁ yadi vā agatapubbaṁ
taṁ khippaññeva gantā hoti evaṁ kho bhikkhave rañño nāgo gantā
hoti. imehi kho bhikkhave catūhi aṅgehi samannāgato rañño
nāgo rājāraho hoti rājabhoggo rañño aṅgantveva saṅkhaṁ gacchati.
evameva kho bhikkhave catūhi dhammehi samannāgato bhikkhu āhuneyyo

footnote: 1-2 po. hatthārohaṁpi assārohaṁpi. 3 po. ma. yu. pharasuppahārānaṁ.

page number: 158

hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ
lokassa katamehi catūhi idha bhikkhave bhikkhu sotā ca hoti hantā
ca khantā ca gantā ca. kathañca bhikkhave bhikkhu sotā hoti idha
bhikkhave bhikkhu tathāgatappavedite dhammavinaye desiyamāne aṭṭhikatvā
manasikatvā sabbaṁ cetaso samannāharitvā ohitasoto dhammaṁ suṇāti
evaṁ kho bhikkhave bhikkhu sotā hoti. kathañca bhikkhave bhikkhu hantā
hoti idha bhikkhave bhikkhu uppannaṁ kāmavitakkaṁ nādhivāseti pajahati
vinodeti byantīkaroti anabhāvaṁ gameti uppannaṁ byāpādavitakkaṁ
nādhivāseti pajahati vinodeti byantīkaroti anabhāvaṁ gameti uppannaṁ
vihiṁsāvitakkaṁ nādhivāseti pajahati vinodeti byantīkaroti anabhāvaṁ gameti
uppannuppanne pāpake akusale dhamme nādhivāseti pajahati vinodeti
byantīkaroti anabhāvaṁ gameti evaṁ (pts. a ii, 118) kho bhikkhave bhikkhu hantā
hoti. kathañca bhikkhave bhikkhu khantā hoti idha bhikkhave bhikkhu khamo
hoti sītassa uṇhassa jighacchāya pipāsāya ḍaṁsamakasavātātapasiriṁsapasamphassānaṁ
duruttānaṁ durāgatānaṁ vacanapathānaṁ uppannānaṁ sārīrikānaṁ
vedanānaṁ dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ
pāṇaharānaṁ adhivāsakajātiko hoti evaṁ kho bhikkhave bhikkhu khantā hoti.
kathañca bhikkhave bhikkhu gantā hoti idha bhikkhave bhikkhu yā 

[1]- disā
agatapubbā iminā dīghena addhunā yadidaṁ sabbasaṅkhārasamatho sabbūpadhipaṭinissaggo
taṇhakkhayo virāgo nirodho nibbānaṁ taṁ khippaññeva

footnote: 1 ma. yāyaṁ. yu. yā sā.

page number: 159

gantā hoti evaṁ kho bhikkhave bhikkhu gantā hoti. imehi kho
bhikkhave catūhi dhammehi samannāgato bhikkhu āhuneyyo hoti pāhuneyyo
dakkhiṇeyyo añjalikaraṇīyo anuttaraṁ puññakkhettaṁ lokassāti.

[115] cattārīmāni bhikkhave ṭhānāni katamāni cattāri atthi
bhikkhave ṭhānaṁ amanāpaṁ kātuṁ tañca kayiramānaṁ anatthāya saṁvattati
atthi bhikkhave ṭhānaṁ amanāpaṁ kātuṁ tañca kayiramānaṁ atthāya saṁvattati
atthi bhikkhave ṭhānaṁ manāpaṁ kātuṁ tañca kayiramānaṁ anatthāya
saṁvattati atthi bhikkhave ṭhānaṁ manāpaṁ kātuṁ tañca kayiramānaṁ atthāya
saṁvattati. tatra bhikkhave yadidaṁ 1- ṭhānaṁ amanāpaṁ kātuṁ tañca kayiramānaṁ
anatthāya saṁvattati idaṁ bhikkhave ṭhānaṁ ubhayeneva na kattabbaṁ
maññati yampidaṁ ṭhānaṁ amanāpaṁ kātuṁ imināpi 

[2]- na kattabbaṁ maññati
yampidaṁ ṭhānaṁ kayiramānaṁ anatthāya saṁvattati imināpi 

[3]- na kattabbaṁ
maññati idaṁ bhikkhave ṭhānaṁ ubhayeneva na kattabbaṁ maññati.
tatra bhikkhave yadidaṁ ṭhānaṁ amanāpaṁ kātuṁ tañca kayiramānaṁ
atthāya saṁvattati imasmiṁ bhikkhave ṭhāne bālo ca paṇḍito ca
veditabbo purisatthāme purisaviriye purisaparakkame na bhikkhave bālo
iti paṭisañcikkhati kiñcāpi kho idaṁ ṭhānaṁ amanāpaṁ kātuṁ athacarahīdaṁ
ṭhānaṁ kayiramānaṁ atthāya saṁvattatīti so taṁ ṭhānaṁ na karoti
tassa taṁ ṭhānaṁ akayiramānaṁ anatthāya saṁvattati paṇḍito ca kho
bhikkhave iti paṭisañcikkhati kiñcāpi kho idaṁ ṭhānaṁ amanāpaṁ kātuṁ

footnote: 1 po. ma. yamidaṁ. 2-3 ma. naṁ.

page number: 160

athacarahīdaṁ ṭhānaṁ kayiramānaṁ atthāya saṁvattatīti so taṁ ṭhānaṁ karoti
tassa taṁ ṭhānaṁ kayiramānaṁ atthāya saṁvattati. tatra bhikkhave yadidaṁ ṭhānaṁ
manāpaṁ kātuṁ tañca kayiramānaṁ anatthāya saṁvattati imasmiṁpi bhikkhave
ṭhāne bālo ca paṇḍito ca veditabbo purisatthāme purisaviriye
purisaparakkame na bhikkhave bālo iti paṭisañcikkhati kiñcāpi kho
idaṁ ṭhānaṁ manāpaṁ kātuṁ athacarahīdaṁ ṭhānaṁ kayiramānaṁ anatthāya saṁvattatīti
so taṁ ṭhānaṁ karoti tassa taṁ ṭhānaṁ kayiramānaṁ anatthāya saṁvattati paṇḍito
ca kho bhikkhave iti paṭisañcikkhati kiñcāpi kho idaṁ ṭhānaṁ manāpaṁ
kātuṁ athacarahīdaṁ ṭhānaṁ kayiramānaṁ anatthāya saṁvattatīti so taṁ ṭhānaṁ
na karoti tassa taṁ ṭhānaṁ akayiramānaṁ atthāya saṁvattati. tatra
bhikkhave yadidaṁ ṭhānaṁ manāpaṁ kātuṁ tañca kayiramānaṁ atthāya saṁvattati
idaṁ bhikkhave ṭhānaṁ ubhayeneva kattabbaṁ maññati yampidaṁ ṭhānaṁ manāpaṁ
kātuṁ imināpi kattabbaṁ maññati yampidaṁ ṭhānaṁ kayiramānaṁ atthāya
saṁvattati imināpi kattabbaṁ maññati idaṁ bhikkhave ṭhānaṁ ubhayeneva
kattabbaṁ maññati. imāni kho bhikkhave cattāri ṭhānānīti.

[116] catūhi bhikkhave ṭhānehi appamādo karaṇīyo katamehi
catūhi kāyaduccaritaṁ bhikkhave pajahatha kāyasucaritaṁ bhāvetha tattha ca mā
pamādattha vacīduccaritaṁ bhikkhave pajahatha vacīsucaritaṁ (pts. a ii, 120) bhāvetha tattha ca
mā pamādattha manoduccaritaṁ bhikkhave pajahatha manosucaritaṁ bhāvetha
tattha ca mā pamādattha micchādiṭṭhiṁ bhikkhave pajahatha sammādiṭṭhiṁ

page number: 161

bhāvetha tattha ca mā pamādattha yato kho bhikkhave bhikkhuno kāyaduccaritaṁ
pahīnaṁ hoti kāyasucaritaṁ bhāvitaṁ vacīduccaritaṁ pahīnaṁ hoti vacīsucaritaṁ
bhāvitaṁ manoduccaritaṁ pahīnaṁ hoti manosucaritaṁ bhāvitaṁ micchādiṭṭhi pahīnā
hoti sammādiṭṭhi bhāvitā so na bhāyati samparāyikassa maraṇassāti.

[117] catūsu bhikkhave ṭhānesu attarūpena appamādo
saticetasoārakkho karaṇīyo katamesu catūsu mā me rajanīyesu dhammesu
cittaṁ rajjīti attarūpena appamādo saticetasoārakkho karaṇīyo mā
me dosanīyesu dhammesu cittaṁ dussīti attarūpena appamādo
saticetasoārakkho karaṇīyo mā me mohanīyesu dhammesu cittaṁ muyhīti
attarūpena appamādo saticetasoārakkho karaṇīyo mā me madanīyesu
dhammesu cittaṁ majjīti attarūpena appamādo saticetasoārakkho karaṇīyo
yato kho bhikkhave bhikkhuno rajanīyesu dhammesu cittaṁ na rajjati vītarāgattā
dosanīyesu dhammesu cittaṁ na dussati vītadosattā mohanīyesu
dhammesu cittaṁ na muyhati vītamohattā madanīyesu dhammesu
cittaṁ na majjati vītamadattā so nacchambhati na kampati na vedhati na
santāsaṁ āpajjati na ca pana samaṇavacanahetupi gacchatīti.

[118] cattārīmāni bhikkhave saddhassa kulaputtassa dassanīyāni
saṁvejanīyāni ṭhānāni katamāni cattāri idha tathāgato jātoti
bhikkhave saddhassa kulaputtassa dassanīyaṁ saṁvejanīyaṁ ṭhānaṁ idha tathāgato

page number: 162

anuttaraṁ sammāsambodhiṁ abhisambuddhoti bhikkhave saddhassa kulaputtassa
dassanīyaṁ saṁvejanīyaṁ ṭhānaṁ (pts. a ii, 121) idha tathāgato anuttaraṁ dhammacakkaṁ pavattesīti
bhikkhave saddhassa kulaputtassa dassanīyaṁ saṁvejanīyaṁ ṭhānaṁ idha tathāgato
anupādisesāya nibbānadhātuyā parinibbutoti bhikkhave saddhassa kulaputtassa
dassanīyaṁ saṁvejanīyaṁ ṭhānaṁ. imāni kho bhikkhave cattāri
saddhassa kulaputtassa dassanīyāni saṁvejanīyāni ṭhānānīti.

[119] cattārīmāni bhikkhave bhayāni katamāni cattāri jātibhayaṁ
jarābhayaṁ byādhibhayaṁ maraṇabhayaṁ imāni kho bhikkhave cattāri
bhayānīti.

[120] cattārīmāni bhikkhave bhayāni katamāni cattāri aggibhayaṁ
udakabhayaṁ rājabhayaṁ corabhayaṁ imāni kho bhikkhave cattāri bhayānīti.
kesīvaggo dutiyo.
tassuddānaṁ
kesī javo patodo ca nāgaṭhānena pañcamaṁ
apamādo ca ārakkho vejanīyañca dve bhayāti.
-----------
bhayavaggo tatiyo

[121] cattārīmāni bhikkhave bhayāni katamāni cattāri
attānuvādabhayaṁ parānuvādabhayaṁ daṇḍabhayaṁ duggatibhayaṁ. katamañca bhikkhave
attānuvādabhayaṁ idha bhikkhave ekacco iti paṭisañcikkhati ahañceva

page number: 163

kho pana kāyena duccaritaṁ careyyaṁ vācāya duccaritaṁ careyyaṁ manasā
duccaritaṁ careyyaṁ kiñca 1- maṁ attā sīlato na upavadeyyāti
so attānuvādabhayassa bhīto kāyaduccaritaṁ pahāya (pts. a ii, 122) kāyasucaritaṁ bhāveti
vacīduccaritaṁ pahāya vacīsucaritaṁ bhāveti manoduccaritaṁ pahāya
manosucaritaṁ bhāveti suddhaṁ attānaṁ pariharati idaṁ vuccati
bhikkhave attānuvādabhayaṁ. katamañca bhikkhave parānuvādabhayaṁ idha
bhikkhave ekacco iti paṭisañcikkhati ahañceva kho pana kāyena
duccaritaṁ careyyaṁ vācāya duccaritaṁ careyyaṁ manasā duccaritaṁ careyyaṁ
kiñca maṁ pare sīlato na upavadeyyunti so parānuvādabhayassa bhīto
kāyaduccaritaṁ pahāya kāyasucaritaṁ bhāveti vacīduccaritaṁ pahāya vacīsucaritaṁ
bhāveti manoduccaritaṁ pahāya manosucaritaṁ bhāveti suddhaṁ attānaṁ
pariharati idaṁ vuccati bhikkhave parānuvādabhayaṁ. katamañca bhikkhave
daṇḍabhayaṁ idha bhikkhave ekacco passati coraṁ āgucāriṁ rājāno
gahetvā vividhā kammakāraṇā karonte kasāhipi tāḷente vettehipi
tāḷente aḍḍhadaṇḍakehipi tāḷente hatthampi chindante pādampi
chindante hatthapādampi chindante kaṇṇampi chindante nāsampi
chindante kaṇṇanāsampi chindante bilaṅgathālikampi karonte saṅkhamuṇḍikampi
karonte rāhumukhampi karonte jotimālikampi karonte hatthappajjotikampi
karonte erakavaṭṭikampi karonte cirakavāsikampi karonte
eṇeyyakampi karonte balisamaṁsikampi karonte kahāpaṇakampi karonte

footnote: 1 po. kinti maṁ. ma. kiñca taṁ yaṁ maṁ. yu. kiñca taṁ kammaṁ.

page number: 164

khārāpaṭicchakampi 1- karonte palighaparivattakampi karonte palālapiṭhakampi
karonte tattenapi telena osiñcante sunakhehipi khādāpente
jīvantampi sūle uttāsente asināpi sīsaṁ chindante tassa evaṁ hoti
yathārūpānaṁ kho pāpakānaṁ kammānaṁ hetu coraṁ āgucāriṁ rājāno gahetvā
vividhā kammakāraṇā karonti kasāhipi tāḷenti .pe. asināpi sīsaṁ
chindanti ahañceva kho pana evarūpaṁ pāpakammaṁ kareyyaṁ mampi
rājāno (pts. a ii, 123) gahetvā evarūpā vividhā kammakāraṇā kareyyuṁ kasāhipi
tāḷeyyuṁ .pe. asināpi sīsaṁ chindeyyunti so daṇḍabhayassa
bhīto na paresaṁ pābhaṭaṁ palumpanto 2- carati idaṁ vuccati bhikkhave
daṇḍabhayaṁ. katamañca bhikkhave duggatibhayaṁ idha bhikkhave ekacco iti
paṭisañcikkhati kāyaduccaritassa kho pāpako vipāko abhisamparāyaṁ
vacīduccaritassa pāpako vipāko abhisamparāyaṁ manoduccaritassa pāpako
vipāko abhisamparāyaṁ ahañceva kho pana kāyena duccaritaṁ careyyaṁ
vācāya duccaritaṁ careyyaṁ manasā duccaritaṁ careyyaṁ kiñca taṁ yenāhaṁ
kāyassa bhedā parammaraṇā apāyaṁ duggatiṁ vinipātaṁ nirayaṁ upapajjeyyanti
so duggatibhayassa bhīto kāyaduccaritaṁ pahāya kāyasucaritaṁ bhāveti
vacīduccaritaṁ pahāya vacīsucaritaṁ bhāveti manoduccaritaṁ pahāya manosucaritaṁ
bhāveti suddhaṁ attānaṁ pariharati idaṁ vuccati bhikkhave duggatibhayaṁ.
imāni kho bhikkhave cattāri bhayānīti.

[122] cattārīmāni bhikkhave bhayāni udakorohantassa 3- pāṭikaṅkhitabbāni

footnote: 1 ma. yu. khārāpaṭacchikampi. 2 po. vilumpanto. 3 udakorohantepi.

page number: 165

katamāni cattāri ūmibhayaṁ kumbhīlabhayaṁ āvaṭṭabhayaṁ susukābhayaṁ
imāni kho bhikkhave cattāri bhayāni udakorohantassa pāṭikaṅkhitabbāni.
evameva kho bhikkhave cattārīmāni bhayāni idhekaccassa 1- kulaputtassa imasmiṁ
dhammavinaye saddhā agārasmā anagāriyaṁ pabbajito pāṭikaṅkhitabbāni
katamāni cattāri ūmibhayaṁ kumbhīlabhayaṁ āvaṭṭabhayaṁ susukābhayaṁ. katamañca
bhikkhave ūmibhayaṁ idha bhikkhave ekacco kulaputto saddhā agārasmā
anagāriyaṁ pabbajito hoti otiṇṇomhi jātiyā jarāmaraṇena sokehi
paridevehi dukkhehi domanassehi upāyāsehi (pts. a ii, 124) dukkhotiṇṇo dukkhapareto
appevanāma imassa kevalassa dukkhakkhandhassa antakiriyā paññāyethāti
tamenaṁ tathāpabbajitaṁ samānaṁ sabrahmacārī ovadanti anusāsanti evante
abhikkamitabbaṁ evante paṭikkamitabbaṁ evante āloketabbaṁ evante
viloketabbaṁ evante sammiñjitabbaṁ evante pasāretabbaṁ evante
saṅghāṭipattacīvaraṁ dhāretabbanti tassa evaṁ hoti mayaṁ kho pubbe
agāriyabhūtā samānā aññe ovadāmapi anusāsāmapi ime pana
amhākaṁ puttamattā maññe nattamattā maññe ovaditabbaṁ anusāsitabbaṁ
maññantīti so kupito anattamano sikkhaṁ paccakkhāya hīnāyāvattati
ayaṁ vuccati bhikkhave bhikkhu ūmibhayassa bhīto sikkhaṁ paccakkhāya
hīnāyāvatto ūmibhayanti kho bhikkhave kodhūpāyāsassetaṁ adhivacanaṁ idaṁ
vuccati bhikkhave ūmibhayaṁ. katamañca bhikkhave kumbhīlabhayaṁ idha bhikkhave
ekacco kulaputto saddhā agārasmā anagāriyaṁ pabbajito hoti

footnote: 1 idhekacce puggale ... pabbajitetipi.

page number: 166

otiṇṇomhi jātiyā jarāmaraṇena sokehi paridevehi dukkhehi domanassehi
upāyāsehi dukkhotiṇṇo dukkhapareto appevanāma imassa kevalassa
dukkhakkhandhassa antakiriyā paññāyethāti tamenaṁ tathāpabbajitaṁ samānaṁ
sabrahmacārī ovadanti anusāsanti idante khāditabbaṁ idante na
khāditabbaṁ idante bhuñjitabbaṁ idante na bhuñjitabbaṁ idante
sāyitabbaṁ idante na sāyitabbaṁ idante pātabbaṁ idante na
pātabbaṁ kappiyante khāditabbaṁ akappiyante na khāditabbaṁ kappiyante
bhuñjitabbaṁ akappiyante na bhuñjitabbaṁ kappiyante sāyitabbaṁ
akappiyante na sāyitabbaṁ kappiyante pātabbaṁ akappiyante na
pātabbaṁ kāle te khāditabbaṁ vikāle te na khāditabbaṁ kāle
te bhuñjitabbaṁ vikāle te na bhuñjitabbaṁ kāle te sāyitabbaṁ
vikāle te na sāyitabbaṁ kāle te pātabbaṁ vikāle te na
pātabbanti tassa evaṁ hoti mayaṁ kho pubbe agāriyabhūtā samānā
yaṁ icchāma taṁ khādāma yaṁ na icchāma na taṁ khādāma yaṁ icchāma
taṁ bhuñjāma yaṁ na icchāma na taṁ bhuñjāma yaṁ icchāma taṁ sāyāma
yaṁ na icchāma na taṁ sāyāma yaṁ icchāma taṁ pivāma 1- yaṁ na
icchāma na taṁ pivāma 2- kappiyaṁpi khādāma akappiyaṁpi khādāma
kappiyaṁpi bhuñjāma akappiyaṁpi bhuñjāma kappiyaṁpi sāyāma akappiyaṁpi
sāyāma kappiyaṁpi pivāma akappiyaṁpi (pts. a ii, 125) pivāma kālepi khādāma
vikālepi khādāma kālepi bhuñjāma vikālepi bhuñjāma kālepi

footnote: 1-2 yu. pipāma. ito paraṁ īdisameva.

page number: 167

sāyāma vikālepi sāyāma kālepi pivāma vikālepi pivāma yaṁpi
no saddhā gahapatikā divā vikāle paṇītaṁ khādanīyaṁ vā bhojanīyaṁ vā
denti tatrāpīme mukhāvaraṇaṁ maññe karontīti so kupito 1- anattamano 1-
sikkhaṁ paccakkhāya hīnāyāvattati ayaṁ vuccati bhikkhave bhikkhu
kumbhīlabhayassa bhīto sikkhaṁ paccakkhāya hīnāyāvatto kumbhīlabhayanti kho
bhikkhave odarikattassetaṁ adhivacanaṁ idaṁ vuccati bhikkhave kumbhīlabhayaṁ.
katamañca bhikkhave āvaṭṭabhayaṁ idha bhikkhave ekacco kulaputto saddhā
agārasmā anagāriyaṁ pabbajito hoti otiṇṇomhi jātiyā
jarāmaraṇena sokehi paridevehi dukkhehi domanassehi upāyāsehi
dukkhotiṇṇo dukkhapareto appevanāma imassa kevalassa dukkhakkhandhassa
antakiriyā paññāyethāti so evaṁ pabbajito samāno pubbaṇhasamayaṁ
nivāsetvā pattacīvaramādāya gāmaṁ vā nigamaṁ vā piṇḍāya pāvisi 2-
arakkhiteneva kāyena arakkhitāya vācāya arakkhitena cittena anupaṭṭhitāya
satiyā asaṁvutehi indriyehi so tattha passati gahapatiṁ vā gahapatiputtaṁ
vā pañcahi kāmaguṇehi samappitaṁ samaṅgibhūtaṁ paricārayamānaṁ tassa
evaṁ hoti mayaṁ kho pubbe agāriyabhūtā samānā pañcahi kāmaguṇehi
samappitā samaṅgibhūtā paricārayimhā saṁvijjante kho pana me kule
bhogā sakkā bhoge ca bhuñjituṁ puññāni ca kātuṁ yannūnāhaṁ
sikkhaṁ paccakkhāya hīnāyāvattitvā bhoge ca bhuñjeyyaṁ puññāni ca

footnote: 1 yu. ime pāṭhā natthi. 2 ma. yu. pavisati.

page number: 168

kareyyanti so sikkhaṁ paccakkhāya hīnāyāvattati ayaṁ vuccati bhikkhave
bhikkhu āvaṭṭabhayassa bhīto sikkhaṁ paccakkhāya hīnāyāvatto āvaṭṭabhayanti
kho bhikkhave pañcannaṁ kāmaguṇānaṁ adhivacanaṁ idaṁ vuccati bhikkhave
āvaṭṭabhayaṁ. katamañca bhikkhave susukābhayaṁ idha bhikkhave ekacco
kulaputto saddhā agārasmā anagāriyaṁ pabbajito hoti otiṇṇomhi
jātiyā jarāmaraṇena sokehi paridevehi dukkhehi domanassehi upāyāsehi
dukkhotiṇṇo dukkhapareto appevanāma imassa kevalassa dukkhakkhandhassa
antakiriyā paññāyethāti so evaṁ pabbajito samāno pubbaṇhasamayaṁ
nivāsetvā pattacīvaramādāya gāmaṁ vā nigamaṁ vā piṇḍāya
pāvisi 1- arakkhiteneva kāyena arakkhitāya vācāya arakkhitena cittena
anupaṭṭhitāya satiyā asaṁvutehi indriyehi so tattha passati mātugāmaṁ
dunnivatthaṁ vā duppārutaṁ vā tassa mātugāmaṁ disvā dunnivatthaṁ vā
duppārutaṁ vā rāgo cittaṁ anuddhaṁseti so rāgānuddhaṁsena cittena
sikkhaṁ paccakkhāya hīnāyāvattati ayaṁ vuccati bhikkhave bhikkhu susukābhayassa
bhīto sikkhaṁ paccakkhāya hīnāyāvatto susukābhayanti kho bhikkhave
mātugāmassetaṁ adhivacanaṁ idaṁ vuccati bhikkhave susukābhayaṁ. imāni
kho bhikkhave cattāri bhayāni idhekaccassa kulaputtassa imasmiṁ dhammavinaye
saddhā agārasmā anagāriyaṁ pabbajito pāṭikaṅkhitabbānīti.

[123] cattārome bhikkhave puggalā santo saṁvijjamānā lokasmiṁ

footnote: 1 ma. yu. pavisati.

page number: 169

katame cattāro idha bhikkhave ekacco puggalo vivicceva kāmehi
vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ
jhānaṁ upasampajja viharati so tadassādeti taṁ nikāmeti tena ca
vittiṁ āpajjati tattha ṭhito tadadhimutto tabbahulavihārī aparihīno
kālaṁ kurumāno brahmakāyikānaṁ devānaṁ sahabyataṁ upapajjati brahmakāyikānaṁ
bhikkhave devānaṁ kappo āyuppamāṇaṁ tattha puthujjano yāvatāyukaṁ
ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā
nirayaṁpi gacchati tiracchānayoniṁpi gacchati pittivisayaṁpi gacchati bhagavato
pana sāvako tattha yāvatāyukaṁ ṭhatvā yāvatakaṁ tesaṁ (pts. a ii, 127) devānaṁ āyuppamāṇaṁ
taṁ sabbaṁ khepetvā tasmiṁyeva bhave parinibbāyati ayaṁ kho
bhikkhave viseso ayaṁ adhippāyaso idaṁ nānākaraṇaṁ sutavato ariyasāvakassa
assutavatā puthujjanena yadidaṁ gatiyā 1- upapattiyā sati. puna
caparaṁ bhikkhave idhekacco puggalo vitakkavicārānaṁ vūpasamā ajjhattaṁ
sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ
jhānaṁ upasampajja viharati so tadassādeti taṁ nikāmeti tena ca
vittiṁ āpajjati tattha ṭhito tadadhimutto tabbahulavihārī aparihīno
kālaṁ kurumāno ābhassarānaṁ devānaṁ sahabyataṁ upapajjati ābhassarānaṁ
bhikkhave devānaṁ dve kappā āyuppamāṇaṁ tattha puthujjano yāvatāyukaṁ
ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā
nirayaṁpi gacchati tiracchānayoniṁpi gacchati pittivisayaṁpi gacchati bhagavato

footnote: 1 po. cutiyā upapattiyāti. ito paraṁ īdisameva.

page number: 170

pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ
taṁ sabbaṁ khepetvā tasmiṁyeva bhave parinibbāyati ayaṁ kho
bhikkhave viseso ayaṁ adhippāyaso idaṁ nānākaraṇaṁ sutavato ariyasāvakassa
assutavatā puthujjanena yadidaṁ gatiyā upapattiyā sati. puna
caparaṁ bhikkhave idhekacco puggalo pītiyā ca virāgā upekkhako ca
viharati sato ca sampajāno sukhañca kāyena paṭisaṁvedeti yantaṁ ariyā
ācikkhanti upekkhako satimā sukhavihārīti tatiyaṁ jhānaṁ upasampajja
viharati so tadassādeti taṁ nikāmeti tena ca vittiṁ āpajjati
tattha ṭhito tadadhimutto tabbahulavihārī aparihīno kālaṁ kurumāno
subhakiṇhānaṁ devānaṁ sahabyataṁ upapajjati subhakiṇhānaṁ bhikkhave devānaṁ
cattāro kappā āyuppamāṇaṁ tattha puthujjano yāvatāyukaṁ ṭhatvā
yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayaṁpi gacchati
tiracchānayoniṁpi gacchati pittivisayaṁpi gacchati bhagavato pana sāvako
tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ
sabbaṁ khepetvā tasmiṁyeva bhave parinibbāyati ayaṁ kho bhikkhave viseso
ayaṁ adhippāyaso idaṁ nānākaraṇaṁ sutavato ariyasāvakassa assutavatā
puthujjanena yadidaṁ gatiyā upapattiyā sati. puna caparaṁ bhikkhave
idhekacco puggalo sukhassa (pts. a ii, 128) ca pahānā dukkhassa ca pahānā pubbeva
somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ
jhānaṁ upasampajja viharati so tadassādeti taṁ nikāmeti tena ca

page number: 171

vittiṁ āpajjati tattha ṭhito tadadhimutto tabbahulavihārī aparihīno
kālaṁ kurumāno vehapphalānaṁ devānaṁ sahabyataṁ upapajjati vehapphalānaṁ
bhikkhave devānaṁ pañca kappasatāni āyuppamāṇaṁ tattha puthujjano
yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ
khepetvā nirayaṁpi gacchati tiracchānayoniṁpi gacchati pittivisayaṁpi gacchati
bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ
āyuppamāṇaṁ taṁ sabbaṁ khepetvā tasmiṁyeva bhave parinibbāyati ayaṁ
kho bhikkhave viseso ayaṁ adhippāyaso idaṁ nānākaraṇaṁ sutavato
ariyasāvakassa assutavatā puthujjanena yadidaṁ gatiyā upapattiyā sati.
ime kho bhikkhave cattāro puggalā santo saṁvijjamānā lokasminti.

[124] cattārome bhikkhave puggalā santo saṁvijjamānā lokasmiṁ
katame cattāro idha bhikkhave ekacco puggalo vivicceva kāmehi
vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ
jhānaṁ upasampajja viharati so yadeva tattha hoti rūpagataṁ vedanāgataṁ
saññāgataṁ saṅkhāragataṁ viññāṇagataṁ te dhamme aniccato dukkhato
rogato gaṇḍato sallato aghato ābādhato parato palokato suññato
anattato samanupassati so kāyassa bhedā parammaraṇā suddhāvāsānaṁ
devānaṁ sahabyataṁ upapajjati ayaṁ kho bhikkhave upapatti asādhāraṇā
puthujjanehi. puna caparaṁ bhikkhave idhekacco puggalo vitakkavicārānaṁ
vūpasamā .pe. dutiyaṁ jhānaṁ .pe. tatiyaṁ jhānaṁ .pe. catutthaṁ

page number: 172

jhānaṁ upasampajja viharati so yadeva tattha hoti rūpagataṁ vedanāgataṁ
saññāgataṁ saṅkhāragataṁ viññāṇagataṁ te dhamme aniccato dukkhato
rogato gaṇḍato sallato aghato ābādhato parato palokato suññato
anattato samanupassati so kāyassa bhedā parammaraṇā suddhāvāsānaṁ
devānaṁ sahabyataṁ upapajjati ayaṁ kho bhikkhave upapatti asādhāraṇā
puthujjanehi. ime kho bhikkhave cattāro puggalā santo saṁvijjamānā
lokasminti.(pts. a ii, 129) 

[125] cattārome bhikkhave puggalā santo saṁvijjamānā lokasmiṁ
katame cattāro idha bhikkhave ekacco puggalo mettāsahagatena
cetasā ekaṁ disaṁ pharitvā viharati tathā dutiyaṁ tathā tatiyaṁ tathā
catutthaṁ iti uddhamadho tiriyaṁ sabbadhi sabbattatāya sabbāvantaṁ lokaṁ
mettāsahagatena cetasā vipulena mahaggatena appamāṇena averena
abyāpajjhena pharitvā viharati so tadassādeti taṁ nikāmeti tena
ca vittiṁ āpajjati tattha ṭhito tadadhimutto tabbahulavihārī aparihīno
kālaṁ kurumāno brahmakāyikānaṁ devānaṁ sahabyataṁ upapajjati brahmakāyikānaṁ
bhikkhave devānaṁ kappo āyuppamāṇaṁ tattha puthujjano
yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ
khepetvā nirayaṁpi gacchati tiracchānayoniṁpi gacchati pittivisayaṁpi gacchati
bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ
āyuppamāṇaṁ taṁ sabbaṁ khepetvā tasmiṁyeva bhave parinibbāyati ayaṁ

page number: 173

kho bhikkhave viseso ayaṁ adhippāyaso idaṁ nānākaraṇaṁ sutavato ariyasāvakassa
assutavatā puthujjanena yadidaṁ gatiyā upapattiyā sati.
puna caparaṁ bhikkhave idhekacco puggalo karuṇāsahagatena cetasā ekaṁ
disaṁ pharitvā viharati tathā dutiyaṁ tathā tatiyaṁ tathā catutthaṁ iti
uddhamadho tiriyaṁ sabbadhi sabbattatāya sabbāvantaṁ lokaṁ karuṇāsahagatena
cetasā vipulena mahaggatena appamāṇena averena abyāpajjhena
pharitvā viharati so tadassādeti taṁ nikāmeti tena ca vittiṁ āpajjati
tattha ṭhito tadadhimutto tabbahulavihārī aparihīno kālaṁ kurumāno ābhassarānaṁ
devānaṁ sahabyataṁ upapajjati ābhassarānaṁ bhikkhave devānaṁ dve
kappā āyuppamāṇaṁ tattha puthujjano yāvatāyukaṁ ṭhatvā yāvatakaṁ
tesaṁ devānaṁ āyuppamāṇaṁ taṁ sabbaṁ khepetvā nirayaṁpi gacchati
tiracchānayoniṁpi gacchati pittivisayaṁpi gacchati bhagavato pana sāvako
tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ
sabbaṁ khepetvā tasmiṁyeva bhave parinibbāyati ayaṁ kho bhikkhave viseso
ayaṁ adhippāyaso idaṁ nānākaraṇaṁ sutavato ariyasāvakassa assutavatā
puthujjanena yadidaṁ gatiyā upapattiyā sati. puna caparaṁ bhikkhave
idhekacco puggalo muditāsahagatena cetasā ekaṁ disaṁ pharitvā viharati
tathā dutiyaṁ tathā tatiyaṁ tathā catutthaṁ iti uddhamadho tiriyaṁ sabbadhi
sabbattatāya sabbāvantaṁ lokaṁ muditāsahagatena cetasā vipulena mahaggatena
appamāṇena averena abyāpajjhena pharitvā viharati so

page number: 174

tadassādeti taṁ nikāmeti tena ca vittiṁ āpajjati tattha ṭhito
tadadhimutto tabbahulavihārī aparihīno kālaṁ kurumāno subhakiṇhānaṁ devānaṁ
sahabyataṁ upapajjati subhakiṇhānaṁ bhikkhave devānaṁ cattāro kappā
āyuppamāṇaṁ tattha puthujjano yāvatāyukaṁ ṭhatvā yāvatakaṁ tesaṁ
devānaṁ āyuppamāṇaṁ taṁ sabbaṁ khepetvā nirayaṁpi gacchati tiracchānayoniṁpi
gacchati pittivisayaṁpi gacchati bhagavato pana sāvako tattha
yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ
khepetvā tasmiṁyeva bhave parinibbāyati ayaṁ kho bhikkhave viseso
ayaṁ adhippāyaso idaṁ nānākaraṇaṁ sutavato ariyasāvakassa assutavatā
puthujjanena yadidaṁ gatiyā upapattiyā sati. puna caparaṁ bhikkhave
idhekacco puggalo upekkhāsahagatena cetasā ekaṁ disaṁ pharitvā viharati
tathā dutiyaṁ tathā tatiyaṁ tathā catutthaṁ iti uddhamadho tiriyaṁ sabbadhi
sabbattatāya sabbāvantaṁ lokaṁ upekkhāsahagatena cetasā vipulena
mahaggatena appamāṇena averena abyāpajjhena pharitvā viharati so
tadassādeti taṁ nikāmeti tena ca vittiṁ āpajjati tattha ṭhito
tadadhimutto tabbahulavihārī aparihīno kālaṁ kurumāno vehapphalānaṁ devānaṁ
sahabyataṁ upapajjati vehapphalānaṁ bhikkhave devānaṁ pañca kappasatāni
āyuppamāṇaṁ tattha puthujjano yāvatāyukaṁ ṭhatvā yāvatakaṁ tesaṁ
devānaṁ āyuppamāṇaṁ taṁ sabbaṁ khepetvā nirayaṁpi gacchati tiracchānayoniṁpi
gacchati pittivisayaṁpi gacchati bhagavato pana sāvako tattha yāvatāyukaṁ

page number: 175

ßēhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā
tasmiṁyeva bhave parinibbāyati ayaṁ kho bhikkhave viseso ayaṁ adhippāyaso
idaṁ (pts. a ii, 130) nānākaraṇaṁ sutavato ariyasāvakassa assutavatā puthujjanena yadidaṁ
gatiyā upapattiyā sati. ime kho bhikkhave cattāro puggalā santo
saṁvijjamānā lokasminti.

[126] cattārome bhikkhave puggalā santo saṁvijjamānā lokasmiṁ
katame cattāro idha bhikkhave ekacco puggalo mettāsahagatena
cetasā ekaṁ disaṁ pharitvā viharati tathā dutiyaṁ tathā tatiyaṁ tathā
catutthaṁ iti uddhamadho tiriyaṁ sabbadhi sabbattatāya sabbāvantaṁ lokaṁ
mettāsahagatena cetasā vipulena mahaggatena appamāṇena averena
abyāpajjhena pharitvā viharati so yadeva tattha hoti rūpagataṁ vedanāgataṁ
saññāgataṁ saṅkhāragataṁ viññāṇagataṁ te dhamme aniccato dukkhato
rogato gaṇḍato sallato aghato ābādhato parato palokato suññato
anattato samanupassati so kāyassa bhedā parammaraṇā suddhāvāsānaṁ
devānaṁ sahabyataṁ upapajjati ayaṁ kho bhikkhave upapatti asādhāraṇā
puthujjanehi. puna caparaṁ bhikkhave idhekacco *- puggalo karuṇāsahagatena
cetasā .... muditāsahagatena cetasā .... upekkhāsahagatena cetasā
ekaṁ disaṁ pharitvā viharati tathā dutiyaṁ tathā tatiyaṁ tathā catutthaṁ iti
uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena
cetasā vipulena mahaggatena appamāṇena averena abyāpajjhena pharitvā

footnote: * mīkārkkhag dhidhekacco peßöna idhekacco

page number: 176

viharati so yadeva tattha hoti rūpagataṁ vedanāgataṁ saññāgataṁ
saṅkhāragataṁ viññāṇagataṁ te dhamme aniccato dukkhato rogato gaṇḍato
sallato aghato ābādhato parato palokato suññato anattato samanupassati
so kāyassa bhedā parammaraṇā suddhāvāsānaṁ devānaṁ sahabyataṁ
upapajjati ayaṁ kho bhikkhave upapatti asādhāraṇā puthujjanehi.
ime kho bhikkhave cattāro puggalā santo saṁvijjamānā lokasminti.

[127] tathāgatassa bhikkhave arahato sammāsambuddhassa pātubhāvā
cattāro acchariyā abbhutadhammā pātubhavanti katame cattāro yadā
bhikkhave bodhisatto tusitā kāyā cavitvā sato sampajāno mātu kucchiṁ 1-
okkamati atha sadevake loke samārake sabrahmake sassamaṇabrāhmaṇiyā
pajāya sadevamanussāya appamāṇo uḷāro obhāso pātubhavati
atikkammeva devānaṁ devānubhāvaṁ yāpi tā lokantarikā aghā asaṁvutā
andhakārā andhakāratimisā yatthapimesaṁ candimasuriyānaṁ evaṁmahiddhikānaṁ
evaṁmahānubhāvānaṁ ābhā nānubhonti tatthapi appamāṇo uḷāro
obhāso pātubhavati atikkammeva devānaṁ devānubhāvaṁ yepi tattha
sattā upapannā tepi tenobhāsena aññamaññaṁ sañjānanti 2-
aññepi kira bho santi sattā idhūpapannāti tathāgatassa bhikkhave arahato
sammāsambuddhassa pātubhāvā ayaṁ paṭhamo acchariyo abbhutadhammo
pātubhavati. puna caparaṁ bhikkhave yadā bodhisatto sato sampajāno mātu
kucchismā nikkhamati .pe. tathāgatassa bhikkhave arahato sammāsambuddhassa

footnote: 1 yu. kucchiyaṁ. 2 po. sañjāniṁsu.

page number: 177

pātubhāvā ayaṁ dutiyo acchariyo abbhutadhammo pātubhavati.
puna caparaṁ bhikkhave yadā tathāgato anuttaraṁ sammāsambodhiṁ abhisambujjhati
.pe. tathāgatassa bhikkhave arahato sammāsambuddhassa pātubhāvā
ayaṁ tatiyo acchariyo abbhutadhammo pātubhavati. puna caparaṁ bhikkhave
yadā tathāgato anuttaraṁ dhammacakkaṁ pavatteti atha sadevake loke
samārake sabrahmake sassamaṇabrāhmaṇiyā pajāya sadevamanussāya appamāṇo
uḷāro obhāso pātubhavati atikkammeva devānaṁ devānubhāvaṁ
yāpi tā lokantarikā aghā asaṁvutā andhakārā andhakāratimisā yatthimesaṁ
candimasuriyānaṁ evaṁmahiddhikānaṁ evaṁmahānubhāvānaṁ ābhā nānubhonti
tatthapi appamāṇo uḷāro obhāso pātubhavati atikkammeva
devānaṁ devānubhāvaṁ yepi tattha sattā upapannā tepi tenobhāsena
aññamaññaṁ sañjānanti aññepi kira bho santi sattā idhūpapannāti
tathāgatassa bhikkhave arahato sammāsambuddhassa pātubhāvā
ayaṁ catuttho acchariyo abbhutadhammo pātubhavati. tathāgatassa bhikkhave
arahato sammāsambuddhassa pātubhāvā ime cattāro acchariyā abbhutadhammā
pātubhavantīti.

[128] tathāgatassa bhikkhave arahato sammāsambuddhassa pātubhāvā
cattāro acchariyā abbhutadhammā pātubhavanti katame cattāro
ālayārāmā bhikkhave pajā ālayaratā ālayasammuditā sā tathāgatena
anālaye dhamme (pts. a ii, 132) desiyamāne sussuti 1- sotaṁ odahati aññācittaṁ upaṭṭhapeti

footnote: 1 po. ma. sussūsati. yu. sussūyati. ito paraṁ īdisameva.

page number: 178

tathāgatassa bhikkhave arahato sammāsambuddhassa pātubhāvā ayaṁ
paṭhamo acchariyo abbhutadhammo pātubhavati. mānārāmā bhikkhave pajā
mānaratā mānasammuditā sā tathāgatena mānavinaye dhamme desiyamāne
sussuti sotaṁ odahati aññācittaṁ upaṭṭhapeti tathāgatassa bhikkhave
arahato sammāsambuddhassa pātubhāvā ayaṁ dutiyo acchariyo abbhutadhammo
pātubhavati. anupasamārāmā bhikkhave pajā anupasamaratā anupasamasammuditā
sā tathāgatena opasamike dhamme desiyamāne sussuti sotaṁ
odahati aññācittaṁ upaṭṭhapeti tathāgatassa bhikkhave arahato
sammāsambuddhassa pātubhāvā ayaṁ tatiyo acchariyo abbhutadhammo pātubhavati.
avijjāgatā bhikkhave pajā andhabhūtā pariyonaddhā sā tathāgatena
avijjāvinaye dhamme desiyamāne sussuti sotaṁ odahati aññācittaṁ
upaṭṭhapeti tathāgatassa bhikkhave arahato sammāsambuddhassa
pātubhāvā ayaṁ catuttho acchariyo abbhutadhammo pātubhavati. tathāgatassa
bhikkhave arahato sammāsambuddhassa pātubhāvā ime cattāro acchariyā
abbhutadhammā pātubhavantīti.

[129] cattārome bhikkhave acchariyā abbhutadhammā ānande
katame cattāro sace bhikkhave bhikkhuparisā ānandaṁ dassanāya upasaṅkamati
dassanenapi sā attamanā hoti tattha ce ānando
dhammaṁ bhāsati bhāsitenapi sā attamanā hoti atittāva bhikkhave
bhikkhuparisā hoti atha ānando tuṇhī bhavati. sace bhikkhunīparisā

page number: 179

ānandaṁ dassanāya upasaṅkamati dassanenapi sā attamanā hoti
tattha ce ānando dhammaṁ bhāsati bhāsitenapi sā attamanā hoti
atittāva bhikkhave bhikkhunīparisā hoti atha ānando tuṇhī bhavati.
sace bhikkhave upāsakaparisā ānandaṁ dassanāya upasaṅkamati dassanenapi
sā attamanā hoti tattha ce ānando dhammaṁ bhāsati bhāsitenapi
sā attamanā hoti atittāva bhikkhave upāsakaparisā hoti atha
ānando tuṇhī bhavati. sace bhikkhave upāsikāparisā ānandaṁ
dassanāya (pts. a ii, 133) upasaṅkamati dassanenapi sā attamanā hoti tattha ce
ānando dhammaṁ bhāsati bhāsitenapi sā attamanā hoti atittāva
bhikkhave upāsikāparisā hoti atha ānando tuṇhī bhavati. ime
kho bhikkhave cattāro acchariyā abbhutadhammā ānandeti.

[130] cattārome bhikkhave acchariyā abbhutadhammā raññe
cakkavattimhi katame cattāro sace bhikkhave khattiyaparisā rājānaṁ
cakkavattiṁ dassanāya upasaṅkamati dassanenapi sā attamanā hoti tattha
ce rājā cakkavattī bhāsati bhāsitenapi sā attamanā hoti atittāva
bhikkhave khattiyaparisā hoti atha rājā cakkavattī tuṇhī bhavati.
sace bhikkhave brāhmaṇaparisā rājānaṁ cakkavattiṁ dassanāya upasaṅkamati
dassanenapi sā attamanā hoti tattha ce rājā cakkavattī bhāsati
bhāsitenapi sā attamanā hoti atittāva bhikkhave brāhmaṇaparisā
hoti atha rājā cakkavattī tuṇhī bhavati. sace bhikkhave gahapatiparisā
rājānaṁ cakkavattiṁ dassanāya upasaṅkamati dassanenapi sā

page number: 180

attamanā hoti tattha ce rājā cakkavattī bhāsati bhāsitenapi
sā attamanā hoti atittāva bhikkhave gahapatiparisā hoti atha
rājā cakkavattī tuṇhī bhavati. sace bhikkhave samaṇaparisā rājānaṁ
cakkavattiṁ dassanāya upasaṅkamati dassanenapi sā attamanā hoti
tattha ce rājā cakkavattī bhāsati bhāsitenapi sā attamanā hoti
atittāva bhikkhave samaṇaparisā hoti atha rājā cakkavattī tuṇhī bhavati.
ime kho bhikkhave cattāro acchariyā abbhutadhammā raññe cakkavattimhi.
evameva kho bhikkhave cattāro acchariyā abbhutadhammā ānande katame
cattāro sace bhikkhave bhikkhuparisā ānandaṁ dassanāya upasaṅkamati
dassanenapi sā attamanā hoti tattha ce ānando dhammaṁ bhāsati
bhāsitenapi sā attamanā hoti atittāva bhikkhave bhikkhuparisā hoti atha
ānando tuṇhī bhavati. sace bhikkhave bhikkhunīparisā .... sace bhikkhave
upāsakaparisā .... sace bhikkhave upāsikāparisā ānandaṁ dassanāya
upasaṅkamati dassanenapi sā attamanā hoti tattha ce ānando
dhammaṁ bhāsati bhāsitenapi sā attamanā hoti atittāva bhikkhave
upāsikāparisā hoti atha ānando tuṇhī bhavati. ime kho bhikkhave
cattāro acchariyā abbhutadhammā ānandeti.
bhayavaggo tatiyo

[1]-

footnote: (1) po. tassuddānaṁ
footnote: attānuvādaūmi ca, dve ca nānā dve ca honti
footnote: metatā dve ca acchariyā abbhūtā aparā duveti 2-.

2 yu. abbhūtadhammā parā dveti.

page number: 181

puggalavaggo catuttho

[131] cattārome bhikkhave puggalā santo saṁvijjamānā lokasmiṁ
katame cattāro idha bhikkhave ekaccassa puggalassa orambhāgiyāni
saññojanāni appahīnāni honti uppattipaṭilābhikāni 1- saññojanāni
appahīnāni honti bhavapaṭilābhikāni saññojanāni appahīnāni honti.
idha pana bhikkhave ekaccassa puggalassa orambhāgiyāni saññojanāni
pahīnāni honti uppattipaṭilābhikāni saññojanāni appahīnāni honti
bhavapaṭilābhikāni saññojanāni appahīnāni honti. idha pana bhikkhave
ekaccassa puggalassa orambhāgiyāni saññojanāni pahīnāni honti
uppattipaṭilābhikāni saññojanāni pahīnāni honti bhavapaṭilābhikāni
saññojanāni appahīnāni honti. idha pana bhikkhave ekaccassa puggalassa
orambhāgiyāni saññojanāni pahīnāni honti uppattipaṭilābhikāni
saññojanāni pahīnāni honti bhavapaṭilābhikāni saññojanāni pahīnāni
honti. katamassa bhikkhave puggalassa orambhāgiyāni saññojanāni appahīnāni
uppattipaṭilābhikāni saññojanāni appahīnāni bhavapaṭilābhikāni
saññojanāni appahīnāni sakadāgāmissa imassa kho bhikkhave
puggalassa orambhāgiyāni saññojanāni appahīnāni uppattipaṭilābhikāni
saññojanāni appahīnāni bhavapaṭilābhikāni saññojanāni appahīnāni.
katamassa bhikkhave puggalassa orambhāgiyāni saññojanāni pahīnāni
uppattipaṭilābhikāni saññojanāni appahīnāni bhavapaṭilābhikāni

footnote: 1 po. ma. upapattipaṭilābhiyāni. ito paraṁ īdisameva.

page number: 182

saññojanāni appahīnāni uddhaṁsotassa akaniṭṭhagāmino imassa kho
bhikkhave puggalassa orambhāgiyāni saññojanāni pahīnāni
uppattipaṭilābhikāni saññojanāni appahīnāni bhavapaṭilābhikāni saññojanāni
appahīnāni. katamassa bhikkhave puggalassa orambhāgiyāni saññojanāni
pahīnāni uppattipaṭilābhikāni saññojanāni pahīnāni bhavapaṭilābhikāni
saññojanāni appahīnāni antarāparinibbāyissa imassa kho bhikkhave
puggalassa orambhāgiyāni saññojanāni pahīnāni uppattipaṭilābhikāni
saññojanāni pahīnāni bhavapaṭilābhikāni saññojanāni appahīnāni.
katamassa bhikkhave puggalassa orambhāgiyāni saññojanāni pahīnāni
uppattipaṭilābhikāni saññojanāni pahīnāni bhavapaṭilābhikāni
saññojanāni (pts. a ii, 135) pahīnāni arahato khīṇāsavassa 1- imassa kho bhikkhave
puggalassa orambhāgiyāni saññojanāni pahīnāni uppattipaṭilābhikāni
saññojanāni pahīnāni bhavapaṭilābhikāni saññojanāni pahīnāni.
ime kho bhikkhave cattāro puggalā santo saṁvijjamānā lokasminti.

[132] cattārome bhikkhave puggalā santo saṁvijjamānā lokasmiṁ
katame cattāro yuttapaṭibhāṇo na muttapaṭibhāṇo muttapaṭibhāṇo
na yuttapaṭibhāṇo yuttapaṭibhāṇo ca muttapaṭibhāṇo ca neva
yuttapaṭibhāṇo na muttapaṭibhāṇo ime kho bhikkhave cattāro
puggalā santo saṁvijjamānā lokasminti.

footnote: 1 ma. yu. ayaṁ pāṭho natthi.

page number: 183

[133] cattārome bhikkhave puggalā santo saṁvijjamānā lokasmiṁ
katame cattāro ugghaṭitaññū vipacitaññū neyyo padaparamo
ime kho bhikkhave cattāro puggalā santo saṁvijjamānā lokasminti.

[134] cattārome bhikkhave puggalā santo saṁvijjamānā lokasmiṁ
katame cattāro uṭṭhānaphalūpajīvī na kammaphalūpajīvī kammaphalūpajīvī
na uṭṭhānaphalūpajīvī uṭṭhānaphalūpajīvī ceva kammaphalūpajīvī ca neva
uṭṭhānaphalūpajīvī na kammaphalūpajīvī ime kho bhikkhave cattāro puggalā
santo saṁvijjamānā lokasminti.

[135] cattārome bhikkhave puggalā santo saṁvijjamānā lokasmiṁ
katame cattāro sāvajjo vajjabahulo appavajjo anavajjo.
kathañca bhikkhave puggalo sāvajjo hoti idha bhikkhave ekacco
puggalo sāvajjena kāyakammena samannāgato hoti sāvajjena
vacīkammena samannāgato hoti sāvajjena manokammena samannāgato
hoti evaṁ kho bhikkhave puggalo sāvajjo hoti. kathañca bhikkhave
puggalo vajjabahulo hoti idha bhikkhave ekacco puggalo sāvajjena
bahulaṁ kāyakammena samannāgato hoti appaṁ anavajjena sāvajjena
bahulaṁ vacīkammena samannāgato hoti appaṁ anavajjena sāvajjena
bahulaṁ manokammena samannāgato hoti appaṁ anavajjena evaṁ kho
bhikkhave puggalo vajjabahulo hoti. kathañca bhikkhave puggalo appavajjo
hoti idha bhikkhave ekacco puggalo anavajjena bahulaṁ kāyakammena

page number: 184

samannāgato hoti appaṁ sāvajjena anavajjena bahulaṁ vacīkammena
samannāgato hoti appaṁ sāvajjena anavajjena bahulaṁ manokammena
samannāgato hoti appaṁ sāvajjena evaṁ kho bhikkhave puggalo
appavajjo hoti. kathañca bhikkhave puggalo anavajjo hoti idha
bhikkhave ekacco puggalo anavajjena kāyakammena samannāgato hoti
anavajjena vacīkammena samannāgato hoti anavajjena manokammena
samannāgato hoti evaṁ kho bhikkhave puggalo anavajjo hoti.
ime kho bhikkhave cattāro puggalā santo saṁvijjamānā lokasminti.

[136] cattārome bhikkhave puggalā santo saṁvijjamānā lokasmiṁ
katame cattāro idha bhikkhave ekacco puggalo sīlesu na paripūrakārī
hoti samādhismiṁ na paripūrakārī paññāya na paripūrakārī idha
pana bhikkhave ekacco puggalo sīlesu paripūrakārī hoti samādhismiṁ
na paripūrakārī paññāya na paripūrakārī idha pana bhikkhave ekacco
puggalo sīlesu paripūrakārī hoti samādhismiṁ paripūrakārī paññāya
na paripūrakārī (pts. a ii, 137) idha pana bhikkhave ekacco puggalo sīlesu paripūrakārī
hoti samādhismiṁ paripūrakārī paññāya paripūrakārī. ime kho
bhikkhave cattāro puggalā santo saṁvijjamānā lokasminti.

[137] cattārome bhikkhave puggalā santo saṁvijjamānā lokasmiṁ
katame cattāro idha pana bhikkhave ekacco puggalo na sīlagaru
hoti na sīlādhipateyyo na samādhigaru hoti na samādhādhipateyyo

page number: 185

na paññāgaru hoti na paññādhipateyyo idha pana bhikkhave ekacco
puggalo sīlagaru hoti sīlādhipateyyo na samādhigaru hoti na
samādhādhipateyyo na paññāgaru hoti na paññādhipateyyo idha pana
bhikkhave ekacco puggalo sīlagaru hoti sīlādhipateyyo samādhigaru
hoti samādhādhipateyyo na paññāgaru hoti na paññādhipateyyo
idha pana bhikkhave ekacco puggalo sīlagaru hoti sīlādhipateyyo
samādhigaru hoti samādhādhipateyyo paññāgaru hoti paññādhipateyyo
ime kho bhikkhave cattāro puggalā santo saṁvijjamānā lokasminti.

[138] cattārome bhikkhave puggalā santo saṁvijjamānā lokasmiṁ
katame cattāro nikkaṭṭhakāyo anikkaṭṭhacitto anikkaṭṭhakāyo
nikkaṭṭhacitto anikkaṭṭhakāyo ca anikkaṭṭhacitto ca nikkaṭṭhakāyo
ca nikkaṭṭhacitto ca. kathañca bhikkhave puggalo nikkaṭṭhakāyo hoti
anikkaṭṭhacitto idha bhikkhave ekacco puggalo araññavanapatthāni
pantāni senāsanāni paṭisevati so tattha kāmavitakkaṁpi vitakketi
byāpādavitakkaṁpi vitakketi vihiṁsāvitakkaṁpi vitakketi evaṁ kho bhikkhave
puggalo nikkaṭṭhakāyo hoti anikkaṭṭhacitto. kathañca bhikkhave puggalo
anikkaṭṭhakāyo hoti nikkaṭṭhacitto idha bhikkhave ekacco puggalo
naheva kho araññavanapatthāni pantāni senāsanāni paṭisevati so
tattha nekkhammavitakkaṁpi vitakketi abyāpādavitakkaṁpi (pts. a ii, 138) vitakketi
avihiṁsāvitakkaṁpi vitakketi evaṁ kho bhikkhave puggalo anikkaṭṭhakāyo

page number: 186

hoti nikkaṭṭhacitto. kathañca bhikkhave puggalo anikkaṭṭhakāyo ca
hoti anikkaṭṭhacitto ca idha bhikkhave ekacco puggalo naheva
kho araññavanapatthāni pantāni senāsanāni paṭisevati so tattha
kāmavitakkaṁpi vitakketi byāpādavitakkaṁpi vitakketi vihiṁsāvitakkaṁpi
vitakketi evaṁ kho bhikkhave puggalo anikkaṭṭhakāyo ca hoti
anikkaṭṭhacitto ca. kathañca bhikkhave puggalo nikkaṭṭhakāyo ca hoti
nikkaṭṭhacitto ca idha bhikkhave ekacco puggalo araññavanapatthāni
pantāni senāsanāni paṭisevati so tattha nekkhammavitakkaṁpi vitakketi
abyāpādavitakkaṁpi vitakketi avihiṁsāvitakkaṁpi vitakketi evaṁ kho
bhikkhave puggalo nikkaṭṭhakāyo ca hoti nikkaṭṭhacitto ca. ime kho
bhikkhave cattāro puggalā santo saṁvijjamānā lokasminti.

[139] cattārome bhikkhave dhammakathikā katame cattāro idha
bhikkhave ekacco dhammakathiko appañca bhāsati asahitañca parisā ca 1-
na kusalā hoti sahitāsahitassa evarūpo bhikkhave dhammakathiko
evarūpāya parisāya dhammakathikotveva saṅkhaṁ gacchati. idha pana bhikkhave
ekacco dhammakathiko appañca bhāsati sahitañca parisā ca kusalā
hoti sahitāsahitassa evarūpo bhikkhave dhammakathiko evarūpāya
parisāya dhammakathikotveva saṅkhaṁ gacchati. idha pana bhikkhave ekacco
dhammakathiko bahuñca bhāsati asahitañca parisā ca na kusalā hoti
sahitāsahitassa evarūpo bhikkhave dhammakathiko evarūpāya parisāya
dhammakathikotveva saṅkhaṁ gacchati. idha pana bhikkhave ekacco dhammakathiko

footnote: 1 ma. cassa. ito paraṁ īdisameva.(pts. a ii, 139) 

page number: 187

bahuñca bhāsati sahitañca parisā ca kusalā hoti sahitāsahitassa
evarūpo bhikkhave dhammakathiko evarūpāya parisāya dhammakathikotveva
saṅkhaṁ gacchati. ime kho bhikkhave cattāro dhammakathikāti.

[140] cattārome bhikkhave vādī katame cattāro atthi
bhikkhave vādī atthato pariyādānaṁ gacchati no byañjanato atthi
bhikkhave vādī byañjanato pariyādānaṁ gacchati no atthato atthi
bhikkhave vādī atthato ca byañjanato ca pariyādānaṁ gacchati atthi
bhikkhave vādī neva atthato no byañjanato pariyādānaṁ gacchati
ime kho bhikkhave cattāro vādī aṭṭhānametaṁ bhikkhave anavakāso
yaṁ catūhi paṭisambhidāhi samannāgato bhikkhu atthato vā 1- byañjanato
vā 2- pariyādānaṁ gaccheyyāti.
puggalavaggo catuttho.

[3]-
----------
ābhāvaggo pañcamo

[141] catasso imā bhikkhave ābhā katamā catasso
candābhā suriyābhā aggābhā paññābhā imā kho bhikkhave catasso
ābhā etadaggaṁ bhikkhave imāsaṁ catassannaṁ ābhānaṁ yadidaṁ
paññābhāti.

[142] catasso imā bhikkhave pabhā katamā catasso

footnote: 1-2 po. yu. ca.
footnote: 3 ma. saṁyojanaṁ paṭibhāṇo ugghatitaññu uṭṭhānaṁ
footnote: sāvajjo dve ca sīlāni nikkaṭṭhadhammavādī cāti.

page number: 188

candappabhā suriyappabhā aggippabhā paññāppabhā imā kho bhikkhave
catasso pabhā etadaggaṁ bhikkhave imāsaṁ catassannaṁ pabhānaṁ yadidaṁ
paññāppabhāti.

[143] cattārome bhikkhave ālokā katame cattāro
candāloko suriyāloko aggāloko (pts. a ii, 140) paññāloko ime kho bhikkhave
cattāro ālokā etadaggaṁ bhikkhave imesaṁ catunnaṁ ālokānaṁ
yadidaṁ paññālokoti.

[144] cattārome bhikkhave obhāsā katame cattāro candobhāso
suriyobhāso aggobhāso paññobhāso ime kho bhikkhave
cattāro obhāsā etadaggaṁ bhikkhave imesaṁ catunnaṁ obhāsānaṁ
yadidaṁ paññobhāsoti.

[145] cattārome bhikkhave pajjotā katame cattāro
candappajjoto suriyappajjoto aggippajjoto paññāppajjoto
ime kho bhikkhave cattāro pajjotā etadaggaṁ bhikkhave imesaṁ
catunnaṁ pajjotānaṁ yadidaṁ paññāppajjototi.

[146] cattārome bhikkhave kālā katame cattāro kālena
dhammassavanaṁ kālena dhammasākacchā kālena samatho 1- kālena vipassanā
ime kho bhikkhave cattāro kālāti.

[147] cattārome bhikkhave kālā sammābhāviyamānā sammā-
anuparivattiyamānā anupubbena āsavānaṁ khayaṁ pāpenti katame cattāro
kālena dhammassavanaṁ kālena dhammasākacchā kālena samatho kālena

footnote: 1 ma. kālena sammasanā. ito paraṁ īdisameva.

page number: 189

vipassanā ime kho bhikkhave cattāro kālā sammābhāviyamānā
sammāanuparivattiyamānā anupubbena āsavānaṁ khayaṁ pāpenti seyyathāpi
bhikkhave uparipabbate thullaphusitake deve vassante 

[1]- udakaṁ yathāninnaṁ
pavattamānaṁ pabbatakandarapadarasākhā paripūreti pabbatakandarapadarasākhā
paripūrā kusobbhe paripūrenti kusobbhā paripūrā mahāsobbhe paripūrenti
mahāsobbhā (pts. a ii, 141) paripūrā kunnadiyo paripūrenti kunnadiyo paripūrā
mahānadiyo paripūrenti mahānadiyo paripūrā samuddasāgaraṁ 2- paripūrenti
evameva kho bhikkhave ime cattāro kālā sammābhāviyamānā
sammāanuparivattiyamānā anupubbena āsavānaṁ khayaṁ pāpentīti.

[148] cattārīmāni bhikkhave vacīduccaritāni katamāni cattāri
musāvādo pisuṇā vācā pharusā vācā samphappalāpo imāni kho
bhikkhave cattāri vacīduccaritānīti.

[149] cattārīmāni bhikkhave vacīsucaritāni katamāni cattāri
saccavācā apisuṇavācā saṇhavācā mantābhāsā 3- imāni kho bhikkhave
cattāri vacīsucaritānīti.

[150] cattārome bhikkhave sārā katame cattāro sīlasāro
samādhisāro paññāsāro vimuttisāro ime kho bhikkhave cattāro sārāti.
ābhāvaggo pañcamo.
tatiyo paṇṇāsako niṭṭhito.

[4]-

footnote: 1 po. ma. yu. taṁ. 2 ma. samuddaṁ. 3 ma mantabhāsā. 4 ma. yu.
footnote: tassuddānaṁ
footnote: ābhā pabhā ca ālokā obhāsā ceva pajjotā

dve kālā caritā dve ca honti sārena te dasāti.

page number: 190

catutthapaṇṇāsako
indriyavaggo paṭhamo

[151] cattārīmāni bhikkhave indriyāni katamāni cattāri
saddhindriyaṁ viriyindriyaṁ samādhindriyaṁ paññindriyaṁ 1- imāni kho bhikkhave
cattāri (pts. a ii, 142) indriyānīti.

[152] cattārīmāni bhikkhave balāni katamāni cattāri saddhābalaṁ
viriyabalaṁ samādhibalaṁ paññābalaṁ 2- imāni kho bhikkhave cattāri
balānīti.

[153] cattārīmāni bhikkhave balāni katamāni cattāri paññābalaṁ
viriyabalaṁ anavajjabalaṁ saṅgāhakabalaṁ 3- imāni kho bhikkhave
cattāri balānīti.

[154] cattārīmāni bhikkhave balāni katamāni cattāri satibalaṁ
samādhibalaṁ anavajjabalaṁ saṅgāhakabalaṁ imāni kho bhikkhave cattāri
balānīti.

[155] cattārīmāni bhikkhave balāni katamāni cattāri paṭisaṅkhānabalaṁ
bhāvanābalaṁ anavajjabalaṁ saṅgāhakabalaṁ imāni kho bhikkhave
cattāri balānīti.

[156] cattārīmāni bhikkhave kappassa asaṅkheyyāni katamāni
cattāri yadā bhikkhave kappo saṁvaṭṭo 4- tiṭṭhati 5- taṁ na sukaraṁ

footnote: 1 ma. yu. satindriyaṁ. 2 ma. yu. satibalaṁ. 3 ma. saṅgahabalaṁ. yu. saṅgāhabalaṁ.
footnote: yu. saṁvaṭṭati. 5 ma. yu. ayaṁ pāṭho natthi.

page number: 191

saṅkhātuṁ ettakāni vassānīti vā ettakāni vassasatānīti vā
ettakāni vassasahassānīti vā ettakāni vassasatasahassānīti vā yadā
bhikkhave kappo saṁvaṭṭaṭṭhāyī 1- tiṭṭhati taṁ na sukaraṁ saṅkhātuṁ ettakāni
vassānīti vā ettakāni vassasatānīti vā ettakāni vassasahassānīti
vā ettakāni vassasatasahassānīti vā yadā bhikkhave kappo vivaṭṭo 2-
tiṭṭhati taṁ na sukaraṁ saṅkhātuṁ ettakāni vassānīti vā ettakāni
vassasatānīti vā ettakāni vassasahassānīti vā ettakāni vassasatasahassānīti
vā yadā bhikkhave kappo vivaṭṭaṭṭhāyī 3- (pts. a ii, 143) tiṭṭhati taṁ na
sukaraṁ saṅkhātuṁ ettakāni vassānīti vā ettakāni vassasatānīti vā
ettakāni vassasahassānīti vā ettakāni vassasatasahassānīti vā
imāni kho bhikkhave cattāri kappassa asaṅkheyyānīti.

[157] dveme bhikkhave rogā katame dve kāyiko ca rogo
cetasiko ca rogo dissanti bhikkhave sattā kāyikena rogena ekaṁpi
vassaṁ arogaṁ 4- paṭijānamānā dvepi vassāni arogaṁ paṭijānamānā
tīṇipi vassāni arogaṁ paṭijānamānā cattāripi vassāni arogaṁ
paṭijānamānā pañcapi vassāni arogaṁ paṭijānamānā dasapi vassāni
arogaṁ paṭijānamānā vīsaṁpi vassāni arogaṁ paṭijānamānā tiṁsaṁpi
vassāni arogaṁ paṭijānamānā cattāḷīsaṁpi vassāni arogaṁ paṭijānamānā
paññāsaṁpi vassāni arogaṁ paṭijānamānā vassasataṁpi bhiyyopi arogaṁ

footnote: 1 ma. yu. saṁvaṭṭo. 2 ma. yu. vivaṭṭati. 3 ma. yu. vivaṭṭo. 4 ma. yu.
footnote: ārogyaṁ. ito paraṁ īdisameva.

page number: 192

paṭijānamānā. te bhikkhave sattā dullabhā 1- lokasmiṁ ye cetasikena
rogena muhuttampi arogaṁ paṭijānanti aññatra khīṇāsavehi.
cattārome bhikkhave pabbajitassa rogā katame cattāro idha bhikkhave
bhikkhu mahiccho hoti vighātavā asantuṭṭho itarītaracīvarapiṇḍapāta-
senāsanagilānapaccayabhesajjaparikkhārena so mahiccho samāno vighātavā
asantuṭṭho itarītaracīvarapiṇḍapātasenāsanagilānapaccayabhesajjaparikkhārena
pāpikaṁ icchaṁ paṇidahati anavaññapaṭilābhāya 2- lābhasakkārasilokapaṭilābhāya
so uṭṭhahati ghaṭati vāyamati anavaññapaṭilābhāya lābhasakkārasilokapaṭilābhāya
so saṅkhāya kulāni upasaṅkamati saṅkhāya nisīdati saṅkhāya
dhammaṁ bhāsati saṅkhāya uccārapassāvaṁ sandhāreti ime kho bhikkhave
cattāro pabbajitassa rogā. tasmātiha bhikkhave evaṁ sikkhitabbaṁ
na mahicchā bhavissāma vighātacittā 3- asantuṭṭhā itarītaracīvarapiṇḍapāta-
senāsanagilānapaccayabhesajjaparikkhārena na pāpikaṁ icchaṁ paṇidahissāma
anavaññapaṭilābhāya lābhasakkārasilokapaṭilābhāya na uṭṭhahissāma na
ghaṭayissāma na vāyamissāma anavaññapaṭilābhāya lābhasakkārasilokapaṭilābhāya
khamā bhavissāma sītassa uṇhassa jighacchāya pipāsāya
ḍaṁsamakasavātātapasiriṁsapasamphassānaṁ duruttānaṁ durāgatānaṁ vacanapathānaṁ uppannānaṁ
sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ asātānaṁ
amanāpānaṁ pāṇaharānaṁ adhivāsakajātikā bhavissāmāti evaṁ hi vo

footnote: 1 po. ma. sdullabhā. 2 po. anavajjaññapaṭilābhāya. ito paraṁ īdisameva.
footnote: 3 ma. yu. vighātavanto.

page number: 193

bhikkhave sikkhitabbanti.

[158] tatra kho āyasmā sārīputto bhikkhū āmantesi āvuso
bhikkhavoti. āvusoti kho te bhikkhū āyasmato sārīputtassa
paccassosuṁ. āyasmā sārīputto etadavoca yo hi koci āvuso
bhikkhu vā bhikkhunī vā cattāro dhamme attani samanupassati niṭṭhamettha
gantabbaṁ parihāyāmi kusalehi dhammehi parihānametaṁ vuttaṁ
bhagavatā katame cattāro rāgavepullataṁ 1- dosavepullataṁ mohavepullataṁ
gambhīresu kho panassa ṭhānāṭhānesu paññācakkhuṁ nakkamati yo hi
koci āvuso bhikkhu vā bhikkhunī vā ime cattāro dhamme attani
samanupassati niṭṭhamettha gantabbaṁ parihāyāmi kusalehi dhammehi
parihānametaṁ vuttaṁ bhagavatā yo hi koci āvuso bhikkhu vā bhikkhunī
vā cattāro dhamme attani samanupassati niṭṭhamettha gantabbaṁ na
parihāyāmi kusalehi dhammehi aparihānametaṁ vuttaṁ bhagavatā katame
cattāro rāgatanuttaṁ dosatanuttaṁ mohatanuttaṁ gambhīresu kho panassa
ṭhānāṭhānesu paññācakkhuṁ kamati yo hi koci āvuso bhikkhu vā
bhikkhunī vā ime cattāro dhamme attani samanupassati niṭṭhamettha
gantabbaṁ na parihāyāmi kusalehi dhammehi aparihānametaṁ vuttaṁ
bhagavatāti.

[159] ekaṁ samayaṁ āyasmā ānando kosambiyaṁ viharati

footnote: 1 ma. rāgavepullattaṁ ... mohavepullattaṁ.

page number: 194

ghositārāme. athakho aññatarā bhikkhunī aññataraṁ purisaṁ āmantesi
ehi tvaṁ ambho purisa yena ayyo ānando tenupasaṅkama
upasaṅkamitvā mama vacanena ayyassa ānandassa pāde sirasā vanda
itthannāmā bhante bhikkhunī ābādhikinī dukkhitā bāḷhagilānā sā 1-
ayyassa 2- (pts. a ii, 145) ānandassa pāde sirasā vandatīti evañca vadehi sādhu
kira bhante ayyo ānando yena bhikkhunūpassayo yena sā bhikkhunī
tenupasaṅkamatu anukampaṁ upādāyāti. evaṁ ayyeti kho so puriso
tassā bhikkhuniyā paṭissuṇitvā yenāyasmā ānando tenupasaṅkami
upasaṅkamitvā āyasmantaṁ ānandaṁ abhivādetvā ekamantaṁ nisīdi
ekamantaṁ nisinno kho so puriso āyasmantaṁ ānandaṁ etadavoca
itthannāmā bhante bhikkhunī ābādhikinī dukkhitā bāḷhagilānā sā ayyassa
ānandassa pāde sirasā vandati evañca vadeti sādhu kira bhante
ayyo 3- ānando yena bhikkhunūpassayo yena sā bhikkhunī tenupasaṅkamatu
anukampaṁ upādāyāti. adhivāsesi kho āyasmā ānando tuṇhībhāvena.
athakho āyasmā ānando pubbaṇhasamayaṁ 4- nivāsetvā
pattacīvaramādāya yena bhikkhunūpassayo tenupasaṅkami. addasā kho
sā bhikkhunī āyasmantaṁ ānandaṁ dūratova āgacchantaṁ disvā sasīsaṁ
pārupitvā mañcake nipajji. athakho āyasmā ānando yena sā
bhikkhunī tenupasaṅkami upasaṅkamitvā paññatte āsane nisīdi.

footnote: 1 yu. ayaṁ pāṭho natthi. 2 ma. āyasmato. ito paraṁ īdisameva.
footnote: 3 po. ma. āyasmā. 4 ma. yu. ayaṁ pāṭho natthi.

page number: 195

nisajja kho āyasmā ānando taṁ bhikkhuniṁ etadavoca āhārasambhūto
ayaṁ bhagini kāyo āhāraṁ nissāya āhāro pahātabbo taṇhāsambhūto
ayaṁ bhagini kāyo taṇhaṁ nissāya taṇhā pahātabbā
mānasambhūto ayaṁ bhagini kāyo mānaṁ nissāya māno pahātabbo
methunasambhūto ayaṁ bhagini kāyo methuno pahātabbo 1- methuno 2-
setughāto vutto bhagavatā. āhārasambhūto ayaṁ bhagini kāyo āhāraṁ
nissāya āhāro pahātabboti iti kho panetaṁ vuttaṁ kiñcetaṁ paṭicca
vuttaṁ idha bhagini bhikkhu paṭisaṅkhā yoniso āhāraṁ āhāreti neva
davāya na madāya na maṇḍanāya na vibhūsanāya yāvadeva imassa
kāyassa ṭhitiyā yāpanāya vihiṁsūparatiyā brahmacariyānuggahāya iti
purāṇañca vedanaṁ paṭihaṅkhāmi navañca vedanaṁ na uppādessāmi yātrā
ca me bhavissati anavajjatā ca phāsuvihāro cāti so (pts. a ii, 146) aparena
samayena āhāraṁ nissāya āhāraṁ pajahati āhārasambhūto ayaṁ bhagini
kāyo āhāraṁ nissāya āhāro pahātabboti iti yantaṁ vuttaṁ
idametaṁ paṭicca vuttaṁ. taṇhāsambhūto ayaṁ bhagini kāyo taṇhaṁ
nissāya taṇhā pahātabbāti iti kho panetaṁ vuttaṁ kiñcetaṁ paṭicca
vuttaṁ idha bhagini bhikkhu suṇāti itthannāmo kira bhikkhu āsavānaṁ
khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
sacchikatvā upasampajja viharatīti tassa evaṁ hoti kadāssu 3- nāma

footnote: 1 ma. yu. ayaṁ pāṭho natthi. 2 ma. methune ca. yu. methuno ca.
footnote: 3 ma. yu. kudāssu nāma.

page number: 196

ahaṁpi āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme
sayaṁ abhiññā sacchikatvā upasampajja viharissāmīti so aparena samayena
taṇhaṁ nissāya taṇhaṁ pajahati taṇhāsambhūto ayaṁ bhagini kāyo taṇhaṁ
nissāya taṇhā pahātabbāti iti yantaṁ vuttaṁ idametaṁ paṭicca
vuttaṁ. mānasambhūto ayaṁ bhagini kāyo mānaṁ nissāya māno
pahātabboti iti kho panetaṁ vuttaṁ kiñcetaṁ paṭicca vuttaṁ idha bhagini
bhikkhu suṇāti itthannāmo kira bhikkhu āsavānaṁ khayā anāsavaṁ
cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā
upasampajja viharatīti tassa evaṁ hoti so hi nāma āyasmā
āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme
sayaṁ abhiññā sacchikatvā upasampajja viharissati kimaṅgaṁ panāhanti
so aparena samayena mānaṁ nissāya mānaṁ pajahati mānasambhūto ayaṁ
bhagini kāyo mānaṁ nissāya māno pahātabboti iti yantaṁ vuttaṁ
idametaṁ paṭicca vuttaṁ. methunasambhūto ayaṁ bhagini kāyo methuno
pahātabbo methuno setughāto vutto bhagavatāti. athakho sā bhikkhunī
mañcakā vuṭṭhahitvā ekaṁsaṁ uttarāsaṅgaṁ karitvā āyasmato ānandassa
pādesu sirasā nipatitvā āyasmantaṁ ānandaṁ etadavoca accayo
maṁ bhante accagamā yathābālaṁ yathāmūḷhaṁ yathāakusalaṁ yāhaṁ evamakāsiṁ
tassā me bhante ayyo ānando accayaṁ accayato paṭiggaṇhātu

page number: 197

āyatiṁ saṁvarāyāti. taggha taṁ 1- bhagini accayo accagamā yathābālaṁ
yathāmūḷhaṁ (pts. a ii, 147) yathāakusalaṁ yā tvaṁ evamakāsi yato ca kho tvaṁ
bhagini accayaṁ accayato disvā yathādhammaṁ paṭikarosi tante mayaṁ
paṭiggaṇhāma vuḍḍhihesā bhagini ariyassa vinaye yā 2- accayaṁ
accayato disvā yathādhammaṁ paṭikaroti āyatiṁ saṁvaraṁ āpajjatīti.

[160] sugato vā bhikkhave loke tiṭṭhamāno sugatavinayo vā
tadassa bahujanahitāya bahujanasukhāya lokānukampāya atthāya hitāya sukhāya
devamanussānaṁ katamo ca bhikkhave sugato idha bhikkhave tathāgato
loke uppajjati arahaṁ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṁ buddho bhagavā
ayaṁ bhikkhave sugato. katamo ca bhikkhave sugatavinayo so dhammaṁ
deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ
kevalaparipuṇṇaṁ parisuddhaṁ brahmacariyaṁ pakāseti ayaṁ bhikkhave sugatavinayo.
evaṁ 3- sugato vā bhikkhave loke tiṭṭhamāno sugatavinayo vā tadassa
bahujanahitāya bahujanasukhāya lokānukampāya atthāya hitāya sukhāya
devamanussānaṁ 4-.
cattārome bhikkhave dhammā saddhammassa sammosāya antaradhānāya
saṁvattanti katame cattāro idha bhikkhave bhikkhū duggahitaṁ suttantaṁ
pariyāpuṇanti dunnikkhittehi padabyañjanehi dunnikkhittassa bhikkhave

footnote: 1 yu. tvaṁ. 2 po. ma. yu. yo. 3 yu. evaṁsaddo natthi. 4 po. ma.
footnote: devamanussānanti.

page number: 198

padabyañjanassa atthopi dunnayo hoti ayaṁ bhikkhave paṭhamo dhammo
saddhammassa sammosāya antaradhānāya saṁvattati. puna caparaṁ bhikkhave
bhikkhū dubbacā honti dovacassakaraṇehi dhammehi samannāgatā akkhamā
appadakkhiṇaggāhino anusāsaniṁ ayaṁ bhikkhave dutiyo dhammo saddhammassa
sammosāya antaradhānāya saṁvattati. puna caparaṁ bhikkhave ye te bhikkhū
bahussutā āgatāgamā dhammadharā vinayadharā mātikādharā te na sakkaccaṁ
suttantaṁ paraṁ vācenti tesaṁ accayena chinnamūlako suttanto hoti
appaṭissaraṇo ayaṁ bhikkhave tatiyo dhammo saddhammassa sammosāya
antaradhānāya saṁvattati. puna caparaṁ bhikkhave therā bhikkhū bāhullikā
honti sāthalikā okkamane pubbaṅgamā paviveke nikkhittadhurā na viriyaṁ
ārabhanti appattassa pattiyā anadhigatassa adhigamāya asacchikatassa
sacchikiriyāya tesaṁ pacchimā janatā diṭṭhānugatiṁ āpajjati sāpi
hoti bāhullikā sāthalikā okkamane pubbaṅgamā paviveke nikkhittadhurā
na viriyaṁ ārabhati appattassa pattiyā anadhigatassa adhigamāya asacchikatassa
sacchikiriyāya ayaṁ bhikkhave catuttho dhammo saddhammassa sammosāya
antaradhānāya saṁvattati. ime kho bhikkhave cattāro dhammā
saddhammassa sammosāya antaradhānāya saṁvattanti 1-. cattārome bhikkhave
dhammā saddhammassa ṭhitiyā asammosāya anantaradhānāya saṁvattanti katame
cattāro idha bhikkhave bhikkhū suggahitaṁ suttantaṁ pariyāpuṇanti sunikkhittehi
padabyañjanehi sunikkhittassa bhikkhave padabyañjanassa atthopi

footnote: 1 po. ma. yu. saṁvattantīti.

page number: 199

sunayo hoti ayaṁ bhikkhave paṭhamo dhammo saddhammassa ṭhitiyā asammosāya
anantaradhānāya saṁvattati. puna caparaṁ bhikkhave bhikkhū suvacā
honti sovacassakaraṇehi dhammehi samannāgatā khamā padakkhiṇaggāhino
anusāsaniṁ ayaṁ bhikkhave dutiyo dhammo saddhammassa ṭhitiyā asammosāya
anantaradhānāya saṁvattati. puna caparaṁ bhikkhave ye te bhikkhū bahussutā
āgatāgamā dhammadharā vinayadharā mātikādharā te sakkaccaṁ suttantaṁ
paraṁ vācenti tesaṁ accayena acchinnamūlako suttanto hoti
sappaṭissaraṇo ayaṁ bhikkhave tatiyo dhammo saddhammassaṭhitiyā asammosāya
anantaradhānāya saṁvattati. puna caparaṁ bhikkhave therā bhikkhū na bāhullikā
honti na sāthalikā okkamane nikkhittadhurā paviveke pubbaṅgamā viriyaṁ
ārabhanti appattassa pattiyā anadhigatassa adhigamāya asacchikatassa
sacchikiriyāya tesaṁ pacchimā (pts. a ii, 149) janatā diṭṭhānugatiṁ āpajjati sāpi hoti
na bāhullikā na sāthalikā okkamane nikkhittadhurā paviveke pubbaṅgamā
viriyaṁ ārabhati appattassa pattiyā anadhigatassa adhigamāya asacchikatassa
sacchikiriyāya ayaṁ bhikkhave catuttho dhammo saddhammassa ṭhitiyā
asammosāya anantaradhānāya saṁvattati. ime kho bhikkhave cattāro
dhammā saddhammassa ṭhitiyā asammosāya anantaradhānāya saṁvattantīti.
indriyavaggo paṭhamo

[1]-
------------

footnote: 1 ma. indriyāni saddhā paññā satisaṅkhānapañcamaṁ
footnote: kappo rogo parihāni bhikkhunī sugatena cāti.

page number: 200

paṭipadāvaggo dutiyo

[161] catasso imā bhikkhave paṭipadā katamā catasso
dukkhā paṭipadā dandhābhiññā dukkhā paṭipadā khippābhiññā sukhā
paṭipadā dandhābhiññā sukhā paṭipadā khippābhiññā imā kho
bhikkhave catasso paṭipadāti.

[162] catasso imā bhikkhave paṭipadā katamā catasso dukkhā
paṭipadā dandhābhiññā dukkhā paṭipadā khippābhiññā sukhā paṭipadā
dandhābhiññā sukhā paṭipadā khippābhiññā. katamā ca bhikkhave
dukkhā paṭipadā dandhābhiññā idha bhikkhave ekacco puggalo pakatiyāpi
tibbarāgajātiko hoti abhikkhaṇaṁ rāgajaṁ dukkhaṁ domanassaṁ paṭisaṁvedeti
pakatiyāpi tibbadosajātiko hoti abhikkhaṇaṁ dosajaṁ dukkhaṁ domanassaṁ
paṭisaṁvedeti pakatiyāpi tibbamohajātiko hoti abhikkhaṇaṁ mohajaṁ
dukkhaṁ domanassaṁ paṭisaṁvedeti tassimāni pañcindriyāni mudūni pātubhavanti
saddhindriyaṁ viriyindriyaṁ satindriyaṁ samādhindriyaṁ paññindriyaṁ
so imesaṁ pañcannaṁ indriyānaṁ muduttā dandhaṁ anantariyaṁ 1- pāpuṇāti
āsavānaṁ khayāya ayaṁ vuccati bhikkhave dukkhā paṭipadā dandhābhiññā.
katamā ca bhikkhave dukkhā paṭipadā khippābhiññā idha bhikkhave
ekacco puggalo pakatiyāpi tibbarāgajātiko hoti abhikkhaṇaṁ rāgajaṁ
dukkhaṁ domanassaṁ (pts. a ii, 150) paṭisaṁvedeti pakatiyāpi tibbadosajātiko hoti
abhikkhaṇaṁ dosajaṁ dukkhaṁ domanassaṁ paṭisaṁvedeti pakatiyāpi tibbamohajātiko

footnote: 1 ma. yu. ānantariyaṁ. ito paraṁ īdisameva.

page number: 201

hoti abhikkhaṇaṁ mohajaṁ dukkhaṁ domanassaṁ paṭisaṁvedeti tassimāni
pañcindriyāni adhimattāni pātubhavanti saddhindriyaṁ viriyindriyaṁ satindriyaṁ
samādhindriyaṁ paññindriyaṁ so imesaṁ pañcannaṁ indriyānaṁ adhimattattā
khippaṁ anantariyaṁ pāpuṇāti āsavānaṁ khayāya ayaṁ vuccati
bhikkhave dukkhā paṭipadā khippābhiññā. katamā ca bhikkhave sukhā
paṭipadā dandhābhiññā idha bhikkhave ekacco puggalo pakatiyāpi na
tibbarāgajātiko hoti na abhikkhaṇaṁ rāgajaṁ dukkhaṁ domanassaṁ
paṭisaṁvedeti pakatiyāpi na tibbadosajātiko hoti na abhikkhaṇaṁ dosajaṁ
dukkhaṁ domanassaṁ paṭisaṁvedeti pakatiyāpi na tibbamohajātiko hoti
na abhikkhaṇaṁ mohajaṁ dukkhaṁ domanassaṁ paṭisaṁvedeti tassimāni
pañcindriyāni mudūni pātubhavanti saddhindriyaṁ viriyindriyaṁ satindriyaṁ
samādhindriyaṁ paññindriyaṁ so imesaṁ pañcannaṁ indriyānaṁ muduttā
dandhaṁ anantariyaṁ pāpuṇāti āsavānaṁ khayāya ayaṁ vuccati bhikkhave
sukhā paṭipadā dandhābhiññā. katamā ca bhikkhave sukhā paṭipadā
khippābhiññā idha bhikkhave ekacco puggalo pakatiyāpi na
tibbarāgajātiko hoti na abhikkhaṇaṁ rāgajaṁ dukkhaṁ domanassaṁ paṭisaṁvedeti
pakatiyāpi na tibbadosajātiko hoti na abhikkhaṇaṁ dosajaṁ dukkhaṁ
domanassaṁ paṭisaṁvedeti pakatiyāpi na tibbamohajātiko hoti na
abhikkhaṇaṁ mohajaṁ dukkhaṁ domanassaṁ paṭisaṁvedeti tassimāni pañcindriyāni
adhimattāni pātubhavanti saddhindriyaṁ viriyindriyaṁ satindriyaṁ samādhindriyaṁ

page number: 202

paññindriyaṁ so imesaṁ pañcannaṁ indriyānaṁ adhimattattā khippaṁ
anantariyaṁ pāpuṇāti āsavānaṁ khayāya ayaṁ vuccati bhikkhave sukhā
paṭipadā khippābhiññā. imā kho bhikkhave catasso paṭipadāti.

[163] catasso imā bhikkhave paṭipadā katamā catasso
dukkhā paṭipadā dandhābhiññā dukkhā paṭipadā khippābhiññā sukhā
paṭipadā dandhābhiññā sukhā paṭipadā khippābhiññā. katamā ca
bhikkhave dukkhā (pts. a ii, 151) paṭipadā dandhābhiññā idha bhikkhave bhikkhu asubhānupassī
kāye viharati āhāre paṭikkūlasaññī sabbaloke anabhiratasaññī 1-
sabbasaṅkhāresu aniccānupassī maraṇasaññā kho panassa ajjhattaṁ supaṭṭhitā
hoti so imāni pañca sekkhabalāni upanissāya viharati saddhābalaṁ
hirībalaṁ ottappabalaṁ viriyabalaṁ paññābalaṁ tassimāni pañcindriyāni mudūni
pātubhavanti saddhindriyaṁ viriyindriyaṁ satindriyaṁ samādhindriyaṁ paññindriyaṁ
so imesaṁ pañcannaṁ indriyānaṁ muduttā dandhaṁ anantariyaṁ pāpuṇāti
āsavānaṁ khayāya ayaṁ vuccati bhikkhave dukkhā paṭipadā dandhābhiññā.
katamā ca bhikkhave dukkhā paṭipadā khippābhiññā idha bhikkhave bhikkhu
asubhānupassī kāye viharati āhāre paṭikkūlasaññī sabbaloke
anabhiratasaññī sabbasaṅkhāresu aniccānupassī maraṇasaññā kho panassa
ajjhattaṁ supaṭṭhitā hoti so imāni pañca sekkhabalāni upanissāya
viharati saddhābalaṁ hirībalaṁ ottappabalaṁ viriyabalaṁ paññābalaṁ
tassimāni pañcindriyāni adhimattāni pātubhavanti saddhindriyaṁ viriyindriyaṁ

footnote: 1 ma. anabhiratisaññī.

page number: 203

satindriyaṁ samādhindriyaṁ paññindriyaṁ so imesaṁ pañcannaṁ indriyānaṁ
adhimattattā khippaṁ anantariyaṁ pāpuṇāti āsavānaṁ khayāya ayaṁ
vuccati bhikkhave dukkhā paṭipadā khippābhiññā. katamā ca bhikkhave
sukhā paṭipadā dandhābhiññā idha bhikkhave bhikkhu vivicceva kāmehi
vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ
jhānaṁ upasampajja viharati vitakkavicārānaṁ vūpasamā ajjhattaṁ sampasādanaṁ
cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ
upasampajja viharati pītiyā ca virāgā upekkhako ca viharati sato
ca sampajāno sukhañca kāyena paṭisaṁvedeti yantaṁ ariyā ācikkhanti
upekkhako satimā sukhavihārīti tatiyaṁ jhānaṁ upasampajja viharati
sukhassa ca pahānā dukkhassa ca pahānā pubbeva somanassadomanassānaṁ
atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja
viharati so imāni pañca sekkhabalāni upanissāya viharati saddhābalaṁ
hirībalaṁ ottappabalaṁ viriyabalaṁ paññābalaṁ tassimāni pañcindriyāni
mudūni pātubhavanti saddhindriyaṁ viriyindriyaṁ satindriyaṁ samādhindriyaṁ
paññindriyaṁ so imesaṁ pañcannaṁ indriyānaṁ muduttā dandhaṁ anantariyaṁ
pāpuṇāti āsavānaṁ khayāya ayaṁ vuccati bhikkhave sukhā (pts. a ii, 152) paṭipadā
dandhābhiññā. katamā ca bhikkhave sukhā paṭipadā khippābhiññā idha
bhikkhave bhikkhu vivicceva kāmehi .pe. paṭhamaṁ jhānaṁ upasampajja
viharati vitakkavicārānaṁ vūpasamā .pe. dutiyaṁ jhānaṁ upasampajja

page number: 204

viharati pītiyā ca virāgā .pe. tatiyaṁ jhānaṁ upasampajja viharati
sukhassa ca pahānā dukkhassa ca pahānā .pe. catutthaṁ jhānaṁ
upasampajja viharati so imāni pañca sekkhabalāni upanissāya
viharati saddhābalaṁ hirībalaṁ ottappabalaṁ viriyabalaṁ paññābalaṁ
tassimāni pañcindriyāni adhimattāni pātubhavanti saddhindriyaṁ
viriyindriyaṁ satindriyaṁ samādhindriyaṁ paññindriyaṁ so imesaṁ pañcannaṁ
indriyānaṁ adhimattattā khippaṁ anantariyaṁ pāpuṇāti āsavānaṁ khayāya
ayaṁ vuccati bhikkhave sukhā paṭipadā khippābhiññā. imā kho bhikkhave
catasso paṭipadāti.

[164] catasso imā bhikkhave paṭipadā katamā catasso
akkhamā paṭipadā khamā paṭipadā damā paṭipadā samā paṭipadā.
katamā ca bhikkhave akkhamā paṭipadā idha bhikkhave ekacco puggalo
akkosantaṁ paccakkosati rosantaṁ paṭirosati bhaṇḍantaṁ paṭibhaṇḍati
ayaṁ vuccati bhikkhave akkhamā paṭipadā. katamā ca bhikkhave
khamā paṭipadā idha bhikkhave ekacco puggalo akkosantaṁ na
paccakkosati rosantaṁ na paṭirosati bhaṇḍantaṁ na paṭibhaṇḍati
ayaṁ vuccati bhikkhave khamā paṭipadā. katamā ca bhikkhave damā paṭipadā
idha bhikkhave bhikkhu cakkhunā rūpaṁ disvā na nimittaggāhī hoti
nānubyañjanaggāhī yatvādhikaraṇamenaṁ cakkhundriyaṁ asaṁvutaṁ viharantaṁ
abhijjhādomanassā pāpakā akusalā dhammā anvāssaveyyuṁ tassa

page number: 205

saṁvarāya paṭipajjati rakkhati cakkhundriyaṁ cakkhundriye saṁvaraṁ āpajjati
sotena saddaṁ sutvā (pts. a ii, 153) ... ghānena gandhaṁ ghāyitvā ... jivhāya rasaṁ
sāyitvā ... kāyena phoṭṭhabbaṁ phusitvā ... manasā dhammaṁ viññāya na
nimittaggāhī hoti nānubyañjanaggāhī yatvādhikaraṇamenaṁ manindriyaṁ
asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ
tassa saṁvarāya paṭipajjati rakkhati manindriyaṁ manindriye
saṁvaraṁ āpajjati ayaṁ vuccati bhikkhave damā paṭipadā. katamā ca
bhikkhave samā paṭipadā idha bhikkhave bhikkhu uppannaṁ kāmavitakkaṁ
nādhivāseti pajahati vinodeti sameti byantīkaroti anabhāvaṁ gameti
uppannaṁ byāpādavitakkaṁ ... uppannaṁ vihiṁsāvitakkaṁ ... uppannuppanne
pāpake akusale dhamme nādhivāseti pajahati vinodeti sameti byantīkaroti
anabhāvaṁ gameti ayaṁ vuccati bhikkhave samā paṭipadā. imā
kho bhikkhave catasso paṭipadāti.

[165] catasso imā bhikkhave paṭipadā katamā catasso
akkhamā paṭipadā khamā paṭipadā damā paṭipadā samā paṭipadā.
katamā ca bhikkhave akkhamā paṭipadā idha bhikkhave ekacco puggalo
akkhamo hoti sītassa uṇhassa jighacchāya pipāsāya ḍaṁsamakasavātātapa-
siriṁsapasamphassānaṁ duruttānaṁ durāgatānaṁ vacanapathānaṁ uppannānaṁ
sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ
pāṇaharānaṁ anadhivāsakajātiko hoti ayaṁ vuccati bhikkhave akkhamā

page number: 206

paṭipadā. katamā ca bhikkhave khamā paṭipadā idha bhikkhave ekacco
puggalo khamo hoti sītassa uṇhassa jighacchāya pipāsāya ḍaṁsamakasavā-
tātapasiriṁsapasamphassānaṁ duruttānaṁ durāgatānaṁ vacanapathānaṁ uppannānaṁ
sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ asātānaṁ
amanāpānaṁ pāṇaharānaṁ adhivāsakajātiko hoti ayaṁ vuccati bhikkhave
khamā paṭipadā. katamā ca bhikkhave damā paṭipadā idha bhikkhave
bhikkhu cakkhunā rūpaṁ disvā na nimittaggāhī hoti nānubyañjanaggāhī
yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā
pāpakā akusalā dhammā anvāssaveyyuṁ tassa saṁvarāya paṭipajjati
rakkhati cakkhundriyaṁ cakkhundriye saṁvaraṁ āpajjati sotena saddaṁ
sutvā ... ghānena gandhaṁ ghāyitvā ... jivhāya rasaṁ sāyitvā ... kāyena
phoṭṭhabbaṁ phusitvā ... manasā dhammaṁ viññāya na nimittaggāhī hoti
nānubyañjanaggāhī yatvādhikaraṇamenaṁ manindriyaṁ asaṁvutaṁ viharantaṁ
abhijjhādomanassā pāpakā akusalā dhammā anvāssaveyyuṁ tassa
saṁvarāya paṭipajjati rakkhati manindriyaṁ manindriye saṁvaraṁ āpajjati
ayaṁ vuccati bhikkhave damā paṭipadā. katamā ca bhikkhave samā paṭipadā
idha bhikkhave bhikkhu uppannaṁ kāmavitakkaṁ nādhivāseti pajahati vinodeti
sameti byantīkaroti anabhāvaṁ gameti uppannaṁ byāpādavitakkaṁ ...
uppannaṁ (pts. a ii, 154) vihiṁsāvitakkaṁ uppannuppanne pāpake akusale dhamme
nādhivāseti pajahati vinodeti sameti byantīkaroti anabhāvaṁ gameti

page number: 207

ayaṁ vuccati bhikkhave samā paṭipadā. imā kho bhikkhave catasso
paṭipadāti.

[166] catasso imā bhikkhave paṭipadā katamā tasso
dukkhā paṭipadā dandhābhiññā dukkhā paṭipadā khippābhiññā sukhā
paṭipadā dandhābhiññā sukhā paṭipadā khippābhiññā. tatra bhikkhave
yāyaṁ paṭipadā dukkhā dandhābhiññā ayaṁ bhikkhave paṭipadā ubhayeneva
hīnā akkhāyati yampāyaṁ paṭipadā dukkhā imināpāyaṁ hīnā
akkhāyati yampāyaṁ paṭipadā dandhā imināpāyaṁ hīnā akkhāyati
ayaṁ bhikkhave paṭipadā ubhayeneva hīnā akkhāyati. tatra bhikkhave
yāyaṁ paṭipadā dukkhā khippābhiññā ayaṁ bhikkhave paṭipadā dukkhattā
hīnā akkhāyati. tatra bhikkhave yāyaṁ paṭipadā sukhā dandhābhiññā
ayaṁ bhikkhave paṭipadā dandhattā hīnā akkhāyati. tatra bhikkhave yāyaṁ
paṭipadā sukhā khippābhiññā ayaṁ bhikkhave paṭipadā ubhayeneva
paṇītā akkhāyati yampāyaṁ paṭipadā sukhā imināpāyaṁ paṇītā
akkhāyati yampāyaṁ paṭipadā khippā imināpāyaṁ paṇītā akkhāyati
ayaṁ bhikkhave paṭipadā ubhayeneva paṇītā akkhāyati. imā kho bhikkhave
catasso paṭipadāti.

[167] athakho āyasmā sārīputto yenāyasmā mahāmoggallāno
tenupasaṅkami upasaṅkamitvā āyasmatā mahāmoggallānena
saddhiṁ sammodi sammodanīyaṁ kathaṁ sārāṇīyaṁ vītisāretvā ekamantaṁ

page number: 208

nisīdi ekamantaṁ nisinno kho āyasmā sārīputto āyasmantaṁ
mahāmoggallānaṁ etadavoca catasso imā āvuso moggallāna
paṭipadā katamā (pts. a ii, 155) catasso dukkhā paṭipadā dandhābhiññā dukkhā
paṭipadā khippābhiññā sukhā paṭipadā dandhābhiññā sukhā paṭipadā
khippābhiññā imā kho āvuso catasso paṭipadā imāsaṁ āvuso
catassannaṁ paṭipadānaṁ katamaṁ te paṭipadaṁ āgamma anupādāya āsavehi
cittaṁ vimuttanti. catasso imā āvuso sārīputta paṭipadā katamā
catasso dukkhā paṭipadā dandhābhiññā dukkhā paṭipadā
khippābhiññā sukhā paṭipadā dandhābhiññā sukhā paṭipadā
khippābhiññā imā kho āvuso catasso paṭipadā imāsaṁ āvuso
catassannaṁ paṭipadānaṁ yāyaṁ paṭipadā dukkhā khippābhiññā imaṁ me
paṭipadaṁ āgamma anupādāya āsavehi cittaṁ vimuttanti.

[168] athakho āyasmā mahāmoggallāno yenāyasmā
sārīputto tenupasaṅkami upasaṅkamitvā āyasmatā sārīputtena saddhiṁ
sammodi sammodanīyaṁ kathaṁ sārāṇīyaṁ vītisāretvā ekamantaṁ nisīdi
ekamantaṁ nisinno kho āyasmā mahāmoggallāno āyasmantaṁ sārīputtaṁ
etadavoca catasso imā āvuso sārīputta paṭipadā katamā
catasso dukkhā paṭipadā dandhābhiññā dukkhā paṭipadā
khippābhiññā sukhā paṭipadā dandhābhiññā sukhā paṭipadā khippābhiññā
imā kho āvuso catasso paṭipadā imāsaṁ āvuso catassannaṁ

page number: 209

paṭipadānaṁ katamaṁ te paṭipadaṁ āgamma anupādāya āsavehi cittaṁ
vimuttanti. catasso imā āvuso moggallāna paṭipadā katamā
catasso dukkhā paṭipadā dandhābhiññā dukkhā paṭipadā khippābhiññā
sukhā paṭipadā dandhābhiññā sukhā paṭipadā khippābhiññā
imā kho āvuso catasso paṭipadā imāsaṁ āvuso catassannaṁ
paṭipadānaṁ yāyaṁ paṭipadā sukhā khippābhiññā imaṁ me paṭipadaṁ
āgamma anupādāya āsavehi cittaṁ vimuttanti.

[169] cattārome bhikkhave puggalā santo saṁvijjamānā lokasmiṁ
katame cattāro idha bhikkhave ekacco puggalo diṭṭheva dhamme
sasaṅkhāraparinibbāyī hoti idha pana bhikkhave ekacco puggalo
kāyassa bhedā sasaṅkhāraparinibbāyī hoti idha pana bhikkhave ekacco
puggalo diṭṭheva dhamme asaṅkhāraparinibbāyī hoti idha pana bhikkhave
ekacco puggalo (pts. a ii, 156) kāyassa bhedā asaṅkhāraparinibbāyī hoti. kathañca
bhikkhave puggalo diṭṭheva dhamme sasaṅkhāraparinibbāyī hoti idha
bhikkhave bhikkhu asubhānupassī kāye viharati āhāre paṭikkūlasaññī
sabbaloke anabhiratasaññī sabbasaṅkhāresu aniccānupassī maraṇasaññā
kho panassa ajjhattaṁ supaṭṭhitā hoti so imāni pañca sekkhabalāni
upanissāya viharati saddhābalaṁ hirībalaṁ ottappabalaṁ viriyabalaṁ

page number: 210

paññābalaṁ tassimāni pañcindriyāni adhimattāni pātubhavanti
saddhindriyaṁ viriyindriyaṁ satindriyaṁ samādhindriyaṁ paññindriyaṁ so
imesaṁ pañcannaṁ indriyānaṁ adhimattattā diṭṭheva dhamme
sasaṅkhāraparinibbāyī hoti evaṁ kho bhikkhave puggalo diṭṭheva dhamme
sasaṅkhāraparinibbāyī hoti. kathañca bhikkhave puggalo kāyassa bhedā
sasaṅkhāraparinibbāyī hoti idha bhikkhave bhikkhu asubhānupassī kāye
viharati āhāre paṭikkūlasaññī sabbaloke anabhiratasaññī sabbasaṅkhāresu
aniccānupassī maraṇasaññā kho panassa ajjhattaṁ supaṭṭhitā
hoti so imāni pañca sekkhabalāni upanissāya viharati saddhābalaṁ
hirībalaṁ ottappabalaṁ viriyabalaṁ paññābalaṁ tassimāni pañcindriyāni
mudūni pātubhavanti saddhindriyaṁ viriyindriyaṁ satindriyaṁ samādhindriyaṁ
paññindriyaṁ so imesaṁ pañcannaṁ indriyānaṁ muduttā kāyassa
bhedā sasaṅkhāraparinibbāyī hoti evaṁ kho bhikkhave puggalo kāyassa
bhedā sasaṅkhāraparinibbāyī hoti. kathañca bhikkhave puggalo diṭṭheva
dhamme asaṅkhāraparinibbāyī hoti idha bhikkhave bhikkhu vivicceva kāmehi
.pe. paṭhamaṁ jhānaṁ upasampajja viharati vitakkavicārānaṁ vūpasamā
.pe. dutiyaṁ jhānaṁ upasampajja viharati pītiyā ca virāgā .pe.
tatiyaṁ jhānaṁ upasampajja viharati sukhassa ca pahānā dukkhassa ca
pahānā .pe. catutthaṁ jhānaṁ upasampajja viharati so imāni
pañca sekkhabalāni upanissāya viharati saddhābalaṁ hirībalaṁ

page number: 211

ottappabalaṁ viriyabalaṁ paññābalaṁ tassimāni pañcindriyāni adhimattāni
pātubhavanti saddhindriyaṁ viriyindriyaṁ satindriyaṁ samādhindriyaṁ paññindriyaṁ
so imesaṁ pañcannaṁ indriyānaṁ adhimattattā diṭṭheva dhamme
asaṅkhāraparinibbāyī hoti evaṁ kho bhikkhave puggalo diṭṭheva dhamme
asaṅkhāraparinibbāyī hoti. kathañca bhikkhave puggalo kāyassa bhedā
asaṅkhāraparinibbāyī hoti idha bhikkhave bhikkhu vivicceva kāmehi .pe.
paṭhamaṁ jhānaṁ upasampajja viharati vitakkavicārānaṁ vūpasamā .pe.
dutiyaṁ jhānaṁ upasampajja viharati pītiyā ca virāgā .pe. tatiyaṁ
jhānaṁ upasampajja viharati sukhassa ca pahānā dukkhassa ca pahānā
.pe. catutthaṁ jhānaṁ upasampajja viharati so imāni pañca
sekkhabalāni upanissāya viharati saddhābalaṁ hirībalaṁ ottappabalaṁ
viriyabalaṁ paññābalaṁ tassimāni pañcindriyāni mudūni pātubhavanti
saddhindriyaṁ viriyindriyaṁ satindriyaṁ samādhindriyaṁ paññindriyaṁ so
imesaṁ pañcannaṁ indriyānaṁ muduttā kāyassa bhedā asaṅkhāraparinibbāyī
hoti evaṁ kho bhikkhave puggalo kāyassa bhedā asaṅkhāraparinibbāyī
hoti. ime kho bhikkhave cattāro puggalā santo saṁvijjamānā
lokasminti.

[170] ekaṁ samayaṁ āyasmā ānando kosambiyaṁ viharati
ghositārāme. tatra kho āyasmā ānando bhikkhū āmantesi āvuso
bhikkhavoti. āvusoti kho te bhikkhū āyasmato ānandassa paccassosuṁ.

page number: 212

āyasmā ānando etadavoca yo hi koci āvuso bhikkhu vā
bhikkhunī vā mama santike arahattappattiṁ byākaroti sabbaso catūhi
maggehi etesaṁ vā aññatarena katamehi catūhi idhāvuso bhikkhu
samathapubbaṅgamaṁ vipassanaṁ bhāveti tassa samathapubbaṅgamaṁ vipassanaṁ
bhāvayato maggo sañjāyati so taṁ maggaṁ āsevati bhāveti bahulīkaroti
tassa taṁ maggaṁ āsevato bhāvayato bahulīkaroto saññojanāni
pahīyanti anusayā byantīhonti. puna caparaṁ āvuso bhikkhu vipassanāpubbaṅgamaṁ
samathaṁ bhāveti tassa vipassanāpubbaṅgamaṁ samathaṁ bhāvayato
maggo sañjāyati so taṁ maggaṁ āsevati bhāveti bahulīkaroti
tassa taṁ maggaṁ āsevato bhāvayato bahulīkaroto saññojanāni pahīyanti
anusayā byantīhonti. puna caparaṁ āvuso bhikkhu samathavipassanaṁ
yuganaddhaṁ bhāveti tassa samathavipassanaṁ yuganaddhaṁ bhāvayato maggo
sañjāyati so taṁ maggaṁ āsevati bhāveti bahulīkaroti tassa taṁ
maggaṁ āsevato bhāvayato bahulīkaroto saññojanāni pahīyanti anusayā
byantīhonti. puna caparaṁ āvuso bhikkhuno dhammuddhaccaviggahitaṁ mānasaṁ
hoti so āvuso samayo yantaṁ cittaṁ ajjhattaṁyeva santiṭṭhati
sannisīdati ekodi hoti samādhiyati tassa maggo sañjāyati so
taṁ maggaṁ āsevati bhāveti bahulīkaroti tassa taṁ maggaṁ āsevato
bhāvayato bahulīkaroto saññojanāni pahīyanti anusayā byantīhonti.
yo hi koci āvuso bhikkhu vā bhikkhunī vā mama santike arahattappattiṁ

page number: 213

byākaroti sabbaso imehi catūhi maggehi etesaṁ vā
aññatarenāti.
paṭipadāvaggo dutiyo.

[1]-
-----------
sañcetaniyavaggo tatiyo

[171] kāye vā bhikkhave sati kāyasañcetanāhetu uppajjati
ajjhattaṁ sukhadukkhaṁ vācāya vā bhikkhave sati vacīsañcetanāhetu
uppajjati ajjhattaṁ sukhadukkhaṁ mane vā bhikkhave sati manosañcetanāhetu
uppajjati ajjhattaṁ sukhadukkhaṁ avijjāpaccayā vā sāmaṁ vā taṁ
bhikkhave kāyasaṅkhāraṁ abhisaṅkharoti yaṁpaccayāssa taṁ uppajjati ajjhattaṁ
sukhadukkhaṁ pare vāssa taṁ bhikkhave kāyasaṅkhāraṁ abhisaṅkharonti yaṁpaccayāssa
taṁ uppajjati ajjhattaṁ sukhadukkhaṁ sampajāno vā taṁ bhikkhave
kāyasaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ
asampajāno vā taṁ bhikkhave kāyasaṅkhāraṁ abhisaṅkharoti yaṁpaccayāssa
taṁ uppajjati ajjhattaṁ sukhadukkhaṁ sāmaṁ vā taṁ bhikkhave vacīsaṅkhāraṁ
abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ pare
vāssa taṁ bhikkhave vacīsaṅkhāraṁ abhisaṅkharonti yaṁpaccayāssa taṁ uppajjati
ajjhattaṁ sukhadukkhaṁ sampajāno vā taṁ bhikkhave vacīsaṅkhāraṁ abhisaṅkharoti
yaṁpaccayāssa taṁ uppajjati ajjhattaṁ sukhadukkhaṁ asampajāno vā taṁ

footnote: 1 ma. tassuddānaṁ
footnote: saṅkhittaṁ vittārāsubhaṁ dve khamā ubhayena ca
footnote: moggallāno sārīputto sasaṅkhāraṁ yuganaddhena cāti.

page number: 214

bhikkhave vacīsaṅkhāraṁ abhisaṅkharoti yaṁpaccayāssa taṁ uppajjati ajjhattaṁ
sukhadukkhaṁ sāmaṁ vā taṁ bhikkhave manosaṅkhāraṁ abhisaṅkharoti yaṁpaccayāssa
taṁ uppajjati ajjhattaṁ sukhadukkhaṁ pare vāssa bhikkhave manosaṅkhāraṁ
abhisaṅkharonti yaṁpaccayāssa taṁ uppajjati ajjhattaṁ sukhadukkhaṁ sampajāno
vā taṁ bhikkhave manosaṅkhāraṁ abhisaṅkharoti yaṁpaccayāssa taṁ uppajjati
ajjhattaṁ sukhadukkhaṁ asampajāno vā taṁ bhikkhave manosaṅkhāraṁ abhisaṅkharoti
yaṁpaccayāssa taṁ uppajjati ajjhattaṁ sukhadukkhaṁ imesu bhikkhave
dhammesu avijjā anupatitā. avijjāyatveva asesavirāganirodhā (pts. a ii, 159) so
kāyo na hoti yaṁpaccayāssa taṁ uppajjati ajjhattaṁ sukhadukkhaṁ
sā vācā na hoti yaṁpaccayāssa taṁ uppajjati ajjhattaṁ sukhadukkhaṁ
so mano na hoti yaṁpaccayāssa taṁ uppajjati ajjhattaṁ sukhadukkhaṁ
khettantaṁ na hoti ... vatthuntaṁ na hoti ... āyatanantaṁ na hoti
... adhikaraṇantaṁ na hoti yaṁpaccayāssa taṁ uppajjati ajjhattaṁ
sukhadukkhanti. cattārome bhikkhave attabhāvapaṭilābhā katame cattāro
atthi bhikkhave attabhāvapaṭilābho yasmiṁ attabhāvapaṭilābhe attasañcetanā
kamati no parasañcetanā atthi bhikkhave attabhāvapaṭilābho
yasmiṁ attabhāvapaṭilābhe parasañcetanā kamati no attasañcetanā
atthi bhikkhave attabhāvapaṭilābho yasmiṁ attabhāvapaṭilābhe attasañcetanā
ca kamati parasañcetanā ca atthi bhikkhave attabhāvapaṭilābho
yasmiṁ attabhāvapaṭilābhe neva attasañcetanā kamati no parasañcetanā
ime kho bhikkhave cattāro attabhāvapaṭilābhāti. evaṁ vutte āyasmā

page number: 215

sārīputto bhagavantaṁ etadavoca imassa khvāhaṁ bhante bhagavatā
saṅkhittena bhāsitassa evaṁ vitthārena atthaṁ ājānāmi tatra bhante
yvāyaṁ attabhāvapaṭilābho yasmiṁ attabhāvapaṭilābhe attasañcetanā
kamati no parasañcetanā attasañcetanāhetu tesaṁ sattānaṁ tamhā
kāyā cuti hoti tatra bhante yvāyaṁ attabhāvapaṭilābho yasmiṁ
attabhāvapaṭilābhe parasañcetanā kamati no attasañcetanā
parasañcetanāhetu tesaṁ sattānaṁ tamhā kāyā cuti hoti tatra bhante
yvāyaṁ attabhāvapaṭilābho yasmiṁ attabhāvapaṭilābhe attasañcetanā
ca kamati parasañcetanā ca attasañcetanācaparasañcetanācahetu tesaṁ
sattānaṁ tamhā kāyā cuti hoti tatra (pts. a ii, 160) bhante yvāyaṁ attabhāvapaṭilābho
yasmiṁ attabhāvapaṭilābhe neva attasañcetanā kamati no
parasañcetanā katame tena devā daṭṭhabbāti. nevasaññānāsaññāyatanūpagā
sārīputta devā tena daṭṭhabbāti. ko nu kho
bhante hetu ko paccayo yena midhekacce sattā tamhā kāyā
cutā āgāmino honti āgantāro itthattaṁ ko pana bhante hetu
ko paccayo yena midhekacce sattā tamhā kāyā cutā anāgāmino
honti anāgantāro itthattanti. idha sārīputta ekaccassa
puggalassa orambhāgiyāni saññojanāni appahīnāni honti so
diṭṭheva dhamme nevasaññānāsaññāyatanaṁ upasampajja viharati so
tadassādeti taṁ nikāmeti tena ca vittiṁ āpajjati tattha ṭhito

page number: 216

tadadhimutto tabbahulavihārī aparihīno kālaṁ kurumāno nevasaññā-
nāsaññāyatanūpagānaṁ devānaṁ sahabyataṁ upapajjati so tato cuto
āgāmī hoti āgantā itthattaṁ idha pana sārīputta ekaccassa
puggalassa orambhāgiyāni saññojanāni pahīnāni honti so diṭṭheva
dhamme nevasaññānāsaññāyatanaṁ upasampajja viharati so tadassādeti
taṁ nikāmeti tena ca vittiṁ āpajjati tattha ṭhito tadadhimutto
tabbahulavihārī aparihīno kālaṁ kurumāno nevasaññānāsaññāyatanūpagānaṁ
devānaṁ sahabyataṁ upapajjati so tato cuto anāgāmī hoti
anāgantā itthattaṁ ayaṁ kho sārīputta hetu ayaṁ paccayo yena
midhekacce sattā tamhā kāyā cutā āgāmino honti āgantāro
itthattaṁ ayaṁ pana sārīputta hetu ayaṁ paccayo yena midhekacce
sattā tamhā kāyā cutā anāgāmino honti anāgantāro
itthattanti.

[172] tatra kho āyasmā sārīputto bhikkhū āmantesi āvuso
bhikkhavoti. āvusoti kho te bhikkhū āyasmato sārīputtassa
paccassosuṁ. āyasmā sārīputto etadavoca aḍḍhamāsūpasampannena
me āvuso atthapaṭisambhidā sacchikatā odhiso byañjanaso tamahaṁ
anekapariyāyena ācikkhāmi desemi (1)- paññāpemi paṭṭhapemi vivarāmi
vibhajāmi uttānīkaromi yassa kho panassa kaṅkhā vā vimati vā

footnote: 1 yu. pakāsemi.

page number: 217

so maṁ pañhena ahaṁ veyyākaraṇena sammukhībhūto no satthā
yo no dhammānaṁ sukusalo aḍḍhamāsūpasampannena me āvuso
dhammapaṭisambhidā sacchikatā odhiso byañjanaso tamahaṁ anekapariyāyena
ācikkhāmi desemi (1)- paññāpemi paṭṭhapemi vivarāmi vibhajāmi
uttānīkaromi yassa kho panassa kaṅkhā vā vimati vā so maṁ
pañhena ahaṁ veyyākaraṇena sammukhībhūto no satthā yo no
dhammānaṁ sukusalo aḍḍhamāsūpasampannena me āvuso niruttipaṭisambhidā
sacchikatā odhiso byañjanaso tamahaṁ anekapariyāyena ācikkhāmi
desemi (1)- paññāpemi paṭṭhapemi vivarāmi vibhajāmi uttānīkaromi
yassa kho panassa kaṅkhā vā vimati vā so maṁ pañhena ahaṁ
veyyākaraṇena sammukhībhūto no satthā yo no dhammānaṁ sukusalo
aḍḍhāmāsūpasampannena me āvuso paṭibhāṇapaṭisambhidā sacchikatā
odhiso (pts. a ii, 161) byañjanaso tamahaṁ anekapariyāyena ācikkhāmi desemi (1)-
paññāpemi paṭṭhapemi vivarāmi vibhajāmi uttānīkaromi yassa kho
panassa kaṅkhā vā vimati vā so maṁ pañhena ahaṁ veyyākaraṇena
sammukhībhūto no satthā yo no dhammānaṁ sukusaloti.

[173] athakho āyasmā mahākoṭṭhito yenāyasmā sārīputto
tenupasaṅkami upasaṅkamitvā āyasmatā sārīputtena saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi ekamantaṁ

footnote: 1 ma. yu. pakāsemi.

page number: 218

nisinno kho āyasmā mahākoṭṭhito āyasmantaṁ sārīputtaṁ etadavoca
channaṁ āvuso phassāyatanānaṁ asesavirāganirodhā atthaññaṁ kiñcīti.
mā hevaṁ āvuso. channaṁ āvuso phassāyatanānaṁ asesavirāganirodhā
natthaññaṁ kiñcīti. mā hevaṁ āvuso. channaṁ āvuso phassāyatanānaṁ
asesavirāganirodhā atthi ca natthi caññaṁ kiñcīti. mā
hevaṁ āvuso. channaṁ āvuso phassāyatanānaṁ asesavirāganirodhā
nevatthi no natthaññaṁ 1- kiñcīti. mā hevaṁ āvuso. channaṁ
āvuso phassāyatanānaṁ asesavirāganirodhā atthaññaṁ kiñcīti iti
puṭṭho samāno mā hevaṁ āvusoti vadesi channaṁ āvuso phassāyatanānaṁ
asesavirāganirodhā natthaññaṁ kiñcīti iti puṭṭho samāno
mā hevaṁ āvusoti vadesi channaṁ āvuso phassāyatanānaṁ asesavirāganirodhā
atthi ca natthi caññaṁ kiñcīti iti puṭṭho samāno mā
hevaṁ āvusoti vadesi channaṁ āvuso phassāyatanānaṁ asesavirāganirodhā
nevatthi no natthaññaṁ kiñcīti iti puṭṭho samāno mā hevaṁ
āvusoti vadesi. yathākathaṁ panāvuso imassa bhāsitassa attho
daṭṭhabboti. channaṁ āvuso phassāyatanānaṁ asesavirāganirodhā atthaññaṁ
kiñcīti iti vadaṁ apapañcaṁ 2- papañceti channaṁ āvuso phassāyatanānaṁ
asesavirāganirodhā natthaññaṁ kiñcīti iti vadaṁ apapañcaṁ 3- papañceti
channaṁ āvuso phassāyatanānaṁ asesavirāganirodhā atthi ca natthi caññaṁ
kiñcīti iti vadaṁ apapañcaṁ papañceti (pts. a ii, 162) channaṁ āvuso phassāyatanānaṁ

footnote: 1 yu. atthaññaṁ. 2-3 ma. yu. appapañcaṁ. ito paraṁ īdisameva.

page number: 219

asesavirāganirodhā nevatthi no natthaññaṁ kiñcīti iti vadaṁ apapañcaṁ
papañceti yāvatā āvuso channaṁ phassāyatanānaṁ gati tāvatā
papañcassa gati yāvatā papañcassa gati tāvatā channaṁ
phassāyatanānaṁ gati channaṁ āvuso phassāyatanānaṁ asesavirāganirodhā
papañcanirodho papañcavūpasamoti.

[174] athakho āyasmā ānando yenāyasmā mahākoṭṭhito
tenupasaṅkami upasaṅkamitvā āyasmatā mahākoṭṭhitena saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi ekamantaṁ
nisinno kho āyasmā ānando āyasmantaṁ mahākoṭṭhitaṁ etadavoca
channaṁ āvuso phassāyatanānaṁ asesavirāganirodhā atthaññaṁ kiñcīti.
mā hevaṁ āvuso. channaṁ āvuso phassāyatanānaṁ asesavirāganirodhā
natthaññaṁ kiñcīti. mā hevaṁ āvuso. channaṁ āvuso phassāyatanānaṁ
asesavirāganirodhā atthi ca natthi caññaṁ kiñcīti. mā
hevaṁ āvuso. channaṁ āvuso phassāyatanānaṁ asesavirāganirodhā nevatthi
no natthaññaṁ kiñcīti. mā hevaṁ āvuso. channaṁ āvuso
phassāyatanānaṁ asesavirāganirodhā atthaññaṁ kiñcīti iti puṭṭho samāno
mā hevaṁ āvusoti vadesi channaṁ āvuso phassāyatanānaṁ asesavirāganirodhā
natthaññaṁ kiñcīti iti puṭṭho samāno mā hevaṁ āvusoti
vadesi channaṁ āvuso phassāyatanānaṁ asesavirāganirodhā atthi ca
natthi caññaṁ kiñcīti iti puṭṭho samāno mā hevaṁ āvusoti

page number: 220

vadesi channaṁ āvuso phassāyatanānaṁ asesavirāganirodhā nevatthi no
natthaññaṁ kiñcīti iti puṭṭho samāno mā hevaṁ āvusoti vadesi.
yathākathaṁ panāvuso imassa bhāsitassa attho daṭṭhabboti. channaṁ
āvuso phassāyatanānaṁ asesavirāganirodhā atthaññaṁ kiñcīti iti vadaṁ
apapañcaṁ papañceti channaṁ āvuso phassāyatanānaṁ asesavirāganirodhā
natthaññaṁ kiñcīti iti vadaṁ apapañcaṁ papañceti channaṁ āvuso
phassāyatanānaṁ asesavirāganirodhā atthi ca natthi caññaṁ (pts. a ii, 163) kiñcīti iti
vadaṁ apapañcaṁ papañceti channaṁ āvuso phassāyatanānaṁ asesavirāganirodhā
nevatthi no natthaññaṁ kiñcīti iti vadaṁ apapañcaṁ papañceti
yāvatā āvuso channaṁ phassāyatanānaṁ gati tāvatā papañcassa
gati yāvatā papañcassa gati tāvatā channaṁ phassāyatanānaṁ
gati channaṁ āvuso phassāyatanānaṁ asesavirāganirodhā papañcanirodho
papañcavūpasamoti.

[175] athakho āyasmā upavāno yenāyasmā sārīputto
tenupasaṅkami upasaṅkamitvā āyasmatā sārīputtena saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi ekamantaṁ
nisinno kho āyasmā upavāno āyasmantaṁ sārīputtaṁ etadavoca kinnu
kho āvuso (1)- vijjāyantakaro hotīti. no hīdaṁ āvuso. kiṁ
panāvuso (2)- caraṇenantakaro hotīti. no hīdaṁ āvuso. kinnu

footnote: 1-2 ma. yu. sārīputta.

page number: 221

kho āvuso (1)- vijjācaraṇenantakaro hotīti. no hīdaṁ āvuso.
kiṁ panāvuso (1)- aññatra vijjācaraṇenantakaro hotīti. no hīdaṁ
āvuso. kinnu kho āvuso (1)- vijjāyantakaro hotīti iti puṭṭho
samāno no hīdaṁ āvusoti vadesi kiṁ panāvuso (1)- caraṇenantakaro
hotīti iti puṭṭho samāno no hīdaṁ āvusoti vadesi kinnu kho
āvuso (1)- vijjācaraṇenantakaro hotīti iti puṭṭho samāno no
hīdaṁ āvusoti vadesi kiṁ panāvuso (1)- aññatra vijjācaraṇenantakaro
hotīti iti puṭṭho samāno no hīdaṁ āvusoti vadesi. yathākathaṁ
panāvuso antakaro hotīti. vijjāya ce āvuso antakaro
abhavissa saupādānova 2- samāno antakaro abhavissa caraṇena ce
āvuso antakaro abhavissa saupādānova samāno antakaro abhavissa
vijjācaraṇena ce āvuso antakaro abhavissa (pts. a ii, 164) saupādānova samāno
antakaro abhavissa aññatra vijjācaraṇena ce āvuso antakaro
abhavissa puthujjano antakaro abhavissa puthujjano hi āvuso
aññatra vijjācaraṇena caraṇavipanno kho āvuso yathābhūtaṁ na
jānāti na passati caraṇasampanno yathābhūtaṁ jānāti passati yathābhūtaṁ
jānaṁ passaṁ antakaro hotīti.

[176] saddho bhikkhave bhikkhu evaṁ sammā āyācamāno
āyāceyya tādiso homi yādisā sārīputtamoggallānāti esā

footnote: 1 ma. yu. sārīputta. 2 yu. savupādāno.

page number: 222

bhikkhave tulā etaṁ pamāṇaṁ mama sāvakānaṁ bhikkhūnaṁ yadidaṁ sārīputta-
moggallānā 1-. saddhā bhikkhave bhikkhunī evaṁ sammā āyācamānā
āyāceyya tādisā homi yādisā khemā ca bhikkhunī uppalavaṇṇā
cāti esā bhikkhave tulā etaṁ pamāṇaṁ mama sāvikānaṁ bhikkhunīnaṁ
yadidaṁ khemā ca bhikkhunī uppalavaṇṇā ca 2-. saddho bhikkhave upāsako
evaṁ sammā āyācamāno āyāceyya tādiso homi yādiso
citto ca gahapati hatthako ca āḷavakoti esā bhikkhave tulā etaṁ
pamāṇaṁ mama sāvakānaṁ upāsakānaṁ yadidaṁ citto ca gahapati hatthako
ca āḷavako 3-. saddhā bhikkhave upāsikā evaṁ sammā āyācamānā
āyāceyya tādisā homi yādisā khujjuttarā ca upāsikā
veḷukaṇṭakiyā ca nandamātāti esā bhikkhave tulā etaṁ pamāṇaṁ mama
sāvikānaṁ upāsikānaṁ yadidaṁ khujjuttarā ca upāsikā veḷukaṇṭakiyā
ca nandamātāti.

[177] athakho āyasmā rāhulo yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinnaṁ kho āyasmantaṁ rāhulaṁ bhagavā etadavoca yā ca rāhula
ajjhattikā paṭhavīdhātu yā ca bāhirā paṭhavīdhātu paṭhavīdhātudevesā 4-
taṁ netaṁ mama nesohamasmi na meso attāti evametaṁ
yathābhūtaṁ sammappaññāya daṭṭhabbaṁ evametaṁ yathābhūtaṁ sammappaññāya
disvā paṭhavīdhātuyā nibbindati paṭhavīdhātuyā cittaṁ virājeti. yā ca

footnote: 1 yu. sārīputtamoggallānāti. 2 yu. ... cāti. 3 ma. yu. āḷavakoti.
footnote: 4 ma. yu. paṭhavīdhāturevesā.

page number: 223

rāhula ajjhattikā āpodhātu yā ca bāhirā āpodhātu āpodhātu-
devesā 1- taṁ netaṁ mama nesohamasmi na meso attāti evametaṁ
yathābhūtaṁ sammappaññāya daṭṭhabbaṁ evametaṁ yathābhūtaṁ sammappaññāya
disvā āpodhātuyā nibbindati āpodhātuyā cittaṁ virājeti.
yā ca rāhula ajjhattikā tejodhātu yā ca bāhirā tejodhātu
tejodhātudevesā taṁ netaṁ mama nesohamasmi na meso attāti
evametaṁ yathābhūtaṁ sammappaññāya daṭṭhabbaṁ evametaṁ yathābhūtaṁ sammappaññāya
disvā tejodhātuyā nibbindati tejodhātuyā cittaṁ virājeti.
yā ca rāhula ajjhattikā vāyodhātu yā ca bāhirā vāyodhātu
vāyodhātudevesā taṁ netaṁ mama nesohamasmi na meso attāti
evametaṁ yathābhūtaṁ sammappaññāya daṭṭhabbaṁ evametaṁ yathābhūtaṁ sammappaññāya
disvā vāyodhātuyā nibbindati vāyodhātuyā cittaṁ virājeti.
yato kho rāhula bhikkhu imāsu catūsu dhātūsu nevattānaṁ nāttaniyaṁ
samanupassati ayaṁ vuccati rāhula bhikkhu acchejji taṇhaṁ vivaṭṭayi
saññojanaṁ sammāmānābhisamayā antamakāsi dukkhassāti.

[178] cattārome bhikkhave puggalā santo saṁvijjamānā lokasmiṁ
katame cattāro idha bhikkhave bhikkhu aññataraṁ santaṁ cetovimuttiṁ
upasampajja viharati so sakkāyanirodhaṁ manasikaroti tassa sakkāyanirodhaṁ
manasikaroto sakkāyanirodhe cittaṁ na pakkhandati na pasīdati na
santiṭṭhati na adhimuccati tassa kho etaṁ 2- bhikkhave bhikkhuno na

footnote: 1 ma. yu. āpodhāturevesā. ito paraṁ īdisameva. 2 ma. evaṁ. ito paraṁ
footnote: īdisameva.

page number: 224

sakkāyanirodho pāṭikaṅkho seyyathāpi bhikkhave puriso lapagatena 1- hatthena
sākhaṁ gaṇheyya tassa so hattho sajjeyyapi gaṇheyyapi bajjheyyapi
evameva kho bhikkhave bhikkhu aññataraṁ santaṁ cetovimuttiṁ upasampajja
viharati so sakkāyanirodhaṁ manasikaroti (pts. a ii, 166) tassa sakkāyanirodhaṁ
manasikaroto sakkāyanirodhe cittaṁ na pakkhandati na pasīdati na santiṭṭhati
nādhimuccati tassa kho etaṁ bhikkhave bhikkhuno na sakkāyanirodho
pāṭikaṅkho. idha pana bhikkhave bhikkhu aññataraṁ santaṁ cetovimuttiṁ
upasampajja viharati so sakkāyanirodhaṁ manasikaroti tassa sakkāyanirodhaṁ
manasikaroto sakkāyanirodhe cittaṁ pakkhandati pasīdati santiṭṭhati
adhimuccati tassa kho etaṁ bhikkhave bhikkhuno sakkāyanirodho pāṭikaṅkho
seyyathāpi bhikkhave puriso suddhena hatthena sākhaṁ gaṇheyya tassa
so hattho neva sajjeyya na gaṇheyya na bajjheyya evameva kho
bhikkhave bhikkhu aññataraṁ santaṁ cetovimuttiṁ upasampajja viharati so
sakkāyanirodhaṁ manasikaroti tassa sakkāyanirodhaṁ manasikaroto sakkāyanirodhe
cittaṁ pakkhandati pasīdati santiṭṭhati adhimuccati tassa kho etaṁ
bhikkhave bhikkhuno sakkāyanirodho pāṭikaṅkho. idha pana bhikkhave bhikkhu
aññataraṁ santaṁ cetovimuttiṁ upasampajja viharati so avijjāppabhedaṁ
manasikaroti tassa avijjāppabhedaṁ manasikaroto avijjāppabhede cittaṁ
na pakkhandati na pasīdati na santiṭṭhati nādhimuccati tassa kho etaṁ
bhikkhave bhikkhuno na avijjāppabhedo pāṭikaṅkho seyyathāpi bhikkhave

footnote: 1 ma. lepagatena. yu. lasagatena.

page number: 225

jambālī anekavassagaṇikā tassā puriso yāni ceva āyamukhāni
tāni pidaheyya yāni ca apāyamukhāni tāni vivareyya devo ca
na sammā dhāraṁ anuppaveccheyya evaṁ hi tassā bhikkhave jambāliyā
na ālippabhedo pāṭikaṅkho evameva kho bhikkhave bhikkhu aññataraṁ
santaṁ cetovimuttiṁ upasampajja viharati so avijjāppabhedaṁ manasikaroti
tassa avijjāppabhedaṁ manasikaroto avijjāppabhede cittaṁ na
pakkhandati na pasīdati na santiṭṭhati nādhimuccati tassa kho etaṁ
bhikkhave bhikkhuno na avijjāppabhedo pāṭikaṅkho. idha pana bhikkhave
bhikkhu aññataraṁ santaṁ cetovimuttiṁ upasampajja viharati so avijjāppabhedaṁ
manasikaroti tassa avijjāppabhedaṁ manasikaroto avijjāppabhede
cittaṁ pakkhandati pasīdati santiṭṭhati adhimuccati tassa kho
etaṁ bhikkhave bhikkhuno avijjāppabhedo pāṭikaṅkho seyyathāpi bhikkhave
jambālī anekavassagaṇikā tassā puriso yāni ceva āyamukhāni tāni
vivareyya yāni ca apāyamukhāni tāni pidaheyya devo ca sammā
dhāraṁ anuppaveccheyya evaṁ hi tassā bhikkhave jambāliyā ālippabhedo
pāṭikaṅkho evameva kho bhikkhave bhikkhu aññataraṁ santaṁ cetovimuttiṁ
upasampajja viharati so avijjāppabhedaṁ manasikaroti tassa avijjāppabhedaṁ
manasikaroto avijjāppabhede cittaṁ pakkhandati pasīdati santiṭṭhati
adhimuccati tassa kho etaṁ bhikkhave bhikkhuno avijjāppabhedo

page number: 226

pāṭikaṅkho. ime kho bhikkhave cattāro puggalā santo saṁvijjamānā
lokasminti.

[179] athakho āyasmā ānando yenāyasmā sārīputto
tenupasaṅkami upasaṅkamitvā āyasmatā sārīputtena saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi ekamantaṁ
nisinno kho āyasmā ānando āyasmantaṁ sārīputtaṁ etadavoca ko
nu kho āvuso sārīputta hetu ko paccayo yena midhekacce
sattā diṭṭheva dhamme na parinibbāyantīti. idhāvuso ānanda
sattā imā hānabhāgiyā saññāti yathābhūtaṁ nappajānanti imā
ṭhitibhāgiyā saññāti yathābhūtaṁ nappajānanti imā visesabhāgiyā
saññāti yathābhūtaṁ nappajānanti imā nibbedhabhāgiyā saññāti
yathābhūtaṁ nappajānanti ayaṁ kho āvuso ānanda hetu ayaṁ paccayo
yena midhekacce sattā diṭṭheva dhamme na parinibbāyantīti. ko
panāvuso sārīputta hetu ko paccayo yena midhekacce sattā
diṭṭheva dhamme parinibbāyantīti. idhāvuso ānanda sattā imā
hānabhāgiyā saññāti yathābhūtaṁ pajānanti imā ṭhitibhāgiyā saññāti
yathābhūtaṁ pajānanti imā visesabhāgiyā saññāti yathābhūtaṁ pajānanti
imā nibbedhabhāgiyā saññāti yathābhūtaṁ pajānanti ayaṁ kho āvuso
ānanda hetu ayaṁ paccayo yena midhekacce sattā diṭṭheva dhamme
parinibbāyantīti.

page number: 227

[180] ekaṁ samayaṁ bhagavā bhoganagare viharati ānandacetiye.
tatra kho bhagavā bhikkhū āmantesi bhikkhavoti. bhadanteti te bhikkhū
bhagavato paccassosuṁ. bhagavā etadavoca. cattārome bhikkhave
mahāpadese desessāmi taṁ suṇātha sādhukaṁ manasikarotha bhāsissāmīti.
evaṁ bhanteti kho te bhikkhū bhagavato paccassosuṁ. bhagavā etadavoca
katame ca bhikkhave cattāro mahāpadesā idha bhikkhave bhikkhu evaṁ
vadeyya sammukhā metaṁ āvuso bhagavato sutaṁ sammukhā paṭiggahitaṁ
ayaṁ dhammo ayaṁ vinayo idaṁ satthusāsananti tassa bhikkhave bhikkhuno
bhāsitaṁ neva abhinanditabbaṁ nappaṭikkositabbaṁ anabhinanditvā appaṭikkositvā
tāni padabyañjanāni sādhukaṁ uggahetvā sutte otāretabbāni
vinaye sandassetabbāni tāni ce sutte otāriyamānāni
vinaye sandassiyamānāni na ceva sutte otaranti na vinaye
sandissanti niṭṭhamettha gantabbaṁ addhā idaṁ na ceva tassa bhagavato
vacanaṁ arahato sammāsambuddhassa imassa ca bhikkhuno duggahitanti
iti hīdaṁ bhikkhave chaḍḍeyyātha idha pana bhikkhave bhikkhu evaṁ
vadeyya sammukhā metaṁ āvuso bhagavato sutaṁ sammukhā paṭiggahitaṁ
ayaṁ dhammo ayaṁ vinayo idaṁ satthusāsananti tassa bhikkhave bhikkhuno
bhāsitaṁ neva abhinanditabbaṁ nappaṭikkositabbaṁ anabhinanditvā appaṭikkositvā
tāni padabyañjanāni sādhukaṁ uggahetvā sutte otāretabbāni
vinaye sandassetabbāni tāni ce sutte otāriyamānāni

page number: 228

vinaye sandassiyamānāni sutte ceva otaranti vinaye ca sandissanti
niṭṭhamettha gantabbaṁ addhā idaṁ tassa bhagavato vacanaṁ arahato
sammāsambuddhassa imassa ca bhikkhuno suggahitanti idaṁ bhikkhave
paṭhamaṁ mahāpadesaṁ dhāreyyātha. idha pana bhikkhave bhikkhu evaṁ vadeyya
amukasmiṁ nāma āvāse saṅgho viharati sathero sapāmokkho tassa me
saṅghassa sammukhā sutaṁ sammukhā paṭiggahitaṁ ayaṁ dhammo ayaṁ vinayo
idaṁ satthusāsananti tassa bhikkhave bhikkhuno bhāsitaṁ neva abhinanditabbaṁ
nappaṭikkositabbaṁ anabhinanditvā appaṭikkositvā tāni padabyañjanāni
sādhukaṁ uggahetvā sutte otāretabbāni vinaye sandassetabbāni
tāni ce sutte otāriyamānāni vinaye sandassiyamānāni na ceva
sutte otaranti na vinaye sandissanti niṭṭhamettha gantabbaṁ addhā
idaṁ na ceva tassa bhagavato vacanaṁ arahato sammāsambuddhassa tassa
ca saṅghassa duggahitanti iti hīdaṁ bhikkhave chaḍḍeyyātha idha pana
bhikkhave bhikkhu evaṁ vadeyya amukasmiṁ nāma āvāse saṅgho viharati
sathero sapāmokkho tassa me saṅghassa sammukhā sutaṁ sammukhā
paṭiggahitaṁ ayaṁ dhammo ayaṁ vinayo idaṁ satthusāsananti tassa
bhikkhave bhikkhuno bhāsitaṁ neva abhinanditabbaṁ nappaṭikkositabbaṁ anabhinanditvā
appaṭikkositvā tāni padabyañjanāni sādhukaṁ uggahetvā
sutte otāretabbāni vinaye sandassetabbāni tāni ce sutte
otāriyamānāni vinaye sandassiyamānāni sutte ceva otaranti vinaye

page number: 229

ca sandissanti niṭṭhamettha gantabbaṁ addhā idaṁ tassa bhagavato
vacanaṁ arahato sammāsambuddhassa tassa ca saṁghassa suggahitanti
idaṁ bhikkhave dutiyaṁ mahāpadesaṁ dhāreyyātha. idha pana bhikkhave bhikkhu
evaṁ vadeyya amukasmiṁ nāma āvāse sambahulā therā bhikkhū
viharanti bahussutā āgatāgamā dhammadharā vinayadharā mātikādharā tesaṁ
me therānaṁ sammukhā sutaṁ sammukhā paṭiggahitaṁ ayaṁ dhammo ayaṁ vinayo
idaṁ satthusāsananti tassa bhikkhave bhikkhuno bhāsitaṁ neva abhinanditabbaṁ
nappaṭikkositabbaṁ anabhinanditvā appaṭikkositvā tāni padabyañjanāni
sādhukaṁ uggahetvā sutte otāretabbāni vinaye sandassetabbāni
tāni ce sutte otāriyamānāni vinaye sandassiyamānāni
na ceva sutte otaranti na vinaye sandissanti niṭṭhamettha gantabbaṁ
addhā idaṁ na ceva tassa bhagavato vacanaṁ arahato sammāsambuddhassa
tesañca therānaṁ duggahitanti iti hīdaṁ bhikkhave chaḍḍeyyātha idha
pana bhikkhave bhikkhu evaṁ vadeyya amukasmiṁ nāma āvāse sambahulā
therā bhikkhū viharanti bahussutā āgatāgamā dhammadharā vinayadharā
mātikādharā tesaṁ me therānaṁ sammukhā sutaṁ sammukhā paṭiggahitaṁ ayaṁ
dhammo ayaṁ vinayo idaṁ satthusāsananti tassa bhikkhave bhikkhuno
bhāsitaṁ neva abhinanditabbaṁ nappaṭikkositabbaṁ anabhinanditvā appaṭikkositvā
tāni padabyañjanāni sādhukaṁ uggahetvā sutte otāretabbāni
vinaye sandassetabbāni tāni ce sutte otāriyamānāni

page number: 230

vinaye sandassiyamānāni sutte ceva otaranti (pts. a ii, 170) vinaye ca sandissanti
niṭṭhamettha gantabbaṁ addhā idaṁ tassa bhagavato vacanaṁ arahato sammāsambuddhassa
tesañca therānaṁ suggahitanti idaṁ bhikkhave tatiyaṁ mahāpadesaṁ
dhāreyyātha. idha pana bhikkhave bhikkhu evaṁ vadeyya amukasmiṁ nāma
āvāse eko thero bhikkhu viharati bahussuto āgatāgamo dhammadharo
vinayadharo mātikādharo tassa me therassa sammukhā sutaṁ sammukhā
paṭiggahitaṁ ayaṁ dhammo ayaṁ vinayo idaṁ satthusāsananti tassa
bhikkhave bhikkhuno bhāsitaṁ neva abhinanditabbaṁ nappaṭikkositabbaṁ
anabhinanditvā appaṭikkositvā tāni padabyañjanāni sādhukaṁ uggahetvā
sutte otāretabbāni vinaye sandassetabbāni tāni ce sutte
otāriyamānāni vinaye sandassiyamānāni na ceva sutte otaranti na
vinaye sandissanti niṭṭhamettha gantabbaṁ addhā idaṁ na ceva
tassa bhagavato vacanaṁ arahato sammāsambuddhassa tassa ca therassa
duggahitanti iti hīdaṁ bhikkhave chaḍḍeyyātha idha pana bhikkhave
bhikkhu evaṁ vadeyya amukasmiṁ nāma āvāse eko thero bhikkhu viharati
bahussuto āgatāgamo dhammadharo vinayadharo mātikādharo tassa me
therassa sammukhā sutaṁ sammukhā paṭiggahitaṁ ayaṁ dhammo ayaṁ vinayo
idaṁ satthusāsananti tassa bhikkhave bhikkhuno bhāsitaṁ neva abhinanditabbaṁ
nappaṭikkositabbaṁ anabhinanditvā appaṭikkositvā tāni padabyañjanāni
sādhukaṁ uggahetvā sutte otāretabbāni vinaye sandassetabbāni tāni
ce sutte otāriyamānāni vinaye sandassiyamānāni sutte ceva otaranti

page number: 231

vinaye ca sandissanti niṭṭhamettha gantabbaṁ addhā idaṁ tassa
bhagavato vacanaṁ arahato sammāsambuddhassa tassa ca therassa
suggahitanti idaṁ bhikkhave catutthaṁ mahāpadesaṁ dhāreyyātha. ime
kho bhikkhave cattāro mahāpadesāti.
sañcetaniyavaggo tatiyo.

[1]-
yodhājīvavaggo catuttho

[181] catūhi bhikkhave aṅgehi samannāgato yodhājīvo rājāraho
hoti rājabhoggo (pts. a ii, 171) rañño aṅgantveva saṅkhaṁ gacchati katamehi catūhi
idha bhikkhave yodhājīvo ṭhānakusalo ca hoti dūrepātī ca akkhaṇavedhī
ca mahato ca kāyassa padāletā imehi kho bhikkhave catūhi aṅgehi
samannāgato yodhājīvo rājāraho hoti rājabhoggo rañño aṅgantveva
saṅkhaṁ gacchati. evameva kho bhikkhave catūhi dhammehi samannāgato
bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ
puññakkhettaṁ lokassa katamehi catūhi idha bhikkhave bhikkhu ṭhānakusalo
ca hoti dūrepātī ca akkhaṇavedhī ca mahato ca kāyassa padāletā.
kathañca bhikkhave bhikkhu ṭhānakusalo hoti idha bhikkhave bhikkhu sīlavā
hoti .pe. samādāya sikkhati sikkhāpadesu evaṁ kho bhikkhave bhikkhu
ṭhānakusalo hoti. kathañca bhikkhave bhikkhu dūrepātī hoti idha

footnote: 1 ma. tassuddānaṁ
footnote: cetanā vibhatti koṭṭhiko ānando upavāṇapañcamaṁ
footnote: āyācanarāhulajambālī nibbānaṁ mahāpadesenāti.

page number: 232

bhikkhave bhikkhu yaṅkiñci rūpaṁ atītānāgatapaccuppannaṁ ajjhattaṁ vā
bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre
santike vā sabbaṁ rūpaṁ netaṁ mama nesohamasmi na meso
attāti evametaṁ yathābhūtaṁ sammappaññāya passati yākāci vedanā
... yākāci saññā ... yekeci saṅkhārā ... yaṅkiñci viññāṇaṁ
atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā
hīnaṁ vā paṇītaṁ vā yaṁ dūre santike vā sabbaṁ viññāṇaṁ netaṁ
mama nesohamasmi na meso attāti evametaṁ yathābhūtaṁ sammappaññāya
passati evaṁ kho bhikkhave bhikkhu dūrepātī hoti. kathañca
bhikkhave bhikkhu akkhaṇavedhī hoti idha bhikkhave bhikkhu idaṁ dukkhanti
yathābhūtaṁ pajānāti .pe. ayaṁ dukkhanirodhagāminī paṭipadāti yathābhūtaṁ
pajānāti evaṁ kho bhikkhave bhikkhu akkhaṇavedhī hoti. kathañca
bhikkhave bhikkhu mahato kāyassa padāletā hoti idha bhikkhave bhikkhu
mahantaṁ (pts. a ii, 172) avijjākkhandhaṁ padāleti evaṁ kho bhikkhave bhakkhu mahato
kāyassa padāletā hoti. imehi kho bhikkhave catūhi dhammehi samannāgato
bhikkhu āhuneyyo hoti .pe. anuttaraṁ puññakkhettaṁ
lokassāti.

[182] catunnaṁ bhikkhave dhammānaṁ natthi koci pāṭibhogo samaṇo
vā brāhmaṇo vā devo vā māro vā brahmā vā koci vā lokasmiṁ
katamesaṁ catunnaṁ jarādhammaṁ mā jirīti 1- natthi koci pāṭibhogo samaṇo

footnote: 1 ma. yu. jīrīti.

page number: 233

vā brāhmaṇo vā devo vā māro vā brahmā vā koci vā
lokasmiṁ. byādhidhammaṁ mā byādhiyīti natthi koci pāṭibhogo
samaṇo vā brāhmaṇo vā devo vā māro vā brahmā vā koci
vā lokasmiṁ. maraṇadhammaṁ mā miyyīti natthi koci pāṭibhogo
samaṇo vā brāhmaṇo vā devo vā māro vā brahmā vā koci
vā lokasmiṁ. yāni kho pana tāni 

[1]- pāpakāni kammāni saṁkilesikāni
ponobbhavikāni sadarāni dukkhavipākāni āyatiṁjātijarāmaraṇikāni tesaṁ
vipāko mā nibbattīti natthi koci pāṭibhogo samaṇo vā brāhmaṇo
vā devo vā māro vā brahmā vā koci vā lokasmiṁ. imesaṁ
kho bhikkhave catunnaṁ dhammānaṁ natthi koci pāṭibhogo samaṇo vā
brāhmaṇo vā devo vā māro vā brahmā vā koci vā lokasminti.

[183] ekaṁ samayaṁ bhagavā rājagahe viharati veḷuvane kalandakanivāpe.
athakho vassakāro brāhmaṇo magadhamahāmatto yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ nisīdi ekamantaṁ nisinno kho
vassakāro brāhmaṇo magadhamahāmatto bhagavantaṁ etadavoca mayaṁ 2- hi
bho gotama evaṁvādī evaṁdiṭṭhī yokoci diṭṭhaṁ bhāsati evaṁ me
diṭṭhanti natthi tato doso yokoci sutaṁ bhāsati evaṁ me sutanti
natthi tato doso yokoci mutaṁ bhāsati evaṁ me mutanti natthi

footnote: 1 ma. pubbe attanā katāni. 2 ma. yu. ahaṁ.

page number: 234

tato doso yokoci viññātaṁ (pts. a ii, 173) bhāsati evaṁ me viññātanti
natthi tato dosoti. nāhaṁ brāhmaṇa sabbaṁ diṭṭhaṁ bhāsitabbanti
vadāmi na panāhaṁ brāhmaṇa sabbaṁ diṭṭhaṁ na bhāsitabbanti vadāmi
nāhaṁ brāhmaṇa sabbaṁ sutaṁ bhāsitabbanti vadāmi na panāhaṁ
brāhmaṇa sabbaṁ sutaṁ na bhāsitabbanti vadāmi nāhaṁ brāhmaṇa
sabbaṁ mutaṁ bhāsitabbanti vadāmi na panāhaṁ brāhmaṇa sabbaṁ mutaṁ
na bhāsitabbanti vadāmi nāhaṁ brāhmaṇa sabbaṁ viññātaṁ bhāsitabbanti
vadāmi na panāhaṁ brāhmaṇa sabbaṁ viññātaṁ na bhāsitabbanti
vadāmi yaṁ hi brāhmaṇa diṭṭhaṁ bhāsato 1- akusalā dhammā
abhivaḍḍhanti kusalā dhammā parihāyanti evarūpaṁ diṭṭhaṁ na bhāsitabbanti
vadāmi yañca khvassa brāhmaṇa diṭṭhaṁ bhāsato akusalā
dhammā parihāyanti kusalā dhammā abhivaḍḍhanti evarūpaṁ diṭṭhaṁ
bhāsitabbanti vadāmi yaṁ hi brāhmaṇa sutaṁ bhāsato akusalā dhammā
abhivaḍḍhanti kusalā dhammā parihāyanti evarūpaṁ sutaṁ na bhāsitabbanti
vadāmi yañca khvassa brāhmaṇa sutaṁ bhāsato akusalā
dhammā parihāyanti kusalā dhammā abhivaḍḍhanti evarūpaṁ sutaṁ
bhāsitabbanti vadāmi yaṁ hi brāhmaṇa mutaṁ bhāsato akusalā dhammā
abhivaḍḍhanti kusalā dhammā parihāyanti evarūpaṁ mutaṁ na bhāsitabbanti
vadāmi yañca khvassa brāhmaṇa mutaṁ bhāsato akusalā dhammā
parihāyanti kusalā dhammā abhivaḍḍhanti evarūpaṁ mutaṁ bhāsitabbanti

footnote: 1 ma. abhāsato. ito paraṁ īdisameva.

page number: 235

vadāmi yaṁ hi brāhmaṇa viññātaṁ bhāsato akusalā dhammā
abhivaḍḍhanti kusalā dhammā parihāyanti evarūpaṁ viññātaṁ na
bhāsitabbanti vadāmi yañca khvassa brāhmaṇa viññātaṁ bhāsato
akusalā dhammā parihāyanti kusalā dhammā abhivaḍḍhanti evarūpaṁ
viññātaṁ bhāsitabbanti vadāmīti. athakho vassakāro brāhmaṇo
magadhamahāmatto bhagavato bhāsitaṁ abhinanditvā anumoditvā uṭṭhāyāsanā
pakkāmīti.

[184] athakho jānussoṇī brāhmaṇo yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ
sārāṇīyaṁ vītisāretvā ekamantaṁ nisīdi ekamantaṁ nisinno kho
khānussoṇī brāhmaṇo bhagavantaṁ etadavoca mayaṁ 1- hi bho gotama
evaṁvādī evaṁdiṭṭhī natthi yo so maraṇadhammo samāno na bhāyati
na santāsaṁ āpajjati maraṇassāti. atthi brāhmaṇa maraṇadhammo
samāno bhāyati santāsaṁ āpajjati maraṇassa atthi pana brāhmaṇa
maraṇadhammo samāno na bhāyati na santāsaṁ āpajjati maraṇassa katamo
ca brāhmaṇa maraṇadhammo samāno bhāyati santāsaṁ āpajjati maraṇassa
idha brāhmaṇa ekacco kāmesu avītarāgo hoti avigatacchando
avigatapemo avigatapipāso avigatapariḷāho avigatataṇho tamenaṁ aññataro
gāḷho rogātaṅko phusati tassa aññatarena gāḷhena rogātaṅkena

footnote: 1 ma. yu. ahaṁ.

page number: 236

phuṭṭhassa evaṁ hoti piyā vata maṁ kāmā jahissanti piye cāhaṁ
kāme jahissāmīti so socati kilamati paridevati urattāḷī kandati 1-
sammohaṁ āpajjati ayaṁ kho brāhmaṇa maraṇadhammo samāno bhāyati
santāsaṁ āpajjati maraṇassa. puna caparaṁ brāhmaṇa idhekacco kāye
avītarāgo hoti avigatacchando avigatapemo avigatapipāso avigatapariḷāho
avigatataṇho tamenaṁ aññataro gāḷho rogātaṅko phusati tassa
aññatarena gāḷhena rogātaṅkena phuṭṭhassa evaṁ hoti piyo vata maṁ
kāyo jahissati piyañcāhaṁ kāyaṁ jahissāmīti so socati kilamati
paridevati urattāḷī kandati sammohaṁ āpajjati ayaṁpi kho brāhmaṇa
maraṇadhammo samāno bhāyati santāsaṁ āpajjati maraṇassa. puna caparaṁ
brāhmaṇa idhekacco akatakalyāṇo hoti akatakusalo akatabhīruttāṇo
katapāpo kataluddo katakibbiso tamenaṁ aññataro gāḷho rogātaṅko
phusati tassa aññatarena gāḷhena rogātaṅkena phuṭṭhassa evaṁ hoti
akataṁ vata me kalyāṇaṁ akataṁ kusalaṁ akataṁ bhīruttāṇaṁ kataṁ pāpaṁ
kataṁ luddaṁ kataṁ kibbisaṁ yāvatā bho akatakalyāṇānaṁ akatakusalānaṁ
akatabhīruttāṇānaṁ katapāpānaṁ kataluddānaṁ katakibbisānaṁ gati taṁ gatiṁ
pecca gacchāmīti so socati kilamati paridevati urattāḷī kandati
sammohaṁ āpajjati ayaṁpi kho brāhmaṇa maraṇadhammo samāno bhāyati
santāsaṁ āpajjati maraṇassa. puna caparaṁ brāhmaṇa idhekacco kaṅkhī
hoti vicikicchī aniṭṭhaṁ gato saddhamme tamenaṁ aññataro gāḷho

footnote: 1 uttāḷiṁ kandatītipi.

page number: 237

rogātaṅko phusati tassa aññatarena gāḷhena rogātaṅkena phuṭṭhassa
evaṁ hoti (pts. a ii, 175) kaṅkhī vatamhi vicikicchī aniṭṭhaṁ gato saddhammeti so
socati kilamati paridevati urattāḷī kandati sammohaṁ āpajjati ayaṁpi
kho brāhmaṇa maraṇadhammo samāno bhāyati santāsaṁ āpajjati maraṇassa.
ime kho brāhmaṇa cattāro maraṇadhammā samānā bhāyanti santāsaṁ
āpajjanti maraṇassa. katamo ca brāhmaṇa maraṇadhammo samāno na
bhāyati na santāsaṁ āpajjati maraṇassa idha brāhmaṇa ekacco
kāmesu vītarāgo hoti vigatacchando vigatapemo vigatapipāso
vigatapariḷāho vigatataṇho tamenaṁ aññataro gāḷho rogātaṅko phusati
tassa aññatarena gāḷhena rogātaṅkena phuṭṭhassa na evaṁ hoti
piyā vata maṁ kāmā khahissanti piye cāhaṁ kāme jahissāmīti so
na socati na kilamati na paridevati na urattāḷī kandati na sammohaṁ
āpajjati ayaṁ kho brāhmaṇa maraṇadhammo samāno na bhāyati na
santāsaṁ āpajjati maraṇassa. puna caparaṁ brāhmaṇa idhekacco kāye
vītarāgo hoti vigatacchando vigatapemo vigatapipāso vigatapariḷāho
vigatataṇho tamenaṁ aññataro gāḷho rogātaṅko phusati tassa aññatarena
gāḷhena rogātaṅkena phuṭṭhassa na evaṁ hoti piyo vata maṁ kāyo
jahissati piyañcāhaṁ kāyaṁ jahissāmīti so na socati na kilamati
na paridevati na urattāḷī kandati na sammohaṁ āpajjati ayaṁpi kho
brāhmaṇa maraṇadhammo samāno na bhāyati na santāsaṁ āpajjati maraṇassa.

page number: 238

puna caparaṁ brāhmaṇa idhekacco akatapāpo hoti akataluddo
akatakibbiso katakalyāṇo katakusalo katabhīruttāṇo tamenaṁ aññataro
gāḷho rogātaṅko phusati tassa aññatarena gāḷhena rogātaṅkena
phuṭṭhassa evaṁ hoti akataṁ vata me pāpaṁ akataṁ luddaṁ akataṁ kibbisaṁ
kataṁ kalyāṇaṁ kataṁ kusalaṁ kataṁ bhīruttāṇaṁ yāvatā bho akatapāpānaṁ
akataluddānaṁ akatakibbisānaṁ katakalyāṇānaṁ katakusalānaṁ katabhīruttāṇānaṁ
gati taṁ gatiṁ pecca gacchāmīti so na socati na kilamati na
paridevati na urattāḷī kandati na sammohaṁ āpajjati ayaṁpi kho
brāhmaṇa maraṇadhammo samāno na bhāyati na santāsaṁ āpajjati maraṇassa.
puna caparaṁ brāhmaṇa idhekacco akaṅkhī hoti avicikicchī (pts. a ii, 176) niṭṭhaṁ gato
saddhamme tamenaṁ aññataro gāḷho rogātaṅko phusati tassa
aññatarena gāḷhena rogātaṅkena phuṭṭhassa evaṁ hoti akaṅkhī vatamhi
avicikicchī niṭṭhaṁ gato saddhammeti so na socati na kilamati na
paridevati na urattāḷī kandati na sammohaṁ āpajjati ayaṁpi kho
brāhmaṇa maraṇadhammo samāno na bhāyati na santāsaṁ āpajjati maraṇassa.
ime kho brāhmaṇa cattāro maraṇadhammā samānā na bhāyanti na
santāsaṁ āpajjanti maraṇassāti. abhikkantaṁ bho gotama .pe.
upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatanti.

[185] ekaṁ samayaṁ bhagavā rājagahe viharati gijjhakūṭe pabbate.
tena kho pana samayena sambahulā abhiññātā abhiññātā paribbājakā

page number: 239

sappiniyā tīre paribbājakārāme paṭivasanti seyyathīdaṁ annabhāro 1-
vadharo 2- sakuludāyī ca paribbājako aññe ca abhiññātā abhiññātā
paribbājakā. athakho bhagavā sāyaṇhasamayaṁ paṭisallānā vuṭṭhito
yena sappiniyā tīraṁ paribbājakārāmo tenupasaṅkami. tena kho pana
samayena tesaṁ aññatitthiyānaṁ paribbājakānaṁ sannisinnānaṁ sannipatitānaṁ
ayamantarākathā udapādi itipi brāhmaṇasaccāni itipi brāhmaṇasaccānīti.
athakho bhagavā yena te paribbājakā tenupasaṅkami
upasaṅkamitvā paññatte āsane nisīdi nisajja kho bhagavā te
paribbājake etadavoca kāyanuttha paribbājakā etarahi kathāya
sannisinnā kā ca pana vo antarākathā vippakatāti. idha bho gotama
amhākaṁ sannisinnānaṁ sannipatitānaṁ ayamantarākathā udapādi itipi
brāhmaṇasaccāni itipi brāhmaṇasaccānīti. cattārīmāni paribbājakā
brāhmaṇasaccāni mayā sayaṁ abhiññā sacchikatvā paveditāni katamāni
cattāri idha paribbājakā brāhmaṇo evamāha sabbe pāṇā
avajjhāti iti vadaṁ brāhmaṇo saccaṁ āha no musā so tena
na samaṇoti maññati na brāhmaṇoti maññati na seyyohamasmīti
maññati na sadisohamasmīti maññati na hīnohamasmīti maññati apica
yadeva tattha saccaṁ tadabhiññāya pāṇānaṁyeva anudayāya 3- anukampāya
paṭipanno hoti. puna caparaṁ paribbājakā brāhmaṇo evamāha

footnote: 1 yu. antabhāro. 2 ma. yu. varadharo. 3 ma. yu. anuddayāya.

page number: 240

sabbe kāmā aniccā dukkhā vipariṇāmadhammāti idaṁ vadaṁ
brāhmaṇo saccaṁ āha no musā so tena na samaṇoti maññati
na brāhmaṇoti maññati na seyyohamasmīti maññati na sadisohamasmīti
maññati na hīnohamasmīti maññati apica yadeva tattha
saccaṁ tadabhiññāya kāmānaṁyeva nibbidāya virāgāya nirodhāya paṭipanno
hoti. puna caparaṁ paribbājakā brāhmaṇo evamāha sabbe bhavā
aniccā dukkhā vipariṇāmadhammāti iti vadaṁ brāhmaṇo saccaṁ
āha no musā so tena na samaṇoti maññati na brāhmaṇoti
maññati na seyyohamasmīti maññati na sadisohamasmīti maññati na
hīnohamasmīti maññati apica yadeva tattha saccaṁ tadabhiññāya
bhavānaṁ yeva nibbidāya virāgāya nirodhāya paṭipanno hoti. puna caparaṁ
paribbājakā brāhmaṇo evamāha nāhaṁ kvacini 1- kassaci kiñcanatasmiṁ
na ca mama kvacini 1- katthaci kiñcinatthīti 2- iti vadaṁ brāhmaṇo
saccaṁ āha no musā so tena na samaṇoti maññati na brāhmaṇoti
maññati na seyyohamasmīti maññati na sadisohamasmīti maññati
na hīnohamasmīti maññati apica yadeva tattha saccaṁ tadabhiññāya
ākiñcaññaṁyeva paṭipadaṁ paṭipanno hoti. imāni kho paribbājakā
cattāri brāhmaṇasaccāni mayā sayaṁ abhiññā sacchikatvā
paveditānīti.

footnote: 1 ma. yu. kvacani. 2 ma. kiñcanatatthīti. yu. kiñcanaṁ natthīti.

page number: 241

[186] athakho aññataro bhikkhu yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinno kho so bhikkhu bhagavantaṁ etadavoca kena nu kho bhante
loko nīyati kena loko parikassati kassa ca uppannassa vasaṁ
gacchatīti. sādhu sādhu bhikkhu bhaddako kho te bhikkhu ummaṅgo 1-
bhaddakaṁ (pts. a ii, 178) paṭibhāṇaṁ kalyāṇī paripucchā evaṁ hi tvaṁ bhikkhu pucchasi
kena nu kho bhante loko nīyati kena loko parikassati kassa
ca uppannassa vasaṁ gacchatīti. evaṁ bhante. cittena kho
bhikkhu loko nīyati cittena parikassati cittassa uppannassa vasaṁ
gacchatīti. sādhu bhanteti kho so bhikkhu bhagavato bhāsitaṁ abhinanditvā
anumoditvā bhagavantaṁ uttariṁ pañhaṁ apucchi bahussuto
dhammadharo bahussuto dhammadharoti bhante vuccati kittāvatā nu kho
bhante bahussuto dhammadharo hotīti. sādhu sādhu bhikkhu bhaddako
kho te bhikkhu ummaṅgo bhaddakaṁ paṭibhāṇaṁ kalyāṇī paripucchā evaṁ
hi tvaṁ bhikkhu pucchasi bahussuto dhammadharo bahussuto dhammadharoti
bhante vuccati kittāvatā nu kho bhante bahussuto dhammadharo
hotīti. evaṁ bhante. bahū kho bhikkhu mayā dhammā desitā
suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ
vedallaṁ catuppadāya cepi bhikkhu gāthāya atthamaññāya

footnote: 1 ma. yu. ummaggo. ito paraṁ īdisameva.

page number: 242

dhammamaññāya dhammānudhammapaṭipanno hoti bahussuto dhammadharoti
alaṁ vacanāyāti. sādhu bhanteti kho so bhikkhu bhagavato bhāsitaṁ
abhinanditvā anumoditvā bhagavantaṁ uttariṁ pañhaṁ apucchi sutavā
nibbedhikapañño sutavā nibbedhikapaññoti bhante vuccati kittāvatā
nu kho bhante sutavā nibbedhikapañño hotīti. sādhu sādhu bhikkhu
bhaddako kho te bhikkhu ummaṅgo bhaddakaṁ paṭibhāṇaṁ kalyāṇī paripucchā
evaṁ hi tvaṁ bhikkhu pucchasi sutavā nibbedhikapañño sutavā nibbedhikapaññoti
bhante vuccati kittāvatā nu kho bhante sutavā nibbedhikapañño
hotīti. evaṁ bhante. idha bhikkhu bhikkhuno idaṁ
dukkhanti sutaṁ hoti paññāya cassa atthaṁ ativijjha passati ayaṁ
dukkhasamudayoti sutaṁ hoti paññāya cassa atthaṁ ativijjha passati
ayaṁ dukkhanirodhoti sutaṁ hoti paññāya cassa atthaṁ ativijjha
passati ayaṁ dukkhanirodhagāminī paṭipadāti sutaṁ hoti paññāya
cassa atthaṁ ativijjha passati evaṁ kho (pts. a ii, 179) bhikkhu sutavā nibbedhikapañño
hotīti. sādhu bhanteti kho so bhikkhu bhagavato bhāsitaṁ
abhinanditvā anumoditvā bhagavantaṁ uttariṁ pañhaṁ apucchi paṇḍito
mahāpañño paṇḍito mahāpaññoti bhante vuccati kittāvatā
nu kho bhante paṇḍito mahāpañño hotīti. sādhu sādhu bhikkhu
bhaddako kho te bhikkhu ummaṅgo bhaddakaṁ paṭibhāṇaṁ kalyāṇī paripucchā
evaṁ hi tvaṁ bhikkhu pucchasi paṇḍito mahāpañño paṇḍito

page number: 243

mahāpaññoti bhante vuccati kittāvatā nu kho bhante paṇḍito
mahāpañño hotīti. evaṁ bhante. idha bhikkhu paṇḍito
mahāpañño nevattabyābādhāya ceteti na parabyābādhāya ceteti na
ubhayabyābādhāya ceteti attahitaṁ parahitaṁ ubhayahitaṁ sabbalokahitameva
cintayamāno cinteti evaṁ kho bhikkhu paṇḍito mahāpañño
hotīti.

[187] ekaṁ samayaṁ bhagavā rājagahe viharati veḷuvane kalandakanivāpe.
athakho vassakāro brāhmaṇo magadhamahāmatto yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ nisīdi ekamantaṁ nisinno kho
vassakāro brāhmaṇo magadhamahāmatto bhagavantaṁ etadavoca jāneyya
nu kho bho gotama asappuriso asappurisaṁ asappuriso ayaṁ bhavanti.
aṭṭhānaṁ kho etaṁ brāhmaṇa anavakāso yaṁ asappuriso asappurisaṁ
jāneyya asappuriso ayaṁ bhavanti. jāneyya pana bho gotama
asappuriso sappurisaṁ sappuriso ayaṁ bhavanti. etampi kho brāhmaṇa
aṭṭhānaṁ anavakāso yaṁ asappuriso sappurisaṁ jāneyya sappuriso
ayaṁ bhavanti. jāneyya nu kho bho gotama sappuriso sappurisaṁ
sappuriso ayaṁ bhavanti. ßēhānaṁ kho etaṁ brāhmaṇa vijjati yaṁ
sappuriso sappurisaṁ jāneyya (pts. a ii, 180) sappuriso ayaṁ bhavanti. jāneyya
pana bho gotama sappuriso asappurisaṁ asappuriso ayaṁ bhavanti.

page number: 244

etampi kho brāhmaṇa ṭhānaṁ vijjati yaṁ sappuriso asappurisaṁ
jāneyya asappuriso ayaṁ bhavanti. acchariyaṁ bho gotama abbhutaṁ
bho gotama yāva subhāsitañcidaṁ bhotā gotamena aṭṭhānaṁ kho
etaṁ brāhmaṇa anavakāso yaṁ asappuriso asappurisaṁ jāneyya
asappuriso ayaṁ bhavanti. etampi kho brāhmaṇa aṭṭhānaṁ anavakāso
yaṁ asappuriso sappurisaṁ jāneyya sappuriso ayaṁ bhavanti ṭhānaṁ
kho etaṁ brāhmaṇa vijjati yaṁ sappuriso sappurisaṁ jāneyya
sappuriso ayaṁ bhavanti etampi kho brāhmaṇa ṭhānaṁ vijjati yaṁ
sappuriso asappurisaṁ jāneyya asappuriso ayaṁ bhavanti. ekamidaṁ
bho gotama samayaṁ todeyyassa brāhmaṇassa parisati parūpārambhaṁ
vattenti bālo ayaṁ rājā eḷeyyo yo samaṇe rāmaputte
abhippasanno samaṇe ca pana rāmaputte evarūpaṁ paramanipaccakāraṁ
karoti yadidaṁ abhivādanaṁ paccuṭṭhānaṁ añjalikammaṁ sāmīcikammaṁ 1-
imepi rañño eḷeyyassa parihārakā bālā yamako moggaṁllo
uggo nāvinākī 2- gandhabbo aggivesso ye samaṇe rāmaputte
abhippasannā samaṇe ca pana rāmaputte evarūpaṁ paramanipaccakāraṁ
karonti yadidaṁ abhivādanaṁ paccuṭṭhānaṁ añjalikammaṁ sāmīcikammanti
tyassudaṁ todeyyo brāhmaṇo iminā nayena neti taṁ kiṁ maññanti
bhonto paṇḍito rājā eḷeyyo karaṇīyādhikaraṇīyesu vacanīyādhivacanīyesu

footnote: 1 ma. yu. sāmīcikammanti. 2 ma. yu. nāvindakī.

page number: 245

vacanīyesu alamatthadasatarehi alamatthadasataroti evaṁ bho paṇḍito
rājā eḷeyyo karaṇīyādhikaraṇīyesu vacanīyādhivacanīyesu alamatthadasatarehi
alamatthadasataroti yasmā 

[1]- kho bho samaṇo rāmaputto raññā
eḷeyyena paṇḍitena paṇḍitataro karaṇīyādhikaraṇīyesu vacanīyādhivacanīyesu
alamatthadasatarena alamatthadasataro tasmā (pts. a ii, 181) rājā eḷeyyo samaṇe
rāmaputte abhippasanno samaṇe ca pana rāmaputte evarūpaṁ
paramanipaccakāraṁ karoti yadidaṁ abhivādanaṁ paccuṭṭhānaṁ añjalikammaṁ
sāmīcikammaṁ taṁ kiṁ maññanti bhonto paṇḍitā rañño eḷeyyassa
parihārakā yamako moggallo uggo nāvinākī gandhabbo aggivesso
karaṇīyādhikaraṇīyesu vacanīyādhivacanīyesu alamatthadasatarehi alamatthadasataroti
evaṁ bho paṇḍitā rañño eḷeyyassa parihārakā yamako
moggallo uggo nāvinākī gandhabbo aggivesso karaṇīyādhikaraṇīyesu
vacanīyādhivacanīyesu alamatthadasataroti yasmā kho bho samaṇo
rāmaputto rañño eḷeyyassa parihārakehi paṇḍitehi paṇḍitataro
karaṇīyādhikaraṇīyesu vacanīyādhivacanīyesu alamatthadasatarehi alamatthadasataro
tasmā rañño eḷeyyassa parihārakā samaṇe rāmaputte abhippasannā
samaṇe ca pana rāmaputte evarūpaṁ paramanipaccakāraṁ karonti
yadidaṁ abhivādanaṁ paccuṭṭhānaṁ añjalikammaṁ sāmīcikammanti acchariyaṁ
bho gotama abbhutaṁ bho gotama yāva subhāsitañcidaṁ bhotā

footnote: 1 ma. ca.

page number: 246

gotamena aṭṭhānaṁ kho etaṁ brāhmaṇa anavakāso yaṁ asappuriso
asappurisaṁ jāneyya asappuriso ayaṁ bhavanti. etampi kho brāhmaṇa
aṭṭhānaṁ anavakāso yaṁ sappuriso sappurisaṁ jāneyya sappuriso
ayaṁ bhavanti ṭhānaṁ kho etaṁ brāhmaṇa vijjati yaṁ sappuriso
sappurisaṁ jāneyya sappuriso ayaṁ bhavanti etaṁ kho brāhmaṇa
ṭhānaṁ vijjati yaṁ sappuriso asappurisaṁ jāneyya asappuriso ayaṁ
bhavanti. handacadāni mayaṁ bho gotama gacchāma bahukiccā mayaṁ
bahukaraṇīyāti. yassadāni tvaṁ brāhmaṇa kālaṁ maññasīti. athakho
vassakāro brāhmaṇo magadhamahāmatto bhagavato bhāsitaṁ abhinanditvā
anumoditvā uṭṭhāyāsanā pakkāmīti.

[188] ekaṁ samayaṁ bhagavā rājagahe viharati gijjhakūṭe pabbate.
athakho upako maṇḍikāputto yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi ekamantaṁ nisinno
kho upako maṇḍikāputto bhagavantaṁ (pts. a ii, 182) etadavoca ahaṁ hi bhante
evaṁvādī evaṁdiṭṭhī yokoci parūpārambhaṁ vatteti parūpārambhaṁ
vattento sabbo 1- so na uppādeti anuppādento gārayho
hoti upavajjoti. parūpārambhaṁ ce upaka vatteti parūpārambhaṁ
vattento na uppādeti anuppādento gārayho hoti upavajjo
tvaṁ kho upaka parūpārambhaṁ vattesi parūpārambhaṁ vattento na
uppādesi anuppādento gārayhosi upavajjoti. seyyathāpi

footnote: 1 yu. sabbaso.

page number: 247

bhante ummujjamānakaṁyeva mahatā pāsena bandheyya evameva kho
ahaṁ bhante ummujjamānakoyeva bhagavatā mahatā vādapāsena baddhoti.
idaṁ akusalanti kho upaka mayā paññattaṁ tattha aparimāṇā padā
aparimāṇā byañjanā aparimāṇā tathāgatassa dhammadesanā itipīdaṁ
akusalanti 1- taṁ kho panidaṁ akusalaṁ pahātabbanti kho upaka mayā
paññattaṁ tattha aparimāṇā padā aparimāṇā byañjanā
aparimāṇā tathāgatassa dhammadesanā itipīdaṁ akusalaṁ pahātabbanti
idaṁ kusalanti kho upaka mayā paññattaṁ tattha aparimāṇā padā
aparimāṇā byañjanā aparimāṇā tathāgatassa dhammadesanā itipīdaṁ
kusalanti 2- taṁ kho panidaṁ kusalaṁ bhāvetabbanti kho upaka mayā
paññattaṁ tattha aparimāṇā padā aparimāṇā byañjanā aparimāṇā
tathāgatassa dhammadesanā itipīdaṁ kusalaṁ bhāvetabbanti. athakho
upako maṇḍikāputto bhagavato bhāsitaṁ abhinanditvā anumoditvā
uṭṭhāyāsanā bhagavantaṁ abhivādetvā padakkhiṇaṁ katvā yena rājā
māgadho ajātasattu vedehiputto tenupasaṅkami upasaṅkamitvā
yāvatako ahosi bhagavatā saddhiṁ kathāsallāpo taṁ sabbaṁ rañño
māgadhassa ajātasattussa vedehiputtassa ārocesi. evaṁ vutte rājā
māgadho ajātasattu vedehiputto kupito anattamano upakaṁ maṇḍikāputtaṁ
etadavoca yāvadhaṁsīvatāyaṁ loṇakārakadārako yāvamukharo yāvapagabbho

footnote: 1-2 yu. itisaddo natthi.

page number: 248

yatra hi nāma taṁ bhagavantaṁ arahantaṁ sammāsambuddhaṁ
apasādetabbaṁ 1- maññissati apehi tvaṁ upaka vinassa mā taṁ 2-
addasanti.

[189] cattārome bhikkhave sacchikaraṇīyā dhammā katame cattāro
atthi bhikkhave dhammā kāyena sacchikaraṇīyā atthi bhikkhave dhammā
satiyā sacchikaraṇīyā atthi bhikkhave dhammā cakkhunā sacchikaraṇīyā
atthi bhikkhave dhammā paññāya sacchikaraṇīyā katame ca bhikkhave
dhammā kāyena sacchikaraṇīyā aṭṭha mokkhā 3- bhikkhave kāyena
sacchikaraṇīyā katame ca bhikkhave dhammā satiyā sacchikaraṇīyā
pubbenivāso bhikkhave satiyā sacchikaraṇīyo katame ca bhikkhave
dhammā cakkhunā sacchikaraṇīyā sattānaṁ cutupapāto bhikkhave cakkhunā
sacchikaraṇīyo katame ca bhikkhave dhammā paññāya sacchikaraṇīyā
āsavānaṁ khayo bhikkhave paññāya sacchikaraṇīyo ime kho bhikkhave
cattāro sacchikaraṇīyā dhammāti.

[190] ekaṁ samayaṁ bhagavā sāvatthiyaṁ viharati pubbārāme
migāramātupāsāde. tena kho pana samayena bhagavā tadahuposathe bhikkhusaṅgha-
parivuto nisinno hoti. athakho bhagavā tuṇhībhūtaṁ tuṇhībhūtaṁ bhikkhusaṅghaṁ
anuviloketvā bhikkhū āmantesi appalāpāyaṁ bhikkhave parisā
nippalāpāyaṁ bhikkhave parisā suddhā sāre patiṭṭhitā tathārūpo

footnote: 1 ma. yu. āsādetabbaṁ. 2 yu. tvaṁ. 3 ma. yu. vimokkhā.

page number: 249

ayaṁ bhikkhave bhikkhusaṅgho tathārūpāyaṁ bhikkhave parisā yathārūpā
parisā dullabhā dassanāyapi lokasmiṁ tathārūpo ayaṁ bhikkhave bhikkhusaṅgho
tathārūpāyaṁ bhikkhave parisā yathārūpā parisā āhuneyyā pāhuneyyā
dakkhiṇeyyā añjalikaraṇīyā anuttaraṁ puññakkhettaṁ lokassa tathārūpo
ayaṁ bhikkhave bhikkhusaṅgho (pts. a ii, 184) tathārūpāyaṁ bhikkhave parisā yathārūpāya
parisāya appampi dinnaṁ bahuṁ hoti bahuṁ dinnaṁ bahutaraṁ tathārūpo
ayaṁ bhikkhave bhikkhusaṅgho tathārūpāyaṁ bhikkhave parisā yathārūpaṁ parisaṁ
alaṁ yojanagaṇanānipi dassanāya gantuṁ api puṭaṁsenāpi 1- tathārūpo
ayaṁ bhikkhave bhikkhusaṅgho santi bhikkhave bhikkhū imasmiṁ bhikkhusaṅghe
devappattā viharanti santi bhikkhave bhikkhū imasmiṁ bhikkhusaṅghe
brahmappattā viharanti santi bhikkhave bhikkhū imasmiṁ bhikkhusaṅghe
āneñjappattā viharanti santi bhikkhave bhikkhū imasmiṁ bhikkhusaṅghe
ariyappattā viharanti. kathañca bhikkhave bhikkhu devappatto hoti
idha bhikkhave bhikkhu vivicceva kāmehi .pe. paṭhamaṁ jhānaṁ upasampajja
viharati vitakkavicāranaṁ vūpasamā .pe. dutiyaṁ jhānaṁ upasampajja
viharati pītiyā ca virāgā .pe. tatiyaṁ jhānaṁ upasampajja
viharati sukhassa ca pahānā dukkhassa ca pahānā .pe. catutthaṁ
jhānaṁ upasampajja viharati evaṁ kho bhikkhave bhikkhu devappatto
hoti. kathañca bhikkhave bhikkhu brahmappatto hoti idha
bhikkhave bhikkhu mettāsahagatena cetasā ekaṁ disaṁ pharitvā viharati

footnote: 1 ma. paṭosenāpi.

page number: 250

tathā dutiyaṁ tathā tatiyaṁ tathā catutthaṁ iti uddhamadho tiriyaṁ sabbadhi
sabbattatāya sabbāvantaṁ lokaṁ mettāsahagatena cetasā vipulena
mahaggatena appamāṇena averena abyāpajjhena pharitvā viharati
karuṇāsahagatena cetasā ... muditāsahagatena cetasā ... upekkhāsahagatena
cetasā ekaṁ disaṁ pharitvā viharati tathā dutiyaṁ tathā tatiyaṁ tathā
catutthaṁ iti uddhamadho tiriyaṁ sabbadhi sabbattatāya sabbāvantaṁ lokaṁ
upekkhāsahagatena cetasā vipulena mahaggatena appamāṇena averena
abyāpajjhena pharitvā viharati evaṁ kho bhikkhave bhikkhu brahmappatto
hoti. kathañca bhikkhave bhikkhu āneñjappatto hoti idha bhikkhave
bhikkhu sabbaso rūpasaññānaṁ samatikkamā paṭighasaññānaṁ atthaṅgamā
nānattasaññānaṁ amanasikārā ananto ākāsoti ākāsānañcāyatanaṁ
upasampajja viharati sabbaso ākāsānañcāyatanaṁ samatikkamma anantaṁ
viññāṇanti viññāṇañcāyatanaṁ upasampajja viharati sabbaso
viññāṇañcāyatanaṁ samatikkamma natthi kiñcīti ākiñcaññāyatanaṁ
upasampajja viharati sabbaso ākiñcaññāyatanaṁ samatikkamma
nevasaññānāsaññāyatanaṁ upasampajja viharati evaṁ kho bhikkhave bhikkhu
āneñjappatto hoti. kathañca bhikkhave bhikkhu ariyappatto hoti
idha bhikkhave bhikkhu idaṁ dukkhanti yathābhūtaṁ pajānāti .pe. ayaṁ
dukkhanirodhagāminī paṭipadāti yathābhūtaṁ pajānāti evaṁ kho bhikkhave
bhikkhu ariyappatto hotīti.

page number: 251

yodhājīvavaggo (pts. a ii, 185) catuttho.

[1]-
----------------
mahāvaggo pañcamo

[191] sotānugatānaṁ bhikkhave dhammānaṁ vacasā paricitānaṁ
manasānupekkhitānaṁ diṭṭhiyā suppaṭividdhānaṁ cattāro ānisaṁsā pāṭikaṅkhā
katame cattāro idha bhikkhave bhikkhu dhammaṁ pariyāpuṇāti suttaṁ geyyaṁ
veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ
tassa te dhammā sotānugatā honti vacasā paricitā manasānupekkhitā
diṭṭhiyā suppaṭividdhā so muṭṭhassati kālaṁ kurumāno aññataraṁ
devanikāyaṁ upapajjati tassa tattha sukhino dhammapadāpilapanti
dandho bhikkhave satuppādo atha so sato khippaṁyeva visesagāmī
hoti sotānugatānaṁ bhikkhave dhammānaṁ vacasā paricitānaṁ manasānupekkhitānaṁ
diṭṭhiyā suppaṭividdhānaṁ ayaṁ paṭhamo ānisaṁso pāṭikaṅkho.
puna caparaṁ bhikkhave bhikkhu dhammaṁ pariyāpuṇāti suttaṁ geyyaṁ veyyākaraṇaṁ
gāthaṁ udānaṁ itivuttakaṁ jātakaṁ abbhutadhammaṁ vedallaṁ tassa
te dhammā sotānugatā honti vacasā paricitā manasānupekkhitā diṭṭhiyā
suppaṭividdhā so muṭṭhassati kālaṁ kurumāno aññataraṁ devanikāyaṁ
upapajjati tassa tattha naheva kho sukhino dhammapadāpilapanti

footnote: 1 ma. tassuddānaṁ
footnote: yodhā pāṭibhogasutaṁ abhayaṁ samaṇsaccena pañcamaṁ
footnote: ummaggavassakāro upako sacchikiriyā ca ūposathoti.

page number: 252

apica kho iddhimā cetovasippatto devaparisāya dhammaṁ deseti tassa
evaṁ hoti ayaṁ vā so dhammavinayo yatthāhaṁ pubbe brahmacariyaṁ
acarinti dandho bhikkhave satuppādo atha so sato khippaṁyeva
visesagāmī hoti seyyathāpi (pts. a ii, 186) bhikkhave puriso kusalo bherisaddassa
so addhānamaggapaṭipanno bherisaddaṁ suṇeyya tassa naheva kho
assa kaṅkhā vā vimati vā bherisaddo nu kho na nu kho
bherisaddoti athakho bherisaddotveva niṭṭhaṁ gaccheyya evameva kho
bhikkhave bhikkhu dhammaṁ pariyāpuṇāti .pe. khippaṁyeva visesagāmī hoti
sotānugatānaṁ bhikkhave dhammānaṁ vacasā paricitānaṁ manasānupekkhitānaṁ
diṭṭhiyā suppaṭividdhānaṁ ayaṁ dutiyo ānisaṁso pāṭikaṅkho. puna caparaṁ
bhikkhave bhikkhu dhammaṁ pariyāpuṇāti suttaṁ geyyaṁ veyyākaraṇaṁ gāthaṁ
udānaṁ itivuttakaṁ jātakaṁ abbhutadhammaṁ vedallaṁ tassa te dhammā
sotānugatā honti vacasā paricitā manasānupekkhitā diṭṭhiyā
suppaṭividdhā so muṭṭhassati kālaṁ kurumāno aññataraṁ devanikāyaṁ
upapajjati tassa tattha naheva kho sukhino dhammapadāpilapanti napi
bhikkhu iddhimā cetovasippatto devaparisāya dhammaṁ deseti apica
kho devaputto devaparisāya dhammaṁ deseti tassa evaṁ hoti ayaṁ
vā so dhammavinayo yatthāhaṁ pubbe brahmacariyaṁ acarinti dandho
bhikkhave satuppādo atha so sato khippaṁyeva visesagāmī hoti
seyyathāpi bhikkhave puriso kusalo saṅkhasaddassa so addhānamaggapaṭipanno
saṅkhasaddaṁ suṇeyya tassa naheva kho assa kaṅkhā vā

page number: 253

vimati vā saṅkhasaddo nu kho na nu kho saṅkhasaddoti athakho
saṅkhasaddotveva niṭṭhaṁ gaccheyya evameva kho bhikkhave bhikkhu dhammaṁ
pariyāpuṇāti .pe. khippaṁyeva visesagāmī hoti sotānugatānaṁ
bhikkhave dhammānaṁ vacasā paricitānaṁ manasānupekkhitānaṁ diṭṭhiyā suppaṭividdhānaṁ
ayaṁ tatiyo ānisaṁso pāṭikaṅkho. puna caparaṁ bhikkhave bhikkhu
dhammaṁ pariyāpuṇāti suttaṁ geyyaṁ veyyākaraṇaṁ gāthaṁ udānaṁ
itivuttakaṁ jātakaṁ abbhutadhammaṁ vedallaṁ tassa te dhammā sotānugatā
honti vacasā paricitā manasānupekkhitā diṭṭhiyā suppaṭividdhā so
muṭṭhassati kālaṁ kurumāno aññataraṁ devanikāyaṁ upapajjati tassa
tattha naheva kho sukhino dhammapadāpīlapanti napi bhikkhu iddhimā
cetovasippatto devaparisāya dhammaṁ deseti napi devaputto devaparisāya
dhammaṁ deseti apica kho opapātiko opapātikaṁ sāreti sarasi
tvaṁ mārisa yattha mayaṁ pubbe brahmacariyaṁ acarimhāti so
evamāha sarāmi mārisa sarāmi mārisāti dandho (pts. a ii, 187) bhikkhave
satuppādo atha so sato khippaṁyeva visesagāmī hoti seyyathāpi
bhikkhave dve sahāyakā sahapaṁsukīḷakā 1- te kadāci karahaci katthaci 2-
aññamaññaṁ samāgaccheyyuṁ tamenaṁ 3- sahāyako sahāyakaṁ evaṁ vadeyya
idampi samma sarasīti so evaṁ vadeyya sarāmi samma sarāmi
sammāti evameva kho bhikkhave bhikkhu dhammaṁ pariyāpuṇāti .pe.

footnote: 1 ma. sahaṁpasukīḷikā. yu ... kīḷitā. 2 ma. yu. ayaṁ pāṭho natthi. 3 ma. añño pana.

page number: 254

khippaṁyeva visesagāmī hoti sotānugatānaṁ bhikkhave dhammānaṁ vacasā
paricitānaṁ manasānupekkhitānaṁ diṭṭhiyā suppaṭividdhānaṁ ayaṁ catuttho
ānisaṁso pāṭikaṅkho. sotānugatānaṁ bhikkhave dhammānaṁ vacasā paricitānaṁ
manasānupekkhitānaṁ diṭṭhiyā suppaṭividdhānaṁ ime cattāro ānisaṁsā
pāṭikaṅkhāti.

[192] cattārīmāni bhikkhave ṭhānāni catūhi ṭhānehi veditabbāni
katamāni cattāri saṁvāsena bhikkhave sīlaṁ veditabbaṁ tañca kho
dīghena addhunā na ittaraṁ manasikarotā no amanasikārā paññavatā
no duppaññena saṁvohārena bhikkhave soceyyaṁ veditabbaṁ tañca
kho dīghena addhunā na ittaraṁ manasikarotā no amanasikārā
paññavatā no duppaññena āpadāsu bhikkhave thāmo veditabbo
so ca kho dīghena addhunā na ittaraṁ manasikarotā no amanasikārā
paññavatā no duppaññena sākacchāya bhikkhave paññā veditabbā
sā ca kho dīghena addhunā na ittaraṁ manasikarotā no amanasikārā
paññavatā no duppaññena. saṁvāsena bhikkhave sīlaṁ veditabbaṁ
tañca kho dīghena addhunā na ittaraṁ manasikarotā no amanasikārā
paññavatā no duppaññenāti iti kho panetaṁ vuttaṁ kiñcetaṁ
paṭicca vuttaṁ idha bhikkhave puggalo puggalena saddhiṁ saṁvasamāno
evaṁ jānāti dīgharattaṁ kho ayamāyasmā khaṇḍakārī chiddakārī sabalakārī
kammāsakārī na satatakārī (pts. a ii, 188) 1- na satatavuttī sīlesu dussīlo ayamāyasmā

footnote: 1 ma. yu. na santatakārī na santatavutti. ito paraṁ īdisameva.

page number: 255

nāyamāyasmā sīlavāti idha pana bhikkhave puggalo puggalena saddhiṁ
saṁvasamāno evaṁ jānāti dīgharattaṁ kho ayamāyasmā akhaṇḍakārī
acchiddakārī asabalakārī akammāsakārī satatakārī satatavuttī sīlesu sīlavā
ayamāyasmā nāyamāyasmā dussīloti saṁvāsena bhikkhave sīlaṁ veditabbaṁ
tañca kho dīghena addhunā na ittaraṁ manasikarotā no amanasikārā
paññavatā no duppaññenāti iti yantaṁ vuttaṁ idametaṁ paṭicca
vuttaṁ. saṁvohārena bhikkhave soceyyaṁ veditabbaṁ tañca kho dīghena
addhunā na ittaraṁ manasikarotā no amanasikārā paññavatā
no duppaññenāti iti kho panetaṁ vuttaṁ kiñcetaṁ paṭicca vuttaṁ
idha bhikkhave puggalo puggalena saddhiṁ saṁvoharamāno evaṁ jānāti
aññathā kho ayamāyasmā ekena eko voharati aññathā dvīhi
aññathā tīhi aññathā sambahulehi vokkamati ayamāyasmā
purimavohārā pacchimavohāraṁ aparisuddhavohāro ayamāyasmā
nāyamāyasmā parisuddhavohāroti idha pana bhikkhave puggalo puggalena
saddhiṁ saṁvoharamāno evaṁ jānāti yathā 1- kho ayamāyasmā ekena
eko voharati tathā dvīhi tathā tīhi tathā sambahulehi
nāyamāyasmā vokkamati purimavohārā pacchimavohāraṁ parisuddhavohāro
ayamāyasmā nāyamāyasmā aparisuddhavohāroti saṁvohārena bhikkhave
soceyyaṁ veditabbaṁ tañca kho dīghena addhunā na ittaraṁ manasikarotā
no amanasikārā paññavatā no duppaññenāti iti yantaṁ

footnote: 1 ma. yu. yatheva.

page number: 256

vuttaṁ idametaṁ paṭicca vuttaṁ. āpadāsu bhikkhave thāmo
veditabbo so ca kho dīghena addhunā na ittaraṁ manasikarotā
no amanasikārā paññavatā no duppaññenāti iti kho panetaṁ
vuttaṁ kiñcetaṁ paṭicca vuttaṁ idha bhikkhave ekacco ñātibyasanena
vā phuṭṭho samāno bhogabyasanena vā phuṭṭho samāno rogabyasanena
vā phuṭṭho samāno na iti paṭisañcikkhati tathābhūto kho ayaṁ
lokasannivāso tathābhūto attabhāvapaṭilābho yathābhūte lokasannivāse
yathābhūte attabhāvapaṭilābhe aṭṭha lokadhammā lokaṁ anuparivattanti
loko ca aṭṭha lokadhamme anuparivattati lābho ca alābho ca
yaso ca ayaso ca nindā ca pasaṁsā ca sukhañca dukkhañcāti
so (pts. a ii, 189) ñātibyasanena vā phuṭṭho samāno bhogabyasanena vā phuṭṭho
samāno rogabyasanena vā phuṭṭho samāno socati kilamati paridevati
urattāḷī kandati sammohaṁ āpajjati idha pana bhikkhave ekacco
ñātibyasanena vā phuṭṭho samāno bhogabyasanena vā phuṭṭho samāno
rogabyasanena vā phuṭṭho samāno iti paṭisañcikkhati tathābhūto kho
ayaṁ lokasannivāso tathābhūto attabhāvapaṭilābho yathābhūte
lokasannivāse yathābhūte attabhāvapaṭilābhe aṭṭha lokadhammā lokaṁ
anuparivattanti loko ca aṭṭha lokadhamme anuparivattati lābho ca
alābho ca yaso ca ayaso ca nindā ca pasaṁsā ca sukhañca
dukkhañcāti so ñātibyasanena vā phuṭṭho samāno bhogabyasanena

page number: 257

vā phuṭṭho samāno rogabyasanena vā phuṭṭho samāno na socati na
kilamati na paridevati na urattāḷī kandati na sammohaṁ āpajjati
āpadāsu bhikkhave thāmo veditabbo so ca kho dīghena addhunā
na ittaraṁ manasikarotā no amanasikārā paññavatā no duppaññenāti
iti yantaṁ vuttaṁ idametaṁ paṭicca vuttaṁ. sākacchāya
bhikkhave paññā veditabbā sā ca kho dīghena addhunā na ittaraṁ
manasikarotā no amanasikārā paññavatā no duppaññenāti iti
kho panetaṁ vuttaṁ kiñcetaṁ paṭicca vuttaṁ idha bhikkhave puggalo
puggalena saddhiṁ sākacchāyamāno evaṁ jānāti yathā kho imassa
āyasmato ummaṅgo yathā ca abhinīhāro yathā ca pañhasamudācāro
duppañño ayamāyasmā nāyamāyasmā paññavā taṁ kissa hetu
tathā hi ayamāyasmā na ceva gambhīraṁ atthapadaṁ udāharati santaṁ
paṇītaṁ atakkāvacaraṁ nipuṇaṁ paṇḍitavedanīyaṁ yañca ayamāyasmā dhammaṁ
bhāsati tassa ca na paṭibalo saṅkhittena vā vitthārena vā atthaṁ
ācikkhituṁ desetuṁ paññāpetuṁ paṭṭhapetuṁ vivarituṁ vibhajituṁ uttānīkātuṁ
duppañño ayamāyasmā nāyamāyasmā paññavāti seyyathāpi
bhikkhave cakkhumā puriso udakarahadassa tīre ṭhito passeyya parittaṁ
macchaṁ ummujjamānaṁ tassa evamassa yathā kho imassa macchassa
ummaṅgo yathā ca ūmighāto yathā ca vegāyitattaṁ paritto

page number: 258

ayaṁ maccho nāyaṁ maccho mahantoti evameva kho bhikkhave puggalo
puggalena saddhiṁ sākacchāyamāno evaṁ jānāti yathā kho imassa
āyasmato ummaṅgo .pe. duppañño ayamāyasmā nāyamāyasmā
paññavāti idha pana bhikkhave puggalo puggalena saddhiṁ
sākacchāyamāno evaṁ jānāti yathā kho imassa āyasmato ummaṅgo
yathā ca abhinīhāro yathā ca pañhasamudācāro paññavā
ayamāyasmā nāyamāyasmā duppañño taṁ kissa hetu tathā hi
ayamāyasmā gambhīrañceva atthapadaṁ udāharati santaṁ paṇītaṁ
atakkāvacaraṁ nipuṇaṁ paṇḍitavedanīyaṁ yañca ayamāyasmā dhammaṁ bhāsati
tassa (pts. a ii, 190) ca paṭibalo saṅkhittena vā vitthārena vā atthaṁ ācikkhituṁ
desetuṁ paññāpetuṁ paṭṭhapetuṁ vivarituṁ vibhajituṁ uttānīkātuṁ paññavā
ayamāyasmā nāyamāyasmā duppaññoti seyyathāpi bhikkhave cakkhumā
puriso udakarahadassa tīre ṭhito passeyya mahantaṁ macchaṁ ummujjamānaṁ
tassa evamassa yathā kho imassa macchassa ummaṅgo yathā ca
ūmighāto yathā ca vegāyitattaṁ mahanto ayaṁ maccho nāya
maccho parittoti evameva kho bhikkhave puggalo puggalena saddhiṁ
sākacchāyamāno evaṁ jānāti yathā kho imassa āyasmato ummaṅgo
.pe. paññavā ayamāyasmā nāyamāyasmā duppaññoti
sākacchāya bhikkhave paññā veditabbā sā ca kho dīghena addhunā
na ittaraṁ manasikarotā no amanasikārā paññavatā no duppaññenāti

page number: 259

iti yantaṁ vuttaṁ idametaṁ paṭicca vuttaṁ. imāni kho
bhikkhave cattāri ṭhānāni imehi catūhi ṭhānehi veditabbānīti.

[193] ekaṁ samayaṁ bhagavā vesāliyaṁ viharati mahāvane
kūṭāgārasālāyaṁ. athakho bhaddiyo licchavi yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinno kho bhaddiyo licchavi bhagavantaṁ etadavoca sutaṁ metaṁ bhante
māyāvī samaṇo gotamo āvaṭṭanimāyaṁ jānāti yāya aññatitthiyānaṁ
sāvake āvaṭṭetīti ye te bhante evamāhaṁsu māyāvī samaṇo
gotamo āvaṭṭanimāyaṁ jānāti yāya (pts. a ii, 191) aññatitthiyānaṁ sāvake
āvaṭṭetīti kacci te bhante bhagavato vuttavādino na ca bhagavantaṁ
abhūtena abbhācikkhanti dhammassa cānudhammaṁ byākaronti na ca
koci sahadhammiko vādānupāto gārayhaṁ ṭhānaṁ āgacchati anabbhakkhātukāmā
hi mayaṁ bhante bhagavantanti. etha tumhe bhaddiya mā
anussavena mā paramparāya mā itikirāya mā piṭakasampadānena mā
takkahetu mā nayahetu mā ākāraparivitakkena mā diṭṭhinijjhānakkhantiyā
mā bhabbarūpatāya mā samaṇo no garūti yadā tumhe bhaddiya
attanāva jāneyyātha ime dhammā akusalā ime dhammā sāvajjā
ime dhammā viññugarahitā ime dhammā samattā samādinnā
ahitāya dukkhāya saṁvattantīti atha tumhe bhaddiya pajaheyyātha taṁ
kiṁ maññatha bhaddiya lobho purisassa ajjhattaṁ uppajjamāno uppajjati

page number: 260

hitāya vā ahitāya vāti. ahitāya bhante. luddho
panāyaṁ bhaddiya purisapuggalo lobhena abhibhūto pariyādiṇṇacitto pāṇaṁpi
hanati adinnaṁpi ādiyati paradāraṁpi gacchati musāpi bhaṇati paraṁpi
tathattāya samādapeti yaṁsa hoti dīgharattaṁ ahitāya dukkhāyāti.
evaṁ bhante. taṁ kiṁ maññatha bhaddiya doso ... moho ... sārambho
purisassa ajjhattaṁ uppajjamāno uppajjati hitāya vā ahitāya vāti.
ahitāya bhante. sārambho panāyaṁ bhaddiya purisapuggalo sārambhena
abhibhūto pariyādiṇṇacitto pāṇaṁpi hanati adinnaṁpi ādiyati paradāraṁpi
gacchati musāpi bhaṇati paraṁpi tathattāya samādapeti yaṁsa hoti
dīgharattaṁ ahitāya dukkhāyāti. evaṁ bhante. taṁ kiṁ maññatha
bhaddiya ime dhammā kusalā vā akusalā vāti. akusalā bhante.
sāvajjā vā anavajjā vāti. sāvajjā bhante. viññugarahitā
vā viññupasatthā vāti. viññugarahitā bhante. samattā samādinnā(pts. a ii, 192) 
ahitāya dukkhāya saṁvattanti no vā kathaṁ vā ettha hotīti.
samattā bhante samādinnā ahitāya dukkhāya saṁvattanti evaṁ no
ettha hotīti. iti kho bhaddiya yaṁ taṁ avocumha etha tumhe
bhaddiya mā anussavena mā paramparāya mā itikirāya mā piṭakasampadānena
mā takkahetu mā nayahetu mā ākāraparivitakkena mā
diṭṭhinijjhānakkhantiyā mā bhabbarūpatāya mā samaṇo no garūti yadā
tumhe bhaddiya attanāva jāneyyātha ime dhammā akusalā ime

page number: 261

dhammā sāvajjā ime dhammā viññugarahitā ime dhammā samattā
samādinnā ahitāya dukkhāya saṁvattantīti atha tumhe bhaddiya
pajaheyyāthāti iti yantaṁ vuttaṁ idametaṁ paṭicca vuttaṁ etha
tumhe bhaddiya mā anussavena mā paramparāya mā itikirāya mā
piṭakasampadānena mā takkahetu mā nayahetu mā ākāraparivitakkena
mā diṭṭhinijjhānakkhantiyā mā bhabbarūpatāya mā samaṇo no garūti
yadā tumhe bhaddiya attanāva jāneyyātha ime dhammā kusalā
ime dhammā anavajjā ime dhammā viññupasatthā ime dhammā
samattā samādinnā hitāya sukhāya saṁvattantīti atha tumhe bhaddiya
upasampajja vihareyyātha taṁ kiṁ maññatha bhaddiya alobho purisassa
ajjhattaṁ uppajjamāno uppajjati hitāya vā ahitāya vāti. hitāya
bhante. aluddho panāyaṁ bhaddiya purisapuggalo lobhena anabhibhūto
apariyādiṇṇacitto neva pāṇaṁ hanati na adinnaṁ ādiyati na paradāraṁ
gacchati na musā bhaṇati paraṁpi tathattāya 

[1]- samādapeti yaṁsa hoti
dīgharattaṁ hitāya sukhāyāti. evaṁ bhante. taṁ kiṁ maññatha bhaddiya
adoso ... amoho ... asārambho purisassa ajjhattaṁ uppajjamāno
uppajjati hitāya vā ahitāya vāti. hitāya bhante. asārambho
panāyaṁ bhaddiya purisapuggalo sārambhena anabhibhūto apariyādiṇṇacitto
neva pāṇaṁ hanati na adinnaṁ ādiyati na paradāraṁ gacchati na musā

footnote: 1 ma. yu. nasaddo atthi.

page number: 262

bhaṇati paraṁpi tathattāya (pts. a ii, 193) 

[1]- samādapeti yaṁsa hoti dīgharattaṁ hitāya
sukhāya saṁvattatīti. evaṁ bhante. taṁ kiṁ maññatha bhaddiya ime
dhammā kusalā vā akusalā vāti. kusalā bhante. sāvajjā vā
anavajjā vā. anavajjā bhante. viññugarahitā vā viññupasatthā
vāti. viññupasatthā bhante. samattā samādinnā hitāya sukhāya
saṁvattanti no vā kathaṁ vā ettha hotīti. samattā bhante
samādinnā hitāya sukhāya saṁvattanti evaṁ no ettha hotīti.
iti kho bhaddiya yaṁ taṁ avocumha etha tumhe bhaddiya mā anussavena
mā paramparāya mā itikirāya mā piṭakasampadānena mā takkahetu
mā nayahetu mā ākāraparivitakkena mā diṭṭhinijjhānakkhantiyā mā
bhabbarūpatāya mā samaṇo no garūti yadā tumhe bhaddiya attanāva
jāneyyātha ime dhammā kusalā ime dhammā anavajjā ime
dhammā viññupasatthā ime dhammā samattā samādinnā hitāya
sukhāya saṁvattantīti atha tumhe bhaddiya upasampajja vihareyyāthāti
iti yantaṁ vuttaṁ idametaṁ paṭicca vuttaṁ ye kho te bhaddiya
loke santo sappurisā te sāvakaṁ evaṁ samādapenti ehi tvaṁ
ambho purisa lobhaṁ vineyya vineyya 2- viharāhi lobhaṁ vineyya vineyya 3-
viharanto na lobhajaṁ kammaṁ karissasi kāyena vācāya manasā dosaṁ
vineyya vineyya viharāhi dosaṁ vineyya vineyya viharanto na dosajaṁ

footnote: 1 ma. yu. nasaddo atthi. 2-3 ma. yu. ayaṁ pāṭho natthi. ito paraṁ īdisameva.

page number: 263

kammaṁ karissasi kāyena vācāya manasā mohaṁ vineyya vineyya
viharāhi mohaṁ vineyya vineyya viharanto na mohajaṁ kammaṁ karissasi
kāyena vācāya manasā sārambhaṁ vineyya vineyya viharāhi sārambhaṁ
vineyya vineyya viharanto na sārambhajaṁ kammaṁ karissasi kāyena vācāya
manasāti. evaṁ vutte bhaddiyo licchavi bhagavantaṁ etadavoca abhikkantaṁ
bhante .pe. upāsakaṁ maṁ bhante bhagavā dhāretu ajjatagge
pāṇupetaṁ saraṇaṁ gatanti. apinu tāhaṁ bhaddiya evaṁ avacaṁ ehi me
tvaṁ bhaddiya sāvako hohi ahaṁ te satthā bhavissāmīti. no hetaṁ
bhante. evaṁvādiṁ kho maṁ bhaddiya evamakkhāyiṁ eke samaṇabrāhmaṇā
asatā tucchā musā abhūtena abbhācikkhanti māyāvī samaṇo gotamo
āvaṭṭanimāyaṁ jānāti yāya aññatitthiyānaṁ sāvake āvaṭṭetīti.
bhaddikā bhante āvaṭṭanimāyā kalyāṇī bhante āvaṭṭanimāyā
piyā me bhante ñātisālohitā imāya āvaṭṭaniyā āvaṭṭeyyuṁ
piyānaṁ me assa ñātisālohitānaṁ dīgharattaṁ hitāya sukhāya sabbe
cepi bhante khattiyā imāya āvaṭṭaniyā āvaṭṭeyyuṁ sabbesampissa
khattiyānaṁ dīgharattaṁ hitāya sukhāya sabbe cepi bhante brāhmaṇā
... vessā ... suddā imāya āvaṭṭaniyā āvaṭṭeyyuṁ sabbesampissa
suddānaṁ dīgharattaṁ hitāya sukhāyāti. evametaṁ bhaddiya evametaṁ
bhaddiya sabbe cepi bhaddiya khattiyā āvaṭṭeyyuṁ akusaladhammappahānāya
kusaladhammupasampadāya sabbesampissa khattiyānaṁ dīgharattaṁ hitāya sukhāya

page number: 264

sabbe cepi bhaddiya brāhmaṇā ... vessā ... suddā āvaṭṭeyyuṁ
akusaladhammappahānāya kusaladhammupasampadāya sabbesampissa suddānaṁ
dīgharattaṁ hitāya sukhāya sadevako cepi bhaddiya loko samārako
sabrahmako sassamaṇabrāhmaṇi pajā sadevamanussā āvaṭṭeyyuṁ
akusaladhammappahānāya kusaladhammupasampadāya sadevakassa lokassa samārakassa
sabrahmakassa sassamaṇabrāhmaṇiyā pajāya sadevamanussāya dīgharattaṁ
hitāya sukhāya ime cepi bhaddiya mahāsālā imāya āvaṭṭaniyā
āvaṭṭeyyuṁ akusaladhammappahānāya kusaladhammupasampadāya imesampissa
mahāsālānaṁ dīgharattaṁ hitāya sukhāya sace ceteyyuṁ ko pana
vādo manussabhūtassāti

[194] ekaṁ samayaṁ āyasmā ānando koḷiyesu viharati sāpugaṁ 1-
nāma koḷiyānaṁ nigamo. athakho sambahulā sāpugiyā koḷiyaputtā
yenāyasmā ānando (pts. a ii, 195) tenupasaṅkamiṁsu upasaṅkamitvā āyasmantaṁ
ānandaṁ abhivādetvā ekamantaṁ nisīdiṁsu. ekamantaṁ nisinne kho 

[2]-
sāpugiye koḷiyaputte āyasmā ānando etadavoca cattārīmāni
byagghapajjā pārisuddhipadhāniyaṅgāni tena bhagavatā jānatā passatā
arahatā sammāsambuddhena sammadakkhātāni sattānaṁ visuddhiyā sokaparidevānaṁ
samatikkamāya dukkhadomanassānaṁ atthaṅgamāya ñāyassa adhigamāya
nibbānassa sacchikiriyāya katamāni cattāri sīlapārisuddhipadhāniyaṅgaṁ

footnote: 1 ma. sāmagaṁ. 2 ma. yu. te.

page number: 265

cittapārisuddhipadhāniyaṅgaṁ diṭṭhipārisuddhipadhāniyaṅgaṁ vimuttipārisuddhi-
padhāniyaṅgaṁ. katamañca byagghapajjā sīlapārisuddhipadhāniyaṅgaṁ idha byagghapajjā
bhikkhu sīlavā hoti .pe. samādāya sikkhati sikkhāpadesu ayaṁ vuccati
byagghapajjā sīlapārisuddhi iti evarūpaṁ sīlapārisuddhiṁ aparipūraṁ vā
paripūressāmi paripūraṁ vā tattha tattha paññāya anuggahessāmīti yo
tattha chando ca vāyāmo ca ussāho ca ussoḷhī ca appaṭivāṇī ca sati
ca sampajaññañca idaṁ vuccati byagghapajjā sīlapārisuddhipadhāniyaṅgaṁ.
katamañca byagghapajjā cittapārisuddhipadhāniyaṅgaṁ idha byagghapajjā
bhikkhu vivicceva kāmehi .pe. catutthaṁ jhānaṁ upasampajja viharati
ayaṁ vuccati byagghapajjā cittapārisuddhi iti evarūpaṁ cittapārisuddhiṁ
aparipūraṁ vā paripūressāmi paripūraṁ vā tattha tattha paññāya anuggahessāmīti
yo tattha chando ca vāyāmo ca ussāho ca ussoḷhī ca
appaṭivāṇī ca sati ca sampajaññañca idaṁ vuccati byagghapajjā
cittapārisuddhipadhāniyaṅgaṁ. katamañca byagghapajjā diṭṭhipārisuddhipadhāniyaṅgaṁ
idha byagghapajjā bhikkhu idaṁ dukkhanti yathābhūtaṁ pajānāti .pe.
ayaṁ dukkhanirodhagāminī paṭipadāti yathābhūtaṁ pajānāti ayaṁ vuccati
byagghapajjā diṭṭhipārisuddhi iti evarūpaṁ diṭṭhipārisuddhiṁ aparipūraṁ
vā paripūressāmi paripūraṁ vā tattha tattha paññāya anuggahessāmīti
yo tattha chando ca (pts. a ii, 196) vāyāmo ca ussāho ca ussoḷhī ca appaṭivāṇī
ca sati ca sampajaññañca idaṁ vuccati byagghapajjā diṭṭhipārisuddhipadhāniyaṅgaṁ.

page number: 266

katamañca byagghapajjā vimuttipārisuddhipadhāniyaṅgaṁ
sa kho so byagghapajjā ariyasāvako iminā ca sīlapārisuddhipadhāniyaṅgena
samannāgato iminā ca cittapārisuddhipadhāniyaṅgena samannāgato iminā
ca diṭṭhipārisuddhipadhāniyaṅgena samannāgato rajanīyesu dhammesu cittaṁ
virājeti vimocanīyesu dhammesu cittaṁ vimoceti so rajanīyesu dhammesu
cittaṁ virājetvā vimocanīyesu dhammesu cittaṁ vimocetvā sammāvimuttiṁ
phusati ayaṁ vuccati byagghapajjā vimuttipārisuddhi iti evarūpaṁ
vimuttipārisuddhiṁ aparipūraṁ vā paripūressāmi paripūraṁ vā tattha tattha
paññāya anuggahessāmīti yo tattha chando ca vāyāmo ca ussāho
ca ussoḷhī ca appaṭivāṇī ca sati ca sampajaññañca idaṁ
vuccati byagghapajjā vimuttipārisuddhipadhāniyaṅgaṁ. imāni kho byagghapajjā
cattāri pārisuddhipadhāniyaṅgāni tena bhagavatā jānatā passatā
arahatā sammāsambuddhena sammadakkhātāni sattānaṁ visuddhiyā sokaparidevānaṁ
samatikkamāya dukkhadomanassānaṁ atthaṅgamāya ñāyassa adhigamāya
nibbānassa sacchikiriyāyāti.

[195] ekaṁ samayaṁ bhagavā sakkesu viharati kapilavatthusmiṁ
nigrodhārāme. athakho vappo sakko nigaṇṭhasāvako yenāyasmā
mahāmoggallāno tenupasaṅkami upasaṅkamitvā āyasmantaṁ mahāmoggallānaṁ
abhivādetvā ekamantaṁ nisīdi. ekamantaṁ nisinnaṁ kho
vappaṁ sakkaṁ nigaṇṭhasāvakaṁ āyasmā mahāmoggallāno etadavoca

page number: 267

idhassa vappa kāyena saṁvuto vācāya saṁvuto manasā saṁvuto avijjāvirāgā
vijjuppādā passasi no tvaṁ vappa taṇṭhānaṁ yatonidānaṁ purisaṁ
dukkhavedaniyā āsavā assaveyyuṁ abhisamparāyanti. passāmahaṁ bhante
taṇṭhānaṁ idhassa (pts. a ii, 197) bhante pubbe pāpakammaṁ kataṁ avipakkavipākaṁ
tatonidānaṁ purisaṁ dukkhavedaniyā āsavā assaveyyuṁ abhisamparāyanti.
ayameva kho panāyasmato mahāmoggallānassa vappena sakkena
nigaṇṭhasāvakena saddhiṁ kathā vippakatā hoti. athakho bhagavā sāyaṇhasamayaṁ
paṭisallānā vuṭṭhito yenupaṭṭhānasālā tenupasaṅkami upasaṅkamitvā
paññatte āsane nisīdi nisajja kho bhagavā āyasmantaṁ
mahāmoggallānaṁ etadavoca kāyanuttha moggallāna etarahi kathāya
sannisinnā kā ca pana vo antarā kathā vippakatāti. idhāhaṁ
bhante vappaṁ sakkaṁ nigaṇṭhasāvakaṁ etadavocaṁ idhassa vappa kāyena
saṁvuto vācāya saṁvuto manasā saṁvuto avijjāvirāgā vijjuppādā
passasi no tvaṁ vappa taṇṭhānaṁ yatonidānaṁ purisaṁ dukkhavedaniyā
āsavā assaveyyuṁ abhisamparāyanti evaṁ vutte bhante vappo sakko
nigaṇṭhasāvako maṁ etadavoca passāmahaṁ bhante taṇṭhānaṁ idhassa
bhante pubbe pāpakammaṁ kataṁ avipakkavipākaṁ tatonidānaṁ purisaṁ
dukkhavedaniyā āsavā assaveyyuṁ abhisamparāyanti ayaṁ kho no
bhante vappena sakkena nigaṇṭhasāvakena saddhiṁ kathā vippakatā atha
bhagavā anuppattoti. athakho bhagavā vappaṁ sakkaṁ nigaṇṭhasāvakaṁ

page number: 268

etadavoca sace kho me tvaṁ vappa anuññeyyaṁ ceva anujāneyyāsi
paṭikkositabbañca paṭikkoseyyāsi yassa ca me bhāsitassa atthaṁ
na jāneyyāsi mameva tatthuttariṁ paṭipuccheyyāsi idaṁ bhante kathaṁ
imassa ko atthoti siyā no ettha kathāsallāpoti. anuññeyyañcevāhaṁ
bhante bhagavato anujānissāmi paṭikkositabbañca paṭikkosissāmi
yassa cāhaṁ bhagavato bhāsitassa atthaṁ na jānissāmi
bhagavantaṁyevetthuttariṁ paṭipucchissāmi idaṁ bhante kathaṁ imassa
ko atthoti hotu no ettha kathāsallāpoti. taṁ kiṁ maññasi
vappa ye kāyasamārambhapaccayā uppajjanti āsavā vighātapariḷāhā
kāyasamārambhā paṭiviratassa evaṁsa te āsavā vighātapariḷāhā na
honti so navañca kammaṁ na karoti purāṇañca kammaṁ phussa phussa
byantīkaroti sandiṭṭhikā nijjarā akālikā ehipassikā opanayikā
paccattaṁ veditabbā viññūhi passasi no tvaṁ vappa taṇṭhānaṁ
yatonidānaṁ purisaṁ dukkhavedaniyā āsavā assaveyyuṁ abhisamparāyanti.
no hetaṁ bhante. taṁ kiṁ maññasi vappa ye vacīsamārambhapaccayā
uppajjanti āsavā vighātapariḷāhā vacīsamārambhā paṭiviratassa evaṁsa
te āsavā vighātapariḷāhā na honti so navañca kammaṁ na karoti
purāṇañca kammaṁ phussa phussa byantīkaroti sandiṭṭhikā nijjarā
akālikā ehipassikā opanayikā paccattaṁ veditabbā viññūhi passasi
no tvaṁ vappa taṇṭhānaṁ yatonidānaṁ purisaṁ dukkhavedaniyā āsavā

page number: 269

assaveyyuṁ abhisamparāyanti. no hetaṁ bhante. taṁ kiṁ maññasi
vappa ye manosamārambhapaccayā uppajjanti āsavā vighātapariḷāhā
manosamārambhā paṭiviratassa evaṁsa te āsavā vighātapariḷāhā na
honti so navañca kammaṁ na karoti purāṇañca kammaṁ phussa phussa
byantīkaroti sandiṭṭhikā nijjarā akālikā ehipassikā opanayikā
paccattaṁ veditabbā viññūhi passasi no tvaṁ vappa taṇṭhānaṁ
yatonidānaṁ purisaṁ dukkhavedaniyā āsavā assaveyyuṁ abhisamparāyanti.
no hetaṁ bhante. taṁ kiṁ maññasi vappa ye avijjāpaccayā uppajjanti
āsavā vighātapariḷāhā avijjāvirāgā vijjuppādā evaṁsa te
āsavā vighātapariḷāhā na honti so navañca kammaṁ na karoti
purāṇañca kammaṁ phussa phussa byantīkaroti sandiṭṭhikā nijjarā
akālikā ehipassikā opanayikā paccattaṁ veditabbā viññūhi passasi
no tvaṁ vappa taṇṭhānaṁ yatonidānaṁ purisaṁ dukkhavedaniyā āsavā
assaveyyuṁ abhisamparāyanti. no hetaṁ bhante. evaṁ sammāvimuttacittassa
kho vappa bhikkhuno cha satatavihārā adhigatā honti so
cakkhunā rūpaṁ disvā neva sumano hoti na dummano upekkhako
viharati sato sampajāno sotena saddaṁ sutvā ... ghānena gandhaṁ
ghāyitvā ... jivhāya rasaṁ sāyitvā ... kāyena phoṭṭhabbaṁ phusitvā ...
manasā dhammaṁ viññāya neva sumano hoti na dummano upekkhako
viharati suto sampajāno so kāyapariyantikaṁ vedanaṁ vediyamāno

page number: 270

kāyapariyantikaṁ vedanaṁ (pts. a ii, 199) vediyāmīti pajānāti jīvitapariyantikaṁ vedanaṁ
vediyamāno jīvitapariyantikaṁ vedanaṁ vediyāmīti pajānāti kāyassa
bhedā uddhaṁ jīvitapariyādānā idheva sabbavedayitāni anabhinanditāni
sītī bhavissantīti pajānāti seyyathāpi vappa thūṇaṁ paṭicca chāyā
paññāyati atha puriso āgaccheyya kuddālapiṭakaṁ ādāya so
taṁ thūṇaṁ mūle chindeyya mūle chetvā palikhaṇeyya palikhaṇitvā
mūlāni uddhareyya antamaso usīranāḷimattānipi so taṁ thūṇaṁ
khaṇḍākhaṇḍikaṁ chindeyya khaṇḍākhaṇḍikaṁ chetvā phāleyya phāletvā
sakalikaṁ kareyya sakalikaṁ karitvā vātātape visoseyya vātātape
visosetvā agginā daheyya agginā dahitvā masiṁ kareyya masiṁ
karitvā mahāvāte vā ophuneyya nadiyā vā sīghasotāya pavāheyya
evaṁ hissa vappa yā thūṇaṁ paṭicca chāyā sā ucchinnamūlā
tālāvatthukatā anabhāvaṁkatā āyatiṁanuppādadhammā evameva kho vappa
evaṁsammāvimuttacittassa bhikkhuno cha satatavihārā adhigatā honti so
cakkhunā rūpaṁ disvā neva sumano hoti na dummano upekkhako viharati
sato sampajāno sotena saddaṁ sutvā ... ghānena gandhaṁ ghāyitvā ...
jivhāya rasaṁ sāyitvā ... kāyena phoṭṭhabbaṁ phusitvā ... manasā dhammaṁ
viññāya neva sumano hoti na dummano upekkhako viharati sato sampajāno
so kāyapariyantikaṁ vedanaṁ vediyamāno kāyapariyantikaṁ vedanaṁ vediyāmīti
pajānāti jīvitapariyantikaṁ vedanaṁ vediyamāno jīvitapariyantikaṁ vedanaṁ

page number: 271

vediyāmīti pajānāti kāyassa bhedā uddhaṁ jīvitapariyādānā idheva
sabbavedayitāni anabhinanditāni sītī bhavissantīti pajānātīti. evaṁ
vutte vappo sakko nigaṇṭhasāvako bhagavantaṁ etadavoca seyyathāpi
bhante puriso udayatthiko assapaṇiyaṁ poseyya so udayañceva
nādhigaccheyya uttariñca kilamathassa vighātassa bhāgī assa evameva
kho ahaṁ bhante udayatthiko bāle nigaṇṭhe payirupāsiṁ sohaṁ
udayañceva nādhigacchiṁ uttariñca kilamathassa vighātassa bhāgī ahosiṁ
esāhaṁ bhante ajjatagge yo me bālesu nigaṇṭhesu pasādo taṁ
mahāvāte vā ophunāmi nadiyā vā sīghasotāya pavāhemi abhikkantaṁ
bhante abhikkantaṁ bhante seyyathāpi bhante nikkujjitaṁ (pts. a ii, 200) vā ukkujjeyya
paṭicchannaṁ vā vivareyya mūḷhassa vā maggaṁ ācikkheyya
andhakāre vā telappajjotaṁ dhāreyya cakkhumanto rūpāni dakkhantīti
evamevaṁ bhagavatā anekapariyāyena dhammo pakāsito esāhaṁ bhagavantaṁ
saraṇaṁ gacchāmi dhammañca bhikkhusaṁghañca upāsakaṁ maṁ bhante bhagavā
dhāretu ajjatagge pāṇupetaṁ saraṇaṁ gatanti.

[196] ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.
athakho sāḷho ca licchavi abhayo ca licchavi yena bhagavā
tenupasaṅkamiṁsu upasaṅkamitvā bhagavantaṁ abhivādetvā ekamantaṁ nisīdiṁsu
ekamantaṁ nisinno kho sāḷho licchavi bhagavantaṁ etadavoca santi
bhante eke samaṇabrāhmaṇā dvayena oghassa nittharaṇaṁ

page number: 272

paññāpenti sīlavisuddhihetu ca tapojigucchāhetu ca idha bhante bhagavā
kimāhāti. sīlavisuddhiṁ kho ahaṁ sāḷha aññataraṁ sāmaññaṅganti
vadāmi ye te sāḷha samaṇabrāhmaṇā tapojigucchavādā tapojigucchasārā
tapojigucchāllīnā viharanti abhabbā te oghassa nittharaṇāya
yepi te sāḷha samaṇabrāhmaṇā aparisuddhakāyasamācārā
aparisuddhavacīsamācārā aparisuddhamanosamācārā aparisuddhājīvā abhabbā te
ñāṇadassanāya anuttarāya sambodhāya seyyathāpi sāḷha puriso nadiṁ
taritukāmo tiṇhaṁ kuṭhāriṁ ādāya vanaṁ paviseyya so tattha passeyya
mahatiṁ sālalaṭṭhiṁ ujuṁ navaṁ akukkuccakajātaṁ tamenaṁ mūle chindeyya mūle
chetvā agge chindeyya agge chetvā sākhāpalāsaṁ suvisodhitaṁ visodheyya
sākhāpalāsaṁ suvisodhitaṁ visodhetvā kuṭhārīhi taccheyya kuṭhārīhi tacchetvā
vāsīhi taccheyya (pts. a ii, 201) vāsīhi tacchetvā lekhaṇiyā likheyya lekhaṇiyā
likhitvā pāsāṇaguḷena dhopeyya 1- pāsāṇaguḷena dhopetvā 2- nadiṁ
patāreyya taṁ kiṁ maññasi sāḷha bhabbo nu kho so puriso nadiṁ
taritunti. no hetaṁ bhante. taṁ kissa hetu. amu hi bhante
sālalaṭṭhi bahiddhā suparikammakatā anto avisuddhā tassetaṁ pāṭikaṅkhaṁ
sālalaṭṭhi saṁsīdissati puriso anayabyasanaṁ āpajjissatīti. evameva
kho sāḷha ye te samaṇabrāhmaṇā tapojigucchavādā tapojigucchasārā
tapojigucchāllīnā viharanti abhabbā te oghassa nittharaṇāya yepi
te sāḷha samaṇabrāhmaṇā aparisuddhakāyasamācārā aparisuddhavacīsamācārā

footnote: 1 ma. dhoveyya. 2 ma. dhovetvā.

page number: 273

aparisuddhamanosamācārā aparisuddhājīvā abhabbā te ñāṇadassanāya
anuttarāya sambodhāya ye ca kho te sāḷha samaṇabrāhmaṇā na
tapojigucchavādā na tapojigucchasārā na tapojigucchāllīnā viharanti bhabbā
te oghassa nittharaṇāya yepi te sāḷha samaṇabrāhmaṇā parisuddhakāyasamācārā
parisuddhavacīsamācārā parisuddhamanosamācārā parisuddhājīvā
bhabbā te ñāṇadassanāya anuttarāya sambodhāya seyyathāpi sāḷha
puriso nadiṁ taritukāmo tiṇhaṁ kuṭhāriṁ ādāya vanaṁ paviseyya so
tattha passeyya mahatiṁ sālalaṭṭhiṁ ujuṁ navaṁ akukkuccakajātaṁ tamenaṁ
mūle chindeyya mūle chetvā agge chindeyya agge chetvā
sākhāpalāsaṁ suvisodhitaṁ visodheyya sākhāpalāsaṁ suvisodhitaṁ visodhetvā
kuṭhārīhi taccheyya kuṭhārīhi tacchetvā vāsīhi taccheyya vāsīhi
tacchetvā nikhādanaṁ ādāya anto suvisodhitaṁ visodheyya anto
suvisodhitaṁ visodhetvā lekhaṇiyā likheyya lekhaṇiyā likhitvā pāsāṇaguḷena
dhopeyya pāsāṇaguḷena dhopetvā nāvaṁ kareyya nāvaṁ katvā
jiyārittaṁ 1- bandheyya jiyārittaṁ 2- bandhitvā nadiṁ patāreyya taṁ kiṁ
maññasi sāḷha bhabbo nu kho so puriso nadiṁ taritunti. evaṁ
bhante. taṁ kissa hetu. amu hi bhante sālalaṭṭhi bahiddhā suparikammakatā
anto suvisuddhā nāvā katā jiyārittaṁ 3- baddhā tassetaṁ pāṭikaṅkhaṁ
nāvā na saṁsīdissati puriso (pts. a ii, 202) sotthinā pāraṁ gamissatīti. evameva

footnote: 1-2-3 ma. yu. phiyārittaṁ.

page number: 274

kho sāḷha ye te samaṇabrāhmaṇā na tapojigucchavādā na tapojigucchasārā
na tapojigucchāllīnā viharanti bhabbā te oghassa nittharaṇāya
yepi te sāḷha samaṇabrāhmaṇā parisuddhakāyasamācārā parisuddhavacīsamācārā
parisuddhamanosamācārā parisuddhājīvā bhabbā te ñāṇadassanāya
anuttarāya sambodhāya. seyyathāpi sāḷha yodhājīvo bahūni cepi
kaṇḍacittakāni jānāti athakho so tīhi ṭhānehi rājāraho hoti
rājabhoggo rañño aṅgantveva saṅkhaṁ gacchati katamehi tīhi durepātī 1-
ca akkhaṇavedhī ca mahato ca kāyassa padāletā seyyathāpi sāḷha
yodhājīvo durepātī 1- evameva kho sāḷha ariyasāvako sammāsamādhi
hoti sammāsamādhi sāḷha ariyasāvako yaṅkiñci rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ
vā paṇītaṁ vā yaṁ dūre santike vā sabbaṁ rūpaṁ netaṁ mama
nesohamasmi na meso attāti evametaṁ yathābhūtaṁ sammappaññāya
passati yākāci vedanā ... yākāci saññā ... yekeci saṅkhārā ...
yaṅkiñci viññāṇaṁ atītānāgatapaccuppannaṁ ajjhattaṁ vā bahiddhā vā
oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā
sabbaṁ viññāṇaṁ netaṁ mama nesohamasmi na meso attāti
evametaṁ yathābhūtaṁ sammappaññāya passati seyyathāpi sāḷha yodhājīvo
akkhaṇavedhī evameva kho sāḷha ariyasāvako sammādiṭṭhi hoti

footnote: 1 ma. yu. dūrepātī.

page number: 275

sammādiṭṭhi sāḷha ariyasāvako idaṁ dukkhanti yathābhūtaṁ pajānāti
.pe. ayaṁ dukkhanirodhagāminī paṭipadāti yathābhūtaṁ pajānāti seyyathāpi
sāḷha yodhājīvo mahato kāyassa padāletā evameva kho sāḷha
ariyasāvako sammāvimutti hoti sammāvimutti sāḷha ariyasāvako
mahantaṁ avijjākkhandhaṁ padāletīti.

[197] ekaṁ samayaṁ bhagavā sāvatthiyaṁ viharati jetavane
anāthapiṇḍikassa ārāme. athakho mallikā devī yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi
ekamantaṁ nisinnā kho mallikā devī bhagavantaṁ etadavoca ko nu kho
bhante hetu ko paccayo yena midhekacco mātugāmo dubbaṇṇo ca 1-
hoti dūrūpo supāpiko dassanāya daliddo ca hoti appassako
appabhogo appesakkho ca ko pana bhante hetu ko paccayo
yena midhekacco mātugāmo dubbaṇṇo ca hoti dūrūpo supāpiko
dassanāya aḍḍho ca hoti mahaddhano mahābhogo mahesakkho ca
ko nu kho bhante hetu ko paccayo yena midhekacco mātugāmo
abhirūpo ca hoti dassanīyo pāsādiko paramāya vaṇṇapokkharatāya
samannāgato daliddo ca hoti appassako appabhogo appesakkho
ca ko pana bhante hetu ko paccayo yena midhekacco mātugāmo
abhirūpo ca hoti dassanīyo pāsādiko paramāya vaṇṇapokkharatāya
samannāgato aḍḍho ca hoti mahaddhano mahābhogo mahesakkho cāti.

footnote: 1 ma. dubbaṇṇā ca hoti durūpā supāpikā .... itoparaṁ idisaṁ ītthīliṅgaṁ hoti.

page number: 276

idha mallike ekacco mātugāmo kodhano hoti upāyāsabahulo appampi
vutto samāno abhisajjati kuppati byāpajjati patitthīyati kopañca
dosañca appaccayañca pātukaroti so na dātā hoti samaṇassa
vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ
seyyāvasathapadīpeyyaṁ issāmanako kho pana hoti paralābhasakkāragarukāra-
mānanavandanapūjanāsu issati upadussati issaṁ bandhati so ce tato
cuto itthattaṁ āgacchati so yattha yattha paccājāyati dubbaṇṇo
ca hoti dūrūpo supāpiko dassanāya daliddo ca hoti appassako
appabhogo appesakkho ca. idha pana mallike ekacco mātugāmo kodhano
hoti upāyāsabahulo appampi vutto samāno abhisajjati kuppati byāpajjati
patitthīyati kopañca dosañca appaccayañca pātukaroti so dātā
hoti samaṇassa vā brāhmaṇassa vā annaṁ pānaṁ vatthaṁ yānaṁ
mālāgandhavilepanaṁ seyyāvasathapadīpeyyaṁ anissāmanako kho pana hoti
paralābhasakkāragarukāramānanavandanapūjanāsu na issati na upadussati na
issaṁ bandhati so ce tato cuto itthattaṁ āgacchati so yattha
yattha paccājāyati dubbaṇṇo ca hoti dūrūpo supāpiko dassanāya
aḍḍho ca hoti mahaddhano mahābhogo mahesakkho ca. idha pana
mallike ekacco mātugāmo akkodhano hoti anupāyāsabahulo bahumpi
vutto samāno nābhisajjati na kuppati na byāpajjati na patitthīyati
na kopañca dosañca appaccayañca pātukaroti so na dātā hoti

page number: 277

samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ
seyyāvasathapadīpeyyaṁ issāmanako kho pana hoti paralābhasakkāra-
garukāramānanavandanapūjanāsu issati upadussati issaṁ bandhati so
ce tato cuto itthattaṁ āgacchati so yattha yattha paccājāyati
abhirūpo ca hoti dassanīyo pāsādiko paramāya vaṇṇapokkharatāya
samannāgato daliddo ca hoti appassako appabhogo appesakkho
ca. idha pana mallike ekacco mātugāmo akkodhano hoti anupāyāsabahulo
bahumpi vutto samāno nābhisajjati na kuppati na byāpajjati
na patitthīyati na kopañca dosañca appaccayañca pātukaroti
so dātā hoti samaṇassa vā brāhmaṇassa vā annaṁ pānaṁ vatthaṁ yānaṁ
mālāgandhavilepanaṁ seyyāvasathapadīpeyyaṁ anissāmanako kho pana hoti
paralābhasakkāragarukāramānanavandanapūjanāsu na issati na upadussati na
issaṁ bandhati so ce tato cuto itthattaṁ āgacchati so yattha
yattha paccājāyati abhirūpo ca hoti dassanīyo pāsādiko paramāya
vaṇṇapokkharatāya samannāgato aḍḍho ca hoti mahaddhano mahābhogo
mahesakkho ca. ayaṁ kho mallike hetu ayaṁ paccayo yena midhekacco
mātugāmo dubbaṇṇo ca hoti dūrūpo supāpiko dassanāya
daliddo ca hoti appassako appabhogo appesakkho ca ayaṁ pana
mallike hetu ayaṁ paccayo yena midhekacco mātugāmo dubbaṇṇo ca
hoti dūrūpo supāpiko dassanāya aḍḍho ca hoti mahaddhano

page number: 278

mahābhogo mahesakkho ca ayaṁ kho mallike hetu ayaṁ paccayo
yena midhekacco mātugāmo abhirūpo ca hoti dassanīyo pāsādiko
paramāya vaṇṇapokkharatāya samannāgato daliddo ca hoti appassako
appabhogo appesakkho ca ayaṁ pana mallike hetu ayaṁ paccayo
yena midhekacco mātugāmo abhirūpo ca hoti (pts. a ii, 205) dassanīyo pāsādiko
paramāya vaṇṇapokkharatāya samannāgato aḍḍho ca hoti mahaddhano
mahābhogo mahesakkho cāti. evaṁ vutte mallikā devī bhagavantaṁ
etadavoca sā 1- nūnāhaṁ bhante aññāya 2- jātiyā kodhanā ahosiṁ
upāyāsabahulā appampi vuttā samānā abhisajjiṁ kuppiṁ byāpajjiṁ
patitthīyiṁ kopañca dosañca appaccayañca pātvākāsiṁ sāhaṁ bhante
etarahi dubbaṇṇā dūrūpā supāpikā dassanāya sā 3- nūnāhaṁ bhante
aññāya 4- jātiyā adāsiṁ samaṇassa vā brāhmaṇassa vā annaṁ pānaṁ
vatthaṁ yānaṁ mālāgandhavilepanaṁ seyyāvasathapadīpeyyaṁ sāhaṁ bhante
etarahi aḍḍhā mahaddhanā mahābhogā sā 5- nūnāhaṁ bhante aññāya 6-
jātiyā anissāmanakā 7- ahosiṁ paralābhasakkāragarukāramānanavandanapūjanāsu
na issiṁ na upadussiṁ na issaṁ bandhiṁ sāhaṁ bhante etarahi
mahesakkhā santi kho pana bhante imasmiṁ rājakule khattiyakaññāpi
brāhmaṇakaññāpi gahapatikaññāpi tāsāhaṁ issarādhipaccaṁ kāremi
esāhaṁ bhante ajjatagge akkodhanā bhavissāmi anupāyāsabahulā bahumpi

footnote: 1-3-5 ma. yu. yannūnāhaṁ. 2-4-6 ma. yu. aññaṁ jātiṁ. 7 ma. yu. anissāmanikā.

page number: 279

vuttā samānā nābhisajjissāmi na kuppissāmi na byāpajjissāmi na
patitthīyissāmi na kopañca dosañca appaccayañca pātukarissāmi
dassāmi samaṇassa brāhmaṇassa annaṁ pānaṁ vatthaṁ yānaṁ mālāgandhavilepanaṁ
seyyāvasathapadīpeyyaṁ anissāmanakā bhavissāmi paralābhasakkāra-
garukāramānanavandanapūjanāsu na ississāmi na upadussissāmi
na issaṁ bandhissāmi abhikkantaṁ bhante .pe. upāsikaṁ maṁ
bhante bhagavā dhāretu ajjatagge pāṇupetaṁ saraṇaṁ gatanti.

[198] cattārome bhikkhave puggalā santo saṁvijjamānā lokasmiṁ
katame cattāro idha bhikkhave ekacco puggalo attantapo hoti
attaparitāpanānuyogamanuyutto idha pana bhikkhave ekacco (pts. a ii, 206) puggalo
parantapo hoti paraparitāpanānuyogamanuyutto idha pana bhikkhave ekacco
puggalo attantapo ca hoti attaparitāpanānuyogamanuyutto parantapo
ca paraparitāpanānuyogamanuyutto idha pana bhikkhave ekacco puggalo
neva attantapo hoti na attaparitāpanānuyogamanuyutto na parantapo
na paraparitāpanānuyogamanuyutto so ca 1- anattantapo aparantapo
diṭṭheva dhamme nicchāto nibbuto sītibhūto sukhapaṭisaṁvedī brahmabhūtena
attanā viharati. kathañca bhikkhave puggalo attantapo hoti
attaparitāpanānuyogamanuyutto idha bhikkhave ekacco puggalo
acelako hoti muttācāro hatthāvalekhano 2- naehibhadantiko natiṭṭhabhadantiko

footnote: 1 ma. neva attantapo. 2 ma. yu. hatthāpalekhano.

page number: 280

nābhihaṭaṁ na uddissakataṁ na nimantanaṁ sādiyati so
na kumbhimukhā paṭiggaṇhāti na kaḷopimukhā paṭiggaṇhāti na eḷakamantaraṁ
na daṇḍamantaraṁ na musalamantaraṁ na dvinnaṁ bhuñjamānānaṁ na
gabbhiniyā na pāyamānāya na purisantaragatāya na saṅkittīsu na yattha
sā upaṭṭhito hoti na yattha makkhikā saṇḍasaṇḍacārinī na macchaṁ
na maṁsaṁ na suraṁ na merayaṁ na thūsodakaṁ pivati so ekāgāriko vā
hoti ekālopiko dvāgāriko vā hoti dvālopiko sattāgāriko
vā hoti sattālopiko ekissāpi dattiyā yāpeti dvīhipi dattīhi
yāpeti sattahipi dattīhi yāpeti ekāhikampi āhāraṁ āhāreti
dvīhikampi āhāraṁ āhāreti sattāhikampi āhāraṁ āhāreti iti
evarūpaṁ aḍḍhamāsikampi pariyāyabhattabhojanānuyogamanuyutto viharati so
sākabhakkhopi hoti sāmākabhakkhopi hoti nivārabhakkhopi hoti daddulabhakkhopi
hoti haṭabhakkhopi hoti kaṇabhakkhopi hoti ācāmabhakkhopi
hoti piññākabhakkhopi hoti tiṇabhakkhopi hoti gomayabhakkhopi
hoti vanamūlaphalāhāro yāpeti pavattaphalabhojī so sāṇānipi dhāreti
masānānipi dhāreti chavadussānipi dhāreti paṁsukūlānipi dhāreti
tirīṭakānipi dhāreti ajinaṁpi dhāreti ajinakkhipaṁpi dhāreti kusacīraṁpi
dhāreti vākacīraṁpi dhāreti phalakacīraṁpi dhāreti kesakambalaṁpi dhāreti
vālakambalaṁpi dhāreti ulūkapakkhaṁpi dhāreti kesamassulocakopi hoti
kesamassulocanānuyogamanuyutto ubbhaṭṭhakopi hoti āsanapaṭikkhitto

page number: 281

ukkuṭikopi hoti ukkuṭikappadhānamanuyutto kaṇṭakāpassayikopi hoti
kaṇṭakāpassaye seyyaṁ kappeti sāyatatiyakampi udakorohaṇānuyogamanuyutto
viharati iti evarūpaṁ anekavihitaṁ kāyassa ātāpanaparitāpanā-
nuyogamanuyutto viharati evaṁ kho bhikkhave puggalo attantapo
hoti attaparitāpanānuyogamanuyutto. kathañca bhikkhave puggalo
parantapo hoti paraparitāpanānuyogamanuyutto idha bhikkhave ekacco
puggalo orabbhiko hoti sūkariko sākuṇiko 1- māgaviko luddo macchaghātako
coro coraghātako 

[2]- bandhanāgāriko ye vā panaññepi keci
kurūrakammantā evaṁ kho bhikkhave puggalo parantapo hoti paraparitāpanā-
nuyogamanuyutto. kathañca bhikkhave puggalo attantapo ca hoti
attaparitāpanānuyogamanuyutto parantapo ca paraparitāpanānuyogamanuyutto
idha bhikkhave ekacco puggalo rājā vā hoti khattiyo muddhābhisitto
brāhmaṇo vā 

[3]- mahāsālo so puratthimena nagarassa navaṁ santhāgāraṁ
kārāpetvā kesamassuṁ ohāretvā kharājinaṁ nivāsetvā sappitelena
kāyaṁ abbhañjitvā migavisāṇena piṭṭhiṁ kaṇḍuvamāno 

[4]- santhāgāraṁ
pavisati saddhiṁ mahesiyā brāhmaṇena ca purohitena so tattha
anantarahitāya bhūmiyā haritupalittāya seyyaṁ kappeti ekissā
gāviyā sarūpavacchāya yaṁ ekasmiṁ thane khīraṁ hoti tena rājā yāpeti
yaṁ dutiyasmiṁ thane khīraṁ hoti tena mahesī yāpeti yaṁ tatiyasmiṁ
thane khīraṁ hoti tena brāhmaṇo purohito yāpeti yaṁ catutthasmiṁ

footnote: 1 yu. sākuṇaṭiko. 2 ma. goghātako. 3 ma. hoti. 4 ma. navaṁ.

page number: 282

thane khīraṁ hoti tena aggiṁ juhati avaseseva vacchako yāpeti
so evamāha ettakā usabhā haññantu yaññatthāya (pts. a ii, 208) ettakā
vacchatarā haññantu yaññatthāya ettakā vacchatariyo haññantu
yaññatthāya ettakā ajā haññantu yaññatthāya ettakā
urabbhā haññantu yaññatthāya ettakā rukkhā chijjantu yūpatthāya
ettakā dabbā luyantu barihisatthāyāti ye pissa te honti
dāsāti vā pessāti vā kammakarāti vā tepi daṇḍatajjitā
bhayatajjitā assumukhā rudamānā parikammāni karonti evaṁ kho bhikkhave
puggalo attantapo ca hoti attaparitāpanānuyogamanuyutto parantapo
ca paraparitāpanānuyogamanuyutto. kathañca bhikkhave puggalo neva
attantapo hoti na attaparitāpanānuyogamanuyutto na parantapo na
paraparitāpanānuyogamanuyutto so ca anattantapo aparantapo diṭṭheva
dhamme nicchāto nibbuto sītibhūto sukhapaṭisaṁvedī brahmabhūtena attanā
viharati idha bhikkhave tathāgato loke uppajjati arahaṁ sammāsambuddho
vijjācaraṇasampanno sugato lokavidū anuttaro purisadammasārathi satthā
devamanussānaṁ buddho bhagavā so imaṁ lokaṁ sadevakaṁ samārakaṁ
sabrahmakaṁ sassamaṇabrāhmaṇiṁ pajaṁ sadevamanussaṁ sayaṁ abhiññā sacchikatvā
pavedeti so dhammaṁ deseti ādikalyāṇaṁ majjhekalyāṇaṁ
pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
pakāseti taṁ dhammaṁ suṇāti gahapati vā gahapatiputto vā aññatarasmiṁ

page number: 283

vā kule paccājāto so taṁ dhammaṁ sutvā tathāgate saddhaṁ
paṭilabhati so tena saddhāpaṭilābhena samannāgato iti paṭisañcikkhati
sambādho gharāvāso rajāpatho abbhokāso pabbajjā nayidaṁ
sukaraṁ agāraṁ ajjhāvasatā ekantaparipuṇṇaṁ ekantaparisuddhaṁ saṅkhalikhitaṁ
brahmacariyaṁ carituṁ yannūnāhaṁ kesamassuṁ ohāretvā kāsāyāni
vatthāni acchādetvā agārasmā anagāriyaṁ pabbajeyyanti so
aparena samayena appaṁ vā bhogakkhandhaṁ pahāya mahantaṁ vā bhogakkhandhaṁ
pahāya appaṁ vā ñātiparivaṭṭaṁ pahāya mahantaṁ vā ñātiparivaṭṭaṁ
pahāya kesamassuṁ ohāretvā kāsāyāni (pts. a ii, 209) vatthāni acchādetvā
agārasmā anagāriyaṁ pabbajati so evaṁ pabbajito samāno bhikkhūnaṁ
sikkhāsājīvasamāpanno pāṇātipātaṁ pahāya pāṇātipātā paṭivirato
hoti nihitadaṇḍo nihitasattho lajjī dayāpanno sabbapāṇabhūtahitānukampī
viharati adinnādānaṁ pahāya adinnādānā paṭivirato hoti dinnādāyī
dinnapāṭikaṅkhī athenena sucibhūtena attanā viharati abrahmacariyaṁ
pahāya brahmacārī hoti ārācārī virato methunā gāmadhammā musāvādaṁ
pahāya musāvādā paṭivirato hoti saccavādī saccasandho theto
paccayiko avisaṁvādako lokassa pisuṇaṁ vācaṁ pahāya pisuṇāya
vācāya paṭivirato hoti ito sutvā na amutra akkhātā imesaṁ
bhedāya amutra vā sutvā na imesaṁ akkhātā amūsaṁ bhedāya iti
bhinnānaṁ vā sandhātā sahitānaṁ vā anuppadātā samaggārāmo samaggarato

page number: 284

samagganandī samaggakaraṇiṁ vācaṁ bhāsitā hoti pharusaṁ vācaṁ
pahāya pharusāya vācāya paṭivirato hoti yā sā vācā nelā
kaṇṇasukhā pemaniyā hadayaṅgamā porī bahujanakantā bahujanamanāpā
tathārūpiṁ vācaṁ bhāsitā hoti samphappalāpaṁ pahāya samphappalāpā
paṭivirato hoti kālavādī bhūtavādī atthavādī dhammavādī vinayavādī
nidhānavatiṁ vācaṁ bhāsitā kālena sāpadesaṁ pariyantavatiṁ atthasañhitaṁ
so bījagāmabhūtagāmasamārambhā paṭivirato hoti ekabhattiko hoti
rattūparato virato vikālabhojanā naccagītavāditavisūkadassanā paṭivirato
hoti mālāgandhavilepanadhāraṇamaṇḍanavibhūsanaṭṭhānā paṭivirato hoti
uccāsayanamahāsayanā paṭivirato hoti jātarūparajatapaṭiggahaṇā paṭivirato
hoti āmakadhaññapaṭiggahaṇā paṭivirato hoti āmakamaṁsapaṭiggahaṇā
paṭivirato hoti itthīkumārikāpaṭiggahaṇā paṭivirato hoti
dāsīdāsapaṭiggahaṇā paṭivirato hoti ajeḷakapaṭiggahaṇā paṭivirato hoti
kukkuṭasūkarapaṭiggahaṇā paṭivirato hoti hatthigavāssavaḷavapaṭiggahaṇā
paṭivirato hoti khettavatthupaṭiggahaṇā paṭivirato hoti dūteyyapahīnagamanānuyogā
paṭivirato hoti kayavikkayā paṭivirato hoti tulākūṭakaṁsakūṭamānakūṭā
paṭivirato hoti ukkoṭanavañcananikatisāviyogā paṭivirato hoti
chedanavadhabandhaparāmosāalopasahasākārā (pts. a ii, 210) paṭivirato hoti so santuṭṭho hoti
kāyaparihārakena 1- cīvarena kucchiparihārakena 2- piṇḍapātena yena yeneva

footnote: 1 ma. yu. kāyaparihārikena. 2 ma. yu. kucchiparihārikena.

page number: 285

pakkamati samādāyeva pakkamati seyyathāpi nāma pakkhī sakuṇo
yena yeneva ḍeti sapattabhārova ḍeti evameva bhikkhu santuṭṭho
hoti kāyaparihārakena cīvarena kucchiparihārakena piṇḍapātena yena yeneva
pakkamati samādāyeva pakkamati so iminā ariyena sīlakkhandhena
samannāgato ajjhattaṁ anavajjasukhaṁ paṭisaṁvedeti so cakkhunā rūpaṁ
disvā na nimittaggāhī hoti nānubyañjanaggāhī yatvādhikaraṇamenaṁ
cakkhundriyaṁ asaṁvutaṁ viharantaṁ abhijjhādomanassā pāpakā akusalā
dhammā anvāssaveyyuṁ tassa saṁvarāya paṭipajjati rakkhati cakkhundriyaṁ
cakkhundriye saṁvaraṁ āpajjati sotena saddaṁ sutvā ... ghānena gandhaṁ
ghāyitvā ... jivhāya rasaṁ sāyitvā ... kāyena phoṭṭhabbaṁ phusitvā ...
manasā dhammaṁ viññāya na nimittaggāhī hoti nānubyañjanaggāhī
yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā
akusalā dhammā anvāssaveyyuṁ tassa saṁvarāya paṭipajjati rakkhati
manindriyaṁ manindriye saṁvaraṁ āpajjati so iminā ariyena indriyasaṁvarena
samannāgato ajjhattaṁ abyāsekasukhaṁ paṭisaṁvedeti so
abhikkante paṭikkante sampajānakārī hoti ālokite vilokite
sampajānakārī hoti sammiñjite pasārite sampajānakārī hoti
saṅghāṭipattacīvaradhāraṇe sampajānakārī hoti asite pīte khāyite
sāyite sampajānakārī hoti uccārapassāvakamme sampajānakārī hoti
gate ṭhite nisinne sutte jāgarite bhāsite tuṇhībhāve sampajānakārī

page number: 286

hoti so iminā ca ariyena sīlakkhandhena samannāgato iminā ca
ariyena indriyasaṁvarena samannāgato iminā ca ariyena satisampajaññena
samannāgato vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ
giriguhaṁ susānaṁ vanapatthaṁ abbhokāsaṁ palālapuñjaṁ so pacchābhattaṁ
piṇḍapātapaṭikkanto nisīdati (pts. a ii, 211) pallaṅkaṁ ābhujitvā ujuṁ kāyaṁ paṇidhāya
parimukhaṁ satiṁ upaṭṭhapetvā so abhijjhaṁ loke pahāya vigatābhijjhena
cetasā viharati abhijjhāya cittaṁ parisodheti byāpādapadosaṁ pahāya
abyāpannacitto viharati sabbapāṇabhūtahitānukampī byāpādapadosā cittaṁ
parisodheti thīnamiddhaṁ pahāya vigatathīnamiddho viharati ālokasaññī
sato sampajāno thīnamiddhā cittaṁ parisodheti uddhaccakukkuccaṁ pahāya
anuddhato viharati ajjhattaṁ vūpasantacitto uddhaccakukkuccā cittaṁ
parisodheti vicikicchaṁ pahāya tiṇṇavicikiccho viharati akathaṁkathī kusalesu
dhammesu vicikicchāya cittaṁ parisodheti so ime pañca nīvaraṇe
pahāya cetaso upakkilese paññāya dubbalīkaraṇe vivicceva kāmehi
.pe. catutthaṁ jhānaṁ upasampajja viharati so evaṁ samāhite citte
parisuddhe pariyodāte anaṅgaṇe vigatupakkilese mudubhūte kammaniye
ṭhite āneñjappatte pubbenivāsānussatiñāṇāya cittaṁ abhininnāmeti
so anekavihitaṁ pubbenivāsaṁ anussarati seyyathīdaṁ ekaṁpi
jātiṁ dvepi jātiyo tissopi jātiyo catassopi jātiyo pañcapi
jātiyo dasapi jātiyo vīsaṁpi jātiyo tiṁsaṁpi jātiyo cattāḷīsaṁpi

page number: 287

jātiyo paññāsaṁpi jātiyo jātisataṁpi jātisahassaṁpi jātisatasahassaṁpi
anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe
amutrāsiṁ evaṁnāmo evaṁgotto evaṁvaṇṇo evamāhāro
evaṁsukhadukkhapaṭisaṁvedī evamāyupariyanto so tato cuto amutra
udapādiṁ tatrāpāsiṁ evaṁnāmo evaṁgotto evaṁvaṇṇo evamāhāro
evaṁsukhadukkhapaṭisaṁvedī evamāyupariyanto so tato cuto idhūpapannoti
iti sākāraṁ sauddesaṁ anekavihitaṁ pubbenivāsaṁ anussarati so evaṁ
samāhite citte parisuddhe pariyodāte anaṅgaṇe vigatupakkilese
mudubhūte kammaniye ṭhite āneñjappatte sattānaṁ cutūpapātañāṇāya
cittaṁ abhininnāmeti so dibbena cakkhunā visuddhena atikkantamānusakena
satte passati cavamāne upapajjamāne hīne paṇīte suvaṇṇe
dubbaṇṇe sugate duggate yathākammūpage satte pajānāti ime
vata bhonto sattā kāyaduccaritena samannāgatā vacīduccaritena samannā
gatā manoduccaritena samannāgatā ariyānaṁ upavādakā micchādiṭṭhikā
micchādiṭṭhikammasamādānā te kāyassa bhedā parammaraṇā apāyaṁ duggatiṁ
vinipātaṁ nirayaṁ upapannā ime vā pana bhonto sattā kāyasucaritena
samannāgatā vacīsucaritena samannāgatā manosucaritena samannāgatā
ariyānaṁ anupavādakā sammādiṭṭhikā sammādiṭṭhikammasamādānā
te kāyassa bhedā parammaraṇā sugatiṁ saggaṁ lokaṁ upapannāti iti
dibbena cakkhunā visuddhena atikkantamānusakena satte passati cavamāne

page number: 288

upapajjamāne hīne paṇīte suvaṇṇe dubbaṇṇe sugate duggate
yathākammūpage satte pajānāti so evaṁ samāhite citte parisuddhe
pariyodāte anaṅgaṇe vigatupakkilese mudubhūte kammaniye ṭhite
āneñjappatte āsavānaṁ khayañāṇāya cittaṁ abhininnāmeti so idaṁ
dukkhanti yathābhūtaṁ pajānāti ayaṁ dukkhasamudayoti yathābhūtaṁ pajānāti
ayaṁ dukkhanirodhoti yathābhūtaṁ pajānāti ayaṁ dukkhanirodhagāminī paṭipadāti
yathābhūtaṁ pajānāti ime āsavāti yathābhūtaṁ pajānāti ayaṁ āsavasamudayoti
yathābhūtaṁ pajānāti ayaṁ āsavanirodhoti yathābhūtaṁ pajānāti
ayaṁ āsavanirodhagāminī paṭipadāti yathābhūtaṁ pajānāti tassa evaṁ
jānato evaṁ passato kāmāsavāpi cittaṁ vimuccati bhavāsavāpi cittaṁ
vimuccati avijjāsavāpi cittaṁ vimuccati vimuttasmiṁ vimuttamiti
ñāṇaṁ hoti khīṇā jāti vusitaṁ brahmacariyaṁ kataṁ karaṇīyaṁ
nāparaṁ itthattāyāti pajānāti evaṁ kho bhikkhave puggalo neva
attantapo hoti na attaparitāpanānuyogamanuyutto na parantapo na
paraparitāpanānuyogamanuyutto so ca anattantapo aparantapo diṭṭheva
dhamme nicchāto nibbuto sītibhūto sukhapaṭisaṁvedī brahmabhūtena attanā
viharati. ime kho bhikkhave cattāro puggalā santo saṁvijjamānā
lokasminti.

[199] 

[1]- taṇhaṁ vo bhikkhave desessāmi jāliniṁ saṁsaritaṁ 2- visaṭaṁ
visattikaṁ yāya ayaṁ loko uddhasto pariyonaddho tantākulakajāto

footnote: 1 ma. bhagavā etadavoca. 2 ma. yu. saritaṁ.

page number: 289

gulāguṇṭhikajāto muñjapabbajabhūto apāyaṁ duggatiṁ vinipātaṁ saṁsāraṁ
nātivattati taṁ suṇātha sādhukaṁ manasikarotha bhāsissāmīti. evaṁ
bhanteti kho te bhikkhū bhagavato paccassosuṁ. bhagavā etadavoca
katamā ca sā bhikkhave taṇhā jālinī saṁsaritā visaṭā visattikā
yāya ayaṁ loko uddhasto pariyonaddho tantākulakajāto gulāguṇṭhikajāto
muñjapabbajabhūto apāyaṁ duggatiṁ vinipātaṁ saṁsāraṁ nātivattati.
aṭṭhārasa kho panimāni bhikkhave taṇhāvicaritāni ajjhattikassupādāya
aṭṭhārasa taṇhāvicaritāni bāhirassupādāya katamāni tāni
aṭṭhārasa taṇhāvicaritāni ajjhattikassupādāya asmīti bhikkhave sati
itthasmīti hoti evasmīti hoti aññathāsmīti hoti asasmīti
hoti satasmīti hoti santi hoti itthaṁ santi hoti evaṁ
santi hoti aññathā santi hoti api 1- santi hoti api itthaṁ
santi hoti api evaṁ santi hoti api aññathā santi hoti
bhavissanti hoti itthaṁ bhavissanti hoti evaṁ bhavissanti hoti
aññathā bhavissanti hoti imāni aṭṭhārasa taṇhāvicaritāni
ajjhattikassupādāya. katamāni aṭṭhārasa taṇhāvicaritāni bāhirassupādāya
iminā asmīti bhikkhave sati iminā itthasmīti hoti
iminā evasmīti hoti iminā aññathāsmīti hoti iminā
asasmīti hoti iminā satasmīti hoti iminā santi hoti

footnote: 1 ma. apihaṁ. yu. apiha. ito paraṁ īdisameva.

page number: 290

iminā itthaṁ santi hoti iminā evaṁ santi hoti iminā
aññathā santi hoti iminā api santi hoti iminā api itthaṁ
santi hoti iminā api evaṁ santi hoti iminā api
aññathā santi hoti iminā bhavissanti hoti iminā itthaṁ bhavissanti
hoti iminā evaṁ bhavissanti hoti iminā aññathā bhavissanti
hoti iminā (pts. a ii, 213) aṭṭhārasa taṇhāvicaritāni bāhirassupādāya. iti
aṭṭhārasa taṇhāvicaritāni ajjhattikassupādāya aṭṭhārasa taṇhāvicaritāni
bāhirassupādāya iminā vuccanti bhikkhave chattiṁsa taṇhāvicaritāni
iti evarūpāni atītāni chattiṁsa taṇhāvicaritāni anāgatāni
chattiṁsa taṇhāvicaritāni paccuppannāni chattiṁsa taṇhāvicaritāni

[1]- aṭṭhataṇhāvicaritasataṁ 2- hoti. ayaṁ kho sā bhikkhave taṇhā jālinī
saṁsaritā 3- visaṭā visattikā yāya ayaṁ loko uddhasto pariyonaddho
tantākulakajāto gulāguṇṭhikajāto muñjapabbajabhūto apāyaṁ duggatiṁ
vinipātaṁ saṁsāraṁ nātivattatīti.

[200] cattārīmāni bhikkhave jāyanti katamāni cattāri pemā
pemaṁ jāyati pemā doso jāyati dosā pemaṁ jāyati dosā
doso jāyati. kathañca bhikkhave pemā pemaṁ jāyati idha bhikkhave
puggalo puggalassa iṭṭho hoti kanto manāpo taṁ pare iṭṭhena
kantena manāpena samudācaranti tassa evaṁ hoti yo kho myāyaṁ
puggalo iṭṭho kanto manāpo taṁ pare iṭṭhena kantena manāpena

footnote: 1 ma. yu. evaṁ. 2 ma. aṭṭhasataṁ taṇhāvicaritaṁ hoti. yu. aṭṭhārasataṇhāvicaritāni
footnote: sataṁ. 3 ma. yu. saritā.

page number: 291

samudācarantīti so tesu pemaṁ janeti evaṁ kho bhikkhave pemā
pemaṁ jāyati. kathañca bhikkhave pemā doso jāyati idha bhikkhave
puggalo puggalassa iṭṭho hoti kanto manāpo taṁ pare aniṭṭhena
akantena amanāpena samudācaranti tassa evaṁ hoti yo kho myāyaṁ
puggalo iṭṭho kanto manāpo taṁ pare aniṭṭhena akantena
amanāpena samudācarantīti so tesu dosaṁ janeti evaṁ kho bhikkhave
pemā doso jāyati. kathañca bhikkhave dosā pemaṁ jāyati idha
bhikkhave puggalo puggalassa aniṭṭho hoti akanto amanāpo taṁ
pare aniṭṭhena akantena amanāpena samudācaranti tassa evaṁ hoti
yo kho myāyaṁ puggalo aniṭṭho akanto amanāpo taṁ pare
aniṭṭhena akantena amanāpena samudācarantīti so tesu pemaṁ janeti
evaṁ kho bhikkhave dosā pemaṁ jāyati. kathañca bhikkhave dosā doso
jāyati idha bhikkhave puggalo puggalassa aniṭṭho hoti akanto
amanāpo taṁ pare iṭṭhena kantena manāpena samudācaranti tassa
evaṁ hoti yo kho myāyaṁ puggalo aniṭṭho akanto amanāpo
taṁ pare iṭṭhena kantena manāpena samudācarantīti so tesu dosaṁ
janeti evaṁ kho bhikkhave dosā doso jāyati. imāni kho bhikkhave
cattāri 

[1]- jāyanti.
yasmiṁ bhikkhave samaye bhikkhu vivicceva kāmehi .pe. paṭhamaṁ
jhānaṁ upasampajja viharati yaṁ pissa pemā pemaṁ jāyati taṁ pissa

footnote: 1 ma. yu. pemāni.

page number: 292

tasmiṁ samaye na hoti yo pissa pemā doso jāyati so
pissa tasmiṁ samaye na hoti yaṁ pissa dosā pemaṁ jāyati taṁ
pissa tasmiṁ samaye na hoti yo pissa dosā doso jāyati so
pissa tasmiṁ samaye na hoti. yasmiṁ bhikkhave samaye bhikkhu vitakkavicārānaṁ
vūpasamā .pe. dutiyaṁ jhānaṁ .pe. tatiyaṁ jhānaṁ .pe.
catutthaṁ jhānaṁ upasampajja viharati yaṁ pissa pemā pemaṁ jāyati
taṁ pissa tasmiṁ samaye na hoti yo pissa pemā doso jāyati
so pissa tasmiṁ samaye na hoti yaṁ pissa dosā pemaṁ jāyati
taṁ pissa tasmiṁ samaye na hoti yo pissa dosā doso jāyati
so pissa tasmiṁ samaye na hoti. yasmiṁ bhikkhave samaye bhikkhu
āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme
sayaṁ abhiññā sacchikatvā upasampajja viharati yaṁ pissa pemā pemaṁ
jāyati taṁ pissa pahīnaṁ hoti ucchinnamūlaṁ tālāvatthukataṁ anabhāvaṁ
kataṁ āyatiṁanuppādadhammaṁ yo pissa pemā doso jāyati so
pissa pahīno hoti ucchinnamūlo tālāvatthukato anabhāvaṁ kato
āyatiṁanuppādadhammo yaṁ pissa dosā pemaṁ jāyati taṁ pissa pahīnaṁ
hoti ucchinnamūlaṁ tālāvatthukataṁ anabhāvaṁ kataṁ āyatiṁanuppādadhammaṁ yo
pissa dosā doso jāyati so pissa pahīno hoti ucchinnamūlo
tālāvatthukato anabhāvaṁ kato āyatiṁanuppādadhammo ayaṁ vuccati
bhikkhave (pts. a ii, 215) bhikkhu na usseneti na paṭisseneti na dhūpāyati na pajjalati

page number: 293

na pajjhāyati. kathañca bhikkhave bhikkhu usseneti idha bhikkhave
bhikkhu rūpaṁ attato samanupassati rūpavantaṁ vā attānaṁ attani vā
rūpaṁ rūpasmiṁ vā attānaṁ vedanaṁ attato samanupassati vedanāvantaṁ
vā attānaṁ attani vā vedanaṁ vedanāya vā attānaṁ
saññaṁ attato samanupassati saññāvantaṁ vā attānaṁ attani
vā saññaṁ saññāya vā attānaṁ saṅkhāre attato samanupassati
saṅkhāravantaṁ vā attānaṁ attani vā saṅkhāre saṅkhāresu vā attānaṁ
viññāṇaṁ attato samanupassati viññāṇavantaṁ vā attānaṁ attani
vā viññāṇaṁ viññāṇasmiṁ vā attānaṁ evaṁ kho bhikkhave bhikkhu
usseneti. kathañca bhikkhave bhikkhu na usseneti idha bhikkhave
bhikkhu na rūpaṁ attato samanupassati na rūpavantaṁ vā attānaṁ na
attani vā rūpaṁ na rūpasmiṁ vā attānaṁ na vedanaṁ attato
samanupassati na vedanāvantaṁ vā attānaṁ na attani vā vedanaṁ na
vedanāya vā attānaṁ na saññaṁ attato samanupassati na
saññāvantaṁ vā attānaṁ na attani vā saññaṁ na saññāya vā
attānaṁ na saṅkhāre attato samanupassati na saṅkhāravantaṁ vā
attānaṁ na attani vā saṅkhāre na saṅkhāresu vā attānaṁ na
viññāṇaṁ attato samanupassati na viññāṇavantaṁ vā attānaṁ
na attani vā viññāṇaṁ na viññāṇasmiṁ vā attānaṁ evaṁ
kho bhikkhave bhikkhu na usseneti. kathañca bhikkhave bhikkhu paṭisseneti

page number: 294

idha bhikkhave bhikkhu akkosantaṁ paccakkosati rosantaṁ paṭirosati
bhaṇḍantaṁ paṭibhaṇḍati evaṁ kho bhikkhave bhikkhu paṭisseneti.
kathañca bhikkhave bhikkhu na paṭisseneti idha bhikkhave bhikkhu
akkosantaṁ na paccakkosati rosantaṁ na paṭirosati bhaṇḍantaṁ na
paṭibhaṇḍati evaṁ kho bhikkhave bhikkhu na paṭisseneti. kathañca bhikkhave
bhikkhu dhūpāyati asmīti bhikkhave sati itthasmīti hoti evasmīti
hoti aññathāsmīti hoti asasmīti hoti satasmīti hoti
santi hoti itthaṁ santi hoti evaṁ santi hoti aññathā
santi hoti api santi hoti api itthaṁ santi hoti api
evaṁ santi hoti api aññathā santi hoti bhavissanti hoti itthaṁ
bhavissanti hoti evaṁ bhavissanti hoti aññathā bhavissanti hoti
evaṁ kho bhikkhave bhikkhu dhūpāyati. kathañca bhikkhave bhikkhu na (pts. a ii, 216) dhūpāyati
asmīti bhikkhave asati itthasmīti na hoti evasmīti na hoti
aññathāsmīti na hoti asasmīti na hoti satasmīti na hoti santi
na hoti itthaṁ santi na hoti evaṁ santi na hoti aññathā
santi na hoti api santi na hoti api itthaṁ santi na hoti api
evaṁ santi na hoti api aññathā santi na hoti bhavissanti na
hoti itthaṁ bhavissanti na hoti evaṁ bhavissanti na hoti aññathā
bhavissanti na hoti evaṁ kho bhikkhave bhikkhu na dhūpāyati. kathañca
bhikkhave bhikkhu pajjalati iminā asmīti bhikkhave sati iminā

page number: 295

itthasmīti hoti iminā evasmīti hoti iminā aññathāsmīti hoti
iminā asasmīti hoti iminā satasmīti hoti iminā santi hoti
iminā itthaṁ santi hoti iminā evaṁ santi hoti iminā
aññathā santi hoti iminā api santi hoti iminā api itthaṁ
santi hoti iminā api evaṁ santi hoti iminā api aññathā
santi hoti iminā bhavissanti hoti iminā itthaṁ bhavissanti
hoti iminā evaṁ bhavissanti hoti iminā aññathā bhavissanti
hoti evaṁ kho bhikkhave bhikkhu pajjalati. kathañca bhikkhave bhikkhu
na pajjalati iminā asmīti bhikkhave asati iminā itthasmīti na
hoti iminā evasmīti na hoti iminā aññathāsmīti na hoti
iminā asasmīti na hoti iminā satasmīti na hoti iminā santi
na hoti iminā itthaṁ santi na hoti iminā evaṁ santi na
hoti iminā aññathā santi na hoti iminā api santi na
hoti iminā api itthaṁ santi na hoti iminā api evaṁ
santi na hoti iminā api aññathā santi na hoti iminā
bhavissanti na hoti iminā itthaṁ bhavissanti na hoti iminā evaṁ
bhavissanti na hoti iminā aññathā bhavissanti na hoti evaṁ kho
bhikkhave bhikkhu na pajjalati. kathañca bhikkhave bhikkhu pajjhāyati 1- idha
bhikkhave bhikkhuno asmimāno pahīno na hoti ucchinnamūlo tālāvatthukato
anabhāvaṁ kato āyatiṁanuppādadhammo evaṁ kho bhikkhave

footnote: 1 ma. yu. sampajjhāyati. ito paraṁ īdisameva.

page number: 296

bhikkhu pajjhāyati. kathañca bhikkhave bhikkhu na pajjhāyati idha bhikkhave
bhikkhuno asmimāno pahīno hoti ucchinnamūlo tālāvatthukato anabhāvaṁ
kato āyatiṁanuppādadhammo evaṁ kho bhikkhave bhikkhu na pajjhāyatīti.
mahāvaggo pañcamo.
catuttho paṇṇāsako samatto

[1]-
------------

footnote: 1 ma. tassuddānaṁ
footnote: (pts. a ii, 217) sotānugataṁ ṭhānaṁ bhaddiya sāmugiyavappasātthā ca
footnote: mallika attantāpo taṇhāpemena ca dasā teti.

page number: 297

paṇṇāsakāsaṅgahitā vaggā
sappurisavaggo paṭhamo

[201] asappurisañca vo bhikkhave desessāmi asappurisena
asappurisatarañca sappurisañca sappurisena sappurisatarañca taṁ suṇātha
sādhukaṁ manasikarotha bhāsissāmīti. evaṁ bhanteti kho te bhikkhū
bhagavato paccassosuṁ. bhagavā etadavoca katamo ca bhikkhave
asappuriso idha bhikkhave ekacco pāṇātipātī hoti adinnādāyī
hoti kāmesu micchācārī hoti musāvādī hoti surāmerayamajjapamādaṭṭhāyī
hoti ayaṁ vuccati bhikkhave asappuriso. katamo ca
bhikkhave asappurisena asappurisataro idha bhikkhave ekacco attanā
ca pāṇātipātī hoti parañca pāṇātipāte samādapeti attanā ca
adinnādāyī hoti parañca adinnādāne samādapeti attanā ca kāmesu
micchācārī hoti parañca kāmesu micchācāre samādapeti attanā
ca musāvādī hoti parañca musāvāde samādapeti attanā ca
surāmerayamajjapamādaṭṭhāyī hoti parañca surāmerayamajjapamādaṭṭhāne
samādapeti ayaṁ vuccati bhikkhave asappurisena asappurisataro. katamo
ca bhikkhave sappuriso idha bhikkhave ekacco pāṇātipātā paṭivirato
hoti adinnādānā paṭivirato hoti kāmesu micchācārā paṭivirato
hoti musāvādā paṭivirato hoti surāmerayamajjapamādaṭṭhānā

page number: 298

paṭivirato hoti ayaṁ vuccati bhikkhave sappuriso. katamo ca bhikkhave
sappurisena sappurisataro idha bhikkhave ekacco attanā ca pāṇātipātā
paṭivirato hoti parañca pāṇātipātā veramaṇiyā samādapeti
attanā ca adinnādānā paṭivirato hoti parañca adinnādānā
veramaṇiyā samādapeti attanā ca kāmesu micchācārā paṭivirato
hoti parañca kāmesu micchācārā veramaṇiyā samādapeti attanā
ca (pts. a ii, 218) musāvādā paṭivirato hoti parañca musāvādā veramaṇiyā samādapeti
attanā ca surāmerayamajjapamādaṭṭhānā paṭivirato hoti parañca
surāmerayamajjapamādaṭṭhānā veramaṇiyā samādapeti ayaṁ vuccati
bhikkhave sappurisena sappurisataroti.

[202] asappurisañca vo bhikkhave desessāmi asappurisena
asappurisatarañca sappurisañca sappurisena sappurisatarañca taṁ suṇātha
sādhukaṁ manasikarotha bhāsissāmīti. evaṁ bhanteti kho te bhikkhū
bhagavato paccassosuṁ. bhagavā etadavoca katamo ca bhikkhave
asappuriso idha bhikkhave ekacco assaddho hoti ahiriko hoti
anottappī hoti appassuto hoti kusīto hoti muṭṭhassati
hoti duppañño hoti ayaṁ vuccati bhikkhave asappuriso. katamo
ca bhikkhave asappurisena asappurisataro idha bhikkhave ekacco attanā
ca assaddho hoti parañca assaddhiye 1- samādapeti attanā ca

footnote: 1 yu. asaddhāya.

page number: 299

ahiriko hoti parañca ahirikatāya samādapeti attanā ca anottappī
hoti parañca anottappe samādapeti attanā ca appassuto
hoti parañca appassute samādapeti attanā ca kusīto hoti
parañca kosajje samādapeti attanā ca muṭṭhassati hoti parañca
muṭṭhasacce samādapeti attanā ca duppañño hoti parañca
duppaññatāya samādapeti ayaṁ vuccati bhikkhave asappurisena
asappurisataro. katamo ca bhikkhave sappuriso idha bhikkhave ekacco saddho
hoti hirimā hoti ottappī hoti bahussuto hoti āraddhaviriyo
hoti satimā hoti paññavā hoti ayaṁ vuccati
bhikkhave sappuriso. katamo ca bhikkhave sappurisena sappurisataro idha
bhikkhave ekacco attanā ca saddhāsampanno hoti parañca
saddhāsampadāya samādapeti attanā ca hirimā hoti parañca hirimatāya
samādapeti attanā ca ottappī hoti parañca ottappe samādapeti
attanā ca bahussuto hoti parañca bāhusacce samādapeti attanā
ca āraddhaviriyo hoti parañca viriyārambhe samādapeti attanā ca
upaṭṭhitassati hoti parañca satipaṭṭhāne samādapeti attanā ca
paññāsampanno hoti parañca paññāsampadāya samādapeti ayaṁ
vuccati bhikkhave sappurisena sappurisataroti.

[203] asappurisañca vo bhikkhave desessāmi asappurisena
asappurisatarañca sappurisañca sappurisena sappurisatarañca taṁ suṇātha

page number: 300

.pe. katamo ca bhikkhave asappuriso idha bhikkhave ekacco
pāṇātipātī hoti adinnādāyī hoti kāmesu micchācārī hoti
musāvādī hoti pisuṇavāco hoti pharusavāco hoti samphappalāpī
hoti ayaṁ vuccati bhikkhave asappuriso. katamo ca bhikkhave
asappurisena asappurisataro idha bhikkhave ekacco attanā ca
pāṇātipātī hoti parañca pāṇātipāte samādapeti attanā ca
adinnādāyī hoti parañca adinnādāne samādapeti attanā ca kāmesu
micchācārī hoti parañca kāmesu micchācāre samādapeti attanā ca
musāvādī hoti parañca musāvāde samādapeti attanā ca pisuṇavāco
hoti parañca pisuṇāya vācāya samādapeti attanā ca pharusavāco
hoti parañca pharusāya vācāya samādapeti attanā ca samphappalāpī
hoti parañca samphappalāpe samādapeti ayaṁ vuccati bhikkhave
asappurisena asappurisataro. katamo ca bhikkhave sappuriso idha
bhikkhave ekacco pāṇātipātā paṭivirato hoti adinnādānā
paṭivirato hoti kāmesu micchācārā paṭivirato hoti musāvādā
paṭivirato hoti pisuṇāya vācāya paṭivirato hoti pharusāya
vācāya paṭivirato hoti samphappalāpā paṭivirato hoti ayaṁ vuccati
bhikkhave sappuriso. katamo ca bhikkhave sappurisena sappurisataro idha
bhikkhave ekacco attanā ca pāṇātipātā paṭivirato hoti parañca
pāṇātipātā veramaṇiyā samādapeti attanā ca adinnādānā

page number: 301

paṭivirato hoti parañca adinnādānā veramaṇiyā samādapeti attanā
ca kāmesu micchācārā paṭivirato hoti parañca kāmesu micchācārā
veramaṇiyā samādapeti attanā ca musāvādā paṭivirato hoti
parañca musāvādā veramaṇiyā samādapeti attanā ca pīsuṇāya
vācāya paṭivirato hoti parañca pisuṇāya vācāya veramaṇiyā
samādapeti attanā ca pharusāya vācāya paṭivirato hoti parañca
pharusāya vācāya veramaṇiyā samādapeti attanā ca samphappalāpā
paṭivirato hoti parañca samphappalāpā veramaṇiyā samādapeti
ayaṁ vuccati bhikkhave sappurisena sappurisataroti.

[204] asappurisañca vo bhikkhave desessāmi asappurisena
asappurisatarañca sappurisañca sappurisena sappurisatarañca taṁ suṇātha
.pe. katamo ca bhikkhave asappuriso idha bhikkhave ekacco
pāṇātipātī hoti .pe. abhijjhālū hoti byāpannacitto
hoti micchādiṭṭhiko hoti ayaṁ vuccati bhikkhave asappuriso.
katamo ca bhikkhave asappurisena asappurisataro idha bhikkhave ekacco
attanā ca pāṇātipātī hoti parañca pāṇātipāte samādapeti
.pe. attanā ca abhijjhālū hoti parañca abhijjhāya samādapeti
attanā ca byāpannacitto hoti parañca byāpāde samādapeti
attanā ca micchādiṭṭhiko hoti parañca micchādiṭṭhiyā samādapeti
ayaṁ vuccati bhikkhave asappurisena asappurisataro. katamo ca bhikkhave

page number: 302

sappuriso idha bhikkhave ekacco pāṇātipātā paṭivirato hoti
.pe. anabhijjhālū hoti abyāpannacitto hoti sammādiṭṭhiko
hoti ayaṁ vuccati bhikkhave sappuriso. katamo ca bhikkhave sappurisena
sappurisataro idha bhikkhave ekacco attanā ca pāṇātipātā
paṭivirato hoti parañca pāṇātipātā veramaṇiyā samādapeti .pe.
attanā ca anabhijjhālū hoti parañca anabhijjhāya samādapeti
attanā ca abyāpannacitto hoti parañca abyāpāde samādapeti
attanā ca sammādiṭṭhiko hoti parañca sammādiṭṭhiyā samādapeti
ayaṁ vuccati bhikkhave sappurisena sappurisataroti.

[205] asappurisañca vo bhikkhave desessāmi asappurisena
asappurisatarañca sappurisañca (pts. a ii, 221) sappurisena sappurisatarañca taṁ suṇātha .pe.
katamo ca bhikkhave asappuriso idha bhikkhave ekacco micchādiṭṭhiko
hoti micchāsaṅkappo hoti micchāvāco hoti micchākammanto
hoti micchāājīvo hoti micchāvāyāmo hoti micchāsati hoti
micchāsamādhi hoti ayaṁ vuccati bhikkhave asappuriso. katamo ca
bhikkhave asappurisena asappurisataro idha bhikkhave ekacco attanā
ca micchādiṭṭhiko hoti parañca micchādiṭṭhiyā samādapeti attanā
ca micchāsaṅkappo hoti parañca micchāsaṅkappe samādapeti attanā
ca micchāvāco hoti parañca micchāvācāya samādapeti attanā ca
micchākammanto hoti parañca micchākammante samādapeti attanā

page number: 303

ca micchāājīvo hoti parañca micchāājīve samādapeti attanā ca
micchāvāyāmo hoti parañca micchāvāyāme samādapeti attanā ca
micchāsati hoti parañca micchāsatiyā samādapeti attanā ca micchāsamādhi
hoti parañca micchāsamādhimhi samādapeti ayaṁ vuccati
bhikkhave asappurisena asappurisataro. katamo ca bhikkhave sappuriso
idha bhikkhave ekacco sammādiṭṭhiko hoti sammāsaṅkappo hoti sammāvāco
hoti sammākammanto hoti sammāājīvo hoti sammāvāyāmo
hoti sammāsati hoti sammāsamādhi hoti ayaṁ vuccati bhikkhave
sappuriso. katamo ca bhikkhave sappurisena sappurisataro idha bhikkhave
ekacco attanā ca sammādiṭṭhiko hoti parañca sammādiṭṭhiyā
samādapeti attanā ca sammāsaṅkappo hoti parañca sammāsaṅkappe
samādapeti attanā ca sammāvāco hoti parañca sammāvācāya
samādapeti attanā ca sammākammanto hoti parañca sammākammante
samādapeti attanā ca sammāājīvo hoti parañca sammāājīve
samādapeti attanā ca sammāvāyāmo hoti parañca sammāvāyāme
samādapeti attanā ca sammāsati hoti parañca sammāsatiyā
samādapeti attanā ca sammāsamādhi hoti (pts. a ii, 222) parañca sammāsamādhimhi
samādapeti ayaṁ vuccati bhikkhave sappurisena sappurisataroti.

[206] asappurisañca vo bhikkhave desessāmi asappurisena
asappurisatarañca sappurisañca sappurisena sappurisatarañca taṁ suṇātha

page number: 304

.pe. katamo ca bhikkhave asappuriso idha bhikkhave ekacco
micchādiṭṭhiko hoti .pe. micchāñāṇī hoti micchāvimutti
hoti ayaṁ vuccati bhikkhave asappuriso. katamo ca bhikkhave
asappurisena asappurisataro idha bhikkhave ekacco attanā ca
micchādiṭṭhiko hoti parañca micchādiṭṭhiyā samādapeti .pe. attanā
ca micchāñāṇī hoti parañca micchāñāṇe samādapeti attanā ca
micchāvimutti hoti parañca micchāvimuttiyā samādapeti ayaṁ vuccati
bhikkhave asappurisena asappurisataro. katamo ca bhikkhave sappuriso
idha bhikkhave ekacco sammādiṭṭhiko hoti .pe. sammāñāṇī
hoti sammāvimutti hoti ayaṁ vuccati bhikkhave sappuriso.
katamo ca bhikkhave sappurisena sappurisataro idha bhikkhave ekacco
attanā ca sammādiṭṭhiko hoti parañca sammādiṭṭhiyā samādapeti
.pe. attanā ca sammāñāṇī hoti parañca sammāñāṇe
samādapeti attanā ca sammāvimutti hoti parañca sammāvimuttiyā
samādapeti ayaṁ vuccati bhikkhave sappurisena sappurisataroti.

[207] pāpañca vo bhikkhave desessāmi pāpena pāpatarañca
kalyāṇañca kalyāṇena kalyāṇatarañca taṁ suṇātha .pe.
katamo ca bhikkhave pāpo idha bhikkhave ekacco pāṇātipātī hoti
.pe. micchādiṭṭhiko hoti ayaṁ vuccati bhikkhave pāpo. katamo
ca bhikkhave pāpena pāpataro idha bhikkhave ekacco attanā ca

page number: 305

pāṇātipātī hoti (pts. a ii, 223) parañca pāṇātipāte samādapeti .pe.
attanā ca micchādiṭṭhiko hoti parañca micchādiṭṭhiyā samādapeti
ayaṁ vuccati bhikkhave pāpena pāpataro. katamo ca bhikkhave kalyāṇo
idha bhikkhave ekacco pāṇātipātā paṭivirato hoti .pe.
sammādiṭṭhiko hoti ayaṁ vuccati bhikkhave kalyāṇo. katamo ca
bhikkhave kalyāṇena kalyāṇataro idha bhikkhave ekacco attanā ca
pāṇātipātā paṭivirato hoti parañca pāṇātipātā veramaṇiyā
samādapeti .pe. attanā ca sammādiṭṭhiko hoti parañca sammādiṭṭhiyā
samādapeti ayaṁ vuccati bhikkhave kalyāṇena kalyāṇataroti.

[208] pāpañca vo bhikkhave desessāmi pāpena pāpatarañca
kalyāṇañca kalyāṇena kalyāṇatarañca taṁ suṇātha .pe.
katamo ca bhikkhave pāpo idha bhikkhave ekacco micchādiṭṭhiko
hoti .pe. micchāñāṇī hoti micchāvimutti hoti ayaṁ
vuccati bhikkhave pāpo. katamo ca bhikkhave pāpena pāpataro idha
bhikkhave ekacco attanā ca micchādiṭṭhiko hoti parañca micchādiṭṭhiyā
samādapeti .pe. attanā ca micchāñāṇī hoti parañca
micchāñāṇe samādapeti attanā ca micchāvimutti hoti parañca
micchāvimuttiyā samādapeti ayaṁ vuccati bhikkhave pāpena pāpataro.
katamo ca bhikkhave kalyāṇo idha bhikkhave ekacco sammādiṭṭhiko

page number: 306

hoti .pe. sammāñāṇī hoti sammāvimutti hoti ayaṁ
vuccati bhikkhave kalyāṇo. katamo ca bhikkhave kalyāṇena kalyāṇataro
idha bhikkhave ekacco attanā ca sammādiṭṭhiko hoti parañca
sammādiṭṭhiyā samādapeti .pe. attanā ca sammāñāṇī
hoti parañca sammāñāṇe samādapeti attanā ca sammāvimutti
hoti parañca sammāvimuttiyā samādapeti ayaṁ vuccati bhikkhave
kalyāṇena kalyāṇataroti.

[209] pāpadhammañca vo bhikkhave desessāmi pāpadhammena
pāpadhammatarañca kalyāṇadhammañca kalyāṇadhammena kalyāṇadhammatarañca
taṁ suṇātha .pe. katamo ca bhikkhave pāpadhammo idha bhikkhave
ekacco pāṇātipātī hoti .pe. micchādiṭṭhiko hoti ayaṁ
vuccati bhikkhave pāpadhammo. katamo ca bhikkhave pāpadhammena pāpadhammataro
idha bhikkhave ekacco attanā ca pāṇātipātī hoti parañca
pāṇātipāte samādapeti .pe. attanā ca micchādiṭṭhiko
hoti parañca micchādiṭṭhiyā samādapeti ayaṁ vuccati bhikkhave
pāpadhammena pāpadhammataro. katamo ca bhikkhave kalyāṇadhammo
idha bhikkhave ekacco pāṇātipātā paṭivirato hoti .pe.
sammādiṭṭhiko hoti ayaṁ vuccati bhikkhave kalyāṇadhammo. katamo
ca bhikkhave kalyāṇadhammena kalyāṇadhammataro idha bhikkhave ekacco
attanā ca pāṇātipātā paṭivirato hoti parañca pāṇātipātā

page number: 307

veramaṇiyā samādapeti .pe. attanā ca sammādiṭṭhiko hoti
parañca sammādiṭṭhiyā samādapeti ayaṁ vuccati bhikkhave
kalyāṇadhammena kalyāṇadhammataroti.

[210] pāpadhammañca vo bhikkhave desessāmi pāpadhammena
pāpadhammatarañca kalyāṇadhammañca kalyāṇadhammena kalyāṇadhammatarañca
taṁ suṇātha (pts. a ii, 225) .pe. katamo ca bhikkhave pāpadhammo idha bhikkhave
ekacco micchādiṭṭhiko hoti .pe. micchāñāṇī hoti micchāvimutti
hoti ayaṁ vuccati bhikkhave pāpadhammo. katamo ca bhikkhave
pāpadhammena pāpadhammataro idha bhikkhave ekacco attanā ca
micchādiṭṭhiko hoti parañca micchādiṭṭhiyā samādapeti .pe.
attanā ca micchāñāṇī hoti parañca micchāñāṇe samādapeti
attanā ca micchāvimutti hoti parañca micchāvimuttiyā samādapeti
ayaṁ vuccati bhikkhave pāpadhammena pāpadhammataro. katamo ca bhikkhave
kalyāṇadhammo idha bhikkhave ekacco sammādiṭṭhiko hoti .pe.
sammāñāṇī hoti sammāvimutti hoti ayaṁ vuccati bhikkhave
kalyāṇadhammo. katamo ca bhikkhave kalyāṇadhammena kalyāṇadhammataro
idha bhikkhave ekacco attanā ca sammādiṭṭhiko hoti parañca
sammādiṭṭhiyā samādapeti .pe. attanā ca sammāñāṇī
hoti parañca sammāñāṇe samādapeti attanā ca sammāvimutti
hoti parañca sammāvimuttiyā samādapeti ayaṁ vuccati bhikkhave

page number: 308

kalyāṇadhammena kalyāṇadhammataroti.
sappurisavaggo paṭhamo.

[1]-
--------------
sobhanavaggo dutiyo

[211] cattārome bhikkhave parisadūsanā katame cattāro
bhikkhu bhikkhave dussīlo pāpadhammo parisadūsano bhikkhunī bhikkhave
dussīlā pāpadhammā (pts. a ii, 226) parisadūsanā upāsako bhikkhave dussīlo
pāpadhammo parisadūsano upāsikā bhikkhave dussīlā pāpadhammā
parisadūsanā ime kho bhikkhave cattāro parisadūsanā. cattārome
bhikkhave parisasobhanā katame cattāro bhikkhu bhikkhave sīlavā
kalyāṇadhammo parisasobhano bhikkhunī bhikkhave sīlavatī kalyāṇadhammā
parisasobhanā upāsako bhikkhave sīlavā kalyāṇadhammo parisasobhano
upāsikā bhikkhave sīlavatī kalyāṇadhammā parisasobhanā ime kho
bhikkhave cattāro parisasobhanāti.

[212] catūhi bhikkhave dhammehi samannāgato yathābhataṁ nikkhitto
evaṁ niraye katamehi catūhi kāyaduccaritena vacīduccaritena
manoduccaritena micchādiṭṭhiyā imehi kho bhikkhave catūhi dhammehi
samannāgato yathābhataṁ nikkhitto evaṁ niraye. catūhi bhikkhave
dhammehi samannāgato yathābhataṁ nikkhitto evaṁ sagge katamehi

footnote: 1 ma. tassuddānaṁ
footnote: sikkhāpadañca assaddhaṁ sattakammaṁ athoca dasakammaṁ
footnote: aṭṭhaṅgikañca dasamaggaṁ dve pāpadhammā apare dveti.

page number: 309

catūhi kāyasucaritena vacīsucaritena manosucaritena sammādiṭṭhiyā imehi
kho bhikkhave catūhi dhammehi samannāgato yathābhataṁ nikkhitto evaṁ
saggeti.

[213] catūhi bhikkhave dhammehi samannāgato yathābhataṁ nikkhitto
evaṁ niraye katamehi catūhi kāyaduccaritena vacīduccaritena manoduccaritena
akataññutā akataveditā imehi kho bhikkhave catūhi
dhammehi samannāgato yathābhataṁ nikkhitto evaṁ niraye. catūhi bhikkhave
dhammehi samannāgato yathābhataṁ nikkhitto evaṁ sagge katamehi
catūhi kāyasucaritena vacīsucaritena manosucaritena kataññutā kataveditā
imehi kho bhikkhave catūhi dhammehi samannāgato yathābhataṁ nikkhitto
evaṁ saggeti.

[214] catūhi bhikkhave dhammehi samannāgato yathābhataṁ nikkhitto
evaṁ niraye katamehi catūhi pāṇātipātī hoti adinnādāyī
hoti (pts. a ii, 227) kāmesu micchācārī hoti musāvādī hoti .pe.
pāṇātipātā paṭivirato hoti adinnādānā paṭivirato hoti
kāmesu micchācārā paṭivirato hoti musāvādā paṭivirato
hoti .pe.

[215] micchādiṭṭhiko hoti micchāsaṅkappo hoti
micchāvāco hoti micchākammanto hoti .pe. sammādiṭṭhiko
hoti sammāsaṅkappo hoti sammāvāco hoti sammākammanto
hoti .pe.

page number: 310

[216] micchāājīvo hoti micchāvāyāmo hoti micchāsati
hoti micchāsamādhi hoti .pe. sammāājīvo hoti
sammāvāyāmo hoti sammāsati hoti sammāsamādhi hoti .pe.

[217] adiṭṭhe diṭṭhavādī hoti assute sutavādī hoti
amute mutavādī hoti aviññāte viññātavādī hoti .pe.
adiṭṭhe adiṭṭhavādī hoti assute assutavādī hoti amute
amutavādī hoti aviññāte aviññātavādī hoti .pe.

[218] diṭṭhe adiṭṭhavādī hoti sute assutavādī hoti
mute amutavādī hoti viññāte aviññātavādī hoti .pe.
diṭṭhe diṭṭhavādī hoti sute sutavādī hoti mute mutavādī hoti
viññāte viññātavādī hoti .pe.

[219] assaddho hoti (pts. a ii, 228) dussīlo hoti ahiriko hoti
anottappī hoti .pe. saddho hoti sīlavā hoti hirimā
hoti ottappī hoti .pe.

[220] assaddho hoti dussīlo hoti kusīto hoti
duppañño hoti .pe. saddho hoti sīlavā hoti
āraddhaviriyo hoti paññavā hoti imehi kho bhikkhave catūhi
dhammehi samannāgato yathābhataṁ nikkhitto evaṁ saggeti.
sobhanavaggo dutiyo.

[1]-
-------------

footnote: 1 ma. tassuddānaṁ
footnote: parisā diṭṭhi akataññutā pāṇātipātāpi dve maggā
footnote: dve vohārapathā vuttā ahirikaṁ duppaññena cāti.

page number: 311

duccaritavaggo tatiyo

[221] cattārīmāni bhikkhave vacīduccaritāni katamāni cattāri
musāvādo pisuṇā vācā pharusā vācā samphappalāpo imāni kho
bhikkhave cattāri vacīduccaritāni. cattārīmāni bhikkhave vacīsucaritāni
katamāni cattāri saccavācā apisuṇā vācā saṇhā vācā
mantābhāsā 1- imāni kho bhikkhave cattāri vacīsucaritānīti.

[222] catūhi bhikkhave dhammehi samannāgato bālo abyatto
asappuriso khataṁ upahataṁ attānaṁ pariharati sāvajjo ca hoti
sānuvajjo viññūnaṁ bahuñca apuññaṁ pasavati katamehi catūhi
kāyaduccaritena vacīduccaritena manoduccaritena micchādiṭṭhiyā imehi
kho bhikkhave catūhi dhammehi samannāgato bālo abyatto asappuriso
khataṁ upahataṁ attānaṁ pariharati sāvajjo ca hoti sānuvajjo
viññūnaṁ bahuñca apuññaṁ pasavati. catūhi bhikkhave dhammehi
samannāgato paṇḍito byatto sappuriso akkhataṁ anupahataṁ attānaṁ
pariharati anavajjo ca hoti ananuvajjo viññūnaṁ bahuñca puññaṁ
pasavati katamehi catūhi kāyasucaritena vacīsucaritena manosucaritena
sammādiṭṭhiyā (pts. a ii, 229) imehi kho bhikkhave catūhi dhammehi samannāgato
paṇḍito byatto sappuriso akkhataṁ anupahataṁ attānaṁ pariharati
anavajjo ca hoti ananuvajjo viññūnaṁ bahuñca puññaṁ pasavatīti.

footnote: 1 ma. yu. mantāvācā.

page number: 312

[223] catūhi bhikkhave dhammehi samannāgato bālo abyatto
asappuriso khataṁ upahataṁ attānaṁ pariharati sāvajjo ca hoti sānuvajjo
viññūnaṁ bahuñca apuññaṁ pasavati katamehi catūhi kāyaduccaritena
vacīduccaritena manoduccaritena akataññutā akataveditā .pe.
kāyasucaritena vacīsucaritena manosucaritena kataññutā kataveditā .pe.

[224] pāṇātipātī hoti adinnādāyī hoti kāmesu
micchācārī hoti musāvādī hoti .pe. pāṇātipātā paṭivirato
hoti adinnādānā paṭivirato hoti kāmesu micchācārā paṭivirato
hoti musāvādā paṭivirato hoti .pe.

[225] micchādiṭṭhiko hoti micchāsaṅkappo hoti micchāvāco
hoti micchākammanto hoti .pe. sammādiṭṭhiko hoti sammāsaṅkappo
hoti sammāvāco hoti sammākammanto hoti .pe.

[226] micchāājīvo hoti micchāvāyāmo hoti micchāsati
hoti micchāsamādhi hoti .pe. sammāājīvo hoti sammāvāyāmo
hoti sammāsati hoti sammāsamādhi hoti .pe.

[227] adiṭṭhe diṭṭhavādī hoti assute sutavādī hoti
amute mutavādī hoti aviññāte viññātavādī hoti .pe.
adiṭṭhe adiṭṭhavādī hoti assute assutavādī hoti amute
amutavādī hoti aviññāte aviññātavādī hoti .pe.

[228] diṭṭhe adiṭṭhavādī hoti sute assutavādī hoti
mute amutavādī hoti viññāte aviññātavādī hoti .pe.

page number: 313

diṭṭhe diṭṭhavādī hoti sute sutavāda hoti mute mutavādī hoti
viññāte (pts. a ii, 230) viññātavādī hoti .pe.

[229] assaddho hoti dussīlo hoti ahiriko hoti
anottappī hoti .pe. saddho hoti sīlavā hoti hirimā
hoti ottappī hoti .pe.

[230] assaddho hoti dussīlo hoti kusīto hoti
duppañño hoti .pe. saddho hoti sīlavā hoti
āraddhaviriyo hoti paññavā hoti imehi kho bhikkhave catūhi
dhammehi samannāgato paṇḍito byatto sappuriso akkhataṁ anupahataṁ
attānaṁ pariharati anavajjo ca hoti ananuvajjo viññūnaṁ
bahuñca puññaṁ pasavatīti.

[231] cattārome bhikkhave kavī katame cattāro cintākavi
sutakavi atthakavi paṭibhāṇakavi ime kho bhikkhave cattāro kavīti.
duccaritavaggo tatiyo.

[1]-
--------------
kammavaggo catuttho

[232] cattārīmāni bhikkhave kammāni mayā sayaṁ abhiññā
sacchikatvā paveditāni katamāni cattāri atthi bhikkhave kammaṁ kaṇhaṁ
kaṇhavipākaṁ atthi bhikkhave kammaṁ sukkaṁ sukkavipākaṁ atthi bhikkhave

footnote: 1 ma. tassuddānaṁ
footnote: duccaritaṁ diṭṭhi akataññū ca pāṇātipātāpi dve maggā
footnote: dve vohārapathā vuttā ahirikaṁ dupaññakavinā cāti.

page number: 314

kammaṁ kaṇhaṁ sukkaṁ kaṇhasukkavipākaṁ atthi bhikkhave kammaṁ akaṇhaṁ
asukkaṁ akaṇhāsukkavipākaṁ kammakkhayāya saṁvattati imāni kho bhikkhave
cattāri kammāni mayā sayaṁ abhiññā sacchikatvā paveditānīti.

[233] cattārīmāni bhikkhave kammāni mayā sayaṁ abhiññā
sacchikatvā paveditāni katamāni cattāri atthi bhikkhave kammaṁ kaṇhaṁ
kaṇhavipākaṁ atthi bhikkhave kammaṁ sukkaṁ sukkavipākaṁ atthi bhikkhave
kammaṁ kaṇhaṁ sukkaṁ kaṇhasukkavipākaṁ atthi bhikkhave kammaṁ akaṇhaṁ
asukkaṁ akaṇhāsukkavipākaṁ kammakkhayāya saṁvattati. katamañca bhikkhave
kammaṁ kaṇhaṁ kaṇhavipākaṁ idha bhikkhave ekacco sabyāpajjhaṁ kāyasaṅkhāraṁ
abhisaṅkharoti sabyāpajjhaṁ vacīsaṅkhāraṁ abhisaṅkharoti sabyāpajjhaṁ manosaṅkhāraṁ
abhisaṅkharoti so sabyāpajjhaṁ kāyasaṅkhāraṁ abhisaṅkharitvā sabyāpajjhaṁ
vacīsaṅkhāraṁ abhisaṅkharitvā sabyāpajjhaṁ manosaṅkhāraṁ abhisaṅkharitvā
sabyāpajjhaṁ lokaṁ upapajjati tamenaṁ sabyāpajjhaṁ lokaṁ upapannaṁ samānaṁ
sabyāpajjhā phassā phusanti so sabyāpajjhehi phassehi phuṭṭho samāno
sabyāpajjhaṁ vedanaṁ vediyati 1- ekantadukkhaṁ seyyathāpi sattā nerayikā
idaṁ vuccati bhikkhave kammaṁ kaṇhaṁ kaṇhavipākaṁ. katamañca bhikkhave
kammaṁ sukkaṁ sukkavipākaṁ idha bhikkhave ekacco abyāpajjhaṁ kāyasaṅkhāraṁ
abhisaṅkharoti abyāpajjhaṁ vacīsaṅkhāraṁ abhisaṅkharoti abyāpajjhaṁ manosaṅkhāraṁ
abhisaṅkharoti so abyāpajjhaṁ kāyasaṅkhāraṁ abhisaṅkharitvā abyāpajjhaṁ
vacīsaṅkhāraṁ abhisaṅkharitvā abyāpajjhaṁ manosaṅkhāraṁ abhisaṅkharitvā

footnote: 1 ma. vedayati. ito paraṁ īdisameva.

page number: 315

abyāpajjhaṁ lokaṁ upapajjati tamenaṁ abyāpajjhaṁ lokaṁ upapannaṁ samānaṁ
abyāpajjhā phassā phusanti so abyāpajjhehi phassehi phuṭṭho samāno
abyāpajjhaṁ vedanaṁ vediyati ekantasukhaṁ seyyathāpi devā subhakiṇhā
idaṁ vuccati bhikkhave kammaṁ sukkaṁ sukkavipākaṁ. katamañca bhikkhave
kammaṁ kaṇhaṁ sukkaṁ kaṇhasukkavipākaṁ idha bhikkhave ekacco sabyāpajjhaṁpi
abyāpajjhaṁpi kāyasaṅkhāraṁ abhisaṅkharoti sabyāpajjhaṁpi abyāpajjhaṁpi
vacīsaṅkhāraṁ abhisaṅkharoti sabyāpajjhaṁpi abyāpajjhaṁpi manosaṅkhāraṁ(pts. a ii, 232) 
abhisaṅkharoti so sabyāpajjhaṁpi abyāpajjhaṁpi kāyasaṅkhāraṁ abhisaṅkharitvā
sabyāpajjhaṁpi abyāpajjhaṁpi vacīsaṅkhāraṁ abhisaṅkharitvā sabyāpajjhaṁpi
abyāpajjhaṁpi manosaṅkhāraṁ abhisaṅkharitvā sabyāpajjhaṁpi abyāpajjhaṁpi
lokaṁ upapajjati tamenaṁ sabyāpajjhaṁpi abyāpajjhaṁpi lokaṁ upapannaṁ
samānaṁ sabyāpajjhāpi abyāpajjhāpi phassā phusanti so sabyāpajjhehipi
abyāpajjhehipi phassehi phuṭṭho samāno sabyāpajjhaṁpi abyāpajjhaṁpi
vedanaṁ vediyati vokiṇṇasukhadukkhaṁ seyyathāpi manussā ekacce ca devā
ekacce ca vinipātikā idaṁ vuccati bhikkhave kammaṁ kaṇhaṁ sukkaṁ
kaṇhasukkavipākaṁ. katamañca bhikkhave kammaṁ akaṇhaṁ asukkaṁ
akaṇhāsukkavipākaṁ kammakkhayāya saṁvattati tatra bhikkhave yampīdaṁ 1-
kammaṁ kaṇhaṁ kaṇhavipākaṁ tassa pahānāya yā cetanā yampīdaṁ kammaṁ
sukkaṁ sukkavipākaṁ tassa pahānāya yā cetanā yampīdaṁ kammaṁ kaṇhaṁ
sukkaṁ kaṇhasukkavipākaṁ tassa pahānāya yā cetanā idaṁ vuccati

footnote: 1 ma. yamidaṁ. ito paraṁ īdisameva.

page number: 316

bhikkhave kammaṁ akaṇhaṁ asukkaṁ akaṇhāsukkavipākaṁ kammakkhayāya
saṁvattati. imāni kho bhikkhave cattāri kammāni mayā sayaṁ abhiññā
sacchikatvā paveditānīti.

[234] athakho sikhāmoggallāno brāhmaṇo yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ nisīdi ekamantaṁ nisinno kho
sikhāmoggallāno brāhmaṇo bhagavantaṁ etadavoca purimāni bho gotama
divasāni purimatarāni soṇakāyano māṇavo yenāhaṁ tenupasaṅkami
upasaṅkamitvā maṁ etadavoca samaṇo gotamo sabbakammānaṁ akiriyaṁ
paññāpeti sabbakammānaṁ kho pana akiriyaṁ paññāpento ucchedaṁ
āha lokassa kammasaccāyaṁ bho loko kammasamārambhaṭṭhāyīti.
dassanaṁpi kho ahaṁ brāhmaṇa soṇakāyanassa māṇavassa nābhijānāmi
kuto panevarūpo kathāsallāpo cattārīmāni brāhmaṇa kammāni mayā
sayaṁ abhiññā sacchikatvā paveditāni katamāni cattāri atthi
brāhmaṇa kammaṁ kaṇhaṁ kaṇhavipākaṁ atthi brāhmaṇa kammaṁ sukkaṁ
sukkavipākaṁ atthi brāhmaṇa kammaṁ kaṇhaṁ sukkaṁ kaṇhasukkavipākaṁ
atthi brāhmaṇa kammaṁ akaṇhaṁ asukkaṁ akaṇhāsukkavipākaṁ kammakkhayāya
saṁvattati. katamañca brāhmaṇa kammaṁ kaṇhaṁ kaṇhavipākaṁ idha
brāhmaṇa ekacco sabyāpajjhaṁ kāyasaṅkhāraṁ abhisaṅkharoti sabyāpajjhaṁ
vacīsaṅkhāraṁ abhisaṅkharoti sabyāpajjhaṁ manosaṅkhāraṁ abhisaṅkharoti so

page number: 317

sabyāpajjhaṁ kāyasaṅkhāraṁ abhisaṅkharitvā sabyāpajjhaṁ vacīsaṅkhāraṁ
abhisaṅkharitvā sabyāpajjhaṁ manosaṅkhāraṁ abhisaṅkharitvā sabyāpajjhaṁ lokaṁ
upapajjati tamenaṁ sabyāpajjhaṁ lokaṁ upapannaṁ samānaṁ sabyāpajjhā
phassā phusanti so sabyāpajjhehi phassehi phuṭṭho samāno sabyāpajjhaṁ
vedanaṁ vediyati ekantadukkhaṁ seyyathāpi sattā nerayikā idaṁ vuccati
brāhmaṇa kammaṁ kaṇhaṁ kaṇhavipākaṁ. katamañca brāhmaṇa kammaṁ sukkaṁ
sukkavipākaṁ idha brāhmaṇa ekacco abyāpajjhaṁ kāyasaṅkhāraṁ abhisaṅkharoti
abyāpajjhaṁ vacīsaṅkhāraṁ abhisaṅkharoti abyāpajjhaṁ manosaṅkhāraṁ abhisaṅkharoti
so abyāpajjhaṁ kāyasaṅkhāraṁ abhisaṅkharitvā abyāpajjhaṁ vacīsaṅkhāraṁ
abhisaṅkharitvā abyāpajjhaṁ manosaṅkhāraṁ abhisaṅkharitvā abyāpajjhaṁ lokaṁ
upapajjati tamenaṁ abyāpajjhaṁ lokaṁ upapannaṁ samānaṁ abyāpajjhā
phassā phusanti so abyāpajjhehi phassehi phuṭṭho samāno abyāpajjhaṁ
vedanaṁ vediyati ekantasukhaṁ seyyathāpi devā subhakiṇhā idaṁ vuccati
brāhmaṇa kammaṁ sukkaṁ sukkavipākaṁ. katamañca brāhmaṇa kammaṁ kaṇhaṁ
sukkaṁ kaṇhasukkavipākaṁ idha brāhmaṇa ekacco sabyāpajjhaṁpi
abyāpajjhaṁpi kāyasaṅkhāraṁ abhisaṅkharoti sabyāpajjhaṁpi abyāpajjhaṁpi
vacīsaṅkhāraṁ abhisaṅkharoti sabyāpajjhaṁpi abyāpajjhaṁpi manosaṅkhāraṁ
abhisaṅkharoti so sabyāpajjhaṁpi abyāpajjhaṁpi kāyasaṅkhāraṁ abhisaṅkharitvā
sabyāpajjhaṁpi abyāpajjhaṁpi vacīsaṅkhāraṁ abhisaṅkharitvā sabyāpajjhaṁpi
abyāpajjhaṁpi manosaṅkhāraṁ abhisaṅkharitvā sabyāpajjhaṁpi abyāpajjhaṁpi

page number: 318

lokaṁ upapajjati tamenaṁ sabyāpajjhaṁpi abyāpajjhaṁpi lokaṁ
upapannaṁ samānaṁ sabyāpajjhāpi abyāpajjhāpi phassā phusanti so
sabyāpajjhehipi abyāpajjhehipi phassehi phuṭṭho samāno sabyāpajjhaṁpi
abyāpajjhaṁpi vedanaṁ vediyati vokiṇṇasukhadukkhaṁ seyyathāpi manussaekacce
ca devā ekacce ca vinipātikā idaṁ vuccati brāhmaṇa
kammaṁ kaṇhaṁ sukkaṁ kaṇhasukkavipākaṁ. katamañca brāhmaṇa kammaṁ
akaṇhaṁ asukkaṁ akaṇhāsukkavipākaṁ kammakkhayāya saṁvattati tatra
brāhmaṇa yampīdaṁ kammaṁ kaṇhaṁ kaṇhavipākaṁ tassa pahānāya yā
cetanā yampīdaṁ kammaṁ sukkaṁ sukkavipākaṁ tassa pahānāya yā cetanā
yampīdaṁ kammaṁ kaṇhaṁ sukkaṁ kaṇhasukkavipākaṁ tassa pahānāya yā cetanā
idaṁ vuccati brāhmaṇa kammaṁ (pts. a ii, 234) akaṇhaṁ asukkaṁ akaṇhāsukkavipākaṁ
kammakkhayāya saṁvattati. imāni kho brāhmaṇa cattāri kammāni
mayā sayaṁ abhiññā sacchikatvā paveditānīti.

[235] cattārīmāni bhikkhave kammāni mayā sayaṁ abhiññā
sacchikatvā paveditāni katamāni cattāri atthi bhikkhave kammaṁ kaṇhaṁ
kaṇhavipākaṁ atthi bhikkhave kammaṁ sukkaṁ sukkavipākaṁ atthi bhikkhave
kammaṁ kaṇhaṁ sukkaṁ kaṇhasukkavipākaṁ atthi bhikkhave kammaṁ akaṇhaṁ
asukkaṁ akaṇhāsukkavipākaṁ kammakkhayāya saṁvattati. katamañca bhikkhave
kammaṁ kaṇhaṁ kaṇhavipākaṁ idha bhikkhave ekacco pāṇātipātī hoti
adinnādāyī hoti kāmesu micchācārī hoti musāvādī hoti

page number: 319

surāmerayamajjapamādaṭṭhāyī hoti idaṁ vuccati bhikkhave kammaṁ kaṇhaṁ
kaṇhavipākaṁ. katamañca bhikkhave kammaṁ sukkaṁ sukkavipākaṁ idha bhikkhave
ekacco pāṇātipātā paṭivirato hoti adinnādānā paṭivirato hoti
kāmesu micchācārā paṭivirato hoti musāvādā paṭivirato hoti
surāmerayamajjapamādaṭṭhānā paṭivirato hoti idaṁ vuccati bhikkhave kammaṁ
sukkaṁ sukkavipākaṁ. katamañca bhikkhave kammaṁ kaṇhaṁ sukkaṁ
kaṇhasukkavipākaṁ idha bhikkhave ekacco sabyāpajjhaṁpi abyāpajjhaṁpi
kāyasaṅkhāraṁ abhisaṅkharoti .pe. idaṁ vuccati bhikkhave kammaṁ kaṇhaṁ sukkaṁ
kaṇhasukkavipākaṁ. katamañca bhikkhave kammaṁ akaṇhaṁ asukkaṁ
akaṇhāsukkavipākaṁ kammakkhayāya saṁvattati tatra bhikkhave yampīdaṁ kammaṁ
kaṇhaṁ kaṇhavipākaṁ .pe. idaṁ vuccati bhikkhave kammaṁ akaṇhaṁ
asukkaṁ akaṇhāsukkavipākaṁ kammakkhayāya saṁvattati. imāni kho bhikkhave
cattāri kammāni mayā sayaṁ abhiññā sacchikatvā paveditānīti.

[236] cattārīmāni bhikkhave kammāni mayā sayaṁ abhiññā
sacchikatvā paveditāni katamāni cattāri atthi bhikkhave kammaṁ kaṇhaṁ
kaṇhavipākaṁ atthi bhikkhave kammaṁ sukkaṁ sukkavipākaṁ atthi bhikkhave
kammaṁ kaṇhaṁ sukkaṁ kaṇhasukkavipākaṁ atthi bhikkhave kammaṁ akaṇhaṁ
asukkaṁ akaṇhāsukkavipākaṁ kammakkhayāya (pts. a ii, 235) saṁvattati. katamañca bhikkhave
kammaṁ kaṇhaṁ kaṇhavipākaṁ idha bhikkhave ekaccena mātā jīvitā
voropitā hoti pitā jīvitā voropito hoti arahaṁ jīvitā

page number: 320

voropito hoti tathāgatassa duṭṭhena cittena lohitaṁ uppāditaṁ hoti
saṅgho bhinno hoti idaṁ vuccati bhikkhave kammaṁ kaṇhaṁ kaṇhavipākaṁ.
katamañca bhikkhave kammaṁ sukkaṁ sukkavipākaṁ idha bhikkhave ekacco
pāṇātipātā paṭivirato hoti adinnādānā paṭivirato hoti kāmesu
micchācārā paṭivirato hoti musāvādā paṭivirato hoti pisuṇāya
vācāya paṭivirato hoti pharusāya vācāya paṭivirato hoti samphappalāpā
paṭivirato hoti anabhijjhālū hoti abyāpannacitto hoti
sammādiṭṭhiko 1- hoti idaṁ vuccati bhikkhave kammaṁ sukkaṁ sukkavipākaṁ.
katamañca bhikkhave kammaṁ kaṇhaṁ sukkaṁ kaṇhasukkavipākaṁ idha bhikkhave
ekacco sabyāpajjhaṁpi abyāpajjhaṁpi kāyasaṅkhāraṁ abhisaṅkharoti .pe.
idaṁ vuccati bhikkhave kammaṁ kaṇhaṁ sukkaṁ kaṇhasukkavipākaṁ. katamañca
bhikkhave kammaṁ akaṇhaṁ asukkaṁ akaṇhāsukkavipākaṁ kammakkhayāya saṁvattati
tatra bhikkhave yampīdaṁ kammaṁ kaṇhaṁ kaṇhavipākaṁ .pe. idaṁ
vuccati bhikkhave kammaṁ akaṇhaṁ asukkaṁ akaṇhāsukkavipākaṁ kammakkhayāya
saṁvattati. imāni kho bhikkhave cattāri kammāni mayā sayaṁ abhiññā
sacchikatvā paveditānīti.

[237] cattārīmāni bhikkhave kammāni mayā sayaṁ abhiññā
sacchikatvā paveditāni katamāni cattāri atthi bhikkhave kammaṁ kaṇhaṁ
kaṇhavipākaṁ atthi bhikkhave kammaṁ sukkaṁ sukkavipākaṁ atthi bhikkhave
kammaṁ kaṇhaṁ sukkaṁ kaṇhasukkavipākaṁ atthi bhikkhave kammaṁ akaṇhaṁ

footnote: 1 ma. sammādiṭṭhi.

page number: 321

asukkaṁ akaṇhāsukkavipākaṁ kammakkhayāya saṁvattati. katamañca bhikkhave
kammaṁ kaṇhaṁ kaṇhavipākaṁ idha bhikkhave ekacco sabyāpajjhaṁ
kāyasaṅkhāraṁ abhisaṅkharoti .pe. idaṁ vuccati bhikkhave kammaṁ kaṇhaṁ
kaṇhavipākaṁ. katamañca bhikkhave kammaṁ sukkaṁ sukkavipākaṁ idha bhikkhave
ekacco abyāpajjhaṁ kāyasaṅkhāraṁ abhisaṅkharoti .pe. idaṁ vuccati
bhikkhave kammaṁ sukkaṁ sukkavipākaṁ. katamañca bhikkhave kammaṁ kaṇhaṁ sukkaṁ
kaṇhasukkavipākaṁ idha bhikkhave ekacco sabyāpajjhaṁpi abyāpajjhaṁpi
kāyasaṅkhāraṁ abhisaṅkharoti .pe. idaṁ vuccati bhikkhave kammaṁ kaṇhaṁ sukkaṁ
kaṇhasukkavipākaṁ. katamañca bhikkhave kammaṁ akaṇhaṁ asukkaṁ
akaṇhāsukkavipākaṁ kammakkhayāya saṁvattati sammādiṭṭhi .pe. sammāsamādhi
idaṁ vuccati bhikkhave kammaṁ akaṇhaṁ asukkaṁ akaṇhāsukkavipākaṁ
kammakkhayāya saṁvattati. imāni kho bhikkhave cattāri kammāni mayā sayaṁ
abhiññā sacchikatvā paveditānīti.

[238] cattārīmāni bhikkhave kammāni mayā sayaṁ abhiññā
sacchikatvā paveditāni katamāni cattāri atthi bhikkhave kammaṁ kaṇhaṁ
kaṇhavipākaṁ atthi bhikkhave kammaṁ sukkaṁ sukkavipākaṁ atthi bhikkhave
kammaṁ kaṇhaṁ sukkaṁ kaṇhasukkavipākaṁ atthi bhikkhave kammaṁ akaṇhaṁ
asukkaṁ akaṇhāsukkavipākaṁ kammakkhayāya saṁvattati. katamañca bhikkhave
kammaṁ kaṇhaṁ kaṇhavipākaṁ idha bhikkhave ekacco sabyāpajjhaṁ

page number: 322

kāyasaṅkhāraṁ (pts. a ii, 237) abhisaṅkharoti .pe. idaṁ vuccati bhikkhave kammaṁ kaṇhaṁ
kaṇhavipākaṁ. katamañca bhikkhave kammaṁ sukkaṁ sukkavipākaṁ idha bhikkhave
ekacco abyāpajjhaṁ kāyasaṅkhāraṁ abhisaṅkharoti .pe. idaṁ vuccati
bhikkhave kammaṁ sukkaṁ sukkavipākaṁ. katamañca bhikkhave kammaṁ kaṇhaṁ sukkaṁ
kaṇhasukkavipākaṁ idha bhikkhave ekacco sabyāpajjhaṁpi abyāpajjhaṁpi
kāyasaṅkhāraṁ abhisaṅkharoti .pe. idaṁ vuccati bhikkhave kammaṁ kaṇhaṁ
sukkaṁ kaṇhasukkavipākaṁ. katamañca bhikkhave kammaṁ akaṇhaṁ asukkaṁ
akaṇhāsukkavipākaṁ kammakkhayāya saṁvattati satisambojjhaṅgo dhammavicaya-
sambojjhaṅgo viriyasambojjhaṅgo pītisambojjhaṅgo passaddhisambojjhaṅgo
samādhisambojjhaṅgo upekkhāsambojjhaṅgo idaṁ vuccati
bhikkhave kammaṁ akaṇhaṁ asukkaṁ akaṇhāsukkavipākaṁ kammakkhayāya
saṁvattati. imāni kho bhikkhave cattāri kammāni mayā sayaṁ abhiññā
sacchikatvā paveditānīti.

[239] catūhi bhikkhave dhammehi samannāgato yathābhataṁ nikkhitto
evaṁ niraye katamehi catūhi sāvajjena kāyakammena sāvajjena
vacīkammena sāvajjena manokammena sāvajjāya diṭṭhiyā imehi kho
bhikkhave catūhi dhammehi samannāgato yathābhataṁ nikkhitto evaṁ niraye.
catūhi bhikkhave dhammehi samannāgato yathābhataṁ nikkhitto evaṁ sagge
katamehi catūhi anavajjena kāyakammena anavajjena vacīkammena
anavajjena manokammena anavajjāya diṭṭhiyā imehi kho bhikkhave
catūhi dhammehi samannāgato yathābhataṁ nikkhitto evaṁ saggeti.

page number: 323

[240] catūhi (pts. a ii, 238) bhikkhave dhammehi samannāgato yathābhataṁ nikkhitto
evaṁ niraye katamehi catūhi sabyāpajjhena kāyakammena sabyāpajjhena
vacīkammena sabyāpajjhena manokammena sabyāpajjhāya diṭṭhiyā
imehi kho bhikkhave catūhi dhammehi samannāgato yathābhataṁ nikkhitto
evaṁ niraye. catūhi bhikkhave dhammehi samannāgato yathābhataṁ nikkhitto
evaṁ sagge katamehi catūhi abyāpajjhena kāyakammena abyāpajjhena
vacīkammena abyāpajjhena manokammena abyāpajjhāya diṭṭhiyā
imehi kho bhikkhave catūhi dhammehi samannāgato yathābhataṁ nikkhitto
evaṁ saggeti.

[241] idheva bhikkhave 

[1]- samaṇo idha dutiyo samaṇo idha
tatiyo samaṇo idha catuttho samaṇo suññā parappavādā
samaṇehi aññehi 2- evametaṁ bhikkhave sammā sīhanādaṁ nadatha.
katamo ca bhikkhave 

[3]- samaṇo idha bhikkhave bhikkhu tiṇṇaṁ saññojanānaṁ
parikkhayā sotāpanno hoti avinipātadhammo niyato sambodhiparāyano
ayaṁ bhikkhave 

[4]- samaṇo. katamo ca bhikkhave dutiyo samaṇo idha bhikkhave
bhikkhu tiṇṇaṁ saññojanānaṁ parikkhayā rāgadosamohānaṁ tanuttā sakadāgāmī
hoti sakideva imaṁ lokaṁ āgantvā dukkhassantaṁ karoti ayaṁ
bhikkhave dutiyo samaṇo. katamo ca bhikkhave tatiyo samaṇo idha
bhikkhave bhikkhu pañcannaṁ orambhāgiyānaṁ saññojanānaṁ parikkhayā
opapātiko hoti tattha parinibbāyī anāvattidhammo tasmā lokā
ayaṁ bhikkhave tatiyo samaṇo. katamo ca bhikkhave catuttho samaṇo

footnote: 1-3-4 ma. paṭhamo. 2 ma. aññehīti. yu. aññeti.

page number: 324

idha bhikkhave bhikkhu āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja viharati ayaṁ
bhikkhave (pts. a ii, 239) catuttho samaṇo. idheva bhikkhave samaṇo idha dutiyo
samaṇo idha tatiyo samaṇo idha catuttho samaṇo suññā
parappavādā samaṇehi aññehi evametaṁ bhikkhave sammā sīhanādaṁ
nadathāti.

[242] sappurisaṁ bhikkhave nissāya cattāro ānisaṁsā pāṭikaṅkhā
katame cattāro ariyena sīlena vaḍḍhati ariyena samādhinā
vaḍḍhati ariyāya paññāya vaḍḍhati ariyāya vimuttiyā vaḍḍhati
sappurisaṁ bhikkhave nissāya ime cattāro ānisaṁsā pāṭikaṅkhāti.
kammavaggo catuttho.

[1]-
-------------
āpattibhayavaggo pañcamo

[243] ekaṁ samayaṁ bhagavā kosambiyaṁ viharati ghositārāme.
athakho āyasmā ānando yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi. ekamantaṁ nisinnaṁ
kho āyasmantaṁ ānandaṁ bhagavā etadavoca apinu taṁ ānanda
adhikaraṇaṁ vūpasantanti. kuto taṁ bhante adhikaraṇaṁ vūpasamissati

footnote: 1 ma. tassudadānaṁ
footnote: saṅkhittavitthārasoṇakāyanasikkhāpadaṁ ariyamaggo bojjhaṅgaṁ
footnote: sāvajjañceva abyāpajjhaṁ samaṇo ca sapapurisānisaṁsoti.

page number: 325

āyasmato bhante anuruddhassa vāhiyo nāma saddhivihāriko 1- kevalakappaṁ
saṅghabhedāya ṭhito tatthāyasmā anuruddho na ekavācikampi bhaṇitabbaṁ
maññatīti. kadā panānanda anuruddho saṅghamajjhe adhikaraṇesu
voyuñjati nanu ānanda yānikānici adhikaraṇāni uppajjanti
sabbāni tāni (pts. a ii, 240) tumhe ceva vūpasametha sārīputtamoggallānā ca cattārome
ānanda atthavase sampassamāno pāpabhikkhu saṅghabhedena nandati
katame cattāro idhānanda pāpabhikkhu dussīlo hoti pāpadhammo
asuci saṅkassarasamācāro paṭicchannakammanto assamaṇo samaṇapaṭiñño
abrahmacārī brahmacāripaṭiñño antopūti avassuto kasambujāto tassa
evaṁ hoti sace kho maṁ bhikkhū jānissanti dussīlo pāpadhammo
asuci saṅkassarasamācāro paṭicchannakammanto assamaṇo samaṇapaṭiñño
abrahmacārī brahmacāripaṭiñño antopūti avassuto kasambujātoti
samaggā maṁ santā nāsessanti vaggā pana maṁ na nāsessantīti
idaṁ ānanda paṭhamaṁ atthavasaṁ sampassamāno pāpabhikkhu saṅghabhedena
nandati. puna caparaṁ ānanda pāpabhikkhu micchādiṭṭhiko hoti antaggāhikāya
diṭṭhiyā samannāgato tassa evaṁ hoti sace kho maṁ
bhikkhū jānissanti micchādiṭṭhiko antaggāhikāya diṭṭhiyā samannāgatoti
samaggā maṁ santā nāsessanti vaggā pana maṁ na
nāsessantīti idaṁ ānanda dutiyaṁ atthavasaṁ sampassamāno pāpabhikkhu
saṅghabhedena nandati. puna caparaṁ ānanda pāpabhikkhu micchāājīvo hoti

footnote: 1 yu. saddhivihārī.

page number: 326

micchāājīvena jīvitaṁ 1- kappeti tassa evaṁ hoti sace kho maṁ
bhikkhū jānissanti micchāājīvo micchāājīvena jīvitaṁ kappetīti
samaggā maṁ santā nāsessanti vaggā pana maṁ na nāsessantīti
idaṁ ānanda tatiyaṁ atthavasaṁ sampassamāno pāpabhikkhu saṅghabhedena
nandati. puna caparaṁ ānanda pāpabhikkhu lābhakāmo hoti sakkārakāmo
anavaññattikāmo tassa evaṁ hoti sace kho maṁ bhikkhū jānissanti
lābhakāmo sakkārakāmo anavaññattikāmoti samaggā maṁ 

[2]-
na sakkarissanti na garukarissanti na mānessanti na pūjessanti vaggā
pana maṁ sakkarissanti garukarissanti mānessanti pūjessantīti idaṁ
ānanda catutthaṁ atthavasaṁ sampassamāno pāpabhikkhu saṅghabhedena nandati.
ime kho ānanda cattāro atthavase sampassamāno pāpabhikkhu
saṅghabhedena nandatīti.(pts. a ii, 241) 

[244] cattārīmāni bhikkhave āpattibhayāni katamāni cattāri
seyyathāpi bhikkhave coraṁ āgucāriṁ gahetvā rañño dasseyyuṁ ayante
deva coro āgucārī imassa devo daṇḍaṁ paṇetūti tamenaṁ rājā
evaṁ vadeyya gacchatha bho imaṁ purisaṁ daḷhāya rajjuyā pacchābāhaṁ
gāḷhabandhanaṁ bandhitvā khuramuṇḍaṁ karitvā kharassarena paṇavena rathiyā
rathiyaṁ siṅghāṭakena siṅghāṭakaṁ parinetvā dakkhiṇena dvārena nikkhāmetvā
dakkhiṇato nagarassa sīsaṁ chindathāti tamenaṁ rañño purisā daḷhāya

footnote: 1 ma. jīvikaṁ. 2 ma. yu. santā.

page number: 327

rajjuyā pacchābāhaṁ gāḷhabandhanaṁ bandhitvā khuramuṇḍaṁ karitvā kharassarena
paṇavena rathiyā rathiyaṁ siṅghāṭakena siṅghāṭakaṁ parinetvā dakkhiṇena dvārena
nikkhāmetvā dakkhiṇato nagarassa sīsaṁ chindeyyuṁ tatraññatarassa
thalaṭṭhassa purisassa evamassa pāpakaṁ vata bho ayaṁ puriso kammaṁ
akāsi gārayhaṁ sīsacchejjaṁ yatra hi nāma rañño purisā daḷhāya
rajjuyā pacchābāhaṁ gāḷhabandhanaṁ bandhitvā khuramuṇḍaṁ karitvā
kharassarena paṇavena rathiyā rathiyaṁ siṅghāṭakena siṅghāṭakaṁ parinetvā dakkhiṇena
dvārena nikkhāmetvā dakkhiṇato nagarassa sīsaṁ chindissanti so
vatassāyaṁ 1- evarūpaṁ pāpakammaṁ na kareyya 2- sīsacchejjanti evameva kho
bhikkhave yassakassaci bhikkhussa vā bhikkhuniyā vā evaṁ tibbā bhayasaññā
paccupaṭṭhitā hoti pārājikesu dhammesu tassetaṁ pāṭikaṅkhaṁ anāpanno
vā pārājikaṁ dhammaṁ na āpajjissati āpanno vā pārājikaṁ dhammaṁ
yathādhammaṁ paṭikarissati. seyyathāpi bhikkhave puriso kāḷakaṁ 3- vatthaṁ paridhāya
kese pakiritvā musalaṁ khandhe āropetvā mahājanakāyaṁ upasaṅkamitvā
evaṁ vadeyya ahaṁ bhante pāpakammaṁ akāsiṁ gārayhaṁ mosallaṁ yena
me āyasmanto attamanā honti taṁ karomīti tatraññatarassa
thalaṭṭhassa purisassa evamassa pāpakaṁ vata bho ayaṁ puriso kammaṁ
akāsi gārayhaṁ mosallaṁ yatra hi (pts. a ii, 242) nāma kāḷakaṁ vatthaṁ paridhāya kese
pakiritvā musalaṁ khandhe āropetvā mahājanakāyaṁ upasaṅkamitvā evaṁ
vakkhati ahaṁ bhante pāpakammaṁ akāsiṁ gārayhaṁ mosallaṁ yena me

footnote: 1 ma. yu. vatassāhaṁ. 2 ma. yu. kareyyaṁ. ito paraṁ īdisameva. 3 ma. kāḷavatthaṁ.

page number: 328

āyasmanto attamanā honti taṁ karomīti so vatassāyaṁ evarūpaṁ
pāpakammaṁ na kareyya gārayhaṁ mosallanti evameva kho bhikkhave
yassakassaci bhikkhussa vā bhikkhuniyā vā evaṁ tibbā bhayasaññā
paccupaṭṭhitā hoti saṅghādisesesu dhammesu tassetaṁ pāṭikaṅkhaṁ
anāpanno vā saṅghādisesaṁ dhammaṁ na āpajjissati āpanno vā saṅghādisesaṁ
dhammaṁ yathādhammaṁ paṭikarissati. seyyathāpi bhikkhave puriso kāḷakaṁ vatthaṁ
paridhāya kese pakiritvā assapuṭaṁ 1- khandhe āropetvā mahājanakāyaṁ
upasaṅkamitvā evaṁ vadeyya ahaṁ bhante pāpakammaṁ akāsiṁ gārayhaṁ
assapuṭaṁ yena me āyasmanto attamanā honti taṁ karomīti
tatraññatarassa thalaṭṭhassa purisassa evamassa pāpakaṁ vata bho ayaṁ
puriso kammaṁ akāsi gārayhaṁ assapuṭaṁ yatra hi nāma kāḷakaṁ vatthaṁ
paridhāya kese pakiritvā assapuṭaṁ khandhe āropetvā mahājanakāyaṁ
upasaṅkamitvā evaṁ vakkhati ahaṁ bhante pāpakammaṁ akāsiṁ gārayhaṁ
assapuṭaṁ yena me āyasmanto attamanā honti taṁ karomīti
so vatassāyaṁ evarūpaṁ pāpakammaṁ na kareyya assapuṭanti evameva
kho bhikkhave yassakassaci bhikkhussa vā bhikkhuniyā vā evaṁ tibbā
bhayasaññā paccupaṭṭhitā hoti pācittiyesu dhammesu tassetaṁ
pāṭikaṅkhaṁ anāpanno vā pācittiyaṁ dhammaṁ na āpajjissati āpanno
vā pācittiyaṁ dhammaṁ yathādhammaṁ paṭikarissati. seyyathāpi bhikkhave

footnote: 1 ma. bhasmapuṭaṁ. ito paraṁ īdisameva.

page number: 329

puriso kāḷakaṁ vatthaṁ paridhāya kese pakiritvā mahājanakāyaṁ upasaṅkamitvā
evaṁ vadeyya ahaṁ bhante (pts. a ii, 243) pāpakammaṁ akāsiṁ gārayhaṁ upavajjaṁ
yena me āyasmanto attamanā honti taṁ karomīti tatraññatarassa
thalaṭṭhassa purisassa evamassa pāpakaṁ vata bho ayaṁ puriso
kammaṁ akāsi gārayhaṁ upavajjaṁ yatra hi nāma kāḷakaṁ vatthaṁ paridhāya
kese pakiritvā mahājanakāyaṁ upasaṅkamitvā evaṁ vakkhati ahaṁ bhante
pāpakammaṁ akāsiṁ gārayhaṁ upavajjaṁ yena me āyasmanto attamanā
honti taṁ karomīti so vatassāyaṁ evarūpaṁ pāpakammaṁ na kareyya
gārayhaṁ upavajjanti evameva kho bhikkhave yassakassaci bhikkhussa vā
bhikkhuniyā vā evaṁ tibbā bhayasaññā paccupaṭṭhitā hoti pāṭidesanīyesu
dhammesu tassetaṁ pāṭikaṅkhaṁ anāpanno vā pāṭidesanīyaṁ 1-
dhammaṁ na āpajjissati āpanno vā pāṭidesanīyaṁ 2- dhammaṁ yathādhammaṁ
paṭikarissati. imāni kho bhikkhave cattāri āpattibhayānīti.

[245] sikkhānisaṁsamidaṁ bhikkhave brahmacariyaṁ vussati paññuttaraṁ
vimuttisāraṁ satādhipateyyaṁ. kathañca bhikkhave sikkhānisaṁsaṁ hoti idha
bhikkhave mayā sāvakānaṁ abhisamācārikā sikkhā paññattā appasannānaṁ
pasādāya pasannānaṁ bhiyyobhāvāya yathā yathā bhikkhave mayā sāvakānaṁ
abhisamācārikā sikkhā paññattā appasannānaṁ pasādāya pasannānaṁ
bhiyyobhāvāya tathā tathā so tassā sikkhāya akhaṇḍakārī hoti

footnote: 1-2 yu. pāṭidesanīyakaṁ.

page number: 330

acchiddakārī asabalakārī akammāsakārī samādāya sikkhati sikkhāpadesu
puna caparaṁ bhikkhave mayā sāvakānaṁ ādibrahmacariyakā sikkhā paññattā
sabbaso sammādukkhakkhayāya yathā yathā bhikkhave mayā sāvakānaṁ
ādibrahmacariyakā sikkhā paññattā sabbaso sammādukkhakkhayāya tathā
tathā so tassā sikkhāya akhaṇḍakārī hoti acchiddakārī asabalakārī
akammāsakārī samādāya sikkhati sikkhāpadesu evaṁ kho bhikkhave
sikkhānisaṁsaṁ hoti. kathañca bhikkhave (pts. a ii, 244) paññuttaraṁ hoti idha bhikkhave
mayā sāvakānaṁ dhammā desitā sabbaso sammādukkhakkhayāya yathā yathā
bhikkhave mayā sāvakānaṁ dhammā desitā sabbaso sammādukkhakkhayāya
tathā tathā 1- sabbe te dhammā paññāya samavekkhitā honti evaṁ
kho bhikkhave paññuttaraṁ hoti. kathañca bhikkhave vimuttisāraṁ hoti
idha bhikkhave mayā sāvakānaṁ dhammā desitā sabbaso sammādukkhakkhayāya
yathā yathā bhikkhave mayā sāvakānaṁ dhammā desitā sabbaso sammādukkhakkhayāya
tathā tathā 2- sabbe te dhammā vimuttiyā phusitā honti evaṁ
kho bhikkhave vimuttisāraṁ hoti. kathañca bhikkhave satādhipateyyaṁ hoti
iti aparipūraṁ vā abhisamācārikaṁ sikkhaṁ paripūressāmi paripūraṁ vā
abhisamācārikaṁ sikkhaṁ tattha tattha paññāya anuggahessāmīti ajjhattaṁyeva
sati supaṭṭhitā hoti iti aparipūraṁ vā ādibrahmacariyakaṁ sikkhaṁ
paripūressāmi paripūraṁ vā ādibrahmacariyakaṁ sikkhaṁ tattha tattha paññāya
anuggahessāmīti ajjhattaṁyeva sati supaṭṭhitā hoti iti asamavekkhitaṁ

footnote: 1-2 ma. yu. tathā tathāssa te. sabbeti pāṭho natthi.

page number: 331

vā dhammaṁ tattha tattha paññāya samavekkhissāmi samavekkhitaṁ vā dhammaṁ
tattha tattha paññāya anuggahessāmīti ajjhattaṁyeva sati supaṭṭhitā
hoti iti aphusitaṁ vā dhammaṁ vimuttiyā phusissāmi phusitaṁ vā dhammaṁ
tattha tattha paññāya anuggahessāmīti ajjhattaṁyeva sati supaṭṭhitā
hoti evaṁ kho bhikkhave satādhipateyyaṁ hoti. sikkhānisaṁsamidaṁ
bhikkhave brahmacariyaṁ vussati paññuttaraṁ vimuttisāraṁ satādhipateyyanti
iti yantaṁ vuttaṁ idametaṁ paṭicca vuttanti.

[246] catasso imā bhikkhave seyyā katamā catasso
petaseyyā kāmabhogiseyyā sīhaseyyā tathāgataseyyā. katamā ca(pts. a ii, 245) 
bhikkhave petaseyyā yebhuyyena bhikkhave petā uttānā senti
ayaṁ vuccati bhikkhave petaseyyā. katamā ca bhikkhave kāmabhogiseyyā
yebhuyyena bhikkhave kāmabhogī vāmena passena senti ayaṁ vuccati
bhikkhave kāmabhogiseyyā. katamā ca bhikkhave sīhaseyyā sīho
bhikkhave migarājā dakkhiṇena passena seyyaṁ kappeti pādena pādaṁ
accādhāya antarasaṭṭhimhi 1- naṅguṭṭhaṁ anupakkhipitvā so paṭibujjhitvā
purimaṁ kāyaṁ abbhunnāmetvā pacchimaṁ kāyaṁ anuviloketi sace bhikkhave
sīho migarājā kiñci passati kāyassa vikkhittaṁ vā visaṭaṁ vā
tena bhikkhave sīho migarājā anattamano hoti sace pana bhikkhave
sīho migarājā na kiñci passati kāyassa vikkhittaṁ vā visaṭaṁ vā

footnote: 1 yu. antarāsatthīnaṁ.

page number: 332

tena bhikkhave sīho migarājā attamano hoti ayaṁ vuccati bhikkhave
sīhaseyyā. katamā ca bhikkhave tathāgataseyyā idha bhikkhave bhikkhu
vivicce kāmehi .pe. catutthaṁ jhānaṁ upasampajja viharati ayaṁ
vuccati bhikkhave tathāgataseyyā. imā kho bhikkhave catasso seyyāti.

[247] cattārome bhikkhave thūpārahā katame cattāro tathāgato
arahaṁ sammāsambuddho thūpāraho paccekabuddho thūpāraho tathāgatasāvako
thūpāraho rājā cakkavattī thūpāraho ime kho bhikkhave
cattāro thūpārahāti.

[248] cattārome bhikkhave dhammā paññāvuḍḍhiyā saṁvattanti
katame cattāro sappurisasaṁsevo saddhammassavanaṁ yonisomanasikāro
dhammānudhammapaṭipatti (pts. a ii, 246) ime kho bhikkhave cattāro dhammā paññāvuḍḍhiyā
saṁvattantīti.

[249] cattārome bhikkhave dhammā manussabhūtassa bahukārā
honti katame cattāro sappurisasaṁsevo saddhammassavanaṁ yonisomanasikāro
dhammānudhammapaṭipatti ime kho bhikkhave cattāro dhammā
manussabhūtassa bahukārā hontīti.

[250] cattārome bhikkhave anariyavohārā katame cattāro
adiṭṭhe diṭṭhavāditā assute sutavāditā amute mutavāditā
aviññāte viññātavāditā ime kho bhikkhave cattāro
anariyavohārāti.

page number: 333

[251] cattārome bhikkhave ariyavohārā katame cattāro
adiṭṭhe adiṭṭhavāditā assute assutavāditā amute amutavāditā
aviññāte aviññātavāditā ime kho bhikkhave cattāro
ariyavohārāti.

[252] cattārome bhikkhave anariyavohārā katame cattāro
diṭṭhe adiṭṭhavāditā sute assutavāditā mute amutavāditā
viññāte aviññātavāditā ime kho bhikkhave cattāro
anariyavohārāti.

[253] cattārome bhikkhave ariyavohārā katame cattāro
diṭṭhe diṭṭhavāditā sute sutavāditā mute mutavāditā viññāte
viññātavāditā ime kho bhikkhave cattāro ariyavohārāti.
āpattibhayavaggo pañcamo.

[1]-
-------------
abhiññāvaggo chaṭṭho

[254] cattārome bhikkhave dhammā katame cattāro atthi
bhikkhave dhammā abhiññā pariññeyyā atthi bhikkhave dhammā
abhiññā pahātabbā atthi bhikkhave dhammā abhiññā bhāvetabbā
atthi bhikkhave dhammā abhiññā sacchikātabbā. katame ca bhikkhave
dhammā abhiññā pariññeyyā pañcupādānakkhandhā ime vuccanti

footnote: 1 ma. tassuddānaṁ
footnote: bhedāapattisikkhā ca seyyā thūpārahena ca
footnote: paññāvuḍḍhi bahukārā vohārā caturo ṭhitāti.

page number: 334

bhikkhave dhammā abhiññā pariññeyyā. katame ca bhikkhave dhammā
abhiññā pahātabbā avijjā ca bhavataṇhā ca ime vuccanti
bhikkhave dhammā abhiññā pahātabbā. katame ca bhikkhave dhammā
abhiññā bhāvetabbā samatho ca vipassanā ca ime vuccanti
bhikkhave dhammā abhiññā bhāvetabbā. katame ca bhikkhave dhammā
abhiññā sacchikātabbā vijjā ca vimutti ca ime vuccanti
bhikkhave dhammā abhiññā sacchikātabbā. ime kho bhikkhave cattāro
dhammāti.

[255] catasso imā bhikkhave anariyapariyesanā katamā catasso
idha bhikkhave ekacco attanā jarādhammo samāno jarādhammaṁyeva
pariyesati attanā byādhidhammo samāno byādhidhammaṁyeva pariyesati
attanā maraṇadhammo samāno maraṇadhammaṁyeva pariyesati attanā
saṅkilesikadhammo samāno saṅkilesikadhammaṁyeva pariyesati imā kho bhikkhave
catasso anariyapariyesanā. catasso imā bhikkhave ariyapariyesanā
katamā catasso idha bhikkhave ekacco attanā jarādhammo samāno
jarādhamme ādīnavaṁ viditvā ajaraṁ anuttaraṁ yogakkhemaṁ nibbānaṁ pariyesati
attanā byādhidhammo samāno byādhidhamme ādīnavaṁ viditvā abyādhiṁ
anuttaraṁ yogakkhemaṁ nibbānaṁ pariyesati attanā maraṇadhammo samāno
maraṇadhamme ādīnavaṁ viditvā amataṁ anuttaraṁ yogakkhemaṁ nibbānaṁ
pariyesati attanā saṅkilesikadhammo samāno saṅkilesikadhamme ādīnavaṁ
viditvā asaṅkiliṭṭhaṁ anuttaraṁ yogakkhemaṁ nibbānaṁ pariyesati. imā kho

page number: 335

bhikkhave catasso ariyapariyesanāti.

[256] cattārīmāni bhikkhave saṅgahavatthūni katamāni cattāri
dānaṁ peyyavajjaṁ atthacariyā samānattatā imāni kho bhikkhave cattāri
saṅgahavatthūnīti.

[257] athakho āyasmā māluṅkyaputto 1- yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi
ekamantaṁ nisinno kho āyasmā māluṅkyaputto bhagavantaṁ etadavoca
sādhu me bhante bhagavā saṅkhittena dhammaṁ desetu yamahaṁ bhagavato
dhammaṁ sutvā eko vūpakaṭṭho appamatto ātāpī pahitatto
vihareyyanti. etthadāni māluṅkyaputta kiṁ dahare 

[2]- vakkhāma yatra hi
nāma tvaṁ jiṇṇo vuḍḍho mahallako tathāgatassa saṅkhittena ovādaṁ
yācasīti. desetu me bhante bhagavā saṅkhittena dhammaṁ desetu
sugato saṅkhittena dhammaṁ appevanāmāhaṁ bhagavato bhāsitassa atthaṁ
jāneyyaṁ 3- appevanāmāhaṁ bhagavato bhāsitassa dāyādo assanti.
cattārome māluṅkyaputta taṇhuppādā yattha bhikkhuno taṇhā
uppajjamānā uppajjati katame cattāro cīvarahetu vā māluṅkyaputta
bhikkhuno taṇhā uppajjamānā uppajjati piṇḍapātahetu vā
māluṅkyaputta bhikkhuno taṇhā uppajjamānā uppajjati senāsanahetu
vā māluṅkyaputta bhikkhuno taṇhā uppajjamānā uppajjati itibhavābhavahetu
vā māluṅkyaputta bhikkhuno (pts. a ii, 249) taṇhā uppajjamānā uppajjati

footnote: 1 ma. yu. mālukyaputto. ito paraṁ īdisameva. 2 ma. yu. bhikkhū.
footnote: 3 ma. yu. ājāneyyaṁ.

page number: 336

ime kho māluṅkyaputta cattāro taṇhuppādā yattha bhikkhuno
taṇhā uppajjamānā uppajjati yato kho māluṅkyaputta bhikkhuno
taṇhā pahīnā hoti ucchinnamūlā tālāvatthukatā anabhāvaṁkatā
āyatiṁanuppādadhammā ayaṁ vuccati māluṅkyaputta bhikkhu acchejji 1- taṇhaṁ
vivaṭṭayi saññojanaṁ sammāmānābhisamayā antamakāsi dukkhassāti.
athakho āyasmā māluṅkyaputto bhagavatā iminā ovādena ovadito
uṭṭhāyāsanā bhagavantaṁ abhivādetvā padakkhiṇaṁ katvā pakkāmi.
athakho āyasmā māluṅkyaputto eko vūpakaṭṭho appamatto ātāpī
pahitatto viharanto nacirasseva yassatthāya kulaputtā sammadeva
agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja vihāsi khīṇā
jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
abbhaññāsi aññataro ca panāyasmā māluṅkyaputto arahataṁ ahosīti.

[258] yānikānici bhikkhave kulāni bhogesu mahattaṁ pattāni
na ciraṭṭhitikāni bhavanti sabbāni tāni catūhi ṭhānehi etesaṁ vā
aññatarena katamehi catūhi naṭṭhaṁ na gavesanti jiṇṇaṁ na
paṭisaṅkharonti aparimitapānabhojanā 

[2]- honti dussīlaṁ itthiṁ vā
purisaṁ vā ādhipacce ṭhapenti yānikānici bhikkhave kulāni bhogesu
mahattaṁ pattāni na ciraṭṭhitikāni bhavanti sabbāni tāni imehi catūhi

footnote: 1 ma. yu. acchecchi. 2 yu. ca.

page number: 337

ßēhānehi etesaṁ vā aññatarena. yānikānici bhikkhave kulāni bhogesu
mahattaṁ pattāni ciraṭṭhitikāni bhavanti sabbāni tāni catūhi ṭhānehi
etesaṁ vā aññatarena katamehi catūhi naṭṭhaṁ gavesanti jiṇṇaṁ
paṭisaṅkharonti (pts. a ii, 250) parimitapānabhojanā 

[1]- honti sīlavantaṁ itthiṁ vā
purisaṁ vā ādhipacce ṭhapenti yānikānici bhikkhave kulāni bhogesu
mahattaṁ pattāni ciraṭṭhitikāni bhavanti sabbāni tāni imehi catūhi
ṭhānehi etesaṁ vā aññatarenāti.

[259] catūhi bhikkhave aṅgehi samannāgato rañño bhadro
assājāniyo rājāraho hoti rājabhoggo rañño aṅgantveva saṅkhaṁ gacchati
katamehi catūhi idha bhikkhave rañño bhadro assājāniyo vaṇṇasampanno
ca hoti balasampanno ca javasampanno ca ārohapariṇāhasampanno ca
imehi kho bhikkhave catūhi aṅgehi samannāgato rañño bhadro assājāniyo
rājāraho hoti rājabhoggo rañño aṅgantveva saṅkhaṁ gacchati.
evameva kho bhikkhave catūhi dhammehi samannāgato bhikkhu āhuneyyo
hoti .pe. anuttaraṁ puññakkhettaṁ lokassa katamehi catūhi
idha bhikkhave bhikkhu vaṇṇasampanno ca hoti balasampanno ca javasampanno
ca ārohapariṇāhasampanno ca. kathañca bhikkhave bhikkhu vaṇṇasampanno
hoti idha bhikkhave bhikkhu sīlavā hoti .pe. samādāya

footnote: 1 yu. ca.

page number: 338

sikkhati sikkhāpadesu evaṁ kho bhikkhave bhikkhu vaṇṇasampanno hoti.
kathañca bhikkhave bhikkhu balasampanno hoti idha bhikkhave bhikkhu āraddhaviriyo
viharati akusalānaṁ dhammānaṁ pahānāya kusalānaṁ dhammānaṁ upasampadāya
thāmavā daḷhaparakkamo anikkhittadhuro kusalesu dhammesu evaṁ
kho bhikkhave bhikkhu balasampanno hoti. kathañca bhikkhave bhikkhu javasampanno
hoti idha bhikkhave bhikkhu idaṁ dukkhanti yathābhūtaṁ pajānāti
.pe. (pts. a ii, 251) ayaṁ dukkhanirodhagāminī paṭipadāti yathābhūtaṁ pajānāti evaṁ
kho bhikkhave bhikkhu javasampanno hoti. kathañca bhikkhave bhikkhu
ārohapariṇāhasampanno hoti idha bhikkhave bhikkhu lābhī hoti
cīvarapiṇḍapātasenāsanagilānapaccayabhesajjaparikkhārānaṁ evaṁ kho bhikkhave bhikkhu
ārohapariṇāhasampanno hoti. imehi kho bhikkhave catūhi dhammehi
samannāgato bhikkhu āhuneyyo hoti .pe. anuttaraṁ puññakkhettaṁ
lokassāti.

[260] catūhi bhikkhave aṅgehi samannāgato rañño bhadro
assājāniyo rājāraho hoti rājabhoggo rañño aṅgantveva saṅkhaṁ
gacchati katamehi catūhi idha bhikkhave rañño bhadro assājāniyo
vaṇṇasampanno ca hoti balasampanno ca javasampanno ca
ārohapariṇāhasampanno ca imehi kho bhikkhave catūhi aṅgehi samannāgato
rañño bhadro assājāniyo rājāraho hoti rājabhoggo rañño
aṅgantveva saṅkhaṁ gacchati. evameva kho bhikkhave catūhi dhammehi

page number: 339

samannāgato bhikkhu āhuneyyo hoti .pe. anuttaraṁ puññakkhettaṁ
lokassa katamehi catūhi idha bhikkhave bhikkhu vaṇṇasampanno
ca hoti balasampanno ca javasampanno ca ārohapariṇāhasampanno ca.
kathañca bhikkhave bhikkhu vaṇṇasampanno hoti idha bhikkhave bhikkhu
sīlavā hoti .pe. samādāya sikkhati sikkhāpadesu evaṁ kho
bhikkhave bhikkhu vaṇṇasampanno hoti. kathañca bhikkhave bhikkhu balasampanno
hoti idha bhikkhave bhikkhu āraddhaviriyo viharati akusalānaṁ
dhammānaṁ pahānāya kusalānaṁ dhammānaṁ upasampadāya thāmavā daḷhaparakkamo
anikkhittadhuro kusalesu dhammesu evaṁ kho bhikkhave bhikkhu
balasampanno hoti. kathañca bhikkhave bhikkhu javasampanno hoti idha
bhikkhave bhikkhu āsavānaṁ (pts. a ii, 252) khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja viharati evaṁ
kho bhikkhave bhikkhu javasampanno hoti. kathañca bhikkhave bhikkhu
ārohapariṇāhasampanno hoti idha bhikkhave bhikkhu lābhī hoti
cīvarapiṇḍapātasenāsanagilānapaccayabhesajjaparikkhārānaṁ evaṁ kho bhikkhave
bhikkhu ārohapariṇāhasampanno hoti. imehi kho bhikkhave catūhi
dhammehi samannāgato bhikkhu āhuneyyo hoti .pe. anuttaraṁ
puññakkhettaṁ lokassāti.

[261] cattārīmāni bhikkhave balāni katamāni cattāri viriyabalaṁ
satibalaṁ samādhibalaṁ paññābalaṁ imāni kho bhikkhave cattāri

page number: 340

balānīti.

[262] catūhi bhikkhave dhammehi samannāgato bhikkhu nālaṁ araññavanapatthāni
pantāni senāsanāni paṭisevituṁ katamehi catūhi kāmavitakkena
byāpādavitakkena vihiṁsāvitakkena duppañño hoti jaḷo
eḷamūgo imehi kho bhikkhave catūhi dhammehi samannāgato bhikkhu
nālaṁ araññavanapatthāni pantāni senāsanāni paṭisevituṁ. catūhi bhikkhave
dhammehi samannāgato bhikkhu alaṁ araññavanapatthāni pantāni senāsanāni
paṭisevituṁ katamehi catūhi nekkhammavitakkena abyāpādavitakkena
avihiṁsāvitakkena paññavā hoti ajaḷo aneḷamūgo imehi kho
bhikkhave catūhi dhammehi samannāgato bhikkhu alaṁ araññavanapatthāni
pantāni senāsanāni paṭisevitunti.

[263] catūhi (pts. a ii, 253) bhikkhave dhammehi samannāgato bālo abyatto
asappuriso khataṁ upahataṁ attānaṁ pariharati sāvajjo ca hoti
sānuvajjo viññūnaṁ bahuñca apuññaṁ pasavati katamehi catūhi
sāvajjena kāyakammena sāvajjena vacīkammena sāvajjena manokammena
sāvajjāya diṭṭhiyā imehi kho bhikkhave catūhi dhammehi samannāgato
bālo abyatto asappuriso khataṁ upahataṁ attānaṁ pariharati sāvajjo
ca hoti sānuvajjo viññūnaṁ bahuñca apuññaṁ pasavati. catūhi
bhikkhave dhammehi samannāgato paṇḍito byatto sappuriso akkhataṁ
anupahataṁ attānaṁ pariharati anavajjo ca hoti ananuvajjo viññūnaṁ
bahuñca puññaṁ pasavati katamehi catūhi anavajjena kāyakammena

page number: 341

anavajjena vacīkammena anavajjena manokammena anavajjāya diṭṭhiyā
imehi kho bhikkhave catūhi dhammehi samannāgato paṇḍito byatto
sappuriso akkhataṁ anupahataṁ attānaṁ pariharati anavajjo ca hoti
ananuvajjo viññūnaṁ bahuñca puññaṁ pasavatīti.
abhiññāvaggo chaṭṭho.

[1]-
--------------
kammapathavaggo sattamo

[264] catūhi bhikkhave dhammehi samannāgato yathābhataṁ nikkhitto
evaṁ niraye katamehi catūhi attanā ca pāṇātipātī hoti
parañca pāṇātipāte samādapeti pāṇātipāte ca samanuñño
hoti pāṇātipātassa ca vaṇṇaṁ bhāsati imehi kho bhikkhave
catūhi dhammehi samannāgato yathābhataṁ nikkhitto evaṁ niraye. catūhi
bhikkhave dhammehi samannāgato yathābhataṁ nikkhitto evaṁ sagge katamehi
catūhi attanā ca pāṇātipātā paṭivirato hoti parañca
pāṇātipātā veramaṇiyā samādapeti pāṇātipātā veramaṇiyā ca
samanuñño hoti pāṇātipātā veramaṇiyā ca vaṇṇaṁ bhāsati
imehi kho bhikkhave catūhi dhammehi samannāgato yathābhataṁ nikkhitto
evaṁ saggeti.

[265] catūhi bhikkhave dhammehi samannāgato yathābhataṁ nikkhitto

footnote: 1 ma. tassuddānaṁ.
footnote: abhiññā pariyesanā saṅgahaṁ mālukyaputto
footnote: kulaṁ dve ca ājānīyā balaṁ araññakammunāti.

page number: 342

evaṁ niraye katamehi catūhi attanā ca adinnādāyī hoti
parañca adinnādāne samādapeti adinnādāne ca samanuñño
hoti adinnādānassa ca vaṇṇaṁ bhāsati. imehi kho .pe.
attanā ca adinnādānā paṭivirato hoti parañca adinnādānā
veramaṇiyā samādapeti adinnādānā veramaṇiyā ca samanuñño
hoti adinnādānā veramaṇiyā ca vaṇṇaṁ bhāsati. imehi
kho .pe.

[266] attanā ca kāmesu micchācārī hoti parañca kāmesu
micchācāre samādapeti kāmesu micchācāre ca samanuñño hoti
kāmesu micchācārassa ca vaṇṇaṁ bhāsati. imehi kho .pe.
attanā ca kāmesu micchācārā paṭivirato hoti parañca kāmesu
micchācārā veramaṇiyā samādapeti kāmesu micchācārā veramaṇiyā
ca samanuñño hoti kāmesu micchācārā veramaṇiyā ca vaṇṇaṁ
bhāsati. imehi kho .pe.

[267] attanā ca musāvādī hoti parañca musāvāde
samādapeti musāvāde ca samanuñño hoti musāvādassa ca vaṇṇaṁ
bhāsati. imehi kho .pe. attanā ca musāvādā paṭivirato
hoti parañca musāvādā veramaṇiyā samādapeti musāvādā veramaṇiyā
ca samanuñño hoti musāvādā veramaṇiyā ca vaṇṇaṁ
bhāsati. imehi kho .pe.

page number: 343

[268] attanā ca pisuṇavāco hoti parañca pisuṇāya
vācāya samādapeti pisuṇāya vācāya ca samanuñño hoti pisuṇāya
vācāya ca vaṇṇaṁ bhāsati. imehi kho .pe. attanā ca
pisuṇāya vācāya paṭivirato hoti parañca pisuṇāya vācāya
veramaṇiyā samādapeti pisuṇāya vācāya veramaṇiyā ca samanuñño
hoti pisuṇāya vācāya veramaṇiyā ca vaṇṇaṁ bhāsati.
imehi kho .pe.

[269] attanā ca pharusavāco (pts. a ii, 255) hoti parañca pharusāya vācāya
samādapeti pharusāya vācāya veramaṇiyā ca samanuñño hoti
pharusāya vācāya ca vaṇṇaṁ bhāsati. imehi kho .pe. attanā
ca pharusāya vācāya paṭivirato hoti parañca pharusāya vācāya
veramaṇiyā samādapeti pharusāya vācāya veramaṇiyā ca samanuñño
hoti pharusāya vācāya veramaṇiyā ca vaṇṇaṁ bhāsati. imehi
kho .pe.

[270] attanā ca samphappalāpī hoti parañca samphappalāpe
samādapeti samphappalāpe ca samanuñño hoti samphappalāpassa
ca vaṇṇaṁ bhāsati. imehi kho .pe. attanā ca
samphappalāpā paṭivirato hoti parañca samphappalāpā veramaṇiyā
samādapeti samphappalāpā veramaṇiyā ca samanuñño hoti samphappalāpā
veramaṇiyā ca vaṇṇaṁ bhāsati. imehi kho .pe.

page number: 344

[271] attanā ca abhijjhālū hoti parañca abhijjhāya
samādapeti abhijjhāya ca samanuñño hoti abhijjhāya ca vaṇṇaṁ
bhāsati. imehi kho .pe. attanā ca anabhijjhālū hoti
parañca anabhijjhāya samādapeti anabhijjhāya ca samanuñño hoti
anabhijjhāya ca vaṇṇaṁ bhāsati. imehi kho .pe.

[272] attanā ca byāpannacitto hoti parañca byāpāde
samādapeti byāpāde ca samanuñño hoti byāpādassa ca
vaṇṇaṁ bhāsati. imehi kho .pe. attanā ca abyāpannacitto
hoti parañca abyāpāde samādapeti abyāpāde ca
samanuñño hoti abyāpādassa ca vaṇṇaṁ bhāsati. imehi
kho .pe.

[273] attanā ca micchādiṭṭhiko hoti parañca micchādiṭṭhiyā
samādapeti micchādiṭṭhiyā ca samanuñño hoti micchādiṭṭhiyā
ca vaṇṇaṁ bhāsati. imehi kho .pe. attanā ca
sammādiṭṭhiko hoti parañca sammādiṭṭhiyā samādapeti sammādiṭṭhiyā
ca samanuñño hoti sammādiṭṭhiyā ca vaṇṇaṁ bhāsati.
imehi kho bhikkhave catūhi dhammehi samannāgato yathābhataṁ nikkhitto
evaṁ saggeti.
kammapathavaggo sattamo.

page number: 345

paṇṇāsakāsaṅgahitā suttantā

[274] rāgassa bhikkhave abhiññāya cattāro dhammā bhāvetabbā
katame cattāro idha bhikkhave bhikkhu kāye kāyānupassī viharati
ātāpī sampajāno satimā vineyya loke abhijjhādomanassaṁ vedanāsu
... cittesu ... dhammesu dhammānupassī viharati ātāpī sampajāno
satimā vineyya loke abhijjhādomanassaṁ rāgassa bhikkhave abhiññāya
ime cattāro dhammā bhāvetabbāti. rāgassa bhikkhave abhiññāya
cattāro dhammā bhāvetabbā katame cattāro idha bhikkhave bhikkhu
anuppannānaṁ pāpakānaṁ akusalānaṁ dhammānaṁ anuppādāya chandaṁ janeti
vāyamati viriyaṁ ārabhati cittaṁ paggaṇhāti padahati uppannānaṁ
pāpakānaṁ akusalānaṁ dhammānaṁ pahānāya ... anuppannānaṁ kusalānaṁ
dhammānaṁ uppādāya ... uppannānaṁ kusalānaṁ dhammānaṁ ṭhitiyā asammosāya
bhiyyobhāvāya vepullāya bhāvanāya pāripūriyā chandaṁ janeti vāyamati
viriyaṁ ārabhati cittaṁ paggaṇhāti padahati rāgassa bhikkhave abhiññāya
ime cattāro dhammā bhāvetabbāti rāgassa bhikkhave abhiññāya
cattāro dhammā bhāvetabbā katame cattāro idha (pts. a ii, 257) bhikkhave
bhikkhu chandasamādhipadhānasaṅkhārasamannāgataṁ iddhipādaṁ bhāveti viriyasamādhi- ...
cittasamādhi- ... vīmaṁsāsamādhipadhānasaṅkhārasamannāgataṁ iddhipādaṁ bhāveti
rāgassa bhikkhave abhiññāya ime cattāro dhammā bhāvetabbāti.

page number: 346

rāgassa bhikkhave pariññāya .pe. parikkhayāya pahānāya khayāya vayāya
virāgāya nirodhāya cāgāya paṭinissaggāya ime cattāro dhammā
bhāvetabbā. dosassa mohassa kodhassa upanāhassa makkhassa paḷāsassa
issāya macchariyassa māyāya sāṭheyyassa thambhassa sārambhassa mānassa
atimānassa madassa pamādassa abhiññāya pariññāya parikkhayāya pahānāya
khayāya vayāya virāgāya nirodhāya cāgāya paṭinissaggāya ime cattāro
dhammā bhāvetabbāti.
catukkanipāto niṭṭhito.

