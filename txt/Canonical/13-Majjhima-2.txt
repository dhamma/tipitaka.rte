
page number: 001

suttantapiṭake majjhimanikāyassa
dutiyo bhāgo
-------
majjhimapaṇṇāsakaṁ
namo tassa bhagavato arahato sammāsambuddhassa.
gahapativaggo
------
kandarakasuttaṁ

[1] (pts. m i, 339) evamme sutaṁ ekaṁ samayaṁ bhagavā campāyaṁ viharati
gaggarāya pokkharaṇiyā tīre mahatā bhikkhusaṅghena saddhiṁ. atha
kho pesso ca hatthārohaputto kandarako ca paribbājako yena
bhagavā tenupasaṅkamiṁsu upasaṅkamitvā pesso hatthārohaputto
bhagavantaṁ abhivādetvā ekamantaṁ nisīdi. kandarako pana paribbājako
bhagavatā saddhiṁ sammodi sammodanīyaṁ kathaṁ sārāṇīyaṁ 1- vītisāretvā
ekamantaṁ aṭṭhāsi. ekamantaṁ ṭhito kho kandarako paribbājako
tuṇhībhūtaṁ tuṇhībhūtaṁ 2- bhikkhusaṅghaṁ anuviloketvā bhagavantaṁ etadavoca
acchariyaṁ bho gotama abbhūtaṁ bho gotama yāvañcīdaṁ bhotā

footnote: 1 sī. yu. evaṁ. ma. sāraṇīyaṁ. 2 ma. ekameva dissati.

page number: 002

gotamena sammā bhikkhusaṅgho paṭipādito yepi te bho gotama
ahesuṁ atītamaddhānaṁ arahanto sammāsambuddhā tepi bhagavanto
etaparamaṁyeva sammā bhikkhusaṅghaṁ paṭipādesuṁ seyyathāpi etarahi
bhotā gotamena sammā bhikkhusaṅgho paṭipādito yepi te bho
gotama bhavissanti anāgatamaddhānaṁ arahanto sammāsambuddhā tepi
bhagavanto etaparamaṁyeva sammā bhikkhusaṅghaṁ paṭipādessanti seyyathāpi
etarahi bhotā gotamena sammā bhikkhusaṅgho paṭipāditoti.

[2] evametaṁ kandaraka evametaṁ kandaraka yepi te kandaraka
ahesuṁ atītamaddhānaṁ arahanto sammāsambuddhā tepi bhagavanto
etaparamaṁyeva sammā bhikkhusaṅghaṁ paṭipādesuṁ seyyathāpi etarahi
mayā sammā bhikkhusaṅgho paṭipādito yepi te kandaraka bhavissanti
anāgatamaddhānaṁ arahanto sammāsambuddhā tepi bhagavanto etaparamaṁyeva
sammā bhikkhusaṅghaṁ paṭipādessanti seyyathāpi etarahi
mayā sammā bhikkhusaṅgho paṭipādito santi hi kandaraka bhikkhū
imasmiṁ bhikkhusaṅghe arahanto khīṇāsavā vusitavanto katakaraṇīyā
ohitabhārā anuppattasadatthā parikkhīṇabhavasaññojanā 1- sammadaññāvimuttā
santi pana 2- kandaraka bhikkhū imasmiṁ bhikkhusaṅghe sekhā 3-
santatasīlā santatavuttino nipakā nipakavuttino te catūsu satipaṭṭhānesu
supatiṭṭhitacittā 4- viharanti katamesu catūsu idha kandaraka
bhikkhu kāye kāyānupassī viharati ātāpī sampajāno satimā vineyya

footnote: 1 ma. parik...saṁyojanā. 2 ma. hi. 3 ma. sekkhā. 4 ma. supaṭṭhita....

page number: 003

loke abhijjhādomanassaṁ vedanāsu vedanānupassī viharati ātāpī
sampajāno satimā vineyya loke abhijjhādomanassaṁ citte cittānupassī
viharati ātāpī sampajāno satimā vineyya loke abhijjhādomanassaṁ
dhammesu dhammānupassī viharati ātāpī sampajāno
satimā vineyya loke abhijjhādomanassanti.

[3] evaṁ vutte pesso hatthārohaputto bhagavantaṁ etadavoca
acchariyaṁ bhante abbhūtaṁ bhante yāva supaññattā cime 1- cattāro
satipaṭṭhānā sattānaṁ visuddhiyā sokaparidevānaṁ samatikkamāya dukkhadomanassānaṁ
atthaṅgamāya 2- ñāyassa adhigamāya nibbānassa sacchikiriyāya
mayampi hi bhante gihī odātavasanā kālena kālaṁ
imesu catūsu satipaṭṭhānesu supatiṭṭhitacittā viharāma idha mayaṁ
bhante kāye kāyānupassino 3- viharāma ātāpino sampajānā satimanto
vineyya loke abhijjhādomanassaṁ vedanāsu vedanānupassino 3-
viharāma ātāpino sampajānā satimanto vineyya loke abhijjhādomanassaṁ
citte cittānupassino viharāma ātāpino sampajānā
satimanto vineyya loke abhijjhādomanassaṁ dhammesu dhammānupassino
viharāma ātāpino sampajānā satimanto vineyya loke
abhijjhādomanassaṁ acchariyaṁ bhante abbhūtaṁ bhante yāvañcīdaṁ
bhante bhagavā evaṁ manussagahaṇe evaṁ manussakasaṭe evaṁ manussasāṭheyye

footnote: 1 po. yu. bhante bhagavatā. 2 sī. yu. atthagamāya. 3 yu. -nupassī.

page number: 004

vattamāne sattānaṁ hitāhitaṁ jānāti gahaṇañhetaṁ
bhante yadidaṁ manussā uttānakañhetaṁ bhante yadidaṁ pasavo
ahañhi bhante pahomi hatthidammaṁ sāretuṁ yāvatakena antarena
campaṁ gatāgataṁ karissati sabbāni tāni sāṭheyyāni kūṭeyyāni
vaṅkeyyāni jimheyyāni pātukarissati amhākampana bhante dāsāti
vā pessāti vā kammakarāti vā aññathā ca kāyena samudācaranti
aññathā ca 1- vācāya aññathā ca nesaṁ cittaṁ hoti
acchariyaṁ bhante abbhūtaṁ bhante yāvañcīdaṁ bhante bhagavā evaṁ
manussagahaṇe evaṁ manussakasaṭe evaṁ manussasāṭheyye vattamāne
sattānaṁ hitāhitaṁ jānāti gahaṇañhetaṁ bhante yadidaṁ manussā
uttānakañhetaṁ bhante yadidaṁ pasavoti.

[4] evametaṁ pessa evametaṁ pessa (pts. m i, 341) gahaṇañhetaṁ pessa
yadidaṁ manussā uttānakañhetaṁ pessa yadidaṁ pasavo cattārome
pessa puggalā santo saṁvijjamānā lokasmiṁ katame cattāro
idha pessa ekacco puggalo attantapo hoti attaparitāpanānuyogamanuyutto
idha pana pessa ekacco puggalo parantapo
hoti paraparitāpanānuyogamanuyutto idha pessa ekacco puggalo
attantapo ca hoti attaparitāpanānuyogamanuyutto parantapo ca
paraparitāpanānuyogamanuyutto idha pana pessa ekacco puggalo
nevattantapo hoti nāttaparitāpanānuyogamanuyutto na parantapo na

footnote: 1 yu. casaddo natthi.

page number: 005

paraparitāpanānuyogamanuyutto so anattantapo aparantapo diṭṭheva
dhamme nicchāto nibbuto sītibhūto sukhapaṭisaṁvedī brahmabhūtena
attanā viharati imesaṁ pessa catunnaṁ puggalānaṁ katamo te
puggalo cittaṁ ārādhetīti.

[5] yvāyaṁ bhante puggalo attantapo attaparitāpanānuyogamanuyutto
ayaṁ me puggalo cittaṁ nārādheti yopāyaṁ
bhante puggalo parantapo paraparitāpanānuyogamanuyutto ayampi me
puggalo cittaṁ nārādheti yopāyaṁ bhante puggalo attantapo
ca attaparitāpanānuyogamanuyutto parantapo ca paraparitāpanānuyogamanuyutto
ayampi me puggalo cittaṁ nārādheti yo ca kho
ayaṁ bhante puggalo nevattantapo nāttaparitāpanānuyogamanuyutto
na parantapo na paraparitāpanānuyogamanuyutto so anattantapo
aparantapo diṭṭheva dhamme nicchāto nibbuto sītibhūto sukhapaṭisaṁvedī
brahmabhūtena attanā viharati ayaṁ 1- me puggalo cittaṁ ārādhetīti.
kasmā pana te pessa ime tayo puggalā cittaṁ nārādhentīti.

[6] yvāyaṁ bhante puggalo attantapo attaparitāpanānuyogamanuyutto
so attānaṁ sukhakāmaṁ dukkhapaṭikkūlaṁ ātāpeti
paritāpeti iminā me ayaṁ puggalo cittaṁ nārādheti yopāyaṁ
bhante puggalo parantapo paraparitāpanānuyogamanuyutto so paraṁ
sukhakāmaṁ dukkhapaṭikkūlaṁ ātāpeti paritāpeti iminā me ayaṁ

footnote: 1 ma. ayameva me.

page number: 006

puggalo cittaṁ nārādheti yopāyaṁ bhante puggalo attantapo
ca attaparitāpanānuyogamanuyutto parantapo ca paraparitāpanānuyogamanuyutto
so attānañca parañca sukhakāmaṁ 1- dukkhapaṭikkūlaṁ ātāpeti
paritāpeti iminā me ayaṁ puggalo cittaṁ nārādheti yo
ca kho ayaṁ bhante puggalo nevattantapo nāttaparitāpanānuyogamanuyutto
na parantapo na paraparitāpanānuyogamanuyutto so
anattantapo aparantapo diṭṭheva dhamme nicchāto nibbuto sītibhūto
sukhapaṭisaṁvedī brahmabhūtena attanā viharati iminā me ayaṁ puggalo
cittaṁ ārādheti handa cadāni mayaṁ bhante gacchāma bahukiccā
mayaṁ bahukaraṇīyāti. yassadāni tvaṁ pessa kālaṁ maññasīti.
atha kho pesso hatthārohaputto bhagavato bhāsitaṁ abhinanditvā
anumoditvā uṭṭhāyāsanā bhagavantaṁ abhivādetvā padakkhiṇaṁ katvā
pakkāmi 2-.

[7] atha kho bhagavā acirapakkante pesse hatthārohaputte
bhikkhū āmantesi paṇḍito bhikkhave pesso hatthārohaputto
mahāpañño bhikkhave pesso hatthārohaputto sace bhikkhave
pesso hatthārohaputto muhuttaṁ nisīdeyya yāvassāhaṁ 3- ime cattāro
puggale vitthārena vibhajissāmi mahatā atthena saṁyutto abhavissa 4-
apica bhikkhave ettāvatāpi pesso hatthārohaputto mahatā
atthena saṁyuttoti. etassa bhagavā kālo etassa sugata kālo

footnote: 1 yu. sukhakāme dukkhapaṭikkule. 2 ma. pakkami. 3 ma. yāvāssāhaṁ.
footnote: 4 po. ma. yu. agamissa.

page number: 007

yaṁ bhagavā ime cattāro puggale vitthārena vibhajeyya vitthārena 1-
bhagavato sutvā bhikkhū dhāressantīti. tenahi bhikkhave suṇātha
sādhukaṁ manasikarotha bhāsissāmīti. evaṁ bhanteti kho te bhikkhū
bhagavato paccassosuṁ.

[8] bhagavā etadavoca katamo ca bhikkhave puggalo attantapo
attaparitāpanānuyogamanuyutto. idha bhikkhave ekacco puggalo
acelako 2- hoti muttācāro hatthāvalekhano 3- na ehibhadantiko na
tiṭṭhabhadantiko nābhihataṁ na uddissa kataṁ na nimantanaṁ sādiyati
so na kumbhimukhā paṭiggaṇhāti na kaḷopimukhā 4- paṭiggaṇhāti
na elakamantaraṁ 5- na daṇḍamantaraṁ na mūsalamantaraṁ na dvinnaṁ
bhuñjamānānaṁ na gabbhiniyā na pāyamānāya na purisantaragatāya na
saṅkittīsu na yattha sā upaṭṭhito hoti na yattha makkhikā
saṇḍasaṇḍacārinī na macchaṁ na maṁsaṁ na suraṁ na merayaṁ na thusodakaṁ
pīvati. so ekāgāriko vā hoti ekālopiko dvāgāriko
vā hoti dvālopiko .pe. sattāgāriko vā hoti sattālopiko
ekissāpi dattiyā yāpeti dvīhipi dattīhi yāpeti .pe.
sattahipi dattīhi yāpeti ekāhikampi āhāraṁ āhāreti dvīhikampi
āhāraṁ āhāreti .pe. sattāhikampi āhāraṁ āhāreti iti
evarūpampi addhamāsikaṁ 6- pariyāyabhattabhojanānuyogamanuyutto viharati.

footnote: 1 ma. yu. vitthārenāti natthi. 2 ma. aceḷako. 3 sī. ma. yu. hatthāpalekhano.
footnote: 4 ma. kalopimukhā. 5 ma. eḷakamantaraṁ. 6 aḍḍhamāsikanti yuttataraṁ.

page number: 008

so sākabhakkho vā hoti sāmākabhakkho vā hoti nīvārabhakkho
vā hoti daddulabhakkho vā hoti haṭabhakkho vā hoti kaṇabhakkho
vā hoti ācāmabhakkho vā hoti piññākabhakkho vā hoti
tiṇabhakkho vā hoti gomayabhakkho vā hoti vanamūlaphalāhāro
vā yāpeti pavattaphalabhojī. so sāṇānipi dhāreti masāṇānipi
dhāreti chavadussānipi dhāreti paṁsukūlānipi dhāreti tirīṭānipi
dhāreti ajinānipi 1- dhāreti ajinakkhipampi dhāreti kusacīrampi dhāreti
vākacīrampi dhāreti phalakacīrampi dhāreti kesakambalampi dhāreti
vālakambalampi 2- dhāreti uḷūkapakkhampi dhāreti kesamassulocakopi
hoti kesamassulocanānuyogamanuyutto ubbhatthakopi hoti
āsanapaṭikkhitto ukkuṭikopi hoti ukkuṭikappadhānamanuyutto
kaṇṭakāpassayikopi hoti kaṇṭakāpassaye seyyaṁ kappeti sāyatatiyakampi
udakorohanānuyogamanuyutto viharati iti evarūpaṁ anekavihitaṁ kāyassa
ātāpanaparitāpanānuyogamanuyutto viharati ayaṁ vuccati bhikkhave
puggalo attantapo attaparitāpanānuyogamanuyutto.

[9] katamo ca bhikkhave puggalo parantapo paraparitāpanānu-
yogamanuyutto. idha bhikkhave ekacco puggalo orabbhiko 3-
hoti sūkariko sākuṇiko 4- māgaviko luddo macchaghātako coro
coraghātako 5- bandhanāgāriko ye vā panaññepi keci kurūrakammantā
ayaṁ vuccati bhikkhave puggalo parantapo paraparitāpanānuyogamanuyutto.

footnote: 1 po. ajinaṁpi. 2 ma. vāḷkambalampi. 3 ma. orambhiko. 4 yu. sākantiko.
footnote: 5 ma. goghātako.

page number: 009

[10] katamo ca bhikkhave puggalo attantapo ca attaparitāpanānu-
yogamanuyutto parantapo ca paraparitāpanānuyogamanuyutto.
idha bhikkhave ekacco puggalo rājā vā hoti khattiyo
muddhāvasitto brāhmaṇo vā mahāsālo so puratthimena nagarassa
navaṁ santhāgāraṁ kārāpetvā kesamassuṁ ohāretvā kharājinaṁ
nivāsetvā sappitelena kāyaṁ abbhañjitvā migavisāṇena piṭṭhiṁ
kaṇḍuvamāno navaṁ 1- santhāgāraṁ pavisati saddhiṁ mahesiyā brāhmaṇena
ca purohitena so tattha anantarahitāya bhūmiyā haritupalittāya 2- seyyaṁ
kappeti so 3- ekissā gāviyā sarūpavacchāya yaṁ ekasmiṁ thane
khīraṁ (pts. m i, 344) hoti tena rājā yāpeti yaṁ dutiyasmiṁ thane khīraṁ hoti tena
mahesī yāpeti yaṁ tatiyasmiṁ thane khīraṁ hoti tena brāhmaṇo
purohito yāpeti yaṁ catutthasmiṁ thane khīraṁ hoti tena aggiṁ juhati 4-
avasesena vacchako yāpeti so evamāha ettakā usabhā
haññantu yaññatthāya ettakā vacchatarā haññantu yaññatthāya
ettakā 5- vacchatariyo haññantu yaññatthāya ettakā ajā
haññantu yaññatthāya ettakā urabbhā haññantu yaññatthāya
ettakā assā haññantu yaññatthāya 6- ettakā rukkhā chijjantu
yūpatthāya ettakā dabbā luyantu 7- parisanthāyāti 8- yepissa te
honti dāsāti vā pessāti vā kammakarāti vā tepi daṇḍatajjitā

footnote: 1 yu. navanti natthi. 2 sī. yu. haritupattāya. 3 ma. yu. soti natthi.
footnote: 4 ma. yu. juhanti. 5 yu. ettikā. 6 assā ... yaññattāyāti natthi.
footnote: 7 ma. yu. lūyantu. 8 ma. parihiṁsatthāyu. yu. barihisatthāya.

page number: 010

tajjitā bhayatajjitā assumukhā rudamānā 1- parikammāni karonti ayaṁ
vuccati bhikkhave puggalo attantapo ca attaparitāpanānuyogamanuyutto
parantapo ca paraparitāpanānuyogamanuyutto.

[11] katamo ca bhikkhave puggalo nevattantapo 

[2]-
nāttaparitāpanānuyogamanuyutto na parantapo 3- na paraparitāpanānu-
yogamanuyutto so anattantapo aparantapo diṭṭheva dhamme nicchāto
nibbuto sītibhūto sukhapaṭisaṁvedī brahmabhūtena attanā viharati. idha bhikkhave
tathāgato loke uppajjati arahaṁ sammāsambuddho vijjācaraṇasampanno
sugato lokavidū anuttaro purisadammasārathi satthā devamanussānaṁ
buddho bhagavā so imaṁ lokaṁ sadevakaṁ samārakaṁ sabrahmakaṁ
sassamaṇabrāhmaṇiṁ pajaṁ sadevamanussaṁ sayaṁ abhiññā sacchikatvā
pavedeti so dhammaṁ deseti ādikalyāṇaṁ majjhekalyāṇaṁ
pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
pakāseti. taṁ dhammaṁ suṇāti gahapati vā gahapatiputto vā
aññatarasmiṁ vā kule pacchā jāto 4- so taṁ dhammaṁ sutvā
tathāgate saddhaṁ paṭilabhati so tena saddhāpaṭilābhena samannāgato
iti paṭisañcikkhati sambādho gharāvāso rajāpatho abbhokāso
pabbajjā na yidaṁ sukaraṁ agāraṁ ajjhāvasatā ekantaparipuṇṇaṁ
ekantaparisuddhaṁ saṅkhalikhitaṁ brahmacariyaṁ carituṁ yannūnāhaṁ kesamassuṁ
ohāretvā kāsāyāni vatthāni acchādetvā agārasmā anagāriyaṁ

footnote: 1 ma. rodamānā. 2-3 ma. ca. 4 yu. paccājāto.

page number: 011

pabbajeyyanti. so aparena samayena appaṁ vā bhogakkhandhaṁ pahāya
mahantaṁ vā bhogakkhandhaṁ pahāya (pts. m i, 345) appaṁ vā ñātiparivaṭṭaṁ pahāya
mahantaṁ vā ñātiparivaṭṭaṁ pahāya kesamassuṁ ohāretvā kāsāyāni
vatthāni acchādetvā agārasmā anagāriyaṁ pabbajati.

[12] so evaṁ pabbajito samāno bhikkhūnaṁ sikkhāsājīvasamāpanno
pāṇātipātaṁ pahāya pāṇātipātā paṭivirato hoti
nihitadaṇḍo nihitasattho lajjī dayāpanno sabbapāṇabhūtahitānukampī
viharati adinnādānaṁ pahāya adinnādānā paṭivirato hoti
dinnādāyī dinnapāṭikaṅkhī athenena 1- sucibhūtena attanā viharati
abrahmacariyaṁ pahāya brahmacārī hoti ārācārī virato 2- methunā
gāmadhammā musāvādaṁ pahāya musāvādā paṭivirato hoti saccavādī
saccasandho theto paccayiko avisaṁvādako lokassa pisuṇaṁ vācaṁ
pahāya pisuṇāya vācāya paṭivirato hoti ito sutvā na amutra
akkhātā imesaṁ bhedāya amutra vā sutvā na imesaṁ akkhātā
amūsaṁ bhedāya iti bhinnānaṁ vā sandhātā sahitānaṁ 3- vā anuppadātā
samaggārāmo samaggarato samagganandī samaggakaraṇiṁ vācaṁ bhāsitā
hoti pharusaṁ vācaṁ pahāya pharusāya vācāya paṭivirato hoti yā
sā vācā nelā kaṇṇasukhā pemanīyā hadayaṅgamā porī bahujanakantā
bahujanamanāpā tathārūpiṁ vācaṁ bhāsitā hoti samphappalāpaṁ
pahāya samphappalāpā paṭivirato hoti kālavādī bhūtavādī atthavādī

footnote: 1 po. athanena. 2 ma. paṭivirato. 3 po. samāhitānaṁ.

page number: 012

dhammavādī vinayavādī nidhānavatiṁ vācaṁ bhāsitā kālena sāpadesaṁ
pariyantavatiṁ atthasañhitaṁ. so vījagāma bhūtagāmasamārambhā paṭivirato
hoti ekabhattiko hoti rattūparato virato vikālabhojanā
nacca gīta vādita visūkadassanā paṭivirato hoti mālā gandha vilepanadhāraṇa
maṇḍana vibhūsanaṭṭhānā paṭivirato hoti uccāsayana mahāsayanā
paṭivirato hoti jātarūparajatapaṭiggahaṇā paṭivirato hoti
āmakadhaññapaṭiggahaṇā paṭivirato hoti āmakamaṁsapaṭiggahaṇā
paṭivirato hoti itthīkumārikāpaṭiggahaṇā paṭivirato hoti
dāsīdāsapaṭiggahaṇā paṭivirato hoti ajelakapaṭiggahaṇā paṭivirato
hoti kukkuṭasūkarapaṭiggahaṇā paṭivirato hoti hatthi gavāssavaḷavapaṭiggahaṇā 1-
paṭivirato hoti khettavatthupaṭiggahaṇā paṭivirato
hoti dūteyyapahiṇagamanānuyogā paṭivirato hoti kayavikkayā
paṭivirato hoti tulākūṭakaṁsakūṭamānakūṭā (pts. m i, 346) paṭivirato
hoti ukkoṭanavañcananikatisāviyogā 2- paṭivirato hoti
chedanavadhabandhanaviparāmosāalopasahasākārā 3- paṭivirato hoti. so
santuṭṭho hoti kāyaparihārīkena cīvarena kucchiparihārikena piṇḍapātena
yena 4- yeneva pakkamati samādāyeva pakkamati. seyyathāpi
nāma pakkhī sakuṇo yena 5- yeneva ḍeti sapattabhārova ḍeti
evameva bhikkhu santuṭṭho hoti kāyaparihārikena cīvarena kucchiparihārikena
piṇḍapātena yena 6- yeneva pakkamati samādāyeva

footnote: 1 po. valavā.... yu. vaḷavā.... ma. vaḷavap.... 2 yu...sāciyogā.
footnote: 3 ma. ...sāhasā.... 4-5-6 ma. so yena yena ca.

page number: 013

pakkamati. so iminā ariyena sīlakkhandhena samannāgato ajjhattaṁ
anavajjasukhaṁ paṭisaṁvedeti. so cakkhunā rūpaṁ disvā na nimittaggāhī
hoti nānubyañjanaggāhī yatvādhikaraṇamenaṁ cakkhundriyaṁ asaṁvutaṁ
viharantaṁ abhijjhādomanassā pāpakā akusalā dhammā anvāssaveyyuṁ
tassa saṁvarāya paṭipajjati rakkhati cakkhundriyaṁ cakkhundriye
saṁvaraṁ āpajjati sotena saddaṁ sutvā ... ghānena gandhaṁ ghāyitvā ...
jivhāya rasaṁ sāyitvā ... kāyena phoṭṭhabbaṁ phusitvā ... manasā
dhammaṁ viññāya na nimittaggāhī hoti nānubyañjanaggāhī yatvādhikaraṇamenaṁ
manindriyaṁ asaṁvutaṁ viharantaṁ abhijjhādomanassā pāpakā
akusalā dhammā anvāssaveyyuṁ tassa saṁvarāya paṭipajjati rakkhati
manindriyaṁ manindriye saṁvaraṁ āpajjati. so iminā ariyena
indriyasaṁvarena samannāgato ajjhattaṁ abyāsekasukhaṁ paṭisaṁvedeti.
so abhikkante paṭikkante sampajānakārī hoti ālokite vilokite
sampajānakārī hoti sammiñjite pasārite sampajānakārī hoti
saṅghāṭipattacīvaradhāraṇe sampajānakārī hoti asite pīte khāyite
sāyite sampajānakārī hoti uccārapassāvakamme sampajānakārī
hoti gate ṭhite nisinne sutte jāgarite bhāsite tuṇhībhāve
sampajānakārī hoti.

[13] so iminā ca ariyena sīlakkhandhena samannāgato iminā
ca ariyena indriyasaṁvarena samannāgato iminā ca ariyena satisampajaññena

page number: 014

samannāgato vivittaṁ senāsanaṁ bhajati araññaṁ rukkhamūlaṁ
pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ 1-.
so pacchābhattaṁ piṇḍapātapaṭikkanto nisīdati pallaṅkaṁ ābhujitvā
ujuṁ kāyaṁ paṇidhāya parimukhaṁ satiṁ upaṭṭhapetvā. (pts. m i, 347) so abhijjhaṁ
loke pahāya vigatābhijjhena cetasā viharati abhijjhāya cittaṁ
parisodheti byāpādapadosaṁ pahāya abyāpannacitto viharati
sabbapāṇabhūtahitānukampī byāpādapadosā cittaṁ parisodheti thīnamiddhaṁ
pahāya vigatathīnamiddho viharati ālokasaññī sato sampajāno
thīnamiddhā cittaṁ parisodheti uddhaccakukkuccaṁ pahāya anuddhato
viharati ajjhattaṁ vūpasantacitto uddhaccakukkuccā cittaṁ parisodheti
vicikicchaṁ pahāya tiṇṇavicikiccho viharati akathaṁkathī kusalesu dhammesu
vicikicchāya cittaṁ parisodheti.

[14] so ime pañca nīvaraṇe pahāya cetaso upakkilese
paññāya dubbalīkaraṇe vivicceva kāmehi vivicca akusalehi dhammehi
savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati
vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ
avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati
pītiyā ca virāgā upekkhako ca viharati sato ca sampajāno sukhañca
kāyena paṭisaṁvedeti yantaṁ ariyā ācikkhanti upekkhako satimā
sukhavihārīti tatiyaṁ jhānaṁ upasampajja viharati sukhassa ca pahānā

footnote: 1 po. palāsapuñjaṁ.

page number: 015

dukkhassa ca pahānā pubbeva somanassadomanassānaṁ atthaṅgamā
adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati.

[15] so evaṁ samāhite citte parisuddhe pariyodāte anaṅgaṇe
vigatūpakkilese mudubhūte kammaniye ṭhite āneñjappatte 1-
pubbenivāsānussatiñāṇāya cittaṁ abhininnāmeti so anekavihitaṁ pubbenivāsaṁ
anussarati seyyathīdaṁ ekampi jātiṁ dvepi jātiyo tissopi
jātiyo catassopi jātiyo pañcapi jātiyo dasapi jātiyo vīsampi
jātiyo tiṁsampi jātiyo cattāḷīsampi jātiyo paññāsampi jātiyo
jātisatampi jātisahassampi jātisatasahassampi anekepi saṁvaṭṭakappe
anekepi vivaṭṭakappe anekepi saṁvaṭṭavivaṭṭakappe amutrāsiṁ evaṁnāmo
evaṁgotto evaṁvaṇṇo evamāhāro evaṁ sukhadukkhapaṭisaṁvedī
evamāyupariyanto so tato cuto amutra udapādiṁ 2- tatrāpāsiṁ
evaṁnāmo evaṁgotto evaṁvaṇṇo evamāhāro evaṁ sukhadukkhapaṭisaṁvedī
evamāyupariyanto so tato cuto idhūpapannoti. iti
sākāraṁ sauddesaṁ anekavihitaṁ pubbenivāsaṁ anussarati.

[16] so evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte
sattānaṁ cutūpapātañāṇāya cittaṁ abhininnāmeti so dibbena
cakkhunā visuddhena atikkantamānusakena satte passati cavamāne

footnote: 1 sī. yu. ānejjappatte. 2 sī. yu. uppādiṁ.

page number: 016

upapajjamāne hīne paṇīte suvaṇṇe dubbaṇṇe sugate duggate
yathākammūpage satte pajānāti ime vata bhonto sattā kāyaduccaritena
samannāgatā vacīduccaritena samannāgatā manoduccaritena
samannāgatā ariyānaṁ upavādakā micchādiṭṭhikā micchādiṭṭhikammasamādānā
te kāyassa bhedā parammaraṇā apāyaṁ duggatiṁ vinipātaṁ
nirayaṁ upapannā ime vā pana bhonto sattā kāyasucaritena
samannāgatā vacīsucaritena samannāgatā manosucaritena samannāgatā
ariyānaṁ anupavādakā sammādiṭṭhikā sammādiṭṭhikammasamādānā te
kāyassa bhedā parammaraṇā sugatiṁ saggaṁ lokaṁ upapannāti. iti
dibbena cakkhunā visuddhena atikkantamānusakena satte passati
cavamāne upapajjamāne hīne paṇīte suvaṇṇe dubbaṇṇe sugate
duggate yathākammūpage satte pajānāti.

[17] so evaṁ samāhite citte parisuddhe pariyodāte anaṅgaṇe
vigatūpakkilese mudubhūte kammaniye ṭhite āneñjappatte āsavānaṁ
khayañāṇāya cittaṁ abhininnāmeti so idaṁ dukkhanti yathābhūtaṁ
pajānāti ayaṁ dukkhasamudayoti yathābhūtaṁ pajānāti ayaṁ dukkhanirodhoti
yathābhūtaṁ pajānāti ayaṁ dukkhanirodhagāminī paṭipadāti
yathābhūtaṁ pajānāti ime āsavāti yathābhūtaṁ pajānāti ayaṁ
āsavasamudayoti yathābhūtaṁ pajānāti ayaṁ āsavanirodhoti yathābhūtaṁ
pajānāti ayaṁ āsavanirodhagāminī paṭipadāti yathābhūtaṁ pajānāti.

page number: 017

tassa evaṁ jānato evaṁ passato kāmāsavāpi cittaṁ vimuccati
bhavāsavāpi cittaṁ vimuccati avijjāsavāpi cittaṁ vimuccati vimuttasmiṁ
vimuttamiti ñāṇaṁ hoti khīṇā jāti vusitaṁ brahmacariyaṁ kataṁ karaṇīyaṁ
nāparaṁ itthattāyāti pajānāti ayaṁ vuccati bhikkhave puggalo
nevattantapo nāttaparitāpanānuyogamanuyutto na parantapo na
paraparitāpanānuyogamanuyutto (pts. m i, 349) so anattantapo aparantapo diṭṭheva
dhamme nicchāto nibbuto sītibhūto sukhapaṭisaṁvedī brahmabhūtena
attanā viharatīti.
idamavoca bhagavā attamanā te bhikkhū bhagavato bhāsitaṁ
abhinandunti.
kandarakasuttaṁ 1- niṭṭhitaṁ paṭhamaṁ.

footnote: 1 ma. yu. kandarakasuttantaṁ paṭhamaṁ.

page number: 018

aṭṭhakanāgarasuttaṁ

[18] evamme sutaṁ ekaṁ samayaṁ āyasmā ānando vesāliyaṁ
viharati veḷuvagāmake. tena kho pana samayena dasamo gahapati
aṭṭhakanāgaro pātaliputtaṁ anuppatto hoti kenacideva karaṇīyena.
atha kho dasamo gahapati aṭṭhakanāgaro yena kukkuṭārāmo yena
aññataro bhikkhu tenupasaṅkami upasaṅkamitvā taṁ bhikkhuṁ abhivādetvā
ekamantaṁ nisīdi. ekamantaṁ nisinno kho dasamo gahapati aṭṭhakanāgaro
taṁ bhikkhuṁ etadavoca kahaṁ nu kho bhante āyasmā
ānando etarahi viharati dassanakāmā hi mayaṁ taṁ 1- ānandanti.
eso gahapati āyasmā ānando vesāliyaṁ viharati veḷuvagāmaketi.
atha kho dasamo gahapati aṭṭhakanāgaro pātaliputte taṁ karaṇīyaṁ
tīretvā yena vesālī yena 2- veḷuvagāmako yenāyasmā ānando
tenupasaṅkami upasaṅkamitvā āyasmantaṁ ānandaṁ abhivādetvā
ekamantaṁ nisīdi.

[19] ekamantaṁ nisinno kho dasamo gahapati aṭṭhakanāgaro
āyasmantaṁ ānandaṁ etadavoca atthi nu kho bhante ānanda
tena bhagavatā jānatā passatā arahatā sammāsambuddhena ekadhammo
akkhāto yattha bhikkhuno appamattassa ātāpino pahitattassa
viharato avimuttañceva cittaṁ vimuccati apparikkhīṇā ca 3- āsavā parikkhayaṁ

footnote: 1 ma. yu. āyasmantaṁ. 2 yu. ayaṁ pāṭho natthi 3 yu. vā.

page number: 019

gacchanti ananuppattañca 1- anuttaraṁ yogakkhemaṁ anupāpuṇātīti. atthi
kho gahapati tena bhagavatā jānatā passatā arahatā sammāsambuddhena
ekadhammo akkhāto (pts. m i, 350) yattha bhikkhuno appamattassa
ātāpino pahitattassa viharato avimuttañceva cittaṁ vimuccati
apparikkhīṇā ca āsavā parikkhayaṁ gacchanti ananuppattañca 2- anuttaraṁ
yogakkhemaṁ anupāpuṇātīti. katamo pana bhante ānanda tena bhagavatā
jānatā passatā arahatā sammāsambuddhena ekadhammo akkhāto
yattha bhikkhuno appamattassa ātāpino pahitattassa viharato
avimuttañceva cittaṁ vimuccati apparikkhīṇā ca āsavā parikkhayaṁ
gacchanti ananuppattañca 3- anuttaraṁ yogakkhemaṁ anupāpuṇātīti.

[20] idha gahapati bhikkhu vivicceva kāmehi vivicca akusalehi
dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja
viharati so iti paṭisañcikkhati idampi kho paṭhamaṁ jhānaṁ abhisaṅkhataṁ
abhisañcetayitaṁ yaṁ kho pana kiñci abhisaṅkhataṁ abhisañcetayitaṁ tadaniccaṁ
nirodhadhammanti pajānāti so tattha ṭhito āsavānaṁ khayaṁ pāpuṇāti
no ce āsavānaṁ khayaṁ pāpuṇāti teneva dhammarāgena tāya dhammanandiyā
pañcannaṁ orambhāgiyānaṁ saññojanānaṁ 4- parikkhayā opapātiko
hoti tattha parinibbāyī anāvattidhammo tasmā lokā ayampi kho
gahapati tena bhagavatā jānatā passatā arahatā sammāsambuddhena
ekadhammo akkhāto yattha bhikkhuno appamattassa ātāpino

footnote: 1 yu. vā. 2-3 appattañcātipi dissati. 4 ma. sabbattha saṁyojanānanti dissati.

page number: 020

pahitattassa viharato avimuttañceva cittaṁ vimuccati apparikkhīṇā ca
āsavā parikkhayaṁ gacchanti ananuppattañca 1- anuttaraṁ yogakkhemaṁ
anupāpuṇāti. puna caparaṁ gahapati bhikkhu vitakkavicārānaṁ vūpasamā
.pe. dutiyaṁ jhānaṁ upasampajja viharati so iti paṭisañcikkhati
idampi kho dutiyaṁ jhānaṁ abhisaṅkhataṁ abhisañcetayitaṁ (pts. m i, 351) .pe. anuttaraṁ
yogakkhemaṁ anupāpuṇāti. puna caparaṁ gahapati bhikkhu pītiyā ca
virāgā .pe. tatiyaṁ jhānaṁ upasampajja viharati so iti
paṭisañcikkhati idampi kho tatiyaṁ jhānaṁ abhisaṅkhataṁ abhisañcetayitaṁ
.pe. anuttaraṁ yogakkhemaṁ anupāpuṇāti. puna caparaṁ gahapati
bhikkhu sukhassa ca pahānā .pe. catutthaṁ jhānaṁ upasampajja viharati
so iti paṭisañcikkhati idampi kho catutthaṁ jhānaṁ abhisaṅkhataṁ
abhisañcetayitaṁ .pe. anuttaraṁ yogakkhemaṁ anupāpuṇāti.

[21] puna caparaṁ gahapati bhikkhu mettāsahagatena cetasā ekaṁ
disaṁ pharitvā viharati tathā dutiyaṁ tathā tatiyaṁ tathā catutthaṁ
iti uddhamadho tiriyaṁ sabbadhi sabbatthatāya 2- sabbāvantaṁ lokaṁ
mettāsahagatena cetasā vipulena mahagagtena appamāṇena averena
abyāpajjhena pharitvā viharati so iti paṭisañcikkhati ayampi
kho mettā cetovimutti abhisaṅkhatā abhisañcetayitā yaṁ kho pana
kiñci abhisaṅkhataṁ abhisañcetayitaṁ tadaniccaṁ nirodhadhammanti pajānāti
so tattha ṭhito .pe. anuttaraṁ yogakkhemaṁ anupāpuṇāti.

footnote: 1 katuthaci appattañcātipi dissati. 2 yu. sabbattatāya. punapi pāṭhe īdisameva.

page number: 021

puna caparaṁ gahapati bhikkhu karuṇāsahagatena cetasā .pe. muditāsahagatena
cetasā ... upekkhāsahagatena cetasā ekaṁ disaṁ pharitvā
viharati tathā dutiyaṁ tathā tatiyaṁ tathā catutthaṁ iti uddhamadho
tiriyaṁ sabbadhi sabbatthatāya sabbāvantaṁ lokaṁ upekkhāsahagatena
cetasā vipulena mahaggatena appamāṇena averena abyāpajjhena
pharitvā viharati so iti paṭisañcikkhati ayampi kho upekkhā
cetovimutti abhisaṅkhatā abhisañcetayitā yaṁ kho pana kiñci
abhisaṅkhataṁ abhisañcetayitaṁ tadaniccaṁ (pts. m i, 352) nirodhadhammanti pajānāti so
tattha ṭhito .pe. anuttaraṁ yogakkhemaṁ anupāpuṇāti.

[22] puna caparaṁ gahapati bhikkhu sabbaso rūpasaññānaṁ samatikkamā
paṭighasaññānaṁ atthaṅgamā nānattasaññānaṁ amanasikārā ananto
ākāsoti ākāsānañcāyatanaṁ upasampajja viharati so iti
paṭisañcikkhati ayampi kho ākāsānañcāyatanasamāpatti abhisaṅkhatā
abhisañcetayitā yaṁ kho pana kiñci abhisaṅkhataṁ abhisañcetayitaṁ
tadaniccaṁ nirodhadhammanti pajānāti so tattha ṭhito .pe.
anuttaraṁ yogakkhemaṁ anupāpuṇāti. puna caparaṁ gahapati bhikkhu
sabbaso ākāsānañcāyatanaṁ samatikkamma anantaṁ viññāṇanti
viññāṇañcāyatanaṁ upasampajja viharati so iti paṭisañcikkhati
ayampi kho viññāṇañcāyatanasamāpatti abhisaṅkhatā abhisañcetayitā
yaṁ kho pana kiñci abhisaṅkhataṁ abhisañcetayitaṁ tadaniccaṁ nirodhadhammanti

page number: 022

pajānāti so tattha ṭhito .pe. anuttaraṁ yogakkhemaṁ
anupāpuṇāti. puna caparaṁ gahapati bhikkhu sabbaso viññāṇañcāyatanaṁ
samatikkamma natthi kiñcīti ākiñcaññāyatanaṁ upasampajja
viharati so iti paṭisañcikkhati ayampi kho ākiñcaññāyatanasamāpatti
abhisaṅkhatā abhisañcetayitā yaṁ kho pana kiñci abhisaṅkhataṁ
abhisañcetayitaṁ tadaniccaṁ nirodhadhammanti pajānāti so tattha ṭhito
āsavānaṁ khayaṁ pāpuṇāti no ce āsavānaṁ khayaṁ pāpuṇāti
teneva dhammarāgena tāya dhammanandiyā pañcannaṁ orambhāgiyānaṁ
saññojanānaṁ parikkhayā opapātiko hoti tattha parinibbāyī
anāvattidhammo tasmā lokā ayaṁ 1- kho gahapati tena bhagavatā
jānatā passatā arahatā sammāsambuddhena ekadhammo akkhāto
yattha bhikkhuno appamattassa ātāpino pahitattassa viharato
avimuttañceva cittaṁ vimuccati apparikkhīṇā ca āsavā parikkhayaṁ
gacchanti ananuppattañca anuttaraṁ yogakkhemaṁ anupāpuṇātīti.

[23] evaṁ vutte dasamo gahapati aṭṭhakanāgaro āyasmantaṁ
ānandaṁ etadavoca seyyathāpi bhante ānanda puriso ekaṁ 2-
nidhimukhaṁ gavesanto sakideva ekādasa (pts. m i, 353) nidhimukhāni adhigaccheyya evameva
kho ahaṁ bhante ekaṁ amatadvāraṁ gavesanto sakideva ekādasa
amatadvārāni alatthaṁ savanāya seyyathāpi bhante purisassa agāraṁ
ekādasadvāraṁ so tasmiṁ agāre āditte ekamekenapi dvārena

footnote: 1 ma. ayaṁpi kho. 2 ma. ekaṁva.

page number: 023

sakkuṇeyya attānaṁ sotthiṁ kātuṁ evameva kho ahaṁ bhante imesaṁ
ekādasannaṁ amatadvārānaṁ ekamekenapi amatadvārena sakkhissāmi 1-
attānaṁ sotthiṁ kātuṁ ime hi nāma bhante aññatitthiyā ācariyassa
ācariyadhanaṁ pariyesissanti kimaṅgaṁ panāhaṁ āyasmato ānandassa
pūjaṁ na karissāmīti. atha kho dasamo gahapati aṭṭhakanāgaro
pātaliputtakañca vesālikañca bhikkhusaṅghaṁ sannipātetvā paṇītena
khādanīyena bhojanīyena sahatthā santappesi sampavāresi ekamekañca
bhikkhuṁ paccekaṁ dussayugena acchādesi āyasmantaṁ 2- ānandaṁ ticīvarena
acchādesi āyasmato 3- ānandassa pañcasataṁ 4- vihāraṁ kārāpesīti.
aṭṭhakanāgarasuttaṁ 5- niṭṭhitaṁ dutiyaṁ.
----------

footnote: 1 ma. yu. sakkuṇissāmi. 2 po. casaddo dissati. 3 ma. yu. casaddo dissati.
footnote: 4 ma. pañcasatavihāraṁ. 5 ma. yu. aṭṭhakanāgarasuttantaṁ.

page number: 024

sekhapaṭipadāsuttaṁ

[24] evamme sutaṁ ekaṁ samayaṁ bhagavā sakkesu viharati
kapilavatthusmiṁ nigrodhārāme. tena kho pana samayena kāpilavatthavānaṁ
sakyānaṁ navaṁ santhāgāraṁ acirakāritaṁ hoti anajjhāvuṭṭhapubbaṁ 1-
samaṇena vā brāhmaṇena vā kenaci vā manussabhūtena.
atha kho kāpilavatthavā 2- sakyā yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu. ekamantaṁ
nisinnā kho kāpilavatthavā sakyā bhagavantaṁ etadavocuṁ idha bhante
kāpilavatthavānaṁ sakyānaṁ navaṁ santhāgāraṁ acirakāritaṁ hoti 3- anajjhāvuṭṭhapubbaṁ
samaṇena vā brāhmaṇena vā kenaci vā manussabhūtena
taṁ bhante bhagavā paṭhamaṁ paribhuñjatu bhagavatā paṭhamaṁ paribhuttaṁ
pacchā kāpilavatthavā sakyā paribhuñjissanti tadassa kāpilavatthavānaṁ
sakyānaṁ dīgharattaṁ hitāya (pts. m i, 354) sukhāyāti. adhivāsesi bhagavā tuṇhībhāvena.
atha kho kāpilavatthavā sakyā bhagavato adhivāsanaṁ viditvā
uṭṭhāyāsanā bhagavantaṁ abhivādetvā padakkhiṇaṁ katvā yena navaṁ
santhāgāraṁ tenupasaṅkamiṁsu upasaṅkamitvā sabbasanthariṁ 4- santhāgāraṁ
santharāpetvā 5- āsanāni paññāpetvā udakamaṇikaṁ patiṭṭhāpetvā
telappadīpaṁ āropetvā yena bhagavā tenupasaṅkamiṁsu upasaṅkamitvā

footnote: 1 sī. yu. anajjhāvuṭṭhaṁ. 2 po. sabbattha " kāpilavatthukāti dissati.
footnote: 3 yu. hotīti natthi. 4 po. " sabbasantharisanthataṁ. 5 yu. santharitvā.

page number: 025

bhagavantaṁ abhivādetvā ekamantaṁ aṭṭhaṁsu. ekamantaṁ ṭhitā kho
kāpilavatthavā sakyā bhagavantaṁ etadavocuṁ sabbasanthariṁ santhataṁ
bhante santhāgāraṁ āsanāni paññattāni 1- udakamaṇiko patiṭṭhāpito
telappadīpo āropito yassadāni bhante bhagavā kālaṁ maññatīti.

[25] atha kho bhagavā nivāsetvā pattacīvaramādāya saddhiṁ
bhikkhusaṅghena yena 2- santhāgāraṁ tenupasaṅkami upasaṅkamitvā pāde
pakkhāletvā santhāgāraṁ pavisitvā majjhimathambhaṁ nissāya puratthābhimukho
nisīdi. bhikkhusaṅghopi kho pāde pakkhāletvā santhāgāraṁ pavisitvā
pacchimaṁ bhittiṁ nissāya puratthābhimukho nisīdi bhagavantaṁyeva purakkhatvā 3-.
kāpilavatthavāpi kho sakyā pāde pakkhāletvā santhāgāraṁ pavisitvā
puratthimaṁ bhittiṁ nissāya pacchimābhimukhā nisīdiṁsu bhagavantaṁyeva
purakkhatvā 3-. atha kho bhagavā kāpilavatthave sakye 4- bahudeva
rattiṁ dhammiyā kathāya sandassetvā samādapetvā samuttejetvā
sampahaṁsetvā āyasmantaṁ ānandaṁ āmantesi paṭibhātu taṁ ānanda
kāpilavatthavānaṁ sakyānaṁ sekho paṭipado 5- piṭṭhi me agilāyati
tamahaṁ āyamissāmīti. evaṁ bhanteti kho āyasmā ānando
bhagavato paccassosi. atha kho bhagavā catuguṇaṁ saṅghāṭiṁ paññāpetvā
dakkhiṇena passena sīhaseyyaṁ kappesi pādena 6- pādaṁ
accādhāya sato sampajāno uṭṭhānasaññaṁ manasikaritvā.

[26] atha kho āyasmā ānando mahānāmaṁ sakkaṁ 7- āmantesi

footnote: 1 paññāpitānīti yuttataraṁ. 2 po. navaṁ. 3 po. purakkhitvātipi dissati.
footnote: 4 yu sakke. 5 yu. pāṭipado. 6 ma. yu. pāde. 7 yu. sakyaṁ.

page number: 026

idha mahānāma ariyasāvako sīlasampanno hoti indriyesu guttadvāro
hoti bhojane mattaññū hoti jāgariyamanuyutto hoti sattahi
saddhammehi samannāgato hoti catunnaṁ jhānānaṁ ābhicetasikānaṁ
diṭṭhadhammasukhavihārānaṁ nikāmalābhī hoti akicchalābhī akasiralābhī.

[27] kathañca (pts. m i, 355) mahānāma ariyasāvako sīlasampanno hoti.
idha mahānāma ariyasāvako sīlavā hoti pātimokkhasaṁvarasaṁvuto viharati
ācāragocarasampanno aṇumattesu vajjesu bhayadassāvī samādāya
sikkhati sikkhāpadesu evaṁ kho mahānāma ariyasāvako sīlasampanno
hoti.

[28] kathañca mahānāma ariyasāvako indriyesu guttadvāro
hoti. idha mahānāma ariyasāvako cakkhunā rūpaṁ disvā na
nimittaggāhī hoti nānubyañjanaggāhī yatvādhikaraṇamenaṁ cakkhundriyaṁ
asaṁvutaṁ viharantaṁ abhijjhādomanassā pāpakā akusalā dhammā
anvāssaveyyuṁ tassa saṁvarāya paṭipajjati rakkhati cakkhundriyaṁ
cakkhundriye saṁvaraṁ āpajjati sotena saddaṁ sutvā ...
ghānena gandhaṁ ghāyitvā ... jivhāya rasaṁ sāyitvā ... kāyena
phoṭṭhabbaṁ phusitvā ... manasā dhammaṁ viññāya na nimittaggāhī
hoti nānubyañjanaggāhī yatvādhikaraṇamenaṁ manindriyaṁ asaṁvutaṁ
viharantaṁ abhijjhādomanassā pāpakā akusalā dhammā anvāssaveyyuṁ
tassa saṁvarāya paṭipajjati rakkhati manindriyaṁ manindriye saṁvaraṁ

page number: 027

āpajjati evaṁ kho mahānāma ariyasāvako indriyesu guttadvāro
hoti.

[29] kathañca mahānāma ariyasāvako bhojane mattaññū hoti.
idha mahānāma ariyasāvako paṭisaṅkhā yoniso āhāraṁ āhāreti
neva davāya na madāya na maṇḍanāya na vibhūsanāya yāvadeva
imassa kāyassa ṭhitiyā yāpanāya vihiṁsuparatiyā brahmacariyānuggahāya
iti purāṇañca vedanaṁ paṭihaṅkhāmi navañca vedanaṁ na uppādessāmi
yātrā ca me bhavissati anavajjatā ca phāsuvihāro cāti evaṁ
kho mahānāma ariyasāvako bhojane mattaññū hoti.

[30] kathañca mahānāma ariyasāvako jāgariyamanuyutto hoti.
idha mahānāma ariyasāvako divasaṁ caṅkamena nisajjāya āvaraṇīyehi
dhammehi cittaṁ parisodheti rattiyā paṭhamaṁ yāmaṁ caṅkamena nisajjāya
āvaraṇīyehi dhammehi cittaṁ parisodheti rattiyā majjhimaṁ yāmaṁ
dakkhiṇena passena sīhaseyyaṁ kappesi 1- pādena 2- pādaṁ accādhāya sato
sampajāno uṭṭhānasaññaṁ manasikaritvā rattiyā pacchimaṁ yāmaṁ
paccuṭṭhāya caṅkamena nisajjāya āvaraṇīyehi dhammehi cittaṁ parisodheti
evaṁ kho mahānāma ariyasāvako jāgariyamanuyutto hoti.

[31] kathañca mahānāma (pts. m i, 356) ariyasāvako sattahi saddhammehi
samannāgato hoti. idha mahānāma ariyasāvako saddho hoti
saddahati tathāgatassa bodhiṁ itipi so bhagavā arahaṁ sammāsambuddho

footnote: 1 ma. yu. kappeti. 2 ma. yu. pāde.

page number: 028

vijjācaraṇasampanno sugato lokavidū anuttaro purisadammasārathi satthā
devamanussānaṁ buddho bhagavāti hirimā hoti hiriyati kāyaduccaritena
vacīduccaritena manoduccaritena hiriyati pāpakānaṁ akusalānaṁ dhammānaṁ
samāpattiyā ottappī hoti ottappati kāyaduccaritena vacīduccaritena
manoduccaritena ottappati pāpakānaṁ akusalānaṁ dhammānaṁ
samāpattiyā bahussuto hoti sutadharo sutasannicayo ye te
dhammā ādikalyāṇā majjhekalyāṇā pariyosānakalyāṇā sātthā 1-
sabyañjanā kevalaparipuṇṇaṁ parisuddhaṁ brahmacariyaṁ abhivadanti tathārūpāssa
dhammā bahussutā honti dhatā vacasā paricitā manasānupekkhitā
diṭṭhiyā supaṭividdhā āraddhaviriyo hoti 2- akusalānaṁ
dhammānaṁ pahānāya kusalānaṁ dhammānaṁ upasampadāya thāmavā
daḷhaparakkamo anikkhittadhuro kusalesu dhammesu satimā hoti
paramena satinepakkena samannāgato cirakatampi cirabhāsitampi saritā
anussaritā paññavā 3- hoti udayatthagāminiyā paññāya samannāgato 4-
ariyāya nibbedhikāya sammā dukkhakkhayagāminiyā evaṁ kho mahānāma
ariyasāvako sattahi saddhammehi samannāgato hoti.

[32] kathañca mahānāma ariyasāvako catunnaṁ jhānānaṁ ābhicetasikānaṁ 5-
diṭṭhadhammasukhavihārānaṁ nikāmalābhī hoti akicchalābhī akasiralābhī.
idha mahānāma ariyasāvako vivicceva kāmehi vivicca
akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ

footnote: 1 po. sātthaṁ sabyañjanaṁ. 2 ma. yu. viharati. 3 yu. paññā vā hoti.
footnote: 4 ma. hoti. 5 yu. abhi.

page number: 029

upasampajja viharati vitakkavicārānaṁ vūpasamā ajjhattaṁ sampasādanaṁ
cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ
upasampajja viharati pītiyā ca virāgā upekkhako ca viharati sato ca
sampajāno sukhañca kāyena paṭisaṁvedeti yantaṁ ariyā ācikkhanti
upekkhako satimā sukhavihārīti tatiyaṁ jhānaṁ upasampajja viharati
sukhassa ca pahānā dukkhassa ca pahānā pubbeva somanassadomanassānaṁ
atthaṅgamā adukkhamasukhaṁ upekkhāsatipārisuddhiṁ catutthaṁ
jhānaṁ upasampajja viharati evaṁ kho mahānāma ariyasāvako catunnaṁ
jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti
akicchalābhī akasiralābhī.

[33] yato 1- kho mahānāma ariyasāvako evaṁ sīlasampanno hoti
evaṁ indriyesu guttadvāro hoti evaṁ bhojane mattaññū hoti
evaṁ jāgariyamanuyutto hoti evaṁ sattahi saddhammehi (pts. m i, 357) samannāgato
hoti evaṁ catunnaṁ jhānānaṁ ābhicetasikānaṁ diṭṭhadhammasukhavihārānaṁ
nikāmalābhī hoti akicchalābhī akasiralābhī ayaṁ vuccati mahānāma
ariyasāvako sekho paṭipado apūccaṇḍatāya 2- samāpanno 3- bhabbo
abhinibbhidāya bhabbo sambodhāya bhabbo anuttarassa yogakkhemassa
adhigamāya. seyyathāpi mahānāma kukkuṭiyā aṇḍāni aṭṭha vā
dasa vā dvādasa vā tānassu kukkuṭiyā sammā adhisayitāni
sammā parisecitāni sammā paribhāvitāni 4- kiñcāpi tassā kukkuṭiyā

footnote: 1 po. casaddo dissati. 2 ma. yu. apuccaṇḍatāya.
footnote: 3 po. samannāgatotipi dissati. 4 po. pariseditāni.

page number: 030

na evaṁ icchā uppajjeyya aho vatime kukkuṭapotakā pādanakhasikhāya
vā mukhatuṇḍakena vā aṇḍakosaṁ padāletvā sotthinā
abhinibbhijjeyyunti 1- evameva kho mahānāma yato ariyasāvako
evaṁ sīlasampanno hoti evaṁ indriyesu guttadvāro hoti evaṁ
bhojane mattaññū hoti evaṁ jāgariyamanuyutto hoti evaṁ sattahi
saddhammehi samannāgato hoti evaṁ catunnaṁ jhānānaṁ ābhicetasikānaṁ
diṭṭhadhammasukhavihārānaṁ nikāmalābhī hoti akicchalābhī akasiralābhī ayaṁ
vuccati mahānāma ariyasāvako sekho paṭipado apūccaṇḍatāya
samāpanno bhabbo abhinibbhidāya bhabbo sambodhāya bhabbo
anuttarassa yogakkhemassa adhigamāya. sakho so 2- mahānāma
ariyasāvako imaṁyeva 3- anuttaraṁ upekkhāsatipārisuddhiṁ āgamma anekavihitaṁ
pubbenivāsaṁ anussarati seyyathīdaṁ ekampi jātiṁ dvepi
jātiyo .pe. iti sākāraṁ sauddesaṁ anekavihitaṁ pubbenivāsaṁ
anussarati ayamassa paṭhamābhinibbhidā hoti kukkuṭacchāpakasseva
aṇḍakosamhā. sakho so mahānāma ariyasāvako imaṁyeva anuttaraṁ
upekkhāsatipārisuddhiṁ āgamma dibbena cakkhunā visuddhena atikkantamānusakena
.pe. yathākammūpage satte pajānāti ayamassa
dutiyābhinibbhidā hoti kukkuṭacchāpakasseva aṇḍakosamhā. sa
kho so mahānāma ariyasāvako imaṁyeva anuttaraṁ upekkhāsatipārisuddhiṁ
āgamma āsavānaṁ khayā anāsavaṁ cetovimuttiṁ paññāvimuttiṁ

footnote: 1 po. etthantare " atha kho bhabbāva te kukkuṭapotakā pādanakhasikhāya vā mukhatuṇḍakena vā
footnote: aṇḍakosaṁ padāletvā sotthinā abhinibbhijjitunti ime pāṭhā dissanti.
footnote: 2 yu. sabbattha sa kho so. 3 po. " anuttaraṁ yogakkhemaṁ.

page number: 031

vimuttiṁ diṭṭheva dhamme sayaṁ abhiññā sacchikatvā (pts. m i, 358) upasampajja
viharati ayamassa tatiyābhinibbhidā hoti kukkuṭacchāpakasseva
aṇḍakosamhā.

[34] yampi 1- mahānāma ariyasāvako sīlasampanno hoti idampissa
hoti caraṇasmiṁ yampi mahānāma ariyasāvako indriyesu
guttadvāro hoti idampissa hoti caraṇasmiṁ yampi mahānāma
ariyasāvako bhojane mattaññū hoti idampissa hoti caraṇasmiṁ
yampi mahānāma ariyasāvako jāgariyamanuyutto hoti idampissa
hoti caraṇasmiṁ yampi mahānāma ariyasāvako sattahi saddhammehi
samannāgato hoti idampissa hoti caraṇasmiṁ yampi mahānāma
ariyasāvako catunnaṁ jhānānaṁ ābhicetasikānaṁ diṭṭhadhammasukhavihārānaṁ
nikāmalābhī hoti akicchalābhī akasiralābhī idampissa hoti
caraṇasmiṁ yañca kho mahānāma ariyasāvako anekavihitaṁ pubbenivāsaṁ
anussarati seyyathīdaṁ ekampi jātiṁ dvepi jātiyo .pe.
iti sākāraṁ sauddesaṁ anekavihitaṁ pubbenivāsaṁ anussarati idampissa
hoti vijjāya yampi mahānāma ariyasāvako dibbena cakkhunā
visuddhena atikkantamānusakena .pe. yathākammūpage satte pajānāti
idampissa hoti vijjāya yampi mahānāma ariyasāvako āsavānaṁ
khayā anāsavaṁ cetovimuttiṁ paññāvimuttiṁ diṭṭheva dhamme sayaṁ
abhiññā sacchikatvā upasampajja viharati idampissa hoti vijjāya

footnote: 1 ma. yampi kho.

page number: 032

ayaṁ vuccati mahānāma ariyasāvako vijjāsampanno itipi caraṇasampanno
itipi vijjācaraṇasampanno itipi. brahmunāpesā 1-
mahānāma sanaṅkumārena gāthā bhāsitā
khattiyo seṭṭho janetasmiṁ ye gottapaṭisārino
vijjācaraṇasampanno so seṭṭho devamānuseti.

[35] sā kho panesā mahānāma brahmunā sanaṅkumārena gāthā
sugītā na duggītā subhāsitā na dubbhāsitā atthasañhitā no
anatthasañhitā anumatā bhagavatāti. atha kho bhagavā uṭṭhahitvā
āyasmantaṁ ānandaṁ āmantesi sādhu sādhu ānanda sādhu kho
tvaṁ ānanda kāpilavatthavānaṁ sakyānaṁ sekhapaṭipadaṁ abhāsīti.
idamavoca āyasmā ānando samanuñño satthā ahosi
attamanā kāpilavatthavā sakyā āyasmato ānandassa bhāsitaṁ
abhinandunti.
sekhapaṭipadāsuttaṁ 2- niṭṭhitaṁ tatiyaṁ.
------------

footnote: 1 ma. brahmunā kho panesā. 2 ma. yu. sekhasuttantaṁ.

page number: 033

potaliyasuttaṁ

[36] evamme sutaṁ ekaṁ samayaṁ bhagavā aṅguttarāpesu viharati
āpaṇaṁ nāma aṅguttarāpānaṁ nigamo. atha kho bhagavā pubbaṇhasamayaṁ
nivāsetvā pattacīvaramādāya āpaṇaṁ piṇḍāya pāvisi. āpaṇe
piṇḍāya caritvā pacchābhattaṁ piṇḍapātapaṭikkanto yena aññataro
vanasaṇḍo tenupasaṅkami 1- divāvihārāya taṁ vanasaṇḍaṁ ajjhogahetvā 2-
aññatarasmiṁ rukkhamūle divāvihāraṁ nisīdi. potaliyopi kho gahapati
sampannanivāsanapāpuraṇo 3- chattupāhanāhi jaṅghāvihāraṁ 4- anucaṅkamamāno
anuvicaramāno yena so vanasaṇḍo tenupasaṅkami upasaṅkamitvā taṁ
vanasaṇḍaṁ ajjhogahetvā yena bhagavā tenupasaṅkami upasaṅkamitvā
bhagavatā saddhiṁ sammodi sammodanīyaṁ kathaṁ sārāṇīyaṁ vītisāretvā
ekamantaṁ aṭṭhāsi.

[37] ekamantaṁ ṭhitaṁ kho potaliyaṁ gahapatiṁ bhagavā etadavoca
saṁvijjanti 5- kho gahapati āsanāni sace ākaṅkhasi nisīdāti. evaṁ
vutte potaliyo gahapati gahapativādena maṁ samaṇo gotamo
samudācaratīti kupito anattamano tuṇhī ahosi. dutiyampi kho
bhagavā potaliyaṁ gahapatiṁ etadavoca saṁvijjanti kho gahapati āsanāni

footnote: 1 po. upasaṅkamitvā. 2 ma. ajjhogāhitvā. 3 sī. ma. yu. nivāsanapāvuraṇo.
footnote: 4 ma. jaṅghavihāraṁ. 5 sī. yu. saṁvijjante khoti pāṭho dissati.

page number: 034

sace ākaṅkhasi nisīdāti. 1- dutiyampi kho potaliyo gahapati gahapativādena
maṁ samaṇo gotamo samudācaratīti kupito anattamano tuṇhī
ahosi. tatiyampi kho bhagavā potaliyaṁ gahapatiṁ etadavoca
saṁvijjanti kho gahapati āsanāni sace ākaṅkhasi nisīdāti. evaṁ
vutte potaliyo gahapati gahapativādena maṁ samaṇo gotamo
samudācaratīti kupito anattamano bhagavantaṁ etadavoca tayidaṁ (pts. m i, 360) bho
gotama nacchannaṁ tayidaṁ nappaṭirūpaṁ yaṁ maṁ tvaṁ gahapativādena
samudācarasīti. te 2- hi te gahapati ākārā te liṅgā te
nimittā yathātaṁ gahapatissāti. tathā hi pana me bho gotama
sabbe kammantā paṭikkhittā sabbe vohārā samucchinnāti.
yathākathaṁ pana te gahapati sabbe kammantā paṭikkhittā sabbe
vohārā samucchinnāti. idha me bho gotama yaṁ ahosi dhanaṁ
vā dhaññaṁ vā rajataṁ vā jātarūpaṁ vā sabbantaṁ puttānaṁ dāyajjaṁ
niyyātaṁ tatthāhaṁ anovādī anupavādī ghāsacchādanaparamo viharāmi
evañca 3- me bho gotama sabbe kammantā paṭikkhittā sabbe
vohārā samucchinnāti. aññathā kho tvaṁ gahapati vohārasamucchedaṁ
vadesi 4- aññathā ca pana ariyassa vinaye vohārasamucchedo hotīti.
yathākathaṁ pana bhante ariyassa vinaye vohārasamucchedo hoti sādhu
me bhante bhagavā tathā dhammaṁ desetu yathā ariyassa vinaye

footnote: 1 po. evaṁ vutte. 2 po. ma. tenahi. 3 yu. evaṁ kho me. ma. evaṁ
footnote: me. 4 sī. yu. vadasi.

page number: 035

vohārasamucchedo hotīti. tenahi gahapati suṇāhi sādhukaṁ manasikarohi
bhāsissāmīti. evaṁ bhanteti kho potaliyo gahapati bhagavato
paccassosi.

[38] bhagavā etadavoca aṭṭha kho ime gahapati dhammā
ariyassa vinaye vohārasamucchedāya saṁvattanti katame aṭṭha
apāṇātipātaṁ nissāya pāṇātipāto pahātabbo dinnādānaṁ
nissāya adinnādānaṁ pahātabbaṁ saccaṁ vācaṁ nissāya musāvādo
pahātabbo apisuṇaṁ vācaṁ nissāya pisuṇā vācā pahātabbā
agiddhilobhaṁ nissāya giddhilobho pahātabbo anindārosaṁ 1- nissāya
nindāroso 2- pahātabbo akodhupāyāsaṁ nissāya kodhupāyāso
pahātabbo anatimānaṁ nissāya atimāno pahātabbo ime kho
gahapati aṭṭha dhammā saṅkhittena vuttā vitthārena avibhattā
ariyassa vinaye vohārasamucchedāya saṁvattantīti. yeme pana 3-
bhante bhagavatā aṭṭha dhammā saṅkhittena vuttā vitthārena avibhattā
ariyassa vinaye vohārasamucchedāya saṁvattanti sādhu me bhante bhagavā
ime aṭṭha dhamme vitthārena 4- vibhajatu anukampaṁ upādāyāti.
tenahi gahapati suṇāhi sādhukaṁ manasikarohi bhāsissāmīti. evaṁ
bhanteti kho potaliyo gahapati bhagavato paccassosi.

[39] bhagavā etadavoca (pts. m i, 361) apāṇātipātaṁ nissāya pāṇātipāto
pahātabboti iti kho panetaṁ vuttaṁ kiñcetaṁ paṭicca

footnote: 1 po. anindādosaṁ. sabbattha īdisameva. 2 po. nindādoso. sabbattha
footnote: īdisameva. 3 yu. ayaṁ saddo natthi. 4 ma. vitthāretvā.

page number: 036

vuttaṁ idha gahapati ariyasāvako iti paṭisañcikkhati yesaṁ kho
ahaṁ saññojanānaṁ hetu pāṇātipātī assaṁ tesāhaṁ saññojanānaṁ
pahānāya samucchedāya paṭipanno ahañceva kho pana pāṇātipātī
assaṁ attāpi maṁ upavadeyya pāṇātipātapaccayā anuvicca 1- viññū
garaheyyuṁ pāṇātipātapaccayā kāyassa bhedā parammaraṇā duggati
pāṭikaṅkhā pāṇātipātapaccayā etadeva kho pana saññojanaṁ
etaṁ nīvaraṇaṁ yadidaṁ pāṇātipāto ye ca pāṇātipātapaccayā
uppajjeyyuṁ āsavā vighātapariḷāhā pāṇātipātā paṭiviratassa
evaṁsa te āsavā vighātapariḷāhā na honti apāṇātipātaṁ
nissāya pāṇātipāto pahātabboti iti yantaṁ vuttaṁ idametaṁ
paṭicca vuttaṁ.

[40] dinnādānaṁ nissāya adinnādānaṁ pahātabbanti iti
kho panetaṁ vuttaṁ kiñcetaṁ paṭicca vuttaṁ idha gahapati ariyasāvako
iti paṭisañcikkhati yesaṁ kho ahaṁ saññojanānaṁ hetu adinnādāyī
assaṁ tesāhaṁ saññojanānaṁ pahānāya samucchedāya paṭipanno
ahañceva kho pana adinnādāyī assaṁ attāpi maṁ upavadeyya
adinnādānapaccayā anuvicca viññū garaheyyuṁ adinnādānapaccayā
kāyassa bhedā parammaraṇā duggati pāṭikaṅkhā adinnādānapaccayā
etadeva kho pana saññojanaṁ etaṁ nīvaraṇaṁ yadidaṁ adinnādānaṁ
ye ca adinnādānapaccayā uppajjeyyuṁ āsavā vighātapariḷāhā

footnote: 1 po. anuviccāpi. ma. anuviccāpi maṁ. ito paraṁ sabbattha īdisameva.

page number: 037

adinnādānā paṭiviratassa evaṁsa te āsavā vighātapariḷāhā na
honti dinnādānaṁ nissāya adinnādānaṁ pahātabbanti iti yantaṁ
vuttaṁ idametaṁ paṭicca vuttaṁ.

[41] saccaṁ vācaṁ nissāya musāvādo pahātabboti iti kho
panetaṁ vuttaṁ kiñcetaṁ paṭicca vuttaṁ idha gahapati ariyasāvako
iti paṭisañcikkhati yesaṁ kho ahaṁ saññojanānaṁ hetu musāvādī
assaṁ tesāhaṁ saññojanānaṁ pahānāya samucchedāya paṭipanno
ahañceva kho pana musāvādī assaṁ attāpi maṁ upavadeyya
musāvādapaccayā anuvicca viññū garaheyyuṁ musāvādapaccayā
kāyassa bhedā parammaraṇā duggati pāṭikaṅkhā musāvādapaccayā
etadeva kho pana saññojanaṁ etaṁ nīvaraṇaṁ yadidaṁ musāvādo (pts. m i, 362) ye
ca musāvādapaccayā uppajjeyyuṁ āsavā vighātapariḷāhā musāvādā
paṭiviratassa evaṁsa te āsavā vighātapariḷāhā na honti
saccaṁ vācaṁ nissāya musāvādo pahātabboti iti yantaṁ vuttaṁ
idametaṁ paṭicca vuttaṁ.

[42] apisuṇaṁ vācaṁ nissāya pisuṇā vācā pahātabbāti iti
kho panetaṁ vuttaṁ kiñcetaṁ paṭicca vuttaṁ idha gahapati ariyasāvako
iti paṭisañcikkhati yesaṁ kho ahaṁ saññojanānaṁ hetu pisuṇavāco 1-
assaṁ tesāhaṁ saññojanānaṁ pahānāya samucchedāya paṭipanno
ahañceva kho pana pisuṇavāco 1- assaṁ attāpi maṁ upavadeyya

footnote: 1 ma. pisuṇāvāco.

page number: 038

pisuṇavācapaccayā 1- anuvicca viññū garaheyyuṁ pisuṇavācapaccayā
kāyassa bhedā parammaraṇā duggati pāṭikaṅkhā pisuṇavācapaccayā
etadeva kho pana saññojanaṁ etaṁ nīvaraṇaṁ yadidaṁ pisuṇavācā
ye ca pisuṇavācapaccayā uppajjeyyuṁ āsavā vighātapariḷāhā
pisuṇāya vācāya paṭiviratassa evaṁsa te āsavā vighātapariḷāhā
na honti apisuṇaṁ vācaṁ nissāya pisuṇā vācā pahātabbāti
iti yantaṁ vuttaṁ idametaṁ paṭicca vuttaṁ.

[43] agiddhilobhaṁ nissāya giddhilobho pahātabboti iti kho
panetaṁ vuttaṁ kiñcetaṁ paṭicca vuttaṁ idha gahapati ariyasāvako
iti paṭisañcikkhati yesaṁ kho ahaṁ saññojanānaṁ hetu giddhilobhī
assaṁ tesāhaṁ saññojanānaṁ pahānāya samucchedāya paṭipanno
ahañceva kho pana giddhilobhī assaṁ attāpi maṁ upavadeyya
giddhilobhapaccayā anuvicca viññū garaheyyuṁ giddhilobhapaccayā
kāyassa bhedā parammaraṇā duggati pāṭikaṅkhā giddhilobhapaccayā
etadeva kho pana saññojanaṁ etaṁ nīvaraṇaṁ yadidaṁ giddhilobho
ye ca giddhilobhapaccayā uppajjeyyuṁ āsavā vighātapariḷāhā
agiddhilobhissa 2- evaṁsa te āsavā vighātapariḷāhā na honti
agiddhilobhaṁ nissāya giddhilobho pahātabboti iti yantaṁ vuttaṁ
idametaṁ paṭicca vuttaṁ.

[44] anindārosaṁ nissāya nindāroso pahātabboti iti

footnote: 1 yu. pisuṇāvācāpaccayā. ito paraṁ īdisameva. 2 ma. giddhilobhāpaṭiviratassa.

page number: 039

kho panetaṁ vuttaṁ kiñcetaṁ paṭicca vuttaṁ idha gahapati ariyasāvako
iti paṭisañcikkhati yesaṁ kho ahaṁ saññojanānaṁ hetu nindārosī 1-
assaṁ tesāhaṁ saññojanānaṁ (pts. m i, 363) pahānāya samucchedāya paṭipanno
ahañceva kho pana nindārosī assaṁ attāpi maṁ upavadeyya
nindārosapaccayā anuvicca viññū garaheyyuṁ nindārosapaccayā
kāyassa bhedā parammaraṇā duggati pāṭikaṅkhā nindārosapaccayā
etadeva kho pana saññojanaṁ etaṁ nīvaraṇaṁ yadidaṁ nindāroso
ye ca nindārosapaccayā uppajjeyyuṁ āsavā vighātapariḷāhā
anindārosissa evaṁsa te āsavā vighātapariḷāhā na honti
anindārosaṁ nissāya nindāroso pahātabboti iti yantaṁ vuttaṁ
idametaṁ paṭicca vuttaṁ.

[45] akodhupāyāsaṁ nissāya kodhupāyāso pahātabboti iti
kho panetaṁ vuttaṁ kiñcetaṁ paṭicca vuttaṁ idha gahapati ariyasāvako
iti paṭisañcikkhati yesaṁ kho ahaṁ saññojanānaṁ hetu kodhupāyāsī
assaṁ tesāhaṁ saññojanānaṁ pahānāya samucchedāya paṭipanno
ahañceva kho pana kodhupāyāsī assaṁ attāpi maṁ upavadeyya
kodhupāyāsapaccayā anuvicca viññū garaheyyuṁ kodhupāyāsapaccayā
kāyassa bhedā parammaraṇā duggati pāṭikaṅkhā kodhupāyāsapaccayā
etadeva kho pana saññojanaṁ etaṁ nīvaraṇaṁ yadidaṁ kodhupāyāso
ye ca kodhupāyāsapaccayā uppajjeyyuṁ āsavā vighātapariḷāhā

footnote: 1 po. ..ḍosī ..ḍoso.

page number: 040

akodhupāyāsissa evaṁsa te āsavā vighātapariḷāhā na honti
akodhupāyāsaṁ nissāya kodhupāyāso pahātabboti iti yantaṁ vuttaṁ
idametaṁ paṭicca vuttaṁ.

[46] anatimānaṁ nissāya atimāno pahātabboti iti kho
panetaṁ vuttaṁ kiñcetaṁ paṭicca vuttaṁ idha gahapati ariyasāvako
iti paṭisañcikkhati yesaṁ kho ahaṁ saññojanānaṁ hetu atimānī
assaṁ tesāhaṁ saññojanānaṁ pahānāya samucchedāya paṭipanno
ahañceva kho pana atimānī assaṁ attāpi maṁ upavadeyya
atimānapaccayā anuvicca viññū garaheyyuṁ atimānapaccayā kāyassa
bhedā parammaraṇā duggati pāṭikaṅkhā atimānapaccayā etadeva
kho pana saññojanaṁ etaṁ nīvaraṇaṁ yadidaṁ atimāno ye ca
atimānapaccayā uppajjeyyuṁ āsavā vighātapariḷāhā anatimānissa
evaṁsa te āsavā vighātapariḷāhā na honti anatimānaṁ nissāya
atimāno pahātabboti iti yantaṁ vuttaṁ idametaṁ paṭicca vuttaṁ.
ime kho gahapati aṭṭha dhammā saṅkhittena vuttā vitthārena
avibhattā ye ariyassa vinaye pahānāya 1- vohārasamucchedāya saṁvattanti
na tveva tāva gahapati ariyassa vinaye sabbena sabbaṁ sabbathā
sabbaṁ vohārassa samucchedo hotīti. yathākathaṁ pana bhante
ariyassa vinaye sabbena sabbaṁ sabbathā sabbaṁ vohārasamucchedo
hoti sādhu me bhante bhagavā tathā dhammaṁ desetu yathā

footnote: 1 po. ayaṁ pāṭho natthi.

page number: 041

ariyassa vinaye sabbena sabbaṁ sabbathā sabbaṁ vohārassa samucchedo
hotīti. tenahi gahapati suṇāhi sādhukaṁ manasikarohi bhāsissāmīti.
evaṁ bhanteti kho potaliyo gahapati bhagavato paccassosi.

[47] bhagavā etadavoca seyyathāpi gahapati kukkuro jighacchā-
dubbalyapareto goghātakasūnaṁ 1- paccupaṭṭhito assa tamenaṁ dakkho
goghātako vā goghātakantevāsī vā aṭṭhikaṅkalaṁ sunikantaṁ nikantaṁ
nimmaṁsaṁ lohitamakkhitaṁ upacchūbheyya taṁ kiṁ maññasi gahapati api nu 2-
so kukkuro amuṁ aṭṭhikaṅkalaṁ sunikantaṁ nikantaṁ nimmaṁsaṁ lohitamakkhitaṁ
palehanto 3- jighacchādubbalyaṁ paṭivineyyāti. no hetaṁ bhante
taṁ kissa hetu aduṁ hi bhante aṭṭhikaṅkalaṁ sunikantaṁ nikantaṁ
nimmaṁsaṁ lohitamakkhitaṁ yāvadeva ca pana so kukkuro kilamathassa
vighātassa bhāgī assāti. evameva kho gahapati ariyasāvako
iti paṭisañcikkhati aṭṭhikaṅkalūpamā kāmā vuttā bhagavatā
bahudukkhā bahūpāyāsā ādīnavo ettha bhiyyoti evametaṁ yathābhūtaṁ
sammappaññāya disvā yāyaṁ upekkhā nānattā nānattasitā
taṁ abhinivajjetvā yāyaṁ upekkhā ekattā ekattasitā yattha
sabbaso lokāmisupādānā aparisesā nirujjhanti tameva upekkhaṁ
bhāveti.

[48] seyyathāpi gahapati gijjho vā kaṅkho vā 4- kulalo vā

footnote: 1 po. goghātakulānaṁ. 2 ma. api nu kho so. 3 sī. yu. palikhādanto.
footnote: 4 ma. yu. kaṅko vā.

page number: 042

maṁsapesimādāya uḍḍayeyya tamenaṁ gijjhāpi kaṅkhāpi kulalāpi
anupatitvā anupatitvā vitaccheyyuṁ 1- virājeyyuṁ taṁ kiṁ maññasi gahapati
sace so gijjho vā kaṅkho vā kulalo vā taṁ maṁsapesiṁ na
khippameva paṭinissajjeyya so tatonidānaṁ maraṇaṁ vā niggaccheyya
maraṇamattaṁ vā dukkhanti. evaṁ bhante. evameva kho gahapati
ariyasāvako iti paṭisañcikkhati maṁsapesūpamā kāmā vuttā bhagavatā
bahudukkhā bahūpāyāsā ādīnavo ettha bhiyyoti (pts. m i, 365) evametaṁ yathābhūtaṁ
sammappaññāya disvā yāyaṁ upekkhā nānattā nānattasitā taṁ
abhinivajjetvā yāyaṁ upekkhā ekattā ekattasitā yattha sabbaso
lokāmisupādānā aparisesā nirujjhanti tameva upekkhaṁ bhāveti.

[49] seyyathāpi gahapati puriso ādittaṁ tiṇukkaṁ ādāya
pativātaṁ gaccheyya taṁ kiṁ maññasi gahapati sace so puriso
taṁ ādittaṁ tiṇukkaṁ na khippameva paṭinissajjeyya tassa sā
ādittā tiṇukkā hatthaṁ vā ḍaheyya bāhuṁ vā ḍaheyya aññataraṁ
vā aññataraṁ 2- vā aṅgapaccaṅgaṁ vā 3- ḍaheyya so tatonidānaṁ
maraṇaṁ vā nigaccheyya maraṇamattaṁ vā dukkhanti. evaṁ bhante.
evameva kho gahapati ariyasāvako iti paṭisañcikkhati tiṇukkūpamā
kāmā vuttā bhagavatā bahudukkhā bahūpāyāsā ādīnavo ettha
bhiyyoti evametaṁ yathābhūtaṁ sammappaññāya disvā .pe. tameva
upekkhaṁ bhāveti.

footnote: 1 ma. visajjeyyuṁ. 2 yu. ekapadameva dissati. 3 yu. ayaṁ saddo natthi.

page number: 043

[50] seyyathāpi gahapati aṅgārakāsu sādhikaporisā pūrā
aṅgārānaṁ vītaccikānaṁ vītadhūmānaṁ atha puriso āgaccheyya jīvitukāmo
amaritukāmo sukhakāmo dukkhapaṭikkūlo tamenaṁ dve balavanto
purisā nānābāhāsu gahetvā aṅgārakāsuṁ upakaḍḍheyyuṁ taṁ kiṁ
maññasi gahapati api nu so puriso iti cīti ceva kāyaṁ sannāmeyyāti 1-.
no 2- hetaṁ bhante taṁ kissa hetu viditaṁ hi bhante
tassa purisassa imañca 3- ahaṁ aṅgārakāsuṁ papatissāmi tatonidānaṁ
maraṇaṁ vā niggacchissāmi 4- maraṇamattaṁ vā dukkhanti. evameva
kho gahapati ariyasāvako iti paṭisañcikkhati aṅgārakāsūpamā
kāmā vuttā bhagavatā bahudukkhā bahūpāyāsā ādīnavo ettha
bhiyyoti evametaṁ yathābhūtaṁ sammappaññāya disvā .pe. tameva
upekkhaṁ bhāveti.

[51] seyyathāpi gahapati puriso supinakaṁ passeyya
ārāmarāmaṇeyyakaṁ vanarāmaṇeyyakaṁ bhūmirāmaṇeyyakaṁ pokkharaṇirāmaṇeyyakaṁ
so paṭibuddho na kiñci passeyya 5- evameva kho gahapati
ariyasāvako iti paṭisañcikkhati supinakūpamā kāmā vuttā bhagavatā
bahudukkhā bahūpāyāsā ādīnavo ettha bhiyyoti .pe. tameva
upekkhaṁ bhāveti.

[52] seyyathāpi gahapati puriso yācitakaṁ bhogaṁ yācitvā (pts. m i, 366) yānaṁ
oropeyya 6- pavaramaṇikuṇḍalaṁ so tehi yācitakehi bhogehi purakkhato

footnote: 1 ma. panāmeyya. 2 po. ma. yu. evaṁ bhante. 3 yu. imañce.
footnote: 4 yu. nigacchāmi. 5 ma. paṭipasseyya. 6 ma. yānaṁ vā poroseyyaṁ.

page number: 044

parivuto antarāpaṇaṁ paṭipajjeyya tamenaṁ jano disvā evaṁ
vadeyya bhogī vata bho puriso evaṁ kira bhogino bhogāni
bhuñjantīti tamenaṁ sāmikā 1- yattha yattheva passeyyuṁ tattha
tattheva sāmikā sāni 2- hareyyuṁ taṁ kiṁ maññasi gahapati alaṁ nu
kho tassa purisassa aññathattāyāti. no 3- hetaṁ bhante taṁ
kissa hetu sāmino hi bhante sāni harantīti. evameva kho
gahapati ariyasāvako iti paṭisañcikkhati yācitakūpamā kāmā
vuttā bhagavatā bahudukkhā bahūpāyāsā ādīnavo ettha bhiyyoti
.pe. tameva upekkhaṁ bhāveti.

[53] seyyathāpi gahapati gāmassa vā nigamassa vā avidūre
tibbo vanasaṇḍo tatrassa rukkho sampannaphalo ca uppannaphalo
ca na cāssu kānici phalāni bhūmiyaṁ patitāni atha puriso
āgaccheyya phalatthiko phalagavesī phalapariyesanaṁ caramāno so taṁ
vanasaṇḍaṁ ajjhogāhetvā taṁ rukkhaṁ passeyya sampannaphalañca
uppannaphalañca tassa evamassa ayaṁ kho rukkho sampannaphalo
ca uppannaphalo ca natthi ca kānici phalāni bhūmiyaṁ patitāni
jānāmi kho panāhaṁ rukkhaṁ abhiruyhituṁ 4- yannūnāhaṁ imaṁ rukkhaṁ
abhiruyhitvā 5- yāvadatthañca khādeyyaṁ ucchaṅgañca pūreyyanti so
taṁ rukkhaṁ abhiruyhitvā yāvadatthañca khādeyya ucchaṅgañca pūreyya

footnote: 1 yu. ayaṁ pāṭho natthi. 2 po. ayaṁ pāṭho natthi. 3 ma. yu. evaṁ bhante.
footnote: 4 po. yu. ārohituṁ. 5 po. abhiruhitvā. ma. ārohitvā.

page number: 045

atha dutiyo puriso āgaccheyya phalatthiko phalagavesī phalapariyesanaṁ
caramāno tiṇhaṁ kudhāriṁ 1- ādāya so taṁ vanasaṇḍaṁ ajjhogahetvā 2-
taṁ rukkhaṁ passeyya sampannaphalañca uppannaphalañca tassa evamassa
ayaṁ rukkho sampannaphalo ca uppannaphalo ca natthi ca kānici
phalāni bhūmiyaṁ patitāni na kho panāhaṁ jānāmi rukkhaṁ abhiruyhituṁ 3-
yannūnāhaṁ imaṁ rukkhaṁ mūlato chetvā yāvadatthañca khādeyyaṁ
ucchaṅgañca pūreyyanti so taṁ rukkhaṁ mūlato chindeyya taṁ kiṁ
maññasi gahapati amuko 4- so 5- puriso paṭhamaṁ rukkhaṁ āruḷho sace
kho so na khippameva oroheyya 6- tassa so rukkho papatanto hatthaṁ
vā bhañjeyya 7- pādaṁ vā bhañjeyya aññataraṁ vā aññataraṁ 8- vā
aṅgapaccaṅgaṁ bhañjeyya so tatonidānaṁ (pts. m i, 367) maraṇaṁ vā niggaccheyya
maraṇamattaṁ vā dukkhanti. evaṁ bhante. evameva kho gahapati
ariyasāvako iti paṭisañcikkhati rukkhaphalūpamā kāmā vuttā bhagavatā
bahudukkhā bahūpāyāsā ādīnavo ettha bhiyyoti evametaṁ yathābhūtaṁ
sammappaññāya disvā yāyaṁ upekkhā nānattā nānattasitā taṁ
abhinivajjetvā yāyaṁ upekkhā ekattā ekattasitā yattha sabbaso
lokāmisupādānā aparisesā nirujjhanti tameva upekkhaṁ bhāveti.

[54] sa kho so gahapati ariyasāvako imameva anuttaraṁ
upekkhāsatipārisuddhiṁ āgamma anekavihitaṁ pubbenivāsaṁ anussarati

footnote: 1 po. kuddālaṁ. 2 ma. ajjhogāhetvā. 3 po. abhiruhituṁ. ma. ārohituṁ.
footnote: 4 sī. ma. asuko yo. 5 po. yo. 6 po. ogāheyya.
footnote: 7-8 yu. ekapadameva dissati.

page number: 046

seyyathīdaṁ ekampi jātiṁ dvepi jātiyo .pe. iti sākāraṁ
sauddesaṁ anekavihitaṁ pubbenivāsaṁ anussarati. sa kho so gahapati
ariyasāvako imameva anuttaraṁ upekkhāsatipārisuddhiṁ āgamma dibbena
cakkhunā visuddhena atikkantamānusakena satte passati cavamāne
upapajjamāne hīne paṇīte suvaṇṇe dubbaṇṇe sugate duggate
.pe. yathākammūpage satte pajānāti. sa kho so gahapati
ariyasāvako imaṁyeva anuttaraṁ upekkhāsatipārisuddhiṁ āgamma āsavānaṁ
khayā anāsavaṁ cetovimuttiṁ paññāvimuttiṁ diṭṭheva dhamme sayaṁ
abhiññā sacchikatvā upasampajja viharati.

[55] ettāvatā kho gahapati ariyassa vinaye sabbena sabbaṁ
sabbathā sabbaṁ vohārasamucchedo hoti taṁ kiṁ maññasi gahapati
yathā ariyassa vinaye sabbena sabbaṁ sabbathā sabbaṁ vohārasamucchedo
hoti api nu tvaṁ evarūpaṁ vohārasamucchedaṁ attani
samanupassīti 1-. ko cāhaṁ bhante yo 2- ca ariyassa vinaye sabbena
sabbaṁ sabbathā sabbaṁ vohārasamucchedo ārakāhaṁ bhante ariyassa
vinaye sabbena sabbaṁ sabbathā sabbaṁ vohārasamucchedā mayaṁ hi
bhante pubbe aññatitthiye paribbājake anājānīyeva samāne
ājānīyāti amaññimha 3- anājānīyeva samāne ājānīyabhojanaṁ
bhojimha 4- anājānānīyeva samāne ājānīyaṭṭhāne ṭhapimha bhikkhū
pana mayaṁ bhante ājānīyeva samāne anājānīyāti amaññimha

footnote: 1 ma. samanupassasīti. 2 ma. yu. ko. poṭṭhakepi īdiso. 3 ma. amaññima.
footnote: 4 ma. bhojima.

page number: 047

ājānīyeva samāne anājānīyabhojanaṁ bhojimha ājānīyeva samāne
anājānīyaṭṭhāne ṭhapimha idāni pana mayaṁ bhante aññatitthiye
paribbājake anājānīyeva samāne anājānīyāti jānissāma anājānīyeva
samāne anājānīyabhojanaṁ bhojissāma anājānīyeva samāne
anājānīyaṭṭhāne ṭhapessāma bhikkhū pana mayaṁ bhante ājānīyeva
samāne ājānīyāti jānissāma ājānīyeva samāne ājānīyabhojanaṁ
bhojissāma ājānīyeva samāne ājānīyaṭṭhāne ṭhapessāma
ajanesi 1- vata me bhante bhagavā samaṇesu samaṇapemaṁ samaṇesu
samaṇapasādaṁ 2- samaṇesu samaṇagāravaṁ abhikkantaṁ bhante abhikkantaṁ
bhante seyyathāpi bhante nikkujjitaṁ vā ukkujjeyya paṭicchannaṁ
vā vivareyya mūḷhassa vā maggaṁ ācikkheyya andhakāre vā
telapajjotaṁ dhāreyya cakkhumanto rūpāni dakkhantīti 3- evameva 4-
bhagavatā anekapariyāyena dhammo pakāsito esāhaṁ bhante bhagavantaṁ
saraṇaṁ gacchāmi dhammañca bhikkhusaṅghañca upāsakaṁ maṁ bhagavā dhāretu
ajjatagge pāṇupetaṁ saraṇaṅgatanti.
potaliyasuttaṁ niṭṭhitaṁ catutthaṁ.
--------

footnote: 1 ma. ājānesi. 2 po. samaṇamānaṁ. 3 sī yu. dakkhintīti.
footnote: 4 ma. evameva kho bhante.

page number: 048

jīvakasuttaṁ

[56] evamme sutaṁ ekaṁ samayaṁ bhagavā rājagahe viharati
jīvakassa komārabhaccassa ambavane. atha kho jīvako komārabhacco
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinno kho jīvako komārabhacco
bhagavantaṁ etadavoca sutametaṁ bhante samaṇaṁ gotamaṁ uddissa
pāṇaṁ ārabhanti taṁ samaṇo gotamo jānaṁ uddissa kataṁ maṁsaṁ
paribhuñjati paṭicca kammanti ye te 1- bhante evamāhaṁsu samaṇaṁ
gotamaṁ uddissa pāṇaṁ ārabhanti taṁ samaṇo gotamo jānaṁ
uddissa kataṁ maṁsaṁ paribhuñjati paṭicca kammanti kacci te bhante
bhagavatā vuttavādino na ca bhagavantaṁ abhūtena abbhācikkhanti
dhammassa cānudhammaṁ byākaronti na ca koci sahadhammiko
vādānuvādo gārayhaṭṭhānaṁ 2- āgacchatīti.

[57] (pts. m i, 369) ye te jīvaka evamāhaṁsu samaṇaṁ gotamaṁ uddissa
pāṇaṁ ārabhanti taṁ samaṇo gotamo jānaṁ uddissa kataṁ maṁsaṁ
paribhuñjati paṭicca kammanti na me te vuttavādino 3- abbhācikkhanti
ca 4- maṁ te asatā abhūtena tīhi kho ahaṁ jīvaka ṭhānehi
maṁsaṁ apparibhoganti vadāmi diṭṭhaṁ sutaṁ parisaṅkitaṁ imehi kho ahaṁ

footnote: 1 ma. ye te bhagavantaṁ. 2 yu gārayhaṁ ṭhānanti dissati. 3 po. vuttavādino
footnote: asatā abhūtena abbhācikkhanti tīhi kho .... ca maṁ te-ti tayo pāṭhā na dissanti. 4 ma. yu. ca pana mante.

page number: 049

jīvaka tīhi ṭhānehi maṁsaṁ apparibhoganti vadāmi tīhi kho ahaṁ jīvaka
ṭhānehi maṁsaṁ paribhoganti vadāmi adiṭṭhaṁ asutaṁ aparisaṅkitaṁ
imehi kho ahaṁ jīvaka tīhi ṭhānehi maṁsaṁ paribhoganti vadāmi.

[58] idha jīvaka bhikkhu aññataraṁ gāmaṁ vā nigamaṁ vā
upanissāya viharati. so mettāsahagatena cetasā ekaṁ disaṁ
pharitvā viharati tathā dutiyaṁ tathā tatiyaṁ tathā catutthaṁ iti
uddhamadho tiriyaṁ sabbadhi sabbatthatāya sabbāvantaṁ lokaṁ mettāsahagatena
cetasā vipulena mahaggatena appamāṇena averena
abyāpajjhena pharitvā viharati. tamenaṁ gahapati vā gahapatiputto vā
upasaṅkamitvā svātanāya bhattena nimanteti ākaṅkhamāno 1- jīvaka
bhikkhu adhivāseti. so tassā rattiyā accayena pubbaṇhasamayaṁ
nivāsetvā pattacīvaramādāya yena tassa gahapatissa vā gahapatiputtassa
vā nivesanaṁ tenupasaṅkami upasaṅkamitvā paññatte
āsane nisīdati. tamenaṁ so gahapati vā gahapatiputto vā
paṇītena piṇḍapātena parivisati. tassa na evaṁ hoti sādhu
vata māyaṁ gahapati vā gahapatiputto vā paṇītena piṇḍapātena
parivisati 2- aho vata māyaṁ gahapati vā gahapatiputto vā āyatimpi
evarūpena paṇītena piṇḍapātena pariviseyyāti evampissa na
hoti. so taṁ piṇḍapātaṁ agadhito 3- amucchito anajjhāpanno
ādīnavadassāvī nissaraṇapañño paribhuñjati. taṁ kiṁ maññasi

footnote: 1 ma. yu. ākaṅkhamānova. 2 ma. pariviseyyāti. 3 yu. agathito.

page number: 050

jīvaka api nu so bhikkhu tasmiṁ samaye attabyābādhāya vā ceteti
parabyābādhāya vā ceteti ubhayabyābādhāya vā cetetīti. no
hetaṁ bhante. nanu so jīvaka bhikkhu tasmiṁ samaye anavajjaṁyeva
āhāraṁ āhāretīti. evaṁ bhante sutaṁ metaṁ bhante brahmā
mettāvihārīti tamme idaṁ bhante bhagavā sakkhi diṭṭho bhagavā
hi bhante mettāvihārīti. yena kho jīvaka rāgena yena dosena
yena mohena byāpādavā 1- assa so rāgo so doso so moho
tathāgatassa pahīno ucchinnamūlo tālāvatthukato anabhāvaṅgato 2-
āyatiṁ anuppādadhammo sace kho te jīvaka idaṁ sandhāya bhāsitaṁ
anujānāmi te etanti. etadeva kho pana me bhante sandhāya
bhāsitanti 3-.

[59] idha jīvaka bhikkhu aññataraṁ gāmaṁ vā nigamaṁ vā upanissāya
viharati. so karuṇāsahagatena cetasā .pe. muditāsahagatena
cetasā ... upekkhāsahagatena cetasā ekaṁ disaṁ pharitvā viharati
tathā dutiyaṁ tathā tatiyaṁ tathā catutthaṁ iti uddhamadho tiriyaṁ
sabbadhi sabbatthatāya sabbāvantaṁ lokaṁ upekkhāsahagatena cetasā
vipulena mahaggatena appamāṇena averena abyāpajjhena pharitvā
viharati. tamenaṁ gahapati vā gahapatiputto vā upasaṅkamitvā
svātanāya bhattena nimanteti ākaṅkhamāno 4- jīvaka bhikkhu adhivāseti.
so tassā rattiyā accayena pubbaṇhasamayaṁ nivāsetvā pattacīvaramādāya

footnote: 1 po. byābādhaṁ. ma. byāpādaṁ vā. 2 po. anabhāvaṅkato. yu. anabhāvakato.
footnote: 3 yu. itisaddo natthi. 4 yu. etthantare vāsaddo dissati.

page number: 051

yena tassa gahapatissa vā gahapatiputtassa vā nivesanaṁ
tenupasaṅkami upasaṅkamitvā paññatte āsane nisīdati. tamenaṁ
so gahapati vā gahapatiputto vā paṇītena piṇḍapātena
parivisati. tassa na evaṁ hoti sādhu vata māyaṁ gahapati vā
gahapatiputto vā paṇītena piṇḍapātena parivisati 1- aho vata
māyaṁ gahapati vā gahapatiputto vā āyatimpi evarūpena paṇītena
piṇḍapātena pariviseyyāti evampissa na hoti. so taṁ
piṇḍapātaṁ agadhito amucchito anajjhāpanno ādīnavadassāvī
nissaraṇapañño paribhuñjati. taṁ kiṁ maññasi jīvaka api nu so
bhikkhu tasmiṁ samaye attabyābādhāya vā ceteti parabyābādhāya
vā ceteti ubhayabyābādhāya vā cetetīti. no hetaṁ bhante.
nanu so jīvaka bhikkhu tasmiṁ samaye taṁ 2- anavajjaṁyeva āhāraṁ
āhāretīti. evaṁ bhante sutaṁ metaṁ bhante brahmā
upekkhāvihārīti. tamme idaṁ bhante bhagavā sakkhi diṭṭho bhagavā hi
bhante upekkhāvihārīti. yena kho jīvaka rāgena yena dosena
yena mohena vihesavā 3- assa arativā assa paṭighavā 4- assa so
rāgo so doso so moho tathāgatassa pahīno ucchinnamūlo
tālāvatthukato anabhāvaṅgato āyatiṁ anuppādadhammo sace kho
te jīvaka idaṁ sandhāya bhāsitaṁ anujānāmi (pts. m i, 371) te etanti. etadeva
kho pana me sandhāya bhāsitanti.

footnote: 1 ma. pariviseyyāti. 2 ma. yu. ayaṁ pāṭho natthi. 3 po. vihesā assa arati
footnote: vā assa paṭigho vā assa. ma. yu. vihesā vā. 4 ma. paṭigho vā assa.

page number: 052

[60] yo kho jīvaka tathāgataṁ vā tathāgatasāvakaṁ vā uddissa
pāṇaṁ ārabhati so pañcahi ṭhānehi bahuṁ apuññaṁ pasavati yampi
so gahapati 1- evamāha gacchatha amukaṁ nāma pāṇaṁ ānethāti
iminā paṭhamena ṭhānena bahuṁ apuññaṁ pasavati yampi so pāṇo
galappavedhakena ānīyamāno dukkhadomanassaṁ paṭisaṁvedeti iminā
dutiyena ṭhānena bahuṁ apuññaṁ pasavati yampi so evamāha
gacchatha imaṁ pāṇaṁ ārakathāti iminā tatiyena ṭhānena bahuṁ
apuññaṁ pasavati yampi so pāṇo ārabhiyamāno dukkhadomanassaṁ
paṭisaṁvedeti iminā catutthena ṭhānena bahuṁ apuññaṁ pasavati
yampi so tathāgataṁ vā tathāgatasāvakaṁ vā akappiyena assādeti
iminā pañcamena ṭhānena bahuṁ apuññaṁ pasavati yo kho jīvaka
tathāgataṁ vā tathāgatasāvakaṁ vā uddissa pāṇaṁ ārabhati so
imehi pañcahi ṭhānehi bahuṁ apuññaṁ pasavatīti.

[61] evaṁ vutte jīvako komārabhacco bhagavantaṁ etadavoca
acchariyaṁ bhante abbhūtaṁ bhante kappiyaṁ vata bhante bhikkhū āhāraṁ
āhārenti anavajjaṁ vata bhante bhikkhū āhāraṁ āhārenti abhikkantaṁ
bhante abhikkantaṁ bhante seyyathāpi bhante nikkujjitaṁ vā ukkujjeyya
paṭicchannaṁ vā vivareyya mūḷhassa vā maggaṁ ācikkheyya andhakāre
vā telapajjotaṁ dhāreyya cakkhumanto rūpāni dakkhantīti evameva
bhagavatā anekapariyāyena dhammo pakāsito esāhaṁ bhante bhagavantaṁ

footnote: 1 yu. ayaṁ pāṭho natthi.

page number: 053

saraṇaṁ gacchāmi dhammañca bhikkhusaṅghañca upāsakaṁ maṁ bhagavā
dhāretu ajjatagge pāṇupetaṁ saraṇaṅgatanti.
jīvakasuttaṁ niṭṭhitaṁ pañcamaṁ.
--------

page number: 054

upālivādasuttaṁ 1-

[62] evamme sutaṁ ekaṁ samayaṁ bhagavā nāḷandāyaṁ viharati
pāvārikambavane. tena kho pana samayena nigantho nāṭaputto
nāḷandāyaṁ paṭivasati mahatiyā niganthaparisāya saddhiṁ. atha kho
dīghatapassī nigantho nāḷandāyaṁ piṇḍāya caritvā pacchābhattaṁ
piṇḍapātapaṭikkanto yena pāvārikambavanaṁ yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ aṭṭhāsi. ekamantaṁ ṭhitaṁ kho dīghatapassiṁ
niganthaṁ bhagavā etadavoca saṁvijjanti kho dīghatapassi āsanāni
sace ākaṅkhasi nisīdāti. evaṁ vutte dīghatapassī nigantho aññataraṁ
nīcaṁ āsanaṁ gahetvā ekamantaṁ nisīdi.

[63] ekamantaṁ nisinnaṁ kho dīghatapassiṁ niganthaṁ bhagavā etadavoca
kati pana tapassi nigantho nāṭaputto kammāni paññāpeti pāpassa
kammassa kiriyāya pāpassa kammassa pavattiyāti. na kho
āvuso gotama āciṇṇaṁ niganthassa nāṭaputtassa kammaṁ kammanti
paññāpetuṁ daṇḍaṁ daṇḍanti kho āvuso gotama āciṇṇaṁ
niganthassa nāṭaputtassa paññāpetunti. kati pana tapassi
nigantho nāṭaputto daṇḍāni paññāpeti pāpassa kammassa
kiriyāya pāpassa kammassa pavattiyāti. tīṇi 2- āvuso gotama

footnote: 1 ma. upālisuttaṁ. 2 ma. yu. tīṇi kho āvuso.

page number: 055

nigantho nāṭaputto daṇḍāni paññāpeti pāpassa kammassa
kiriyāya pāpassa kammassa pavattiyā 1- seyyathīdaṁ kāyadaṇḍaṁ
vacīdaṇḍaṁ manodaṇḍanti. kiṁ pana tapassi aññadeva kāyadaṇḍaṁ
aññaṁ vacīdaṇḍaṁ aññaṁ manodaṇḍanti. aññadeva āvuso
gotama kāyadaṇḍaṁ aññaṁ vacīdaṇḍaṁ aññaṁ manodaṇḍanti.
imesaṁ pana tapassi tiṇṇaṁ daṇḍānaṁ evaṁ paṭivibhattānaṁ evaṁ
paṭivisiṭṭhānaṁ katamaṁ daṇḍaṁ nigantho nāṭaputto mahāsāvajjataraṁ
paññāpeti 2- pāpassa kammassa kiriyāya pāpassa kammassa pavattiyā
yadi vā kāyadaṇḍaṁ yadi vā vacīdaṇḍaṁ yadi vā manodaṇḍanti.
imesaṁ kho āvuso gotama tiṇṇaṁ daṇḍānaṁ evaṁ paṭivibhattānaṁ
evaṁ paṭivisiṭṭhānaṁ kāyadaṇḍaṁ nigantho nāṭaputto mahāsāvajjataraṁ
paññāpeti pāpassa kammassa kiriyāya pāpassa kammassa pavattiyā
no tathā vacīdaṇḍaṁ no tathā manodaṇḍanti. kāyadaṇḍanti
tapassi vadesi. kāyadaṇḍanti āvuso gotama vadāmi. kāyadaṇḍanti
tapassi vadesi. kāyadaṇḍanti āvuso gotama vadāmi.
kāyadaṇḍanti tapassi vadesi. kāyadaṇḍanti āvuso gotama
vadāmīti. itiha bhagavā dīghatapassiṁ niganthaṁ imasmiṁ kathāvatthusmiṁ
yāvatatiyakaṁ 3- patiṭṭhāpesi.

[64] (pts. m i, 373) evaṁ vutte dīghatapassī nigantho bhagavantaṁ etadavoca
tvaṁ panāvuso gotama kati daṇḍāni paññāpesi pāpassa kammassa

footnote: 1 ma. pavattiyāti. 2 ma. paññapeti. 3 ma. yāvatatiyakampi.

page number: 056

kiriyāya pāpassa kammassa pavattiyāti. na kho tapassi āciṇṇaṁ
tathāgatassa daṇḍaṁ daṇḍanti paññāpetuṁ kammaṁ kammanti kho
tapassi āciṇṇaṁ tathāgatassa paññāpetunti. tvaṁ panāvuso
gotama kati kammāni paññāpesi pāpassa kammassa kiriyāya
pāpassa kammassa pavattiyāti. tīṇi kho ahaṁ tapassi kammāni
paññāpemi pāpassa kammassa kiriyāya pāpassa kammassa pavattiyā
seyyathīdaṁ kāyakammaṁ vacīkammaṁ manokammanti. kiṁ panāvuso gotama
aññadeva kāyakammaṁ aññaṁ vacīkammaṁ aññaṁ manokammanti.
aññadeva tapassi kāyakammaṁ aññaṁ vacīkammaṁ aññaṁ manokammanti.
imesaṁ panāvuso gotama tiṇṇaṁ kammānaṁ evaṁ paṭivibhattānaṁ evaṁ
paṭivisiṭṭhānaṁ katamaṁ kammaṁ mahāsāvajjataraṁ paññāpesi pāpassa
kammassa kiriyāya pāpassa kammassa pavattiyā yadi vā kāyakammaṁ
yadi vā vacīkammaṁ yadi vā manokammanti. imesaṁ kho ahaṁ
tapassi tiṇṇaṁ kammānaṁ evaṁ paṭivibhattānaṁ evaṁ paṭivisiṭṭhānaṁ
manokammaṁ mahāsāvajjataraṁ paññāpemi pāpassa kammassa kiriyāya
pāpassa kammassa pavattiyā no tathā kāyakammaṁ no tathā
vacīkammanti. manokammanti āvuso gotama vadesi. mano
kammanti tapassi vadāmi .pe. manokammanti āvuso gotama
vadesi. manokammanti tapassi vadāmīti. itiha dīghatapassī
nigantho bhagavantaṁ imasmiṁ kathāvatthusmiṁ yāvatatiyakaṁ patiṭṭhāpetvā

page number: 057

uṭṭhāyāsanā yena nigantho nāṭaputto tenupasaṅkami.

[65] tena kho pana samayena nigantho nāṭaputto mahatiyā 1-
gihiparisāya saddhiṁ nisinno hoti bālakiniyā 2- upālippamukhāya.
addasā kho nigantho nāṭaputto dīghatapassiṁ niganthaṁ dūratova
āgacchantaṁ disvāna dīghatapassiṁ niganthaṁ etadavoca handa kuto
nu tvaṁ tapassi āgacchasi divādivassāti. ito hi kho ahaṁ
bhante āgacchāmi samaṇassa gotamassa santikāti. ahu pana
te tapassi samaṇena gotamena saddhiṁ kocideva kathāsallāpoti.
ahu kho me bhante samaṇena gotamena saddhiṁ kocideva
kathāsallāpoti. yathākathaṁ pana te tapassi ahu samaṇena gotamena
saddhiṁ kocideva kathāsallāpoti. atha kho dīghatapassī nigantho
yāvatako ahosi bhagavatā saddhiṁ kathāsallāpo taṁ sabbaṁ niganthassa
nāṭaputtassa ārocesi. evaṁ vutte nigantho nāṭaputto
dīghatapassiṁ niganthaṁ etadavoca sādhu sādhu tapassi yathā taṁ sutavatā
sāvakena sammadeva satthu sāsanaṁ ājānantena evameva 3- dīghatapassinā
niganthena samaṇassa gotamassa byākataṁ kiñhi sobhati
chavo manodaṇḍo imassa evaṁ oḷārikassa kāyadaṇḍassa upanidhāya
atha kho kāyadaṇḍova mahāsāvajjataro pāpassa kammassa kiriyāya
pāpassa kammassa pavattiyā no tathā vacīdaṇḍo no tathā
manodaṇḍoti.

footnote: 1 yu. mahatiyā mahatiyā. 2 ma. parisāya. 3 yu. evamevaṁ.

page number: 058

[66] evaṁ vutte upāli gahapati niganthaṁ nāṭaputtaṁ etadavoca
sādhu sādhu bhante dīghatapassī yathā taṁ sutavatā sāvakena sammadeva
satthu sāsanaṁ ājānantena evameva 1- bhadantena dīghatapassinā
samaṇassa gotamassa byākataṁ kiñhi sobhati chavo manodaṇḍo
imassa evaṁ oḷārikassa kāyadaṇḍassa upanidhāya atha kho
kāyadaṇḍova mahāsāvajjataro pāpassa kammassa kiriyāya pāpassa
kammassa pavattiyā no tathā vacīdaṇḍo no tathā manodaṇḍo
handa cāhaṁ bhante gacchāmi samaṇassa gotamassa
imasmiṁ kathāvatthusmiṁ vādaṁ āropessāmi sace me samaṇo
gotamo tathā patiṭṭhahissati yathā bhadantena tapassinā patiṭṭhāpitaṁ
seyyathāpi nāma balavā puriso dīghalomikaṁ eḷakaṁ lomesu gahetvā
ākaḍḍheyya parikaḍḍheyya samparikaḍḍheyya evamevāhaṁ samaṇaṁ
gotamaṁ vādena vādaṁ ākaḍḍhissāmi parikaḍḍhissāmi samparikaḍḍhissāmi
seyyathāpi nāma balavā puriso soṇḍikākammakāro 2-
mahantaṁ soṇḍikākilañjaṁ 3- gambhīre udakarahade pakkhipitvā kaṇṇe
gahetvā ākaḍḍheyya parikaḍḍheyya samparikaḍḍheyya evamevāhaṁ
samaṇaṁ gotamaṁ vādena vādaṁ ākaḍḍhissāmi parikaḍḍhissāmi
samparikaḍḍhissāmi seyyathāpi nāma balavā puriso soṇḍikādhutto
thālaṁ 4- kaṇṇe gahetvā odhuneyya niddhuneyya nippoṭheyya 5-
evamevāhaṁ samaṇaṁ gotamaṁ vādena vādaṁ odhunissāmi (pts. m i, 375) niddhunissāmi

footnote: 1 ma. yu. evamevaṁ. 2 po. soṇḍikakammaṁ karonto. ma. yu. balavā soṇḍikākammakaro.
footnote: 3 po. soṇḍikaṁ kilañjaṁ. 4 po. yu. vālaṁ. 5 yu. nicchādeyya.

page number: 059

nippoṭhessāmi 1- seyyathāpi nāma kuñjaro saṭṭhihāyano gambhīraṁ
pokkharaṇiṁ ogāhetvā sāṇadhovikaṁ nāma kīḷitajātaṁ kīḷati
evamevāhaṁ samaṇaṁ gotamaṁ sāṇadhovikaṁ 2- maññe kīḷitajātaṁ kīḷissāmi
handa cāhaṁ bhante gacchāmi samaṇassa gotamassa imasmiṁ kathāvatthusmiṁ
vādaṁ āropessāmīti. gaccha tvaṁ gahapati samaṇassa
gotamassa imasmiṁ kathāvatthusmiṁ vādaṁ āropehi ahaṁ vā gahapati
samaṇassa gotamassa vādaṁ āropeyyaṁ dīghatapassī vā nigantho
tvaṁ vāti.

[67] evaṁ vutte dīghatapassī nigantho niganthaṁ nāṭaputtaṁ
etadavoca na kho me taṁ bhante ruccati yaṁ upāli gahapati
samaṇassa gotamassa vādaṁ āropeyya samaṇo hi bhante gotamo
māyāvī āvaṭṭaniṁ māyaṁ jānāti yāya aññatitthiyānaṁ sāvake
āvaṭṭetīti. aṭṭhānaṁ kho etaṁ tapassi anavakāso yaṁ upāli
gahapati samaṇassa gotamassa sāvakattaṁ upagaccheyya ṭhānañca
kho etaṁ vijjati yaṁ samaṇo gotamo upālissa gahapatissa
sāvakattaṁ upagaccheyya gaccha tvaṁ gahapati samaṇassa gotamassa
imasmiṁ kathāvatthusmiṁ vādaṁ āropehi ahaṁ vā 3- gahapati samaṇassa
gotamassa vādaṁ āropeyyaṁ dīghatapassī vā nigantho tvaṁ vāti.
dutiyampi kho dīghatapassī nigantho niganthaṁ nāṭaputtaṁ etadavoca na
kho me taṁ bhante ruccati yaṁ upāli gahapati samaṇassa gotamassa

footnote: 1 yu. nicachādessāmi. 2 po. sāṇadhovikaññeva. maññeti padaṁ natthi.
footnote: 3 ma. yu. ahaṁ vā hi.

page number: 060

vādaṁ āropeyya samaṇo hi bhante gotamo māyāvī āvaṭṭaniṁ
māyaṁ jānāti yāya aññatitthiyānaṁ sāvake āvaṭṭetīti.
aṭṭhānaṁ kho etaṁ tapassi anavakāso yaṁ upāli gahapati samaṇassa
gotamassa sāvakattaṁ upagaccheyya ṭhānañca kho etaṁ vijjati
yaṁ samaṇo gotamo upālissa gahapatissa sāvakattaṁ upagaccheyya
gaccha tvaṁ gahapati samaṇassa gotamassa imasmiṁ kathāvatthusmiṁ vādaṁ
āropehi ahaṁ vā gahapati samaṇassa gotamassa vādaṁ āropeyyaṁ
dīghatapassī vā nigantho tvaṁ vāti. tatiyampi kho dīghatapassī
nigantho niganthaṁ nāṭaputtaṁ etadavoca na kho me taṁ bhante ruccati
yaṁ upāli gahapati samaṇassa gotamassa vādaṁ āropeyya samaṇo
hi bhante gotamo māyāvī āvaṭṭaniṁ māyaṁ jānāti yāya
aññatitthiyānaṁ sāvake āvaṭṭetīti. aṭṭhānaṁ kho etaṁ tapassi
anavakāso yaṁ upāli gahapati samaṇassa gotamassa sāvakattaṁ
upagaccheyya ṭhānañca kho etaṁ vijjati yaṁ samaṇo gotamo
upālissa gahapatissa sāvakattaṁ upagaccheyya gaccha tvaṁ gahapati
samaṇassa gotamassa imasmiṁ kathāvatthusmiṁ vādaṁ āropehi ahaṁ
vā 1- gahapati samaṇassa gotamassa vādaṁ āropeyyaṁ dīghatapassī
vā nigantho tvaṁ vāti.

[68] evaṁ bhanteti kho upāli gahapati niganthassa nāṭaputtassa
paṭissutvā uṭṭhāyāsanā niganthaṁ nāṭaputtaṁ abhivādetvā padakkhiṇaṁ

footnote: 1 ma. yu. ahaṁ vā hi.

page number: 061

katvā yena pāvārikambavanaṁ (pts. m i, 376) yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi. ekamantaṁ nisinno kho
upāli gahapati bhagavantaṁ etadavoca āgamā nu khvidha bhante
dīghatapassī niganthoti. āgamā khvidha gahapati dīghatapassī niganthoti.
ahu 1- pana te bhante dīghatapassinā niganthena saddhiṁ kocideva
kathāsallāpoti. ahu kho me gahapati dīghatapassinā niganthena
saddhiṁ kocideva kathāsallāpoti. yathākathaṁ pana te bhante ahu
dīghatapassinā niganthena saddhiṁ kocideva kathāsallāpoti. atha kho
bhagavā yāvatako ahosi dīghatapassinā niganthena saddhiṁ kathāsallāpo
taṁ sabbaṁ upālissa gahapatissa ārocesīti 2-. evaṁ vutte upāli
gahapati bhagavantaṁ etadavoca sādhu sādhu bhante dīghatapassī 3- yathā
taṁ sutavatā sāvakena sammadeva satthu sāsanaṁ ājānantena evameva 4-
dīghatapassinā niganthena bhagavato byākataṁ kiñhi sobhati chavo
manodaṇḍo imassa evaṁ oḷārikassa kāyadaṇḍassa upanidhāya
atha kho kāyadaṇḍova mahāsāvajjataro pāpassa kammassa kiriyāya
pāpassa kammassa pavattiyā no tathā vacīdaṇḍo no tathā
manodaṇḍoti. sace kho tvaṁ gahapati sacce patiṭṭhāya manteyyāsi
siyā no ettha kathāsallāpoti. sacce ahaṁ bhante patiṭṭhāya
mantessāmi hotu no ettha kathāsallāpoti.

[69] taṁ kiṁ maññasi gahapati idhassa 5- nigantho ābādhiko

footnote: 1 ma. ahu kho pana. 2 yu. iti saddo natthi. 3 yu. tapassī.
footnote: 4 ma. yu. evaṁmevaṁ. 5 ma. idhāssa.

page number: 062

dukkhito bāḷhagilāno sītodakapaṭikkhitto uṇhodakapaṭisevī so
sītodakaṁ alabhamāno kālaṁ kareyya imassa 1- pana gahapati
nigantho nāṭaputto katthupapattiṁ paññāpetīti. atthi bhante
manosattā nāma devā tattha so uppajjati 2- taṁ kissa hetu
asu 3- hi bhante manopaṭibaddho kālaṁ karotīti. gahapati gahapati 4-
manasikarohi 5- manasikaritvā kho tvaṁ gahapati byākarohi na kho
te sandhiyati purimena vā pacchimaṁ pacchimena vā purimaṁ bhāsitā
kho pana te gahapati esā vācā sacce ahaṁ bhante patiṭṭhāya
mantessāmi 6- hotu no ettha kathāsallāpoti. kiñcāpi bhante
bhagavā evamāha atha kho kāyadaṇḍova mahāsāvajjataro pāpassa
kammassa kiriyāya pāpassa kammassa pavattiyā no tathā vacīdaṇḍo
no tathā manodaṇḍoti.

[70] taṁ kiṁ maññasi (pts. m i, 377) gahapati idhassa nigantho 7- cātuyāmasaṁvarasaṁvuto
sabbavārivārito sabbavāriyutto sabbavāridhuto sabbavāriphuṭṭho
so abhikkamanto paṭikkamanto bahū khuddake pāṇe
saṅghāṭaṁ āpādeti imassa pana gahapati nigantho nāṭaputto kiṁ 8-
vipākaṁ paññāpetīti. asañcetanikaṁ bhante nigantho nāṭaputto
no mahāsāvajjaṁ paññāpetīti. sace pana gahapati cetetīti.
mahāsāvajjaṁ bhante hotīti. cetanaṁ pana gahapati nigantho
nāṭaputto kismiṁ paññāpetīti. manodaṇḍasmiṁ pana bhanteti.

footnote: 1 ma. idhāssa. 2 po. upapajjati. 3 ma. amu hi. 4 ma. dutiyālapanaṁ natthi.
footnote: 5 yu. ayaṁ pāṭho natthi. 6 ma. manteyyāmi.
footnote: 7 ma. etthantare nāṭaputtoti dissati. 8 ma. yu. kaṁ vipākaṁ.

page number: 063

gahapati gahapati manasikarohi manasikaritvā kho gahapati byākarohi
na kho te sandhiyati purimena vā pacchimaṁ pacchimena vā purimaṁ
bhāsitā kho pana te gahapati esā vācā sacce ahaṁ bhante
patiṭṭhāya mantessāmi hotu no ettha kathāsallāpoti.
kiñcāpi bhante bhagavā evamāha atha kho kāyadaṇḍova mahāsāvajjataro
pāpassa kammassa kiriyāya pāpassa kammassa pavattiyā
no tathā vacīdaṇḍo no tathā manodaṇḍoti. taṁ kiṁ maññasi
gahapati ayaṁ nāḷandā iddhā ceva phītā ca bahujanā ākiṇṇamanussāti.
evaṁ 1- bhante ayaṁ nāḷandā iddhā ceva phītā ca
bahujanā ākiṇṇamanussāti. taṁ kiṁ maññesi gahapati idha
puriso āgaccheyya ukkhittāsiko so evaṁ vadeyya ahaṁ
yāvatikā imissā nāḷandāya pāṇā te ekena khaṇena ekena
muhuttena ekammaṁsakhalaṁ 2- ekammaṁsapuñjaṁ karissāmīti. taṁ kiṁ maññasi
gahapati pahoti nu kho so puriso yāvatikā imissā nāḷandāya
pāṇā te ekena khaṇena ekena muhuttena ekammaṁsakhalaṁ
ekammaṁsapuñjaṁ kātunti. dasapi 3- bhante purisā vīsampi bhante
purisā tiṁsampi bhante purisā cattāḷīsampi bhante purisā paññāsampi
bhante purisā nappahonti yāvatikā imissā nāḷandāya pāṇā
te ekena khaṇena ekena muhuttena ekammaṁsakhalaṁ ekammaṁsapuñjaṁ
kātuṁ kiñhi sobhati eko chavo purisoti. taṁ kiṁ maññasi

footnote: 1 ma. evaṁ ..ßēáanussāti ime pāṭhā natthi. 2 yu. ekamaṁsakhalaṁ. 3 ma. dasampi.

page number: 064

gahapati idhāgaccheyya samaṇo vā brāhmaṇo vā iddhimā
cetovasippatto so evaṁ vadeyya ahaṁ imaṁ nāḷandaṁ ekena
manopadosena bhasmaṁ karissāmīti. taṁ kiṁ maññasi gahapati
pahoti nu kho so samaṇo vā brāhmaṇo vā iddhimā cetovasippatto
imaṁ nāḷandaṁ ekena manopadosena bhasmaṁ (pts. m i, 378) kātunti.
dasapi bhante 1- nāḷandā vīsampi bhante nāḷandā tiṁsampi bhante
nāḷandā cattāḷīsampi bhante nāḷandā paññāsampi bhante
nāḷandā pahoti so samaṇo vā brāhmaṇo vā iddhimā
cetovasippatto imaṁ nāḷandaṁ 2- ekena manopadosena bhasmaṁ kātuṁ
kiñhi sobhati ekā chavā nāḷandāti. gahapati 3- gahapati manasikarohi
namasikaritvā kho tvaṁ gahapati byākarohi na kho te sandhiyati
purimena vā pacchimaṁ pacchimena vā purimaṁ bhāsitā kho pana te
gahapati esā vācā sacce ahaṁ bhante patiṭṭhāya mantessāmi 4-
hotu no ettha kathāsallāpoti. kiñcāpi bhante bhagavā
evamāha atha kho kāyadaṇḍova mahāsāvajjataro pāpassa kammassa
kiriyāya pāpassa kammassa pavattiyā no tathā vacīdaṇḍo no
tathā manodaṇḍoti. taṁ kiṁ maññasi gahapati sutante daṇḍakīraññaṁ 5-
kāliṅgāraññaṁ 6- mejjhāraññaṁ 7- mātaṅgāraññaṁ araññaṁ
araññabhūtanti. evaṁ bhante sutaṁ me daṇḍakīraññaṁ kāliṅgāraññaṁ
mejjhāraññaṁ mātaṅgāraññaṁ araññaṁ araññabhūtanti.

footnote: 1 ma. idheva ekālapanameva atthi. 2 ma. yu. imaṁ nāḷandanti dve pāṭhā natthi.
footnote: 3 ma. tenahi gahapati. dutiyālapanaṁ natthi. 4 ma. manteyyāmi. 5 yu. daṇḍakāraññaṁ.
footnote: 6 ma. kaliṅgaraññaṁ. 7 ma. majjharaññaṁ.

page number: 065

taṁ kiṁ maññasi gahapati kinti te sutaṁ kena 1- taṁ daṇḍakīraññaṁ
kāliṅgāraññaṁ mejjhāraññaṁ mātaṅgāraññaṁ araññaṁ araññabhūtanti.
sutaṁ metaṁ bhante isīnaṁ manopadosena taṁ daṇḍakīraññaṁ
kāliṅgāraññaṁ mejjhāraññaṁ mātaṅgāraññaṁ araññaṁ araññabhūtanti.
gahapati 2- gahapati 3- manasikarohi manasikaritvā kho tvaṁ
gahapati byākarohi na kho te sandhiyati purimena vā pacchimaṁ
pacchimena vā purimaṁ bhāsitā kho pana te gahapati esā vācā
sacce ahaṁ bhante patiṭṭhāya mantessāmi 4- hotu no ettha
kathāsallāpoti.

[71] purimenāhaṁ 5- bhante opammena bhagavato attamano abhiraddho
apicāhaṁ imāni bhagavato vicittāni pañhāpaṭibhāṇāni sotukāmo
evāhaṁ bhagavantaṁ paccanīkātabbaṁ avamaññissaṁ abhikkantaṁ bhante
abhikkantaṁ bhante seyyathāpi bhante nikkujjitaṁ vā ukkujjeyya
paṭicchannaṁ vā vivareyya mūḷhassa vā maggaṁ ācikkheyya andhakāre
vā telapajjotaṁ dhāreyya cakkhumanto rūpāni dakkhantīti 6- evameva 7-
bhagavatā anekapariyāyena dhammo pakāsito esāhaṁ bhante bhagavantaṁ
saraṇaṁ gacchāmi (pts. m i, 379) dhammañca bhikkhusaṅghañca upāsakaṁ maṁ bhagavā
dhāretu ajjatagge pāṇupetaṁ saraṇaṅgatanti 8-.

[72] anuviccakāraṁ kho gahapati karohi anuviccakāro tumhādisānaṁ

footnote: 1 ma. sutaṁ. 2 ma. tenahi gahapati. 3 ma. dutiyālapanaṁ natthi.
footnote: 4 ma. manteyyāmi. 5 yu. purimenevāhanti dissati. ma. purimenavāhaṁ.
footnote: 6 yu. dakkhintīti. 7 yu. evamevaṁ. 8 sī. saraṇagataṁ.

page number: 066

disānaṁ ñātamanussānaṁ sādhu hotīti. imināpāhaṁ 1- bhante bhagavato
bhiyyoso mattāya attamano abhiraddho yaṁ maṁ bhagavā evamāha
anuviccakāraṁ kho gahapati karohi anuviccakāro tumhādisānaṁ ñātamanussānaṁ
sādhu hotīti maṁ hi bhante aññatitthiyā sāvakaṁ labhitvā
kevalakappaṁ nāḷandaṁ paṭākaṁ parihareyyuṁ upāli amhākaṁ gahapati
sāvakattaṁ upagatoti atha ca pana maṁ bhagavā evamāha anuviccakāraṁ
kho gahapati karohi anuviccakāro hi 2- tumhādisānaṁ
ñātamanussānaṁ sādhu hotīti esāhaṁ bhante dutiyampi bhagavantaṁ
saraṇaṁ gacchāmi dhammañca bhikkhusaṅghañca upāsakaṁ maṁ bhagavā
dhāretu ajjatagge pāṇupetaṁ saraṇaṅgatanti.

[73] dīgharattaṁ kho te gahapati niganthānaṁ opāṇabhūtaṁ kulaṁ 3-
yena tesaṁ 4- upagatānaṁ piṇḍapātaṁ 5- dātabbaṁ maññeyyāsīti.
imināpāhaṁ bhante bhagavato bhiyyoso mattāya attamano abhiraddho
yaṁ maṁ bhagavā evamāha dīgharattaṁ kho te gahapati niganthānaṁ
opāṇabhūtaṁ kulaṁ 6- yena tesaṁ 7- upagatānaṁ piṇḍapātaṁ dātabbaṁ
maññeyyāsīti sutaṁ metaṁ bhante samaṇo gotamo evamāha
mayhameva dānaṁ dātabbaṁ nāññesaṁ dānaṁ dātabbaṁ mayhameva
sāvakānaṁ dānaṁ dātabbaṁ nāññesaṁ sāvakānaṁ dānaṁ dātabbaṁ
mayhameva dinnaṁ mahapphalaṁ nāññesaṁ dinnaṁ mahapphalaṁ mayhameva

footnote: 1 sī. imināpahaṁ. 2 yu. hisaddo natthi. 3-6 po. kulaṁyeva. yenāti
footnote: pāṭhapadaṁ natthi. 4-7 ma. yu. nesaṁ. 5 sī. yu piṇḍakaṁ.

page number: 067

sāvakānaṁ dinnaṁ mahapphalaṁ nāññesaṁ sāvakānaṁ dinnaṁ mahapphalanti
atha ca pana maṁ bhagavā niganthesupi dāne samādapeti apica
bhante mayamettha kālaṁ jānissāma esāhaṁ bhante tatiyampi
bhagavantaṁ saraṇaṁ gacchāmi dhammañca bhikkhusaṅghañca upāsakaṁ maṁ
bhagavā dhāretu ajjatagge pāṇupetaṁ saraṇaṅgatanti.

[74] atha kho bhagavā upālissa gahapatissa anupubbikathaṁ kathesi
seyyathīdaṁ dānakathaṁ sīlakathaṁ saggakathaṁ kāmānaṁ ādīnavaṁ okāraṁ
saṅkilesaṁ nekkhamme ānisaṁsaṁ pakāsesi. yadā bhagavā aññāsi
upāliṁ gahapatiṁ (pts. m i, 380) kallacittaṁ muducittaṁ vinīvaraṇacittaṁ udaggacittaṁ
pasannacittaṁ atha yā buddhānaṁ sāmukkaṁsikā dhammadesanā taṁ
pakāsesi dukkhaṁ samudayaṁ nirodhaṁ maggaṁ. seyyathāpi nāma suddhaṁ
vatthaṁ apagatakāḷakaṁ sammadeva rajanaṁ paṭiggaṇheyya evameva 1-
upālissa gahapatissa tasmiṁyeva āsane virajaṁ vītamalaṁ dhammacakkhuṁ
udapādi yaṅkiñci samudayadhammaṁ sabbantaṁ nirodhadhammanti. atha
kho upāli gahapati diṭṭhadhammo pattadhammo viditadhammo pariyogāḷhadhammo
tiṇṇavicikiccho vigatakathaṁkatho vesārajjappatto aparapaccayo
satthu sāsane bhagavantaṁ etadavoca handa cadāni mayaṁ
bhante gacchāma bahukiccā mayaṁ bahukaraṇīyāti. yassadāni tvaṁ
gahapati kālaṁ maññasīti.

[75] atha kho upāli gahapati bhagavato bhāsitaṁ abhinanditvā

footnote: 1 yu. evamevaṁ.

page number: 068

anumoditvā uṭṭhāyāsanā bhagavantaṁ abhivādetvā padakkhiṇaṁ katvā
yena sakaṁ nivesanaṁ tenupasaṅkami upasaṅkamitvā dovārikaṁ āmantesi
ajjatagge samma dovārika āvarāmi dvāraṁ niganthānaṁ niganthīnaṁ
anāvaṭaṁ dvāraṁ bhagavato sāvakānaṁ 1- bhikkhūnaṁ bhikkhunīnaṁ upāsakānaṁ
upāsikānaṁ sace koci nigantho āgacchati tamenaṁ tvaṁ evaṁ
vadeyyāsi tiṭṭha bhante mā pāvisi ajjatagge upāli gahapati
samaṇassa gotamassa sāvakattaṁ upagato āvaṭaṁ dvāraṁ niganthānaṁ
niganthīnaṁ anāvaṭaṁ dvāraṁ bhagavato sāvakānaṁ bhikkhūnaṁ bhikkhunīnaṁ
upāsakānaṁ upāsikānaṁ sace te 2- bhante piṇḍakena attho ettheva
tiṭṭha ettheva te 3- āharissantīti. evaṁ bhanteti kho dovāriko
upālissa gahapatissa paccassosi.

[76] assosi kho dīghatapassī nigantho upāli kira gahapati
samaṇassa gotamassa sāvakattaṁ upagatoti. atha kho dīghatapassī
nigantho yena nigantho nāṭaputto tenupasaṅkami upasaṅkamitvā
niganthaṁ nāṭaputtaṁ etadavoca sutaṁ 4- metaṁ bhante upāli kira
gahapati samaṇassa gotamassa sāvakattaṁ upagatoti. aṭṭhānaṁ kho
etaṁ tapassi anavakāso yaṁ upāli gahapati samaṇassa gotamassa
sāvakattaṁ upagaccheyya ṭhānañca kho etaṁ vijjati yaṁ samaṇo
gotamo upālissa gahapatissa sāvakattaṁ upagaccheyyāti. (pts. m i, 381) dutiyampi
kho dīghatapassī nigantho niganthaṁ nāṭaputtaṁ etadavoca sutaṁ metaṁ

footnote: 1 ma. yu. sāvakānanti natthi. 2-3 ma. vo. 4 ma. sutametaṁ.

page number: 069

bhante upāli kira gahapati samaṇassa gotamassa sāvakattaṁ
upagatoti. aṭṭhānaṁ kho etaṁ tapassi anavakāso yaṁ upāli
gahapati samaṇassa gotamassa sāvakattaṁ upagaccheyya ṭhānañca kho
etaṁ vijjati yaṁ samaṇo gotamo upālissa gahapatissa sāvakattaṁ
upagaccheyyāti. tatiyampi kho dīghatapassī nigantho niganthaṁ nāṭaputtaṁ
etadavoca sutaṁ metaṁ bhante upāli kira gahapati samaṇassa
gotamassa sāvakattaṁ upagatoti. aṭṭhānaṁ kho etaṁ tapassi
anavakāso yaṁ upāli gahapati samaṇassa gotamassa sāvakattaṁ
upagaccheyya ṭhānañca kho etaṁ vijjati yaṁ samaṇo gotamo
upālissa gahapatissa sāvakattaṁ upagaccheyyāti handāhaṁ bhante
gacchāmi yāva jānāmi yadi vā upāli gahapati samaṇassa
gotamassa sāvakattaṁ upagato yadi vā noti. gaccha 1- tvaṁ tapassi
jānāhi yadi vā upāli gahapati samaṇassa gotamassa sāvakattaṁ
upagato yadi vā noti.

[77] atha kho dīghatapassī nigantho yena upālissa gahapatissa
nivesanaṁ tenupasaṅkami. addasā kho dovāriko dīghatapassiṁ
niganthaṁ dūratova āgacchantaṁ disvāna dīghatapassiṁ niganthaṁ etadavoca
tiṭṭha bhante mā pāvisi ajjatagge upāli gahapati samaṇassa
gotamassa sāvakattaṁ upagato āvaṭaṁ dvāraṁ niganthānaṁ niganthīnaṁ
anāvaṭaṁ dvāraṁ bhagavato sāvakānaṁ bhikkhūnaṁ bhikkhunīnaṁ upāsakānaṁ

footnote: 1 po. saccaṁ.

page number: 070

upāsikānaṁ sace te bhante piṇḍakena attho ettheva tiṭṭha
ettheva te āharissantīti. na me āvuso piṇḍakena atthoti
vatvā tato paṭinivattitvā yena nigantho nāṭaputto tenupasaṅkami
upasaṅkamitvā niganthaṁ nāṭaputtaṁ etadavoca saccaṁyeva kho bhante
yaṁ upāli gahapati samaṇassa gotamassa sāvakattaṁ upagato etaṁ
kho te ahaṁ bhante nālatthaṁ na kho me taṁ 1- bhante ruccati yaṁ
upāli gahapati samaṇassa gotamassa vādaṁ āropeyya samaṇo hi
bhante gotamo māyāvī āvaṭṭaniṁ māyaṁ jānāti yāya aññatitthiyānaṁ
sāvake āvaṭṭetīti āvaṭṭo kho te bhante upāli
gahapati samaṇena gotamena āvaṭṭaniyā māyāyāti. aṭṭhānaṁ kho
etaṁ 2- dīghatapassi anavakāso yaṁ upāli gahapati samaṇassa gotamassa
sāvakattaṁ upagaccheyya ṭhānañca kho etaṁ vijjati yaṁ samaṇo
gotamo upālissa gahapatissa sāvakattaṁ upagaccheyyāti. dutiyampi
kho 3- dīghatapassī nigantho niganthaṁ nāṭaputtaṁ etadavoca saccaṁyeva
kho bhante yaṁ upāli gahapati samaṇassa gotamassa sāvakattaṁ
upagato etaṁ kho te ahaṁ bhante nālatthaṁ na kho me bhante
ruccati yaṁ upāli gahapati samaṇassa gotamassa vādaṁ āropeyya
samaṇo hi bhante gotamo māyāvī āvaṭṭaniṁ māyaṁ jānāti yāya
aññatitthiyānaṁ sāvake āvaṭṭetīti āvaṭṭo kho te bhante

footnote: 1 ma. ayaṁ pāṭho natthi. 2 yu. ma. dīghaiti na dissati.
footnote: 3 po. yu. dutiyampi kho..ṭatiyampi kho dīghatapassīti dissati.

page number: 071

upāli gahapati samaṇena gotamena āvaṭṭaniyā māyāyāti.
aṭṭhānaṁ kho etaṁ tapassi anavakāso yaṁ upāli gahapati samaṇassa
gotamassa sāvakattaṁ upagaccheyya ṭhānañca kho etaṁ vijjati yaṁ
samaṇo gotamo upālissa gahapatissa sāvakattaṁ upagaccheyya 1- 

[2]- handa
cāhaṁ tapassi gacchāmi yāva 3- sāmaṁyeva jānāmi yadi vā upāli
gahapati samaṇassa gotamassa sāvakattaṁ upagato yadi vā noti.

[78] atha kho nigantho nāṭaputto mahatiyā niganthaparisāya
saddhiṁ yena upālissa gahapatissa nivesanaṁ tenupasaṅkami. addasā
kho dovāriko niganthaṁ nāṭaputtaṁ dūratova āgacchantaṁ disvāna
niganthaṁ nāṭaputtaṁ etadavoca tiṭṭha bhante mā pāvisi ajjatagge
upāli gahapati samaṇassa gotamassa sāvakattaṁ upagato āvaṭaṁ
dvāraṁ niganthānaṁ niganthīnaṁ anāvaṭaṁ dvāraṁ bhagavato sāvakānaṁ
bhikkhūnaṁ bhikkhunīnaṁ upāsakānaṁ upāsikānaṁ sace te bhante piṇḍakena
attho ettheva tiṭṭha ettheva te āharissantīti. tenahi
samma dovārika yena upāli gahapati tenupasaṅkama upasaṅkamitvā
upāliṁ gahapatiṁ evaṁ vadehi nigantho 4- nāṭaputto mahatiyā niganthaparisāya
saddhiṁ bahidvārakoṭṭhake ṭhito so te dassanakāmoti.
evaṁ bhanteti kho dovāriko niganthassa nāṭaputtassa paṭissutvā
yena upāli gahapati tenupasaṅkami upasaṅkamitvā upāliṁ gahapatiṁ
etadavoca nigantho bhante nāṭaputto mahatiyā niganthaparisāya

footnote: 1 ma. upagaccheyyāti. 2 ma. yu. tatiyampi kho dīghatapassi .pe. upagaccheyya.
footnote: 3 ma. yāva cāhaṁ. 4 ma. nigantho bhante.

page number: 072

saddhiṁ bahidvārakoṭṭhake ṭhito so te dassanakāmoti. tenahi
samma dovārika majjhimāya dvārasālāya āsanāni paññāpesīti 1-.
evaṁ bhanteti kho dovāriko upālissa gahapatissa paṭissutvā
majjhimāya dvārasālāya āsanāni paññāpetvā yena upāli
gahapati tenupasaṅkami upasaṅkamitvā upāliṁ gahapatiṁ etadavoca
paññattāni kho bhante majjhimāya dvārasālāya āsanāni yassadāni
kālaṁ maññasīti. atha kho upāli gahapati yena (pts. m i, 383) majjhimā dvārasālā
tenupasaṅkami upasaṅkamitvā yaṁ tattha āsanaṁ aggañca seṭṭhañca
uttamañca paṇītañca tattha sāmaṁ 2- nisīditvā dovārikaṁ āmantesi
tenahi samma dovārika yena nigantho nāṭaputto tenupasaṅkami
upasaṅkamitvā niganthaṁ nāṭaputtaṁ evaṁ vadehi upāli bhante gahapati
evamāha pavisa kira bhante sace ākaṅkhasīti. evaṁ bhanteti
kho dovāriko upālissa gahapatissa paṭissutvā yena nigantho
nāṭaputto tenupasaṅkami upasaṅkamitvā niganthaṁ nāṭaputtaṁ etadavoca
upāli bhante gahapati evamāha pavisa kira bhante sace ākaṅkhasīti.
atha kho nigantho nāṭaputto mahatiyā niganthaparisāya saddhiṁ yena
majjhimā dvārasālā tenupasaṅkami.

[79] atha kho upāli gahapati yaṁ sudaṁ pubbe 3- yato passati
nāṭaputtaṁ 4- dūratova āgacchantaṁ disvāna tato paccuggantvā yaṁ
tattha āsanaṁ aggañca seṭṭhañca uttamañca paṇītañca taṁ

footnote: 1 ma. paññapehīti. 2 yu. sāmanti natthi. 3 ma. pubbeva. 4 ma. niganthaṁ
footnote: nāṭaputtaṁ.

page number: 073

uttarāsaṅgena saṁmajjitvā 1- pariggahetvā nisīdāpeti sodāni yaṁ
tattha āsanaṁ aggañca seṭṭhañca uttamañca paṇītañca tattha
sāmaṁ nisīditvā niganthaṁ nāṭaputtaṁ etadavoca saṁvijjanti kho bhante
gahapati 2- āsanāni sace ākaṅkhasi nisīdāti. evaṁ vutte nigantho
nāṭaputto upāliṁ gahapatiṁ etadavoca ummattosi tvaṁ gahapati
dattosi tvaṁ gahapati gacchāmahaṁ bhante samaṇassa gotamassa
vādaṁ āropessāmīti gantvāna mahatāsi 3- vādasaṅghāṭena paṭimukko
āgato seyyathāpi gahapati puriso aṇḍahārako gantvā ubbhatehi
aṇḍehi āgaccheyya seyyathā vā pana gahapati puriso akkhikahārako
gantvā ubbhatehi akkhīhi 4- āgaccheyya evameva kho tvaṁ
gahapati gacchāmahaṁ bhante samaṇassa gotamassa vādaṁ āropessāmīti
gantvā mahatāsi vādasaṅghāṭena paṭimukko āgato āvaṭṭo 5-
khosi tvaṁ gahapati samaṇena gotamena āvaṭṭaniyā māyāyāti.

[80] bhaddikā bhante āvaṭṭanī māyā kalyāṇī bhante
āvaṭṭanī māyā piyā me bhante ñātisālohitā imāya
āvaṭṭaniyā āvaṭṭeyyuṁ piyānampi me assa ñātisālohitānaṁ
dīgharattaṁ hitāya sukhāya sabbe cepi bhante khattiyā imāya
āvaṭṭaniyā āvaṭṭeyyuṁ sabbesānampissa khattiyānaṁ dīgharattaṁ
hitāya sukhāya sabbe cepi bhante brāhmaṇā .pe. vessā
.pe. suddā imāya āvaṭṭaniyā āvaṭṭeyyuṁ sabbesānampissa

footnote: 1 yu. pamajjitvā. ma. sammajjitvā. 2 ma. ayaṁ pāṭho natthi. 3 ma. mahatāpi.
footnote: 4 ma. akkhehi. 5 ma. āvaṭṭosi kho.

page number: 074

suddānaṁ dīgharattaṁ hitāya sukhāya sadevako 1- cepi bhante loko
samārako sabrahmako sassamaṇabrāhmaṇī pajā sadevamanussā imāya
āvaṭṭaniyā āvaṭṭeyya 2- sadevakassapissa 3- lokassa samārakassa
sabrahmakassa sassamaṇabrāhmaṇiyā pajāya sadevamanussāya dīgharattaṁ
hitāya sukhāyāti 4- tenahi bhante upamaṁ te karissāmi upamāyapidhekacce
viññū purisā bhāsitassa atthaṁ jānanti 5-.

[81] bhūtapubbaṁ bhante aññatarassa brāhmaṇassa jiṇṇassa
vuḍḍhassa mahallakassa daharā 6- māṇavikā pajāpatī ahosi gabbhinī
upavijaññā. atha kho bhante sā māṇavikā taṁ brāhmaṇaṁ
etadavoca gaccha tvaṁ brāhmaṇa āpaṇā makkaṭacchāpakaṁ kīṇitvā
ānehi yo me kumārakassa kīḷāpanako bhavissatīti. evaṁ vutte
bhante 7- so brāhmaṇo taṁ māṇavikaṁ etadavoca āgamehi tāva
bhoti yāva vijāyasi sace tvaṁ bhoti kumārakaṁ vijāyissasi tassā
te ahaṁ āpaṇā makkaṭacchāpakaṁ kīṇitvā ānissāmi yo te
kumārakassa kīḷāpanako bhavissati sace pana tvaṁ bhoti kumārikaṁ
vijāyissasi tassā te ahaṁ āpaṇā makkaṭacchāpikaṁ kīṇitvā
ānissāmi yā te kumārikāya kīḷāpanikā bhavissatīti. dutiyampi
kho bhante sā māṇavikā taṁ brāhmaṇaṁ etadavoca gaccha tvaṁ
brāhmaṇa āpaṇā makkaṭacchāpakaṁ kīṇitvā ānehi yo me
kumārakassa kīḷāpanako bhavissatīti. dutiyampi kho bhante so

footnote: 1 ma. sadevakopi ce. 2 ma. āvaṭṭeyyuṁ. 3 ma. pissāti natthi.
footnote: 4 yu. itisaddo natthi. 5 yu. ājānanti. 6 ma. daharimāṇavikā.
footnote: 7 ma. bhanteti ālapanapadaṁ natthi.

page number: 075

brāhmaṇo taṁ māṇavikaṁ etadavoca āgamehi tāva bhoti yāva
vijāyasi sace tvaṁ bhoti kumārakaṁ vijāyissasi tassā te ahaṁ
āpaṇā makkaṭacchāpakaṁ kīṇitvā ānissāmi yo te kumārakassa
kīḷāpanako bhavissati sace pana tvaṁ bhoti kumārikaṁ vijāyissasi
tassā te ahaṁ āpaṇā makkaṭacchāpikaṁ kīṇitvā ānissāmi yā
te kumārikāya kīḷāpanikā bhavissatīti. tatiyampi kho bhante sā
māṇavikā taṁ brāhmaṇaṁ etadavoca gaccha tvaṁ brāhmaṇa āpaṇā
makkaṭacchāpadaṁ kīṇitvā ānehi yo me kumārakassa kīḷāpanako
bhavissatīti. atha kho bhante so brāhmaṇo tassā māṇavikāya
sāratto paṭibaddhacitto āpaṇā makkaṭacchāpakaṁ kīṇitvā
ānetvā taṁ māṇavikaṁ etadavoca ayaṁ te bhoti mayā 1- āpaṇā
makkaṭacchāpako (pts. m i, 385) kīṇitvā ānīto yo te kumārakassa kīḷāpanako
bhavissatīti. evaṁ vutte bhante sā māṇavikā taṁ brāhmaṇaṁ
etadavoca gaccha tvaṁ brāhmaṇa imaṁ makkaṭacchāpakaṁ ādāya yena
rattapāṇī rajakaputto tenupasaṅkami 2- upasaṅkamitvā rattapāṇiṁ rajakaputtaṁ
evaṁ vadehi icchāmahaṁ samma rattapāṇi imaṁ makkaṭacchāpakaṁ
pītāvalepanaṁ nāma raṅgajātaṁ rajitaṁ 3- ākoṭṭitapaccākoṭṭitaṁ
ubhatobhāgavimaṭṭhanti. atha kho bhante so brāhmaṇo tassā
māṇavikāya sāratto paṭibaddhacitto 4- makkaṭacchāpakaṁ ādāya yena

footnote: 1 ma. yu. ayaṁ pāṭho natthi. 2 yu. tenupasaṅkama. 3 sī. yu. rañjitaṁ.
footnote: 4 yu. tanti dissati.

page number: 076

rattapāṇī rajakaputto tenupasaṅkami upasaṅkamitvā rattapāṇiṁ rajakaputtaṁ
etadavoca icchāmahaṁ samma rattapāṇi imaṁ makkaṭacchāpakaṁ
pītāvalepanaṁ nāma raṅgajātaṁ rajitaṁ ākoṭṭitapaccākoṭṭitaṁ
ubhatobhāgavimaṭṭhanti. evaṁ vutte bhante rattapāṇī rajakaputto
taṁ brāhmaṇaṁ etadavoca ayaṁ kho te bhante makkaṭacchāpako
raṅgakkhamo hi kho no ākoṭṭanakkhamo no vimajjanakkhamoti.
evameva kho bhante bālānaṁ niganthānaṁ vādo raṅgakkhamo hi kho
bālānaṁ no paṇḍitānaṁ no anuyogakkhamo no vimajjanakkhamo.
atha kho bhante so brāhmaṇo aparena samayena navaṁ dussayugaṁ
ādāya yena rattapāṇī rajakaputto tenupasaṅkami upasaṅkamitvā
rattapāṇiṁ rajakaputtaṁ etadavoca icchāmahaṁ samma rattapāṇi
imaṁ navaṁ dussayugaṁ pītāvalepanaṁ nāma raṅgajātaṁ rajitaṁ ākoṭṭitapaccākoṭṭitaṁ
ubhatobhāgavimaṭṭhanti. evaṁ vutte bhante rattapāṇī
rajakaputto 1- brāhmaṇaṁ etadavoca idaṁ kho te bhante navaṁ
dussayugaṁ raṅgakkhamañceva ākoṭṭanakkhamañca vimajjanakkhamañcāti.
evameva kho bhante tassa bhagavato vādo arahato sammāsambuddhassa
raṅgakkhamo ceva paṇḍitānaṁ no bālānaṁ anuyogakkhamo ca
vimajjanakkhamo cāti. sarājikā kho taṁ gahapati parisā evaṁ
jānāti upāli gahapati niganthassa nāṭaputtassa sāvakoti kassa
taṁ gahapati sāvakaṁ dhāremāti.

footnote: 1 ma. yu. taṁ.

page number: 077

[82] evaṁ vutte upāli gahapati uṭṭhāyāsanā ekaṁsaṁ
uttarāsaṅgaṁ karitvā yena bhagavā (pts. m i, 386) tenañjalimpaṇāmetvā niganthaṁ
nāṭaputtaṁ etadavoca tenahi bhante suṇohi yassāhaṁ sāvako 1-
dhīrassa vigatamohassa 2- pabhinnakhīlassa 3- vijitavijayassa anighassa susamacittassa
buddhasīlassa sādhupaññassa vesamantarassa 4- vimalassa bhagavato
tassa sāvakohamasmi akathaṁkathissa tusitassa vantalokāmisassa muditassa
katasamaṇassa manujassa antimasarīrassa 5- narassa anopamassa
virajassa bhagavato tassa sāvakohamasmi asaṁsayassa kusalassa 6- venayikassa
sārathivarassa anuttarassa ruciradhammassa nikkaṅkhassa pabhāsakarassa 7-
mānacchidassa vīrassa bhagavato tassa sāvakohamasmi nisabhassa appameyyassa
gambhīrassa monappattassa khemaṅkarassa vedassa 8- dhammaṭṭhassa
susaṁvutattassa 9- saṅgātigassa muttassa bhagavato tassa sāvakohamasmi
nāgassa pantasenassa khīṇasaññojanassa muttassa paṭimantakassa
monassa 10- pannadhajassa vītarāgassa dantassa nippapañcassa
bhagavato tassa sāvakohamasmi isisattamassa akuhassa tevijjassa
brahmasattassa 11- nhātakassa padakassa 12- passaddhassa viditavedassa
purindadassa sakkassa bhagavato tassa sāvakohamasmi ariyassa
bhāvitattassa pattipattassa veyyākaraṇassa satimato vipassissa
anabhiṇatassa no apaṇatassa ānejassa vasippattassa bhagavato tassa

footnote: 1 ma. sāvakoti. 2 po. vītamohassa. 3 ma. bhinnakhīlassa.
footnote: 4 sī. yu. vessantarassa. 5 ma. yu. antimasārīrassa. 6 sī. kalassa.
footnote: 7 ma. pabhāsakassa. 8 sī. ma. devassa. 9 ma. yu. saṁvutattassa.

10 yu. dhonassa. 11 ma. yu. brahmapattassa. 12 po. padakaraṇassa.

page number: 078

sāvakohamasmi sammaggatassa jhāyissa ananugatantarassa suddhassa
asitassa appabhītassa 1- pavivittassa aggappattassa tiṇṇassa tārayantassa
bhagavato tassa sāvakohamasmi santassa bhūripaññassa
mahāpaññassa vītalobhassa tathāgatassa sugatassa appaṭipuggalassa
asamassa visāradassa nipuṇassa bhagavato tassa sāvakohamasmi
taṇhacchidassa 2- buddhassa vītadhūmassa anupalittassa āhuneyyassa
yakkhassa uttamapuggalassa atulassa mahato yasaggappattassa bhagavato
tassa sāvakohamasmīti.

[83] kadā saññūḷhā pana te gahapati ime samaṇassa
gotamassa vaṇṇāti. seyyathāpi bhante nānāpupphānaṁ mahāpuppharāsi
tamenaṁ dakkho mālākāro vā mālākārantevāsī vā vicitramālaṁ 3-
gantheyya evameva kho bhante so bhagavā anekavaṇṇo anekasatavaṇṇo
ko hi bhante vaṇṇārahassa vaṇṇaṁ na karissatīti.
atha kho niganthassa nāṭaputtassa bhagavato sakkāraṁ asahamānassa
tattheva uṇhaṁ lohitaṁ mukhato uggañchīti.
upālivādasuttaṁ niṭṭhitaṁ chaṭṭhaṁ.
----------

footnote: 1 yu. appahīnassa. 2 ma. taṇhacchindissa.
footnote: 3 ma. vicittaṁ mālaṁ. yu. vicitraṁ.

page number: 079

kukkurovādasuttaṁ

[84] evamme sutaṁ ekaṁ samayaṁ bhagavā koliyesu viharati
haliddavasanaṁ nāma koliyānaṁ nigamo. atha kho puṇṇo ca
koliyaputto govattiko acelo ca seniyo kukkuravattiko yena
bhagavā tenupasaṅkamiṁsu upasaṅkamitvā puṇṇo koliyaputto
govattiko bhagavantaṁ abhivādetvā ekamantaṁ nisīdi. acelo pana
seniyo kukkuravattiko bhagavatā saddhiṁ sammodi sammodanīyaṁ kathaṁ
sārāṇīyaṁ vītisāretvā kukkurova palikuṇṭhitvā 1- ekamantaṁ nisīdi.
ekamanataṁ nisinno kho puṇṇo koliyaputto govattiko bhagavantaṁ
etadavoca ayaṁ bhante acelo seniyo kukkuravattiko dukkarakārako
chamāyaṁ 2- nikkhittaṁ bhojanaṁ 3- bhuñjati tassa taṁ kukkuravattaṁ dīgharattaṁ
samattaṁ samādinnaṁ tassa kā gati ko abhisamparāyoti. alaṁ
puṇṇa tiṭṭhatetaṁ mā maṁ etaṁ pucchīti. dutiyampikho puṇṇo
koliyaputto govattiko bhagavantaṁ etadavoca ayaṁ bhante acelo
seniyo kukkuravattiko dukkarakārako chamāyaṁ nikkhittaṁ bhojanaṁ bhuñjati
tassa taṁ kukkuravattaṁ dīgharattaṁ samattaṁ samādinnaṁ tassa kā gati ko
abhisamparāyoti. alaṁ puṇṇa tiṭṭhatetaṁ mā maṁ etaṁ pucchīti
tatiyampi kho puṇṇo koliyaputto govattiko bhagavantaṁ etadavoca

footnote: 1 sī. yu. palikujjitvā. 2 ma. chamānikkhittaṁ. 3 yu. ayaṁ pāṭho natthi.

page number: 080

ayaṁ bhante acelo seniyo kukkuravattiko dukkarakārako chamāyaṁ
nikkhittaṁ bhojanaṁ bhuñjati tassa taṁ kukkuravattaṁ dīgharattaṁ samattaṁ
samādinnaṁ tassa kā gati ko abhisamparāyoti.

[85] addhā kho te ahaṁ puṇṇa na labhāmi alaṁ puṇṇa
tiṭṭhatetaṁ mā maṁ etaṁ pucchīti apica te ahaṁ byākarissāmi
idha puṇṇa ekacco kukkuravattaṁ bhāveti paripuṇṇaṁ abbokiṇṇaṁ
kukkurasīlaṁ bhāveti paripuṇṇaṁ abbokiṇṇaṁ kukkuracittaṁ
bhāveti paripuṇṇaṁ (pts. m i, 388) abbokiṇṇaṁ kukkurākappaṁ bhāveti paripuṇṇaṁ
abbokiṇṇaṁ so kukkuravattaṁ bhāvetvā paripuṇṇaṁ abbokiṇṇaṁ
kukkurasīlaṁ bhāvetvā paripuṇṇaṁ abbokiṇṇaṁ kukkuracittaṁ bhāvetvā
paripuṇṇaṁ abbokiṇṇaṁ kukkurākappaṁ bhāvetvā paripuṇṇaṁ abbokiṇṇaṁ
kāyassa bhedā parammaraṇā kukkurānaṁ sahabyataṁ upapajjati
sace kho panassa evaṁ diṭṭhi hoti imināhaṁ sīlena vā vattena
vā tapena vā brahmacariyena vā devo vā bhavissāmi devaññataro
vāti sāssa 1- hoti micchādiṭṭhi micchādiṭṭhissa kho ahaṁ puṇṇa
dvinnaṁ gatīnaṁ aññataraṁ gatiṁ vadāmi nirayaṁ vā tiracchānayoniṁ vā
iti kho puṇṇa sampajjamānaṁ kukkuravattaṁ kukkurānaṁ sahabyataṁ
upaneti vipajjamānaṁ nirayanti. evaṁ vutte acelo seniyo
kukkuravattiko parodi assūni pavattesi.

[86] atha kho bhagavā puṇṇaṁ koliyaputtaṁ govattikaṁ etadavoca

footnote: 1 ma. sāyaṁ.

page number: 081

etaṁ kho te ahaṁ puṇṇa nālatthaṁ alaṁ puṇṇa tiṭṭhatetaṁ
mā maṁ etaṁ pucchīti 1-. nāhaṁ bhante etaṁ rodāmi yaṁ maṁ
bhagavā evamāha apica me idaṁ bhante kukkuravattaṁ dīgharattaṁ
samattaṁ samādinnaṁ ayaṁ bhante puṇṇo koliyaputto govattiko
tassa taṁ govattaṁ dīgharattaṁ samattaṁ samādinnaṁ tassa kā gati
ko abhisamparāyoti. alaṁ seniya tiṭṭhatetaṁ mā maṁ etaṁ pucchīti.
dutiyampi kho acelo seniyo .pe. tatiyampi kho acelo seniyo
kukkuravattiko bhagavantaṁ etadavoca ayaṁ bhante puṇṇo koliyaputto
govattiko tassa taṁ govattaṁ dīgharattaṁ samattaṁ samādinnaṁ
tassa kā gati ko abhisamparāyoti. addhā kho te ahaṁ seniya
na labhāmi alaṁ seniya tiṭṭhatetaṁ mā maṁ etaṁ pucchīti apica
te ahaṁ byākarissāmi idha seniya ekacco govattaṁ bhāveti
paripuṇṇaṁ abbokiṇṇaṁ gosīlaṁ bhāveti paripuṇṇaṁ abbokiṇṇaṁ
gocittaṁ bhāveti paripuṇṇaṁ abbokiṇṇaṁ gavākappaṁ bhāveti
paripuṇṇaṁ abbokiṇṇaṁ so govattaṁ bhāvetvā paripuṇṇaṁ
abbokiṇṇaṁ gosīlaṁ bhāvetvā paripuṇṇaṁ abbokiṇṇaṁ gocittaṁ
bhāvetvā paripuṇṇaṁ abbokiṇṇaṁ gavākappaṁ bhāvetvā paripuṇṇaṁ
abbokiṇṇaṁ kāyassa bhedā parammaraṇā gunnaṁ sahabyataṁ upapajjati
sace (pts. m i, 389) kho panassa evaṁ diṭṭhi hoti imināhaṁ sīlena vā vattena
vā tapena vā brahmacariyena vā devo vā bhavissāmi devaññataro

footnote: 1 ma. pucchāti.

page number: 082

vāti sāssa hoti micchādiṭṭhi micchādiṭṭhissa kho ahaṁ seniya
dvinnaṁ gatīnaṁ aññataraṁ gatiṁ vadāmi nirayaṁ vā tiracchānayoniṁ
vā iti kho seniya sampajjamānaṁ govattaṁ gunnaṁ sahabyataṁ
upaneti vipajjamānaṁ nirayanti. evaṁ vutte puṇṇo koliyaputto
govattiko parodi assūni pavattesi.

[87] atha kho bhagavā acelaṁ seniyaṁ kukkuravattikaṁ etadavoca
etaṁ kho te ahaṁ seniya nālatthaṁ alaṁ seniya tiṭṭhatetaṁ mā
maṁ etaṁ pucchīti. nāhaṁ bhante etaṁ rodāmi yaṁ maṁ bhagavā
evamāha apica me idaṁ bhante govattaṁ dīgharattaṁ samattaṁ
samādinnaṁ evaṁ pasanno ahaṁ bhante bhagavati pahoti bhagavā
tathā dhammaṁ desetuṁ yathā ahañcevimaṁ govattaṁ pajaheyyaṁ ayañca
acelo seniyo kukkuravattiko taṁ kukkuravattaṁ pajaheyyāti. tenahi
puṇṇa suṇāhi sādhukaṁ manasikarohi bhāsissāmīti. evaṁ bhanteti
kho puṇṇo koliyaputto govattiko bhagavato paccassosi.

[88] bhagavā etadavoca cattārīmāni puṇṇa kammāni mayā
sayaṁ abhiññā sacchikatvā paveditāni katamāni cattāri atthi
puṇṇa kammaṁ kaṇhaṁ kaṇhavipākaṁ atthi puṇṇa kammaṁ sukkaṁ sukkavipākaṁ
atthi puṇṇa kammaṁ kaṇhasukkaṁ kaṇhasukkavipākaṁ atthi
puṇṇa kammaṁ akaṇhaṁ asukkaṁ akaṇha asukkavipākaṁ 1- kammakkhayāya

footnote: 1 sī. yu. etthanutare kammanti pāṭho dissati.

page number: 083

saṁvattatīti 1-. katamañca puṇṇa kammaṁ kaṇhaṁ kaṇhavipākaṁ idha
puṇṇa ekacco sabyāpajjhaṁ kāyasaṅkhāraṁ abhisaṅkharoti sabyāpajjhaṁ
vacīsaṅkhāraṁ abhisaṅkharoti sabyāpajjhaṁ manosaṅkhāraṁ abhisaṅkharoti
so sabyāpajjhaṁ kāyasaṅkhāraṁ abhisaṅkharitvā sabyāpajjhaṁ vacīsaṅkhāraṁ
abhisaṅkharitvā sabyāpajjhaṁ manosaṅkhāraṁ abhisaṅkharitvā sabyāpajjhaṁ
lokaṁ upapajjati tamenaṁ sabyāpajjhaṁ lokaṁ upapannaṁ samānaṁ
sabyāpajjhā phassā phusanti so sabyāpajjhehi phassehi phuṭṭho
samāno sabyāpajjhaṁ vedanaṁ vedeti ekantadukkhaṁ seyyathāpi
sattā (pts. m i, 390) nerayikāti 1- iti kho puṇṇa bhūtā bhūtassa upapatti
hoti yaṁ karoti tena upapajjati upapannametaṁ phassā phusanti
evampāhaṁ puṇṇa kammadāyādā sattāti vadāmi idaṁ vuccati
puṇṇa kammaṁ kaṇhaṁ kaṇhavipākaṁ. katamañca puṇṇa kammaṁ
sukkaṁ sukkavipākaṁ idha puṇṇa ekacco abyāpajjhaṁ kāyasaṅkhāraṁ
abhisaṅkharoti abyāpajjhaṁ vacīsaṅkhāraṁ abhisaṅkharoti abyāpajjhaṁ
manosaṅkhāraṁ abhisaṅkharoti so abyāpajjhaṁ kāyasaṅkhāraṁ
abhisaṅkharitvā abyāpajjhaṁ vacīsaṅkhāraṁ abhisaṅkharitvā abyāpajjhaṁ
manosaṅkhāraṁ abhisaṅkharitvā abyāpajjhaṁ lokaṁ upapajjati tamenaṁ
abyāpajjhaṁ lokaṁ upapannaṁ samānaṁ abyāpajjhā phassā phusanti
so abyāpajjhehi phassehi phuṭṭho samāno abyāpajjhaṁ vedanaṁ
vedeti ekantasukhaṁ seyyathāpi devā subhakiṇhā iti kho

footnote: 1 ma. yu. itisaddo natthi.

page number: 084

puṇṇa bhūtā bhūtassa upapatti hoti yaṁ karoti tena upapajjati
upapannametaṁ phassā phusanti evampāhaṁ puṇṇa kammadāyādā
sattāti vadāmi idaṁ vuccati 1- kammaṁ sukkaṁ sukkavipākaṁ.
katamañca puṇṇa kammaṁ kaṇha sukkaṁ kaṇha sukkavipākaṁ idha puṇṇa
ekacco sabyāpajjhampi abyāpajjhampi kāyasaṅkhāraṁ abhisaṅkharoti
sabyāpajjhampi abyāpajjhampi vacīsaṅkhāraṁ abhisaṅkharoti sabyāpajjhampi
abyāpajjhampi manosaṅkhāraṁ abhisaṅkharoti so sabyāpajjhampi
abyāpajjhampi kāyasaṅkhāraṁ abhisaṅkharitvā sabyāpajjhampi
abyāpajjhampi vacīsaṅkhāraṁ abhisaṅkharitvā sabyāpajjhampi abyāpajjhampi
manosaṅkhāraṁ abhisaṅkharitvā sabyāpajjhampi abyāpajjhampi
lokaṁ upapajjati tamenaṁ sabyāpajjhampi abyāpajjhampi lokaṁ
upapannaṁ samānaṁ sabyāpajjhāpi abyāpajjhāpi phassā phusanti
so sabyāpajjhehipi abyāpajjhehipi phassehi phuṭṭho samāno
sabyāpajjhampi abyāpajjhampi vedanaṁ vedeti vokiṇṇaṁ sukhadukkhaṁ
seyyathāpi manussā ekacce ca devā ekacce ca vinipātikā
iti kho puṇṇa bhūtā bhūtassa upapatti hoti yaṁ karoti tena
upapajjati upapannametaṁ 2- phassā phusanti evampāhaṁ puṇṇa kammadāyādā
sattāti vadāmi idaṁ vuccati puṇṇa kammaṁ kaṇhasukkaṁ
kaṇhasukkavipākaṁ. katamañca (pts. m i, 391) puṇṇa kammaṁ akaṇhaṁ
asukkaṁ akaṇhāsukkavipākaṁ 

[3]- kammakkhayāya saṁvattati tatra puṇṇa

footnote: 1 ma. yu. puṇṇa. 2 ma. uppannametaṁ. yu. upapannamenaṁ. 3 sī. yu. kammaṁ.

page number: 085

yamidaṁ kammaṁ kaṇhaṁ kaṇhavipākaṁ tassa pahānāya yā cetanā
yamidaṁ kammaṁ sukkaṁ sukkavipākaṁ tassa pahānāya yā cetanā
yamidaṁ kammaṁ kaṇhasukkaṁ kaṇhasukkavipākaṁ tassa pahānāya yā
cetanā idaṁ vuccati puṇṇa kammaṁ akaṇhaṁ asukkaṁ akaṇhāsukkavipākaṁ
kammakkhayāya saṁvattati 1-. imāni kho puṇṇa cattāri
kammāni mayā sayaṁ abhiññā sacchikatvā paveditānīti.

[89] evaṁ vutte puṇṇo koliyaputto govattiko bhagavantaṁ
etadavoca abhikkantaṁ bhante abhikkantaṁ bhante seyyathāpi bhante
nikkujjitaṁ vā ukkujjeyya paṭicchannaṁ vā vivareyya mūḷhassa vā
maggaṁ ācikkheyya andhakāre vā telapajjotaṁ dhāreyya cakkhumanto
rūpāni dakkhantīti evameva bhotā gotamena anekapariyāyena
dhammo pakāsito esāhaṁ bhante bhagavantaṁ saraṇaṁ gacchāmi dhammañca
bhikkhusaṅghañca upāsakaṁ maṁ bhagavā dhāretu ajjatagge pāṇupetaṁ
saraṇaṅgatanti. acelo 2- seniyo kukkuravattiko bhagavantaṁ etadavoca
abhikkantaṁ bhante abhikkantaṁ bhante seyyathāpi bhante nikkujjitaṁ vā
ukkujjeyya paṭicchannaṁ vā vivareyya mūḷhassa vā maggaṁ ācikkheyya
andhakāre vā telapajjotaṁ dhāreyya cakkhumanto rūpāni dakkhantīti
evameva bhotā gotamena 3- anekapariyāyena dhammo pakāsito esāhaṁ
bhante bhagavantaṁ saraṇaṁ gacchāmi dhammañca bhikkhusaṅghañca labheyyāhaṁ
bhante bhagavato santike pabbajjaṁ labheyyaṁ upasampadanti. yo kho

footnote: 1 ma. saṁvattatīti. 2 ma. yu. acelo pana. 3 yu. evamevaṁ bhagavatā.

page number: 086

seniya aññatitthiyapubbo imasmiṁ dhammavinaye ākaṅkhati pabbajjaṁ
ākaṅkhati upasampadaṁ so cattāro māse parivasati catunnaṁ
māsānaṁ accayena āraddhacittā bhikkhū pabbājenti upasampādenti
bhikkhubhāvāya apica mettha puggalavemattatā viditāti.

[90] sace kho 1- bhante aññatitthiyapubbā imasmiṁ dhammavinaye
ākaṅkhantā pabbajjaṁ ākaṅkhantā upasampadaṁ 2- cattāro māse
parivasanti catunnaṁ māsānaṁ accayena āraddhacittā bhikkhū pabbājenti
upasampādenti bhikkhubhāvāya ahaṁ cattāri vassāni parivasissāmi
catunnaṁ 3- vassānaṁ accayena āraddhacittā bhikkhū pabbājenti 4-
upasampādenti 5- bhikkhubhāvāyāti. alattha kho acelo
seniyo kukkuravattiko bhagavato santike pabbajjaṁ alattha upasampadaṁ.
acirūpasampanno kho panāyasmā seniyo eko vūpakaṭṭho
appamatto (pts. m i, 392) ātāpī pahitatto viharanto nacirasseva yassatthāya
kulaputtā sammadeva agārasmā anagāriyaṁ pabbajanti tadanuttaraṁ
brahmacariyapariyosānaṁ diṭṭheva dhamme sayaṁ abhiññā sacchikatvā
upasampajja vihāsi khīṇā jāti vusitaṁ brahmacariyaṁ kataṁ karaṇīyaṁ
nāparaṁ itthattāyāti abbhaññāsi. aññataro ca 6- kho panāyasmā
seniyo arahataṁ ahosīti.
kukkurovādasuttaṁ niṭṭhitaṁ sattamaṁ.
-----------

footnote: 1 ma. yu. khoti natthi. 2 ma. te. 3 yu. maṁ. 4-5 ma. yu. ..ṭu.
footnote: 6 yu. casaddo natthi.

page number: 087

abhayarājakumārasuttaṁ

[91] evamme sutaṁ ekaṁ samayaṁ bhagavā rājagahe viharati
veḷuvane kalandakanivāpe. atha kho abhayo rājakumāro yena
nigantho nāṭaputto tenupasaṅkami upasaṅkamitvā niganthaṁ nāṭaputtaṁ
abhivādetvā ekamantaṁ nisīdi.

[92] ekamantaṁ nisinnaṁ kho abhayaṁ rājakumāraṁ nigantho nāṭaputto
etadavoca ehi tvaṁ rājakumāra samaṇassa gotamassa
vādaṁ āropehi evaṁ te kalyāṇo kittisaddo abbhuggacchissati 1-
abhayena rājakumārena samaṇassa gotamassa evaṁ mahiddhikassa evaṁ
mahānubhāvassa vādo āropitoti. yathākathaṁ panāhaṁ bhante
samaṇassa gotamassa evaṁ mahiddhikassa evaṁ mahānubhāvassa vādaṁ
āropessāmīti. ehi tvaṁ rājakumāra yena samaṇo gotamo
tenupasaṅkama upasaṅkamitvā samaṇaṁ gotamaṁ evaṁ vadehi bhāseyya
nu kho bhante tathāgato taṁ vācaṁ yā sā vācā paresaṁ appiyā
amanāpāti sace pana 2- te samaṇo gotamo evaṁ puṭṭho evaṁ
byākaroti bhāseyya rājakumāra tathāgato taṁ vācaṁ yā sā
vācā paresaṁ appiyā amanāpāti tamenaṁ tvaṁ evaṁ vadeyyāsi
atha kiñcarahi te bhante puthujjanena nānākaraṇaṁ puthujjanopi
hi taṁ vācaṁ bhāseyya yā sā vācā paresaṁ appiyā amanāpāti

footnote: 1 yu. abbhuggañchiti. ma. ubbhuggacchati. 2 yu. panasaddo natthi.

page number: 088

sace pana te samaṇo gotamo evaṁ puṭṭho evaṁ byākaroti
na rājakumāra tathāgato taṁ vācaṁ bhāseyya yā sā vācā (pts. m i, 393) paresaṁ
appiyā amanāpāti tamenaṁ tvaṁ evaṁ vadeyyāsi atha kiñcarahi
te bhante devadatto byākato āpāyiko devadatto nerayiko
devadatto kappaṭṭho devadatto atekiccho devadattoti tāya
ca pana te vācāya devadatto kupito ahosi anattamanoti.
imaṁ kho te rājakumāra samaṇo gotamo ubhatokoṭikaṁ pañhaṁ
puṭṭho samāno neva sakkhiti 1- uggilituṁ neva sakkhiti oggilituṁ
seyyathāpi nāma purisassa ayasiṅghāṭakaṁ 2- kaṇṭhe vilaggaṁ so neva
sakkuṇeyya uggilituṁ neva 3- sakkuṇeyya oggilituṁ evameva kho
te rājakumāra samaṇo gotamo imaṁ ubhatokoṭikaṁ pañhaṁ puṭṭho
samāno neva sakkhiti uggilituṁ neva sakkhiti oggilitunti. evaṁ
bhanteti kho abhayo rājakumāro niganthassa nāṭaputtassa paṭissutvā
uṭṭhāyāsanā niganthaṁ nāṭaputtaṁ abhivādetvā padakkhiṇaṁ katvā
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinnassa kho abhayassa rājakumārassa
suriyaṁ oloketvā etadahosi akālo kho ajja bhagavato vādaṁ
āropetuṁ svedānāhaṁ sake nivesane bhagavato vādaṁ āropessāmīti.
bhagavantaṁ etadavoca adhivāsetu me bhante bhagavā svātanāya
attacatuttho bhattanti. adhivāsesi bhagavā tuṇhībhāvena.

footnote: 1 ma. sakkhati. yu. sakkhīti. ito paraṁ īdisapāṭhā evameva pākaṭā.
footnote: 2 yu. ayo.... 3 ma. na..

page number: 089

atha kho abhayo rājakumāro bhagavato adhivāsanaṁ viditvā uṭṭhāyāsanā
bhagavantaṁ abhivādetvā padakkhiṇaṁ katvā pakkāmi 1-. atha kho
bhagavā tassā rattiyā accayena pubbaṇhasamayaṁ nivāsetvā pattacīvaramādāya
yena abhayassa rājakumārassa nivesanaṁ tenupasaṅkami
upasaṅkamitvā paññatte āsane nisīdi. atha kho abhayo rājakumāro
bhagavantaṁ paṇītena khādanīyena bhojanīyena sahatthā santappesi
sampavāresi. atha kho abhayo rājakumāro bhagavantaṁ bhuttāviṁ
onītapattapāṇiṁ aññataraṁ nīcaṁ āsanaṁ gahetvā ekamantaṁ nisīdi.

[93] ekamantaṁ nisinno kho abhayo rājakumāro bhagavantaṁ
etadavoca bhāseyya nu kho bhante tathāgato taṁ vācaṁ yā sā
vācā paresaṁ appiyā amanāpāti. na khvettha 2- rājakumāra
ekaṁsenāti. ettha bhante anassuṁ niganthāti. kiṁ pana tvaṁ
rājakumāra evaṁ vadesīti 3-. (pts. m i, 394) ettha bhante anassuṁ niganthāti idhāhaṁ
bhante yena nigantho nāṭaputto tenupasaṅkamiṁ upasaṅkamitvā
niganthaṁ nāṭaputtaṁ abhivādetvā ekamantaṁ nisīdiṁ ekamantaṁ nisinnaṁ
kho maṁ bhante nigantho nāṭaputto etadavoca ehi tvaṁ rājakumāra
samaṇassa gotamassa vādaṁ āropehi evaṁ te kalyāṇo
kittisaddo abbhuggacchissati 4- abhayena rājakumārena samaṇassa
gotamassa evaṁ mahiddhikassa evaṁ mahānubhāvassa vādo āropitoti
evaṁ vutte ahaṁ bhante niganthaṁ nāṭaputtaṁ etadavocaṁ yathākathaṁ

footnote: 1 ma. pakkami. 2 yu. na khottha. 3 ma. yu. itisaddo natthi.
footnote: 4 ma. abbhuggacchati. yu. abbhuggañchīti.

page number: 090

panāhaṁ bhante samaṇassa gotamassa evaṁ mahiddhikassa evaṁ mahānubhāvassa
vādaṁ āropessāmīti ehi tvaṁ rājakumāra yena
samaṇo gotamo tenupasaṅkama upasaṅkamitvā samaṇaṁ gotamaṁ evaṁ
vadehi bhāseyya nu kho bhante tathāgato taṁ vācaṁ yā sā
vācā paresaṁ appiyā amanāpāti sace te samaṇo gotamo
evaṁ puṭṭho samāno 1- evaṁ byākaroti bhāseyya rājakumāra
tathāgato taṁ vācaṁ yā sā vācā paresaṁ appiyā amanāpāti
tamenaṁ tvaṁ evaṁ vadeyyāsi atha kiñcarahi te bhante puthujjanena
nānākaraṇaṁ puthujjanopi hi taṁ vācaṁ bhāseyya yā sā vācā paresaṁ
appiyā amanāpāti sace pana te samaṇo gotamo evaṁ puṭṭho
evaṁ byākaroti na rājakumāra tathāgato taṁ vācaṁ bhāseyya yā
sā vācā paresaṁ appiyā amanāpāti tamenaṁ tvaṁ evaṁ vadeyyāsi
atha kiñcarahi te bhante devadatto byākato āpāyiko
devadatto nerayiko devadatto kappaṭṭho devadatto atekiccho
devadattoti tāya ca pana te vācāya devadatto kupito ahosi
anattamanoti imaṁ kho te rājakumāra samaṇo gotamo ubhatokoṭikaṁ
pañhaṁ puṭṭho samāno neva sakkhiti uggilituṁ neva sakkhiti oggilituṁ
seyyathāpi nāma purisassa ayasiṅghāṭakaṁ kaṇṭhe vilaggaṁ so neva
sakkuṇeyya uggilituṁ neva sakkuṇeyya oggilituṁ evameva kho
te rājakumāra samaṇo gotamo imaṁ ubhatokoṭikaṁ pañhaṁ puṭṭho

footnote: 1 ma. yu. samānoti natthi.

page number: 091

samāno neva sakkhiti uggilituṁ neva sakkhiti oggilitunti.

[94] tena kho pana samayena daharo 1- mando uttānaseyyako
abhayassa rājakumārassa aṅke 2- nisinno hoti. atha kho bhagavā
abhayaṁ rājakumāraṁ etadavoca taṁ kiṁ (pts. m i, 395) maññasi rājakumāra sacāyaṁ
kumāro tuyhaṁ vā pamādamanvāya dhātiyā vā pamādamanvāya kaṭṭhaṁ
vā kaṭhalaṁ vā mukhe āhareyya kinti taṁ 3- kareyyāsīti.
āhareyyassāhaṁ bhante 4- sacāhaṁ bhante na sakkuṇeyyaṁ ādikeneva
āharituṁ 5- vāmena hatthena sīsaṁ pariggahetvā dakkhiṇena hatthena
vaṅkaṅguliṁ katvā salohitampi āhareyyaṁ taṁ kissa hetu atthi
hi 6- me bhante kumāre anukampāti. evameva kho rājakumāra
yaṁ tathāgato vācaṁ 7- jānāti abhūtaṁ atacchaṁ anatthasañhitaṁ sā ca
paresaṁ appiyā amanāpā na taṁ tathāgato vācaṁ bhāsati yampi
tathāgato vācaṁ jānāti bhūtaṁ tacchaṁ anatthasañhitaṁ sā ca paresaṁ
appiyā amanāpā tampi tathāgato vācaṁ na bhāsati yañca
kho tathāgato vācaṁ jānāti bhūtaṁ tacchaṁ atthasañhitaṁ sā ca
paresaṁ appiyā amanāpā tatra kālaññū tathāgato hoti tassā
vācāya veyyākaraṇāya yaṁ tathāgato vācaṁ jānāti abhūtaṁ atacchaṁ
anatthasañhitaṁ sā ca paresaṁ piyā manāpā taṁ 8- tathāgato vācaṁ
na bhāsati yampi tathāgato vācaṁ jānāti bhūtaṁ tacchaṁ anatthasañhitaṁ

footnote: 1 ma. yu. etthantare kumāroti atthi. 2 ma. aṅge. 3 ma. yu. naṁ.
footnote: 4 ma. sace bhante na sakkuṇeyya. 5 sī. yu. āhattuṁ. 6 yu. hisaddo natthi.
footnote: 7 ma. taṁ vācaṁ. 8 ma. yu. na taṁ.

page number: 092

sā ca paresaṁ piyā manāpā tampi tathāgato vācaṁ na bhāsati
yañca kho tathāgato vācaṁ jānāti bhūtaṁ tacchaṁ atthasañhitaṁ sā
ca paresaṁ piyā manāpā tatra kālaññū tathāgato hoti tassā
vācāya byākaraṇāya 1- taṁ kissa hetu atthi hi 2- rājakumāra
tathāgatassa sattesu anukampāti.

[95] ye me bhante khattiyapaṇḍitāpi brāhmaṇapaṇḍitāpi
gahapatipaṇḍitāpi samaṇapaṇḍitāpi pañhaṁ abhisaṅkharitvā tathāgataṁ
upasaṅkamitvā pucchanti pubbeva nu kho etaṁ bhante bhagavato
cetaso parivitakkitaṁ hoti ye maṁ upasaṅkamitvā evaṁ pucchissanti
tesāhaṁ evaṁ puṭṭho evaṁ byākarissāmīti udāhu ṭhānasovetaṁ
tathāgataṁ paṭibhātīti 3-. tenahi rājakumāra taññevettha paṭipucchissāmi
yathā te khameyya tathā naṁ byākareyyāsi taṁ kiṁ maññasi
rājakumāra kusalo tvaṁ rathassa aṅgapaccaṅgānanti. evaṁ bhante
kusalo ahaṁ rathassa aṅgapaccaṅgānanti. taṁ kiṁ maññasi rājakumāra
ye taṁ upasaṅkamitvā evaṁ puccheyyuṁ kinnāmidaṁ rathassa
aṅgapaccaṅganti pubbeva nukho te etaṁ cetaso 4- parivitakkitaṁ
assa ye maṁ upasaṅkamitvā evaṁ pucchissanti tesāhaṁ evaṁ puṭṭho 5-
evaṁ byākarissāmīti udāhu ṭhānasovetaṁ taṁ 6- paṭibhāseyyāti.
ahaṁ hi bhante rathiko saññāto kusalo rathassa aṅgapaccaṅgānaṁ
sabbāni me rathassa aṅgapaccaṅgāni suviditāni ṭhānasovetaṁ maṁ

footnote: 1 yu. veyyākaraṇāya 2 yu. hisaddo natthi. 3 po. paṭibhāseyya. 4 po. cetasā.
footnote: 5 yu. evaṁ puṭṭhoti dve pāṭhā natthi. 6 ma. ayaṁ pāṭho natthi.

page number: 093

paṭibhāseyyāti. evameva kho rājakumāra ye te khattiyapaṇḍitāpi
brāhmaṇapaṇḍitāpi gahapatipaṇḍitāpi samaṇapaṇḍitāpi pañhaṁ
abhisaṅkharitvā tathāgataṁ upasaṅkamitvā pucchissanti 1- ṭhānasovetaṁ
tathāgataṁ paṭibhāti taṁ kissa hetu sā hi rājakumāra tathāgatassa
dhammadhātu supaṭividdhā 2- yassā dhammadhātuyā supaṭividdhattā ṭhānasovetaṁ
tathāgataṁ paṭibhātīti.

[96] evaṁ vutte abhayo rājakumāro bhagavantaṁ etadavoca
abhikkantaṁ bhante abhikkantaṁ bhante seyyathāpi bhante nikkujjitaṁ
vā ukkujjeyya paṭicchannaṁ vā vivareyya mūḷhassa vā maggaṁ
ācikkheyya andhakāre vā telapajjotaṁ dhāreyya cakkhumanto rūpāni
dakkhantīti 3- evameva bhagavatā anekapariyāyena dhammo pakāsito
esāhaṁ bhante bhagavantaṁ saraṇaṁ gacchāmi dhammañca bhikkhusaṅghañca
upāsakaṁ maṁ bhagavā dhāretu ajjatagge pāṇupetaṁ saraṇaṅgatanti.
abhayarājakumārasuttaṁ niṭṭhitaṁ aṭṭhamaṁ.
------------

footnote: 1 ma. yu. pucchanti. 2 ma. suppaṭividitā. 3 yu. dakkhintīti
footnote: dissati. sabbattha īdisameva.

page number: 094

bahuvedaniyasuttaṁ

[97] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. atha kho pañcakaṅgo thapati
yenāyasmā udāyī tenupasaṅkami upasaṅkamitvā āyasmantaṁ udāyiṁ
abhivādetvā ekamantaṁ nisīdi.

[98] ekamantaṁ nisinno kho so 1- pañcakaṅgo thapati āyasmantaṁ
udāyiṁ etadavoca kati nu kho bhante udāyi vedanā vuttā
bhagavatāti. tisso kho gahapati vedanā vuttā bhagavatā sukhā vedanā
dukkhā vedanā adukkhamasukhā vedanā (pts. m i, 397) imā kho gahapati 2- tisso
vedanā vuttā bhagavatāti. na kho bhante udāyi tisso vedanā
vuttā bhagavatā dve vedanā vuttā bhagavatā sukhā vedanā
dukkhā vedanā yāyaṁ bhante adukkhamasukhā vedanā santasmiṁ esā
paṇīte sukhe vuttā bhagavatāti. dutiyampi kho āyasmā udāyī
pañcakaṅgaṁ thapatiṁ etadavoca na kho gahapati dve vedanā vuttā
bhagavatā tisso vedanā vuttā bhagavatā sukhā vedanā dukkhā vedanā
adukkhamasukhā vedanā imā kho gahapati tisso vedanā vuttā
bhagavatāti. dutiyampi kho pañcakaṅgo thapati āyasmantaṁ udāyiṁ
etadavoca na kho bhante udāyi tisso vedanā vuttā bhagavatā
dve vedanā vuttā bhagavatā sukhā vedanā dukkhā vedanā yāyaṁ

footnote: 1 ma. yu. ayaṁ pāṭho natthi. 2 ma. thapati.

page number: 095

bhante adukkhamasukhā vedanā santasmiṁ esā paṇīte sukhe vuttā
bhagavatāti. tatiyampi kho āyasmā udāyī pañcakaṅgaṁ thapatiṁ
etadavoca na kho gahapati dve vedanā vuttā bhagavatā tisso
vedanā vuttā bhagavatā sukhā vedanā dukkhā vedanā adukkhamasukhā
vedanā imā kho gahapati tisso vedanā vuttā bhagavatāti.
tatiyampi kho pañcakaṅgo thapati āyasmantaṁ udāyiṁ etadavoca
na kho bhante udāyi tisso vedanā vuttā bhagavatā dve
vedanā vuttā bhagavatā sukhā vedanā dukkhā vedanā yāyaṁ
bhante adukkhamasukhā vedanā santasmiṁ esā paṇīte sukhe vuttā
bhagavatāti. neva kho asakkhi 1- āyasmā udāyī pañcakaṅgaṁ thapatiṁ
saññāpetuṁ na panāsakkhi pañcakaṅgo thapati āyasmantaṁ udāyiṁ
saññāpetuṁ.

[99] assosi kho āyasmā ānando āyasmato udāyissa
pañcakaṅgena thapatinā saddhiṁ imaṁ kathāsallāpaṁ. atha kho āyasmā
ānando yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi. ekamantaṁ nisinno kho āyasmā
ānando yāvatako ahosi āyasmato udāyissa pañcakaṅgena
thapatinā saddhiṁ kathāsallāpo taṁ sabbaṁ bhagavato ārocesi.
evaṁ vutte bhagavā āyasmantaṁ ānandaṁ etadavoca santaññeva
kho ānanda pariyāyaṁ pañcakaṅgo thapati udāyissa nābbhinumodi 2-

footnote: 1 ma. sakkhi. 2 ma. nābbhanumodi.

page number: 096

santaññeva ca pana pariyāyaṁ udāyī pañcakaṅgassa thapatissa
nābbhinumodi dvepānanda vedanā vuttā mayā (pts. m i, 398) pariyāyena tissopi
vedanā vuttā mayā pariyāyena catassopi 1- vedanā vuttā mayā
pariyāyena pañcapi vedanā vuttā mayā pariyāyena chapi vedanā
vuttā mayā pariyāyena aṭṭhārasapi vedanā vuttā mayā pariyāyena
chattiṁsāpi vedanā vuttā mayā pariyāyena aṭṭhasatampi vedanā
vuttā mayā pariyāyena evaṁ pariyāyadesito kho ānanda mayā
dhammo evaṁ pariyāyadesite kho ānanda mayā dhamme ye
aññamaññassa subhāsitaṁ sulapitaṁ na samanujānissanti na samanumaññissanti
na samanumodissanti tesametaṁ pāṭikaṅkhaṁ bhaṇḍanajātā
kalahajātā vivādāpannā aññamaññaṁ mukhasattīhi vitudantā
viharissantīti evaṁ pariyāyadesito kho ānanda mayā dhammo
evaṁ pariyāyadesite kho ānanda mayā dhamme ye aññamaññassa
subhāsitaṁ sulapitaṁ samanujānissanti samanumaññissanti samanumodissanti
tesametaṁ pāṭikaṅkhaṁ samaggā sammodamānā avivadamānā khīrodakībhūtā
aññamaññaṁ piyacakkhūhi sampassantā viharissanti.

[100] pañca kho ime ānanda kāmaguṇā katame pañca
cakkhuviññeyyā rūpā iṭṭhā kantā manāpā piyarūpā kāmūpasañhitā
rajanīyā sotaviññeyyā saddā ... ghānaviññeyyā gandhā ...
jivhāviññeyyā rasā ... kāyaviññeyyā phoṭṭhabbā iṭṭhā kantā

footnote: 1 ma. catassopi vedanā vuttā mayā pariyāyenāti ime pāṭhā natthi.

page number: 097

manāpā piyarūpā kāmūpasañhitā rajanīyā ime kho ānanda
pañca kāmaguṇā. yaṁ kho ānanda ime pañca kāmaguṇe
paṭicca uppajjati sukhaṁ somanassaṁ idaṁ vuccati kāmasukhaṁ.

[101] yo kho ānanda evaṁ vadeyya etaparamaṁ sattā
sukhaṁ somanassaṁ paṭisaṁvedentīti idamassa nānujānāmi taṁ kissa
hetu atthānanda etamhā sukhā aññaṁ sukhaṁ abhikkantatarañca
paṇītatarañca. katamañcānanda etamhā sukhā aññaṁ sukhaṁ
abhikkantatarañca paṇītatarañca idhānanda bhikkhu vivicceva kāmehi
vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ
jhānaṁ upasampajja viharati idaṁ kho ānanda etamhā sukhā
aññaṁ sukhaṁ abhikkantatarañca paṇītatarañca. yo kho ānanda
evaṁ vadeyya etaparamaṁ sattā sukhaṁ somanassaṁ paṭisaṁvedentīti
idamassa nānujānāmi (pts. m i, 399) taṁ kissa hetu atthānanda etamhā
sukhā aññaṁ sukhaṁ abhikkantatarañca paṇītatarañca. katamañcānanda
etamhā sukhā aññaṁ sukhaṁ abhikkantatarañca paṇītatarañca idhānanda
bhikkhu vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ
avitakkaṁ avicāraṁ samādhijaṁ pītisukhaṁ dutiyaṁ jhānaṁ .pe. tatiyaṁ
jhānaṁ ... catutthaṁ jhānaṁ upasampajja viharati idaṁ kho ānanda
etamhā sukhā aññaṁ sukhaṁ abhikkantatarañca paṇītatarañca 

[1]-.
katamañcānanda etamhā sukhā aññaṁ sukhaṁ abhikkantatarañca

footnote: 1 ma. etthantare "yo kho evaṁ vadeyya .pe. iti dissati. yu. yo kho ānanda evaṁ
footnote: vadeyya .pe. iti dissati. ito parampi īdisaṭṭhāne pāṭhā evameva ñātabbā.

page number: 098

paṇītatarañca idhānanda bhikkhu sabbaso rūpasaññānaṁ samatikkamā
paṭighasaññānaṁ atthaṅgamā nānattasaññānaṁ amanasikārā ananto
ākāsoti ākāsānañcāyatanaṁ upasampajja viharati idaṁ kho
ānanda etamhā sukhā aññaṁ sukhaṁ abhikkantatarañca paṇītatarañca.
katamañcānanda etamhā sukhā aññaṁ sukhaṁ abhikkantatarañca
paṇītatarañca idhānanda bhikkhu sabbaso ākāsānañcāyatanaṁ
samatikkamma anantaṁ viññāṇanti viññāṇañcāyatanaṁ upasampajja
viharati idaṁ kho ānanda etamhā sukhā .pe. katamañcānanda
etamhā sukhā aññaṁ sukhaṁ abhikkantatarañca paṇītatarañca idhānanda
bhikkhu sabbaso viññāṇañcāyatanaṁ samatikkamma natthi kiñcīti
ākiñcaññāyatanaṁ upasampajja viharati idaṁ kho ānanda etamhā
sukhā (pts. m i, 400) .pe. katamañcānanda etamhā sukhā aññaṁ sukhaṁ abhikkantatarañca
paṇītatarañca idhānanda bhikkhu sabbaso ākiñcaññāyatanaṁ
samatikkamma nevasaññānāsaññāyatanaṁ upasampajja viharati idaṁ kho
ānanda etamhā sukhā aññaṁ sukhaṁ abhikkantatarañca paṇītatarañca.

[102] yo kho ānanda evaṁ vadeyya etaparamaṁ sattā
sukhaṁ somanassaṁ paṭisaṁvedentīti idamassa nānujānāmi taṁ kissa
hetu atthānanda etamhā sukhā aññaṁ sukhaṁ abhikkantatarañca
paṇītatarañca. katamañcānanda etamhā sukhā aññaṁ sukhaṁ
abhikkantatarañca paṇītatarañca idhānanda bhikkhu sabbaso nevasaññānāsaññāyatanaṁ

page number: 099

samatikkamma saññāvedayitanirodhaṁ upasampajja
viharati idaṁ kho ānanda etamhā sukhā aññaṁ sukhaṁ abhikkantatarañca
paṇītatarañca. ßēhānaṁ kho panetaṁ ānanda vijjati yaṁ
aññatitthiyā paribbājakā evaṁ vadeyyuṁ saññāvedayitanirodhaṁ
samaṇo gotamo āha tañca sukhasmiṁ paññapeti tayidaṁ kiṁsu
tayidaṁ kathaṁsūti evaṁvādino ānanda aññatitthiyā paribbājakā
evamassu vacanīyā na kho āvuso bhagavā sukhaṁyeva vedanaṁ sandhāya
sukhasmiṁ paññapeti apicāvuso yattha yattha sukhaṁ upalabbhati yahiṁ
yahiṁ taṁ taṁ tathāgato sukhasmiṁ paññapetīti.
idamavoca bhagavā attamano āyasmā ānando bhagavato
bhāsitaṁ abhinandīti.
bahuvedaniyasuttaṁ niṭṭhitaṁ navamaṁ.
------------

page number: 100

apaṇṇakasuttaṁ

[103] evamme sutaṁ ekaṁ samayaṁ bhagavā kosalesu cārikañcaramāno
mahatā bhikkhusaṅghena saddhiṁ yena sālā nāma kosalānaṁ
brāhmaṇagāmo tadavasari. assosuṁ kho sāleyyakā brāhmaṇagahapatikā
samaṇo khalu bho gotamo sakyaputto sakyakulā
pabbajito kosalesu cārikañcaramāno (pts. m i, 401) mahatā bhikkhusaṅghena saddhiṁ
sālaṁ anuppatto. taṁ kho pana bhavantaṁ gotamaṁ evaṁkalyāṇo
kittisaddo abbhuggato itipi so bhagavā arahaṁ sammāsambuddho
vijjācaraṇasampanno sugato lokavidū anuttaro purisadammasārathi satthā
devamanussānaṁ buddho bhagavā 1- so imaṁ lokaṁ sadevakaṁ samārakaṁ
sabrahmakaṁ sassamaṇabrāhmaṇiṁ pajaṁ sadevamanussaṁ sayaṁ abhiññā
sacchikatvā pavedeti so dhammaṁ deseti ādikalyāṇaṁ majjhekalyāṇaṁ
pariyosānakalyāṇaṁ sātthaṁ sabyañjanaṁ kevalaparipuṇṇaṁ
parisuddhaṁ brahmacariyaṁ pakāseti sādhu kho pana tathārūpānaṁ arahataṁ
dassanaṁ hotīti. atha kho sāleyyakā brāhmaṇagahapatikā yena
bhagavā tenupasaṅkamiṁsu upasaṅkamitvā appekacce bhagavantaṁ abhivādetvā
ekamantaṁ nisīdiṁsu appekacce bhagavatā saddhiṁ sammodiṁsu
sammodanīyaṁ kathaṁ sārāṇīyaṁ vītisāretvā ekamantaṁ nisīdiṁsu appekacce
yena bhagavā tenañjalimpaṇāmetvā ekamantaṁ nisīdiṁsu

footnote: 1 ma. bhagavāti.

page number: 101

appekacce bhagavato santike nāmagottaṁ sāvetvā ekamantaṁ nisīdiṁsu
appekacce tuṇhībhūtā ekamantaṁ nisīdiṁsu.

[104] ekamantaṁ nisinne kho sāleyyake brāhmaṇagahapatike
bhagavā etadavoca atthi pana vo gahapatayo koci manāpo satthā
yasmiṁ vo ākāravatī saddhā paṭiladdhāti. natthi kho no bhante
koci manāpo satthā yasmiṁ no ākāravatī saddhā paṭiladdhāti.
manāpaṁ vo gahapatayo satthāraṁ alabhantehi ayaṁ apaṇṇako dhammo
samādāya vattitabbo apaṇṇako hi gahapatayo dhammo samatto
samādinno so vo bhavissati dīgharattaṁ hitāya sukhāya. katamo
ca gahapatayo apaṇṇako dhammo 1-.

[105] santi gahapatayo eke samaṇabrāhmaṇā evaṁvādino
evaṁdiṭṭhino natthi dinnaṁ natthi yiṭṭhaṁ natthi hutaṁ natthi sukaṭadukkaṭānaṁ
kammānaṁ phalaṁ vipāko natthi ayaṁ loko natthi paro
loko natthi mātā natthi pitā natthi sattā opapātikā
natthi loke samaṇabrāhmaṇā sammaggatā sammāpaṭipannā ye
imañca lokaṁ parañca lokaṁ sayaṁ abhiññā sacchikatvā pavedentīti
tesaññeva kho gahapatayo samaṇabrāhmaṇānaṁ eke (pts. m i, 402) samaṇabrāhmaṇā
ujuvipaccanīkavādā te evamāhaṁsu atthi dinnaṁ atthi yiṭṭhaṁ
atthi hutaṁ atthi sukaṭadukkaṭānaṁ kammānaṁ phalaṁ vipāko atthi
ayaṁ loko atthi paro loko atthi mātā atthi pitā atthi

footnote: 1 ma. samādāyu..ßñitāya sukhāya.

page number: 102

sattā opapātikā atthi loke samaṇabrāhmaṇā sammaggatā
sammāpaṭipannā ye imañca lokaṁ parañca lokaṁ sayaṁ abhiññā
sacchikatvā pavedentīti. taṁ kiṁ maññatha gahapatayo nanume
samaṇabrāhmaṇā aññamaññaṁ 1- ujuvipaccanīkavādāti. evaṁ bhante.

[106] tatra gahapatayo ye te samaṇabrāhmaṇā evaṁvādino
evaṁdiṭṭhino natthi dinnaṁ natthi yiṭṭhaṁ natthi hutaṁ .pe. ye
imañca lokaṁ parañca lokaṁ sayaṁ abhiññā sacchikatvā pavedentīti
tesametaṁ pāṭikaṅkhaṁ yamidaṁ 2- kāyasucaritaṁ vacīsucaritaṁ manosucaritaṁ ime
tayo kusale dhamme abhinibbajjetvā yamidaṁ kāyaduccaritaṁ vacīduccaritaṁ
manoduccaritaṁ ime tayo akusale dhamme samādāya
vattissanti taṁ kissa hetu na hi te bhonto samaṇabrāhmaṇā
passanti akusalānaṁ dhammānaṁ ādīnavaṁ okāraṁ saṅkilesaṁ kusalānaṁ
dhammānaṁ nekkhamme ānisaṁsaṁ vodānapakkhaṁ. santaṁyeva kho pana
paraṁ lokaṁ natthi paro lokotissa diṭṭhi hoti sāssa hoti
micchādiṭṭhi. santaṁyeva kho pana paraṁ lokaṁ natthi paro lokoti
saṅkappeti svāssa hoti micchāsaṅkappo. santaṁyeva kho pana
paraṁ lokaṁ natthi paro lokoti vācaṁ bhāsati sāssa hoti
micchāvācā. santaṁyeva kho pana paraṁ lokaṁ natthi paro
lokoti āha ye te arahanto paralokaviduno tesamayaṁ paccanīkaṁ
karoti. santaṁyeva kho pana paraṁ lokaṁ natthi paro lokoti

footnote: 1 ma. yu. aññamaññasusa. 2 ma. yadidaṁ. sabbatthāpi īdisameva.

page number: 103

paraṁ saññapeti 1- sāssa hoti asaddhammasaññatti 2- tāya ca pana
asaddhammasaññattiyā 3- attānukkaṁseti paraṁ vambheti. iti pubbeva
kho panassa susīlyaṁ pahīnaṁ hoti dussīlyaṁ paccupaṭṭhitaṁ ayañca
micchādiṭṭhi micchāsaṅkappo micchāvācā ariyānaṁ paccanīkatā
asaddhammasaññatti attukkaṁsanā paravambhanā. evaṁsime 4- aneke
pāpakā akusalā dhammā sambhavanti micchādiṭṭhipaccayā.

[107] (pts. m i, 403) tatra gahapatayo viññū puriso iti paṭisañcikkhati
sace kho natthi paro loko evamayaṁ bhavaṁ purisapuggalo kāyassa
bhedā parammaraṇā 5- sotthimattānaṁ karissati sace kho atthi paro
loko evamayaṁ bhavaṁ purisapuggalo kāyassa bhedā parammaraṇā
apāyaṁ duggatiṁ vinipātaṁ nirayaṁ upapajjissati. kāmaṁ kho pana māhu
paro loko hotu nesaṁ bhavataṁ samaṇabrāhmaṇānaṁ saccaṁ vacanaṁ
atha ca panāyaṁ bhavaṁ purisapuggalo diṭṭheva dhamme viññūnaṁ gārayho
dussīlo purisapuggalo micchādiṭṭhī natthikavādoti. sace kho
attheva paro loko evaṁ imassa bhoto purisapuggalassa ubhayattha
kaliggāho 6- yañca diṭṭheva dhamme viññūnaṁ gārayho yañca
kāyassa bhedā parammaraṇā apāyaṁ duggatiṁ vinipātaṁ nirayaṁ upapajjissati.
evamassāyaṁ apaṇṇako dhammo dussamatto samādinno 7-
ekaṁsaṁ pharitvā tiṭṭhati riñcati kusalaṭṭhānaṁ. 8-

footnote: 1 ma. yu. saññāpeti. sabbatthāpi īdisameva. 2 po. ...paññatti. 3 po. ...
footnote: paññattiyā. 4 ma. evamassime. 5 ma. yu. parammaraṇāti natthi. 6 ma. yu.
footnote: kaliggaho. 7 po. dussamādinno. 8 ma. yu. kusalaṁ ṭhānaṁ.

page number: 104

[108] tatra gahapatayo ye te samaṇabrāhmaṇā evaṁvādino
evaṁdiṭṭhino atthi dinnaṁ .pe. ye imañca lokaṁ parañca
lokaṁ sayaṁ abhiññā sacchikatvā pavedentīti tesametaṁ pāṭikaṅkhaṁ
yamidaṁ kāyaduccaritaṁ vacīduccaritaṁ manoduccaritaṁ ime tayo akusale
dhamme abhinibbajjetvā yamidaṁ kāyasucaritaṁ vacīsucaritaṁ manosucaritaṁ
ime tayo kusale dhamme samādāya vattissanti taṁ kissa hetu
passanti hi te bhonto samaṇabrāhmaṇā akusalānaṁ dhammānaṁ
ādīnavaṁ okāraṁ saṅkilesaṁ kusalānaṁ dhammānaṁ nekkhamme ānisaṁsaṁ
vodānapakkhaṁ. santaṁyeva kho pana paraṁ lokaṁ atthi paro
lokotissa diṭṭhi hoti sāssa hoti sammādiṭṭhi. santaṁyeva
kho pana paraṁ lokaṁ atthi paro lokoti saṅkappeti svāssa
hoti sammāsaṅkappo. santaṁyeva kho pana paraṁ lokaṁ atthi
paro lokoti vācaṁ bhāsati sāssa hoti sammāvācā. santaṁyeva
kho pana paraṁ lokaṁ atthi paro lokoti āha ye te
arahanto paralokaviduno tesamayaṁ na paccanīkaṁ karoti. santaṁyeva
kho pana paraṁ lokaṁ atthi paro lokoti (pts. m i, 404) paraṁ saññapeti
sāssa hoti saddhammasaññatti tāya ca pana saddhammasaññattiyā
nevattānukkaṁseti na paraṁ vambheti. iti pubbeva kho panassa
dussīlyaṁ pahīnaṁ hoti susīlyaṁ paccupaṭṭhitaṁ ayañca sammādiṭṭhi
sammāsaṅkappo sammāvācā ariyānaṁ appaccanīkatā saddhammasaññatti

page number: 105

anattukkaṁsanā 1- aparavambhanā. evaṁsime 2- aneke kusalā dhammā
sambhavanti sammādiṭṭhipaccayā.

[109] tatra gahapatayo viññū puriso iti paṭisañcikkhati
sace kho atthi paro loko evamayaṁ bhavaṁ purisapuggalo kāyassa
bhedā parammaraṇā sugatiṁ saggaṁ lokaṁ upapajjissati. kāmaṁ kho
pana māhu paro loko hotu nesaṁ bhavataṁ samaṇabrāhmaṇānaṁ
saccaṁ vacanaṁ atha ca panāyaṁ bhavaṁ purisapuggalo diṭṭheva dhamme
viññūnaṁ pāsaṁso sīlavā purisapuggalo sammādiṭṭhī atthikavādoti.
sace kho attheva paro loko evaṁ imassa bhoto purisapuggalassa
ubhayattha kaṭaggāho 3- yañca diṭṭheva dhamme viññūnaṁ pāsaṁso
yañca kāyassa bhedā parammaraṇā sugatiṁ saggaṁ lokaṁ upapajjissati.
evamassāyaṁ apaṇṇako dhammo susamatto samādinno ubhayaṁsaṁ
pharitvā tiṭṭhati riñcati akusalaṭṭhānaṁ 4-.

[110] santi gahapatayo eke samaṇabrāhmaṇā evaṁvādino
evaṁdiṭṭhino karato kārayato chindato chedāpayato pacato 5- pacāpayato
socato socāpayato kilamato kilamāpayato 6- phandato phandāpayato
pāṇamatipātāpayato 7- adinnaṁ ādiyato sandhiṁ chindato nillopaṁ
harato ekāgārikaṁ karoto paripanthe tiṭṭhato paradāraṁ gacchato

footnote: 1 ma. anattukkaṁsanāparavambhanā. 2 ma. evamassime. 3 ma. yu. kaṭaggaho.
footnote: 4 ma. yu. akusalaṁ ṭhānanti dissati. 5 yu. ma. pācayato. 6 sī. yu. socayato
footnote: kilamayatoti pāṭhā dissanti. 7 sī. yu. pāṇamatimāpayato.

page number: 106

musā bhaṇato karoto na karīyati pāpaṁ khurapariyantena cepi
cakkena yo imissā paṭhaviyā pāṇe ekamaṁsakhalaṁ ekamaṁsapuñjaṁ
kareyya natthi tatonidānaṁ pāpaṁ natthi pāpassa āgamo dakkhiṇaṁ
cepi gaṅgāya tīraṁ gaccheyya hananto ghātento chindanto
chedāpento pacanto pācento natthi tatonidānaṁ pāpaṁ natthi
pāpassa āgamo uttaraṁ cepi gaṅgāya tīraṁ gaccheyya dadanto
dāpento yajanto yajāpento 1- natthi tatonidānaṁ puññaṁ natthi
puññassa āgamo dānena damena saññamena saccavajjena natthi
puññaṁ natthi puññassa āgamoti. tesaṁyeva kho gahapatayo
samaṇabrāhmaṇānaṁ eke samaṇabrāhmaṇā (pts. m i, 405) ujuvipaccanīkavādā te
evamāhaṁsu karato kārayato chindato chedāpayato pacato pacāpayato
socato socāpayato kilamato kilamāpayato phandato phandāpayato
pāṇamatipātāpayato adinnaṁ ādiyato sandhiṁ chindato nillopaṁ
harato ekāgārikaṁ karoto paripanthe tiṭṭhato paradāraṁ gacchato
musā bhaṇato karoto karīyati pāpaṁ khurapariyantena cepi cakkena
yo imissā paṭhaviyā pāṇe ekamaṁsakhalaṁ ekamaṁsapuñjaṁ kareyya
atthi tatonidānaṁ pāpaṁ atthi pāpassa āgamo dakkhiṇaṁ cepi
gaṅgāya tīraṁ gaccheyya hananto ghātento chindanto chedāpento
pacanto pācento atthi tatonidānaṁ pāpaṁ atthi pāpassa
āgamo uttaraṁ cepi gaṅgāya tīraṁ gaccheyya dadanto dāpento

footnote: 1 yu. yājento.

page number: 107

yajanto yajāpento atthi tatonidānaṁ puññaṁ atthi puññassa
āgamo dānena damena saññamena saccavajjena 1- atthi puññaṁ
atthi puññassa āgamoti. taṁ kiṁ maññatha gahapatayo nanume
samaṇabrāhmaṇā aññamaññassa ujuvipaccanīkavādāti. evaṁ
bhante.

[111] tatra gahapatayo ye te samaṇabrāhmaṇā evaṁvādino
evaṁdiṭṭhino karato kārayato chindato chedāpayato pacato pacāpayato
socato socāpayato kilamato kilamāpayato phandato phandāpayato
pāṇamatipātāpayato adinnaṁ ādiyato sandhiṁ chindato nillopaṁ
harato ekāgārikaṁ karoto paripanthe tiṭṭhato paradāraṁ gacchato
musā bhaṇato karoto na karīyati pāpaṁ khurapariyantena cepi cakkena
yo imissā paṭhaviyā pāṇe ekamaṁsakhalaṁ ekamaṁsapuñjaṁ kareyya
natthi tatonidānaṁ pāpaṁ natthi pāpassa āgamo dakkhiṇaṁ cepi
gaṅgāya tīraṁ gaccheyya hananto ghātento .pe. dānena damena
saññamena saccavajjena natthi puññaṁ natthi puññassa āgamoti.
tesametaṁ pāṭikaṅkhaṁ yamidaṁ kāyasucaritaṁ vacīsucaritaṁ manosucaritaṁ ime
tayo kusale dhamme abhinibbajjetvā 2- yamidaṁ kāyaduccaritaṁ vacīduccaritaṁ
manoduccaritaṁ ime tayo akusale dhamme samādāya vattissanti
taṁ kissa hetu na hi te bhonto samaṇabrāhmaṇā passanti
akusalānaṁ dhammānaṁ ādīnavaṁ okāraṁ saṅkilesaṁ kusalānaṁ dhammānaṁ

footnote: 1 ma. saccavācena. 2 ma. abhinibbijjitvā.

page number: 108

nekkhamme ānisaṁsaṁ vodānapakkhaṁ. santaṁyeva kho pana kiriyaṁ
natthi kiriyātissa diṭṭhi hoti sāssa hoti micchādiṭṭhi.
santaṁyeva kho pana kiriyaṁ natthi kiriyāti saṅkappeti svāssa
hoti micchāsaṅkappo. santaṁyeva kho pana kiriyaṁ natthi kiriyāti
vācaṁ bhāsati sāssa hoti micchāvācā. santaṁyeva kho pana
kiriyaṁ natthi kiriyāti āha ye te arahanto kiriyavādā tesamayaṁ
paccanīkaṁ karoti. santaṁyeva kho pana kiriyaṁ natthi kiriyāti paraṁ
saññapeti sāssa hoti asaddhammasaññatti tāya ca pana asaddhammasaññattiyā
attānukkaṁseti paraṁ vambheti. iti pubbeva kho
panassa susīlyaṁ pahīnaṁ hoti dussīlyaṁ paccupaṭṭhitaṁ ayañca (pts. m i, 406) micchādiṭṭhi
micchāsaṅkappo micchāvācā ariyānaṁ paccanīkatā asaddhammasaññatti
attukkaṁsanā 1- paravambhanā. evaṁsime 2- aneke pāpakā
akusalā dhammā sambhavanti micchādiṭṭhipaccayā.

[112] tatra gahapatayo viññū puriso iti paṭisañcikkhati
sace kho natthi kiriyā evamayaṁ bhavaṁ purisapuggalo kāyassa bhedā
parammaraṇā 3- sotthimattānaṁ karissati. sace kho atthi kiriyā
evamayaṁ bhavaṁ purisapuggalo kāyassa bhedā parammaraṇā apāyaṁ duggatiṁ
vinipātaṁ nirayaṁ upapajjissati. kāmaṁ kho pana māhu kiriyā hotu
nesaṁ bhavataṁ samaṇabrāhmaṇānaṁ saccaṁ vacanaṁ atha ca panāyaṁ bhavaṁ
purisapuggalo diṭṭheva dhamme viññūnaṁ gārayho dussīlo purisapuggalo

footnote: 1 ma. attukkaṁsanaparavambhanaṁ. 2 ma. evassime. 3 ma. yu. parammaraṇāti natthi.

page number: 109

puggalo micchādiṭṭhī akiriyavādoti. sace kho attheva kiriyā
evaṁ imassa bhoto purisapuggalassa ubhayattha kaliggāho yañca
diṭṭheva dhamme viññūnaṁ gārayho yañca kāyassa bhedā parammaraṇā
apāyaṁ duggatiṁ vinipātaṁ nirayaṁ upapajjissatīti 1-. evamassāyaṁ
apaṇṇako dhammo dussamatto samādinno ekaṁsaṁ pharitvā tiṭṭhati
riñcati kusalaṭṭhānaṁ.

[113] tatra gahapatayo ye te samaṇabrāhmaṇā evaṁvādino
evaṁdiṭṭhino karato kārayato chindato chedāpayato pacato pacāpayato
socato socāpayato kilamato kilamāpayato phandato phandāpayato
pāṇamatipātāpayato adinnaṁ ādiyato sandhiṁ chindato nillopaṁ
harato ekāgārikaṁ karoto paripanthe tiṭṭhato paradāraṁ gacchato
musā bhaṇato karato karīyati pāpaṁ khurapariyantena cepi cakkena yo
imissā paṭhaviyā pāṇe ekamaṁsakhalaṁ ekamaṁsapuñjaṁ kareyya atthi
tatonidānaṁ pāpaṁ atthi pāpassa āgamo dakkhiṇañcepi gaṅgāya
tīraṁ gaccheyya hananto ghātento chindanto chedāpento pacanto
pācento atthi tatonidānaṁ pāpaṁ atthi pāpassa āgamo
uttarañcepi gaṅgāya tīraṁ gaccheyya dadanto dāpento yajanto
yajāpento atthi tatonidānaṁ puññaṁ atthi puññassa āgamo
dānena damena saññamena saccavajjena atthi puññaṁ 

[1]- atthi
puññassa āgamoti. tesametaṁ pāṭikaṅkhaṁ yamidaṁ kāyaduccaritaṁ

footnote: 1 po. etthantare "atthi tato nidānaṁ puññanti ime pāṭhā dissanti.

page number: 110

vacīduccaritaṁ manoduccaritaṁ ime tayo akusale dhamme abhinibbajjetvā
yamidaṁ kāyasucaritaṁ vacīsucaritaṁ manosucaritaṁ ime tayo kusale dhamme
samādāya vattissantīti 1- taṁ kissa hetu passanti hi te 2- bhonto
samaṇabrāhmaṇā akusalānaṁ dhammānaṁ ādīnavaṁ okāraṁ saṅkilesaṁ
kusalānaṁ dhammānaṁ nekkhamme ānisaṁsaṁ vodānapakkhaṁ. santaṁyeva
kho pana kiriyaṁ atthi kiriyātissa diṭṭhi hoti sāssa hoti
sammādiṭṭhi. santaṁyeva kho pana kiriyaṁ atthi kiriyāti saṅkappeti
svāssa hoti sammāsaṅkappo. santaṁyeva kho pana kiriyaṁ atthi
kiriyāti vācaṁ bhāsati sāssa hoti sammāvācā. santaṁyeva
kho pana kiriyaṁ atthi kiriyāti āha ye te arahanto kiriyavādā
tesamayaṁ na paccanīkaṁ karoti. santaṁyeva kho pana kiriyaṁ atthi
kiriyāti paraṁ saññapeti sāssa hoti saddhammasaññatti (pts. m i, 407) tāya
ca pana saddhammasaññattiyā nevattānukkaṁseti na paraṁ vambheti.
iti pubbeva kho panassa dussīlyaṁ pahīnaṁ hoti sulīlyaṁ paccupaṭṭhitaṁ
ayañca sammādiṭṭhi sammāsaṅkappo sammāvācā ariyānaṁ
appaccanīkatā saddhammasaññatti anattukkaṁsanā aparavambhanā.
evaṁsime aneke kusalā dhammā sambhavanti sammādiṭṭhipaccayā.

[114] tatra gahapatayo viññū puriso iti paṭisañcikkhati
sace kho atthi kiriyā evamayaṁ bhavaṁ purisapuggalo kāyassa bhedā
parammaraṇā sugatiṁ saggaṁ lokaṁ upapajjissati. kāmaṁ kho pana

footnote: 1 ma. yu. itisaddo natthi. 2 ma. teti natthi.

page number: 111

māhu kiriyā hotu nesaṁ bhavataṁ samaṇabrāhmaṇānaṁ saccaṁ vacanaṁ
atha ca panāyaṁ bhavaṁ purisapuggalo diṭṭheva dhamme viññūnaṁ pāsaṁso
sīlavā purisapuggalo sammādiṭṭhī kiriyavādoti. sace kho attheva
kiriyā evaṁ imassa bhoto purisapuggalassa ubhayattha kaṭaggāho
yañca diṭṭheva dhamme viññūnaṁ pāsaṁso yañca kāyassa bhedā
parammaraṇā sugatiṁ saggaṁ lokaṁ upapajjissati. evamassāyaṁ
apaṇṇako dhammo susamatto samādinno 1- ubhayaṁsaṁ pharitvā tiṭṭhati
riñcati akusalaṭṭhānaṁ.

[115] santi gahapatayo eke samaṇabrāhmaṇā evaṁvādino
evaṁdiṭṭhino natthi hetu natthi paccayo sattānaṁ saṅkilesāya
ahetū appaccayā sattā saṅkilissanti natthi hetu natthi paccayo
sattānaṁ visuddhiyā ahetū appaccayā sattā visujjhanti natthi
balaṁ natthi viriyaṁ natthi purisathāmo natthi purisaparakkamo sabbe
sattā sabbe pāṇā sabbe bhūtā sabbe jīvā avasā abalā
aviriyā niyatisaṅgatibhāvapariṇatā 2- chasvevābhijātīsu sukhadukkhaṁ
paṭisaṁvedentīti tesaṁyeva kho gahapatayo samaṇabrāhmaṇānaṁ eke
samaṇabrāhmaṇā ujuvipaccanīkavādā te evamāhaṁsu atthi hetu
atthi paccayo sattānaṁ saṅkilesāya sahetū sappaccayā sattā
saṅkilissanti atthi hetu atthi paccayo sattānaṁ visuddhiyā
sahetū sappaccayā sattā visujjhanti atthi balaṁ atthi viriyaṁ

footnote: 1 po. susamādinno. 2 ma. ... sabhāvapariṇatā.

page number: 112

atthi purisathāmo atthi purisaparakkamo 1- sabbe sattā sabbe
pāṇā sabbe bhūtā sabbe jīvā savasā 2- sabalā saviriyā
niyatisaṅgatibhāvapariṇatā chasvevābhijātīsu sukhadukkhaṁ paṭisaṁvedentīti.
taṁ kiṁ maññatha gahapatayo (pts. m i, 408) nanume samaṇabrāhmaṇā aññamaññaṁ 3-
ujuvipaccanīkavādāti. evaṁ bhante.

[116] tatra gahapatayo ye te samaṇabrāhmaṇā evaṁvādino
evaṁdiṭṭhino natthi hetu natthi paccayo sattānaṁ saṅkilesāya
ahetū appaccayā sattā saṅkilissanti natthi hetu natthi
paccayo sattānaṁ visuddhiyā ahetū appaccayā sattā visujjhanti
natthi balaṁ natthi viriyaṁ natthi purisathāmo natthi purisaparakkamo
sabbe sattā sabbe pāṇā sabbe bhūtā sabbe jīvā avasā
abalā aviriyā niyatisaṅgatibhāvapariṇatā chasvevābhijātīsu sukhadukkhaṁ
paṭisaṁvedentīti tesametaṁ pāṭikaṅkhaṁ yamidaṁ kāyasucaritaṁ vacīsucaritaṁ
manosucaritaṁ ime tayo kusale dhamme abhinibbajjetvā yamidaṁ
kāyaduccaritaṁ vacīduccaritaṁ manoduccaritaṁ ime tayo akusale dhamme
samādāya vattissanti taṁ kissa hetu na hi te bhonto
samaṇabrāhmaṇā passanti akusalānaṁ dhammānaṁ ādīnavaṁ okāraṁ
saṅkilesaṁ kusalānaṁ dhammānaṁ nekkhamme ānisaṁsaṁ vodānapakkhaṁ.
santaṁyeva kho pana hetuṁ natthi hetūtissa diṭṭhi hoti sāssa
hoti micchādiṭṭhi. santaṁyeva kho pana hetuṁ natthi hetūti

footnote: 1 yu. etthantare nakāro atthi. potthakepi īdisoyeva. 2 yu. avasā abalā
footnote: aviriyā. potthakepi īdisoyeva. 3 ma. yu. aññamaññassa.

page number: 113

saṅkappeti svāssa hoti micchāsaṅkappo. santaṁyeva kho pana
hetuṁ natthi hetūti vācaṁ bhāsati sāssa hoti micchāvācā.
santaṁyeva kho pana hetuṁ natthi hetūti āha ye te arahanto
hetuvādā tesamayaṁ paccanīkaṁ karoti. santaṁyeva kho pana hetuṁ
natthi hetūti paraṁ saññapeti sāssa hoti asaddhammasaññatti
tāya ca pana asaddhammasaññattiyā attānukkaṁseti paraṁ vambheti.
iti pubbeva kho panassa susīlyaṁ pahīnaṁ hoti dussīlyaṁ paccupaṭṭhitaṁ
ayañca micchādiṭṭhi micchāsaṅkappo micchāvācā ariyānaṁ paccanīkatā
asaddhammasaññatti attānukkaṁsanā paravambhanā. evaṁsime aneke
pāpakā akusalā dhammā sambhavanti micchādiṭṭhipaccayā.

[117] tatra gahapatayo viññū puriso iti paṭisañcikkhati
sace kho natthi hetu evamayaṁ bhavaṁ purisapuggalo kāyassa bhedā
parammaraṇā 1- sotthimattānaṁ karissati. sace kho atthi hetu
evamayaṁ bhavaṁ purisapuggalo kāyassa bhedā parammaraṇā apāyaṁ
duggatiṁ vinipātaṁ nirayaṁ upapajjissati. kāmaṁ kho pana māhu hetu
hotu nesaṁ bhavataṁ samaṇabrāhmaṇānaṁ saccaṁ vacanaṁ atha ca panāyaṁ
bhavaṁ purisapuggalo diṭṭheva dhamme viññūnaṁ gārayho dussīlo
purisapuggalo micchādiṭṭhī ahetukavādoti. sace kho attheva
hetu evaṁ imassa bhoto purisapuggalassa ubhayattha (pts. m i, 409) kaliggāho
yañca diṭṭheva dhamme viññūnaṁ gārayho yañca kāyassa bhedā

footnote: 1 ma. yu. ayaṁ pāṭho natthi.

page number: 114

parammaraṇā apāyaṁ duggatiṁ vinipātaṁ nirayaṁ upapajjissati. evamassāyaṁ
apaṇṇako dhammo dussamatto samādinno ekaṁsaṁ pharitvā tiṭṭhati
riñcati kusalaṭṭhānaṁ.

[118] tatra gahapatayo ye te samaṇabrāhmaṇā evaṁvādino
evaṁdiṭṭhino atthi hetu atthi paccayo sattānaṁ saṅkilesāya
sahetū sappaccayā sattā saṅkilissanti atthi hetu atthi paccayo
sattānaṁ visuddhiyā sahetū sappaccayā sattā visujjhanti atthi
balaṁ atthi viriyaṁ atthi purisathāmo atthi purisaparakkamo sabbe
sattā sabbe pāṇā sabbe bhūtā sabbe jīvā savasā sabalā
saviriyā niyatisaṅgatibhāvapariṇatā chasvevābhijātīsu sukhadukkhaṁ
paṭisaṁvedentīti tesametaṁ pāṭikaṅkhaṁ yamidaṁ kāyaduccaritaṁ vacīduccaritaṁ
manoduccaritaṁ ime tayo akusale dhamme abhinibbajjetvā yamidaṁ
kāyasucaritaṁ vacīsucaritaṁ manosucaritaṁ ime tayo kusale dhamme samādāya
vattissanti taṁ kissa hetu passanti hi te bhonto samaṇabrāhmaṇā
akusalānaṁ dhammānaṁ ādīnavaṁ okāraṁ saṅkilesaṁ kusalānaṁ
dhammānaṁ nekkhamme ānisaṁsaṁ vodānapakkhaṁ. santaṁyeva kho pana
hetuṁ atthi hetūtissa diṭṭhi hoti sāssa hoti sammādiṭṭhi.
santaṁyeva kho pana hetuṁ atthi hetūti saṅkappeti svāssa
hoti sammāsaṅkappo. santaṁyeva kho pana hetuṁ atthi hetūti
vācaṁ bhāsati sāssa hoti sammāvācā. santaṁyeva kho pana

page number: 115

hetuṁ atthi hetūti āha ye te arahanto hetuvādā tesamayaṁ
na paccanīkaṁ karoti. santaṁyeva kho pana hetuṁ atthi hetūti
paraṁ saññapeti sāssa hoti saddhammasaññatti tāya ca
pana saddhammasaññattiyā nevattānukkaṁseti na paraṁ vambheti.
iti pubbeva kho panassa dussīlyaṁ pahīnaṁ hoti susīlyaṁ paccupaṭṭhitaṁ
ayañca sammādiṭṭhi sammāsaṅkappo sammāvācā ariyānaṁ
appaccanīkatā saddhammasaññatti anattukkaṁsanā aparavambhanā.
evaṁsime aneke kusalā dhammā sambhavanti sammādiṭṭhipaccayā.

[119] tatra gahapatayo viññū puriso iti paṭisañcikkhati
sace kho atthi hetu evamayaṁ bhavaṁ purisapuggalo kāyassa bhedā
parammaraṇā sugatiṁ saggaṁ lokaṁ upapajjissati. kāmaṁ kho pana
māhu hetu hotu nesaṁ bhavataṁ samaṇabrāhmaṇānaṁ saccaṁ vacanaṁ
atha ca panāyaṁ bhavaṁ purisapuggalo diṭṭheva dhamme viññūnaṁ pāsaṁso
sīlavā purisapuggalo sammādiṭṭhī hetuvādoti. sace kho attheva
hetu evaṁ imassa bhoto purisapuggalassa ubhayattha kaṭaggāho
yañca diṭṭheva dhamme viññūnaṁ pāsaṁso yañca kāyassa bhedā
parammaraṇā sugatiṁ saggaṁ lokaṁ upapajjissati. evamassāyaṁ
apaṇṇako dhammo susamatto samādinno ubhayaṁsaṁ pharitvā tiṭṭhati
riñcati akusalaṭṭhānaṁ.

[120] santi gahapatayo eke samaṇabrāhmaṇā evaṁvādino

page number: 116

evaṁdiṭṭhino natthi sabbaso āruppāti tesaṁyeva kho gahapatayo
samaṇabrāhmaṇānaṁ eke samaṇabrāhmaṇā ujuvipaccanīkavādā te
evamāhaṁsu atthi sabbaso āruppāti. taṁ kiṁ maññatha gahapatayo
nanume samaṇabrāhmaṇā aññamaññassa ujuvipaccanīkavādāti. evaṁ
bhante. tatra gahapatayo viññū puriso iti paṭisañcikkhati ye
kho te bhonto samaṇabrāhmaṇā evaṁvādino evaṁdiṭṭhino
natthi sabbaso āruppāti idaṁ me adiṭṭhaṁ yepi te bhonto
samaṇabrāhmaṇā evaṁvādino evaṁdiṭṭhino atthi sabbaso āruppāti
idaṁ me aviditaṁ ahañceva kho pana ajānanto 1- apassanto
ekaṁsena ādāya vohareyyaṁ idameva saccaṁ moghamaññanti na
me taṁ assa paṭirūpaṁ ye kho te bhonto samaṇabrāhmaṇā
evaṁvādino evaṁdiṭṭhino natthi sabbaso āruppāti sace kho
tesaṁ bhavataṁ samaṇabrāhmaṇānaṁ saccaṁ vacanaṁ ṭhānametaṁ vijjati
ye te devā rūpino manomayā apaṇṇakaṁ me 2- tatrūpapatti
bhavissati ye pana te bhonto samaṇabrāhmaṇā evaṁvādino
evaṁdiṭṭhino atthi sabbaso āruppāti sace tesaṁ bhavataṁ samaṇabrāhmaṇānaṁ
saccaṁ vacanaṁ ṭhānametaṁ vijjati ye te devā arūpino
saññāmayā apaṇṇakaṁ me 3- tatrūpapatti bhavissati dissante kho
pana rūpādhikaraṇaṁ 4- daṇḍādānasatthādānakalahaviggahavivādatuvaṁtuvaṁpesuñña 5- 6-
musāvādā natthi kho panetaṁ sabbaso āruppeti. so

footnote: 1 po. ajānaṁ ajānanto ajānaṁ apassanto. 2-3 po. apaṇṇakametaṁ. 4 ma.
footnote: rūpakāraṇā. 5 ma. ... satthādānaṁ. 6 ma. vivādātuvaṁtuvaṁ.

page number: 117

iti paṭisaṅkhāya rūpānaṁyeva nibbidāya virāgāya nirodhāya paṭipanno
hoti.

[121] santi gahapatayo eke samaṇabrāhmaṇā evaṁvādino
evaṁdiṭṭhino natthi sabbaso bhavanirodhoti. tesaṁyeva kho gahapatayo
samaṇabrāhmaṇānaṁ eke samaṇabrāhmaṇā ujuvipaccanīkavādā te
evamāhaṁsu atthi (pts. m i, 411) sabbaso bhavanirodhoti. taṁ kiṁ maññatha gahapatayo
nanume samaṇabrāhmaṇā aññamaññassa ujuvipaccanīkavādāti.
evaṁ bhante. tatra gahapatayo viññū puriso iti paṭisañcikkhati
ye 1- kho te bhonto samaṇabrāhmaṇā evaṁvādino evaṁdiṭṭhino
natthi sabbaso bhavanirodhoti idaṁ me adiṭṭhaṁ yepi te bhonto
samaṇabrāhmaṇā evaṁvādino evaṁdiṭṭhino atthi sabbaso
bhavanirodhoti idaṁ me aviditaṁ ahañceva kho pana ajānanto
apassanto ekaṁsena ādāya vohareyyaṁ idameva saccaṁ
moghamaññanti na me taṁ assa paṭirūpaṁ ye kho te bhonto
samaṇabrāhmaṇā evaṁvādino evaṁdiṭṭhino natthi sabbaso bhavanirodhoti
sace tesaṁ bhavataṁ samaṇabrāhmaṇānaṁ saccaṁ vacanaṁ ṭhānametaṁ vijjati
ye te devā arūpino saññāmayā apaṇṇakaṁ me tatrūpapatti
bhavissati ye pana te bhonto samaṇabrāhmaṇā evaṁvādino
evaṁdiṭṭhino atthi sabbaso bhavanirodhoti sace tesaṁ bhavataṁ
samaṇabrāhmaṇānaṁ saccaṁ vacanaṁ ṭhānametaṁ vijjati yaṁ diṭṭheva dhamme

footnote: 1 ma. ye ca kho te.

page number: 118

parinibbāyissāmi. ye kho te bhonto samaṇabrāhmaṇā evaṁvādino
evaṁdiṭṭhino natthi sabbaso bhavanirodhoti tesamayaṁ diṭṭhi sarāgāya
santike saṁyogāya santike abhinandanāya santike ajjhosānāya
santike upādānāya santike ye pana te bhonto samaṇabrāhmaṇā
evaṁvādino evaṁdiṭṭhino atthi sabbaso bhavanirodhoti tesamayaṁ
diṭṭhi asārāgāya 1- santike asaṁyogāya santike anabhinandanāya
santike anajjhosānāya santike anupādānāya santiketi. so
iti paṭisaṅkhāya bhavānaṁyeva nibbidāya virāgāya nirodhāya paṭipanno
hoti.

[122] cattārome gahapatayo puggalā santo saṁvijjamānā
lokasmiṁ katame cattāro idha gahapatayo ekacco puggalo
attantapo hoti attaparitāpanānuyogamanuyutto idha gahapatayo
ekacco puggalo parantapo hoti paraparitāpanānuyogamanuyutto
idha gahapatayo ekacco puggalo attantapo ca hoti attaparitāpanānu-
yogamanuyutto parantapo ca paraparitāpanānuyogamanuyutto idha
gahapatayo ekacco puggalo nevattantapo ca hoti nāttaparitāpanānu-
yogamanuyutto na parantapo na paraparitāpanānuyogamanuyutto so
anattantapo aparantapo diṭṭheva dhamme nicchāto nibbuto sitibhūto
sukhapaṭisaṁvedī brahmabhūtena attanā viharati.

[123] katamo ca gahapatayo puggalo attantapo
attaparitāpanānuyogamayutto.

footnote: 1 ma. asarāgāya.

page number: 119

idha gahapatayo ekacco puggalo acelako
hoti muttācāro hatthāvalekhano. yathā kandarakasuttaṁ tathā vitthāro.
iti evarūpaṁ anekavihitaṁ kāyassa ātāpanaparitāpanānuyogamanuyutto
viharati ayaṁ vuccati gahapatayo puggalo attantapo
attaparitāpanānuyogamanuyutto. katamo ca gahapatayo puggalo
parantapo paraparitāpanānuyogamanuyutto. idha gahapatayo 1- puggalo
orabbhiko hoti sūkariko hoti .pe. ye vā panaññepi keci
kurūrakammantā ayaṁ vuccati gahapatayo puggalo parantapo
paraparitāpanānuyogamanuyutto. katamo ca gahapatayo puggalo
attantapo ca attaparitāpanānuyogamanuyutto parantapo ca
paraparitāpanānuyogamanuyutto. idha gahapatayo ekacco puggalo rājā
vā hoti khattiyo muddhāvasitto .pe. tepi daṇḍatajjitā bhayatajjitā
assumukhā rodamānā parikammāni karonti ayaṁ vuccati gahapatayo
puggalo attantapo ca attaparitāpanānuyogamanuyutto parantapo
ca paraparitāpanānuyogamanuyutto. katamo ca gahapatayo puggalo
nevattantapo ca 2- nāttaparitāpanānuyogamanuyutto na parantapo
ca na paraparitāpanānuyogamanuyutto so anattantapo aparantapo
diṭṭheva dhamme nicchāto nibbuto sītibhūto sukhapaṭisaṁvedī brahmabhūtena
attanā viharati. idha gahapatayo tathāgato loke uppajjati
arahaṁ sammāsambuddho .pe. so ime pañca nīvaraṇe pahāya

footnote: 1 po. ma. yu. ekacco puggalo. 2 ma. yu. ayaṁ saddo natthi..

page number: 120

cetaso upakkilese paññāya dubbalīkaraṇe vivicceva kāmehi
vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ
jhānaṁ upasampajja viharati vitakkavicārānaṁ vūpasamā ajjhattaṁ
sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ
dutiyaṁ jhānaṁ *- upasampajja viharati pītiyā ca virāgā .pe. tatiyaṁ
jhānaṁ upasampajja viharati sukhassa ca pahānā .pe. catutthaṁ
jhānaṁ upasampajja viharati. so evaṁ samāhite citte parisuddhe
pariyodāte anaṅgaṇe vigatūpakkilese mudubhūte kammaniye ṭhite
āneñjappatte pubbenivāsānussatiñāṇāya cittaṁ abhininnāmeti.
so anekavihitaṁ pubbenivāsaṁ anussarati seyyathīdaṁ ekampi jātiṁ
dvepi jātiyo .pe. iti sākāraṁ sauddesaṁ anekavihitaṁ pubbenivāsaṁ
anussarati. so evaṁ samāhite citte parisuddhe (pts. m i, 413) pariyodāte
anaṅgaṇe vigatūpakkilese mudubhūte kammaniye ṭhite āneñjappatte
sattānaṁ cutūpapātañāṇāya cittaṁ abhininnāmeti. so dibbena
cakkhunā visuddhena atikkantamānusakena satte passati cavamāne
upapajjamāne hīne paṇīte suvaṇṇe dubbaṇṇe sugate duggate
.pe. yathākammūpage satte pajānāti. so evaṁ samāhite
citte parisuddhe pariyodāte anaṅgaṇe vigatūpakkilese mudubhūte
kammaniye ṭhite āneñjappatte āsavānaṁ khayañāṇāya cittaṁ
abhininnāmeti. so idaṁ dukkhanti yathābhūtaṁ pajānāti .pe.

footnote: * mīkārkkhag ṇānaṁ peßöna jhānaṁ

page number: 121

ayaṁ āsavanirodhagāminī paṭipadāti yathābhūtaṁ pajānāti. tassa evaṁ
jānato evaṁ passato kāmāsavāpi cittaṁ vimuccati bhavāsavāpi
cittaṁ vimuccati avijjāsavāpi cittaṁ vimuccati vimuttasmiṁ vimuttamiti
ñāṇaṁ hoti khīṇā jāti vusitaṁ brahmacariyaṁ kataṁ karaṇīyaṁ
nāparaṁ itthattāyāti pajānāti ayaṁ vuccati gahapatayo puggalo
nevattantapo nāttaparitāpanānuyogamanuyutto na parantapo na
paraparitāpanānuyogamanuyutto so anattantapo aparantapo diṭṭheva
dhamme nicchāto nibbuto sītibhūto sukhapaṭisaṁvedī brahmabhūtena attanā
viharatīti.

[124] evaṁ vutte sāleyyakā brāhmaṇagahapatikā bhagavantaṁ
etadavocuṁ abhikkantaṁ bho gotama abhikkantaṁ bho gotama seyyathāpi
bho gotama nikkujjitaṁ vā ukkujjeyya paṭicchannaṁ vā vivareyya
mūḷhassa vā maggaṁ ācikkheyya andhakāre vā telapajjotaṁ dhāreyya
cakkhumanto rūpāni dakkhantīti 1- evameva bhotā gotamena anekapariyāyena
dhammo pakāsito ete mayaṁ bhavantaṁ gotamaṁ saraṇaṁ
gacchāma dhammañca bhikkhusaṅghañca upāsake no bhavaṁ gotamo
dhāretu ajjatagge pāṇupete saraṇaṅgateti.
apaṇṇakasuttaṁ niṭṭhitaṁ dasamaṁ.
gahapativaggo paṭhamo.
-------

footnote: 1 yu. dakkhintīti.

page number: 122

tassa vaggassa uddānaṁ
kandaranāgarasaṁvaro 1- potaliyo puna jīvakabhacco
upālidamo 2- tathā 3- kukkuro 4- abhayo
bahuvedaniyopi 5- ca apaṇṇakatādasamo
paṭhamo 6- pavaro vaggo ca.
---------

footnote: 1 ma. sekhavato ca. 2 ma. upālidammato. 3 ma. ayaṁ pāṭho natthi.
footnote: 4 ma. kukkurābhayo. 5 ma. bahuvedaniyāpaṇṇakato dasamo. 6 ma. paṭhamo pavaro
footnote: vaggo cāti ime pāṭhā natthi.

page number: 123

bhikkhuvaggo
-----
cūḷarāhulovādasuttaṁ (pts. m i, 414) 1-

[125] evamme sutaṁ ekaṁ samayaṁ bhagavā rājagahe viharati
veḷuvane kalandakanivāpe. tena kho pana samayena āyasmā
rāhulo ambalaṭṭhikāyaṁ viharati. atha kho bhagavā sāyaṇhasamayaṁ
paṭisallānā vuṭṭhito yena ambalaṭṭhikā yenāyasmā rāhulo
tenupasaṅkami. addasā kho āyasmā rāhulo bhagavantaṁ dūratova
āgacchantaṁ disvāna āsanaṁ paññāpesi udakañca pādānaṁ.
nisīdi bhagavā paññatte āsane nisajja pāde pakkhālesi.
āyasmāpi kho rāhulo bhagavantaṁ abhivādetvā ekamantaṁ nisīdi.

[126] atha kho bhagavā parittaṁ udakāvasesaṁ udakādhāne
ṭhapetvā āyasmantaṁ rāhulaṁ āmantesi passasi no tvaṁ rāhula
imaṁ parittaṁ udakāvasesaṁ udakādhāne ṭhapitanti. evaṁ bhante. evaṁ
parittaṁ kho rāhula tesaṁ sāmaññaṁ yesaṁ natthi sampajānamusāvāde
lajjāti. atha kho bhagavā taṁ 2- parittaṁ udakāvasesaṁ chaḍḍetvā
āyasmantaṁ rāhulaṁ āmantesi passasi no tvaṁ rāhula imaṁ 3- parittaṁ
udakāvasesaṁ chaḍḍitanti. evaṁ bhante. evaṁ chaḍḍitaṁ kho rāhula
tesaṁ sāmaññaṁ yesaṁ natthi sampajānamusāvāde lajjāti. atha kho

footnote: 1 ma. ambalaṭṭhikarāhulovādasuttaṁ. 2 ma. ayaṁ pāṭho natthi. 3 ma. ayaṁ pāṭho
footnote: natthi. yu. tanti dissati.

page number: 124

bhagavā taṁ udakādhānaṁ nikkujjitvā āyasmantaṁ rāhulaṁ āmantesi
passasi no tvaṁ rāhula imaṁ udakādhānaṁ nikkujjitanti. evaṁ
bhante. evaṁ nikkujjitaṁ kho rāhula tesaṁ sāmaññaṁ yesaṁ natthi
sampajānamusāvāde lajjāti. atha kho bhagavā taṁ udakādhānaṁ
ukkujjitvā āyasmantaṁ rāhulaṁ āmantesi passasi no tvaṁ
rāhula imaṁ udakādhānaṁ rittaṁyeva 1- tucchanti. evaṁ bhante. evaṁ
rittaṁ tucchaṁ kho rāhula tesaṁ sāmaññaṁ yesaṁ natthi sampajānamusāvāde
lajjāti.

[127] seyyathāpi rāhula rañño nāgo īsādanto
uruḷhavābhijāto 2- saṅgāmāvacaro so 3- saṅgāmagato purimehipi
pādehi kammaṁ karoti pacchimehipi pādehi kammaṁ karoti purimenapi
kāyena kammaṁ karoti pacchimenapi kāyena kammaṁ karoti sīsenapi kammaṁ
karoti kaṇṇehipi kammaṁ karoti dantehipi kammaṁ karoti naṅguṭṭhenapi
kammaṁ karoti rakkhateva soṇḍaṁ. tattha hatthārohassa evaṁ
hoti ayaṁ kho rañño nāgo īsādanto uruḷhavābhijāto 2-
saṅgāmāvacaro saṅgāmagato purimehipi pādehi kammaṁ karoti
pacchimehipi pādehi kammaṁ karoti purimenapi kāyena kammaṁ karoti
pacchimenapi kāyena kammaṁ karoti sīsenapi kammaṁ karoti kaṇṇehipi kammaṁ
karoti dantehipi kammaṁ karoti naṅguṭṭhenapi kammaṁ karoti rakkhateva

footnote: 1 ma. yu. rittaṁ. 2 sī. yu. ubbūḷhavābhijāto. 3 ma. ayaṁ pāṭho natthi.

page number: 125

soṇḍaṁ apariccattaṁ kho rañño nāgassa jīvitanti. yato kho
rāhula rañño nāgo īsādanto uruḷhavābhijāto saṅgāmāvacaro
saṅgāmagato purimehipi pādehi kammaṁ karoti pacchimehipi pādehi
kammaṁ karoti .pe. naṅguṭṭhenapi kammaṁ karoti soṇḍāyapi
kammaṁ karoti. tattha hatthārohassa evaṁ hoti ayañca 1- kho
rañño nāgo īsādanto uruḷhavābhijāto saṅgāmāvacaro saṅgāmagato
purimehipi pādehi kammaṁ karoti pacchimehipi pādehi kammaṁ
karoti purimenapi kāyena kammaṁ karoti pacchimenapi kāyena kammaṁ
karoti sīsenapi kammaṁ karoti kaṇṇehipi kammaṁ karoti dantehipi
kammaṁ karoti naṅguṭṭhenapi kammaṁ karoti soṇḍāyapi kammaṁ
karoti pariccattaṁ kho rañño nāgassa jīvitaṁ natthidāni kiñci
rañño nāgassa akaraṇīyanti. evameva kho rāhula yassakassaci
sampajānamusāvāde natthi lajjā nāhaṁ tassa kiñci pāpaṁ kammaṁ 2-
akaraṇīyanti vadāmi. tasmātiha te rāhula hassāpi na musā
bhaṇissāmīti evañhi te rāhula sikkhitabbaṁ.

[128] taṁ kiṁ maññasi rāhula kimatthiyo ādāsoti.
paccavekkhaṇattho bhanteti. evameva kho rāhula paccavekkhitvā
paccavekkhitvā kāyena kammaṁ kātabbaṁ paccavekkhitvā paccavekkhitvā
vācāya kammaṁ kātabbaṁ paccavekkhitvā paccavekkhitvā manasā
kammaṁ kātabbaṁ.

footnote: 1 ma. yu. ayaṁ kho. 2 ma. yu. ayaṁ pāṭho natthi.

page number: 126

[129] yadeva tvaṁ rāhula kāyena kammaṁ kattukāmo ahosi 1-
tadeva te kāyakammaṁ paccavekkhitabbaṁ yannu kho ahaṁ idaṁ kāyena
kammaṁ kattukāmo idaṁ me kāyakammaṁ attabyābādhāyapi saṁvatteyya
parabyābādhāyapi saṁvatteyya ubhayabyābādhāyapi saṁvatteyya akusalaṁ
idaṁ kāyakammaṁ dukkhudrayaṁ 2- dukkhavipākanti. sace tvaṁ rāhula
paccavekkhamāno evaṁ jāneyyāsi yaṁ kho ahaṁ idaṁ kāyena
kammaṁ kattukāmo idaṁ me kāyakammaṁ attabyābādhāya 3- saṁvatteyya
parabyābādhāya 4- saṁvatteyya ubhayabyābādhāya 5- saṁvatteyya akusalaṁ
idaṁ kāyakammaṁ dukkhudrayaṁ dukkhavipākanti evarūpaṁ (pts. m i, 416) te rāhula kāyena
kammaṁ sasakkaṁ 6- na karaṇīyaṁ. sace pana tvaṁ rāhula paccavekkhamāno
evaṁ jāneyyāsi yaṁ kho ahaṁ idaṁ kāyena kammaṁ kattukāmo idaṁ
me kāyakammaṁ nevattabyābādhāyapi 7- saṁvatteyya na parabyābādhāyapi 8-
saṁvatteyya na ubhayabyābādhāyapi 9- saṁvatteyya kusalaṁ idaṁ kāyakammaṁ
sukhudrayaṁ sukhavipākanti evarūpaṁ te rāhula kāyena kammaṁ karaṇīyaṁ.
karontenapi te rāhula kāyena kammaṁ tadeva te kāyakammaṁ
paccavekkhitabbaṁ yannu kho ahaṁ idaṁ kāyena kammaṁ karomi idaṁ
me kāyakammaṁ attabyābādhāyapi saṁvattati parabyābādhāyapi saṁvattati
ubhayabyābādhāyapi saṁvattati akusalaṁ idaṁ kāyakammaṁ dukkhudrayaṁ
dukkhavipākanti. sace 10- tvaṁ rāhula paccavekkhamāno evaṁ jāneyyāsi
yaṁ kho ahaṁ idaṁ kāyena kammaṁ karomi idaṁ me kāyakammaṁ

footnote: 1 yu. hosi. 2 ma. dukkhudayaṁ. 3-4-5 po. ma. yu. pisaddo dissati. 6 ma.
footnote: saṁsakkaṁ na ca. 7-8-9 yu. pisadudo na disusati. 10 ma. sace pana.

page number: 127

attabyābādhāyapi saṁvattati parabyābādhāyapi saṁvattati ubhayabyābādhāyapi
saṁvattati akusalaṁ idaṁ kāyakammaṁ dukkhudrayaṁ dukkhavipākanti
paṭisaṁhareyyāsi tvaṁ rāhula evarūpaṁ kāyakammaṁ. sace pana tvaṁ
rāhula paccavekkhamāno evaṁ jāneyyāsi yaṁ kho ahaṁ idaṁ kāyena
kammaṁ karomi idaṁ me kāyakammaṁ nevattabyābādhāyapi saṁvattati
na parabyābādhāyapi saṁvattati na ubhayabyābādhāyapi saṁvattati kusalaṁ
idaṁ kāyakammaṁ sukhudrayaṁ sukhavipākanti anupadajjeyyāsi tvaṁ rāhula
evarūpaṁ kāyakammaṁ. katvāpi te rāhula kāyena kammaṁ tadeva
te kāyakammaṁ paccavekkhitabbaṁ yannu kho ahaṁ idaṁ kāyena
kammaṁ akāsiṁ idaṁ me kāyakammaṁ attabyābādhāyapi saṁvattati
parabyābādhāyapi saṁvattati ubhayabyābādhāyapi saṁvattati akusalaṁ
idaṁ kāyena 1- kammaṁ dukkhudrayaṁ dukkhavipākanti. sace 2- tvaṁ rāhula
paccavekkhamāno evaṁ jāneyyāsi yaṁ kho ahaṁ idaṁ kāyakammaṁ 3-
akāsiṁ idaṁ me kāyakammaṁ attabyābādhāyapi saṁvattati parabyābādhāyapi
saṁvattati ubhayabyābādhāyapi saṁvattati akusalaṁ idaṁ kāyakammaṁ
dukkhudrayaṁ dukkhavipākanti evarūpaṁ te rāhula kāyakammaṁ satthari vā
viññūsu vā sabrahmacārīsu desetabbaṁ vivaritabbaṁ (pts. m i, 417) uttānīkātabbaṁ
desetvā vivaritvā uttānīkatvā āyatiṁ saṁvaraṁ āpajjitabbaṁ.
sace pana tvaṁ rāhula paccavekkhamāno evaṁ jāneyyāsi yaṁ kho
ahaṁ idaṁ kāyena kammaṁ akāsiṁ idaṁ me kāyakammaṁ nevattabyābādhāyapi

footnote: 1 ma. yu. kāyakammaṁ. 2 ma. sace kho. 3 ma. yu. kāyena kammaṁ.

page number: 128

bādhāyapi saṁvattati na parabyābādhāyapi saṁvattati na ubhayabyābādhāyapi
saṁvattati kusalaṁ idaṁ kāyakammaṁ sukhudrayaṁ sukhavipākanti teneva tvaṁ
rāhula pītipāmujjena vihareyyāsi ahorattānusikkhī 1- kusalesu dhammesu.

[130] yadeva tvaṁ rāhula vācāya kammaṁ kattukāmo ahosi
tadeva te vacīkammaṁ paccavekkhitabbaṁ yannu kho ahaṁ idaṁ vācāya
kammaṁ kattukāmo idaṁ me vacīkammaṁ attabyābādhāyapi saṁvatteyya
parabyābādhāyapi saṁvatteyya ubhayabyābādhāyapi saṁvatteyya akusalaṁ
idaṁ vacīkammaṁ dukkhudrayaṁ dukkhavipākanti. sace tvaṁ rāhula
paccavekkhamāno evaṁ jāneyyāsi yaṁ kho ahaṁ idaṁ vācāya
kammaṁ kattukāmo idaṁ me vacīkammaṁ attabyābādhāyapi saṁvatteyya
parabyābādhāyapi saṁvatteyya ubhayabyābādhāyapi saṁvatteyya akusalaṁ
idaṁ vacīkammaṁ dukkhudrayaṁ dukkhavipākanti evarūpaṁ te rāhula vācāya
kammaṁ sasakkaṁ na karaṇīyaṁ. sace pana tvaṁ rāhula paccavekkhamāno
evaṁ jāneyyāsi yaṁ kho ahaṁ idaṁ vācāya kammaṁ kattukāmo
idaṁ (pts. m i, 418) me vacīkammaṁ nevattabyābādhāyapi saṁvatteyya na parabyābādhāyapi
saṁvatteyya na ubhayabyābādhāyapi saṁvatteyya kusalaṁ idaṁ
vacīkammaṁ sukhudrayaṁ sukhavipākanti evarūpaṁ te rāhula vācāya kammaṁ
karaṇīyaṁ. karontenapi te rāhula vācāya kammaṁ tadeva te
vacīkammaṁ paccavekkhitabbaṁ yannu kho ahaṁ idaṁ vācāya kammaṁ
karomi idaṁ me vacīkammaṁ attabyābādhāyapi saṁvattati parabyābādhāyapi

footnote: 1 po. ahorattānusikkhitā.

page number: 129

saṁvattati ubhayabyābādhāyapi saṁvattati akusalaṁ idaṁ vacīkammaṁ
dukkhudrayaṁ dukkhavipākanti. sace 1- tvaṁ rāhula paccavekkhamāno
evaṁ jāneyyāsi yaṁ kho ahaṁ idaṁ vācāya kammaṁ karomi idaṁ
me vacīkammaṁ attabyābādhāyapi saṁvattati parabyābādhāyapi saṁvattati
ubhayabyābādhāyapi saṁvattati akusalaṁ idaṁ vacīkammaṁ dukkhudrayaṁ dukkhavipākanti
paṭisaṁhareyyāsi tvaṁ rāhula evarūpaṁ vacīkammaṁ. sace
pana tvaṁ rāhula paccavekkhamāno evaṁ jāneyyāsi yaṁ kho ahaṁ
idaṁ vācāya kammaṁ karomi idaṁ me vacīkammaṁ nevattabyābādhāyapi
saṁvattati na parabyābādhāyapi saṁvattati na ubhayabyābādhāyapi saṁvattati
kusalaṁ idaṁ vacīkammaṁ sukhudrayaṁ sukhavipākanti anupadajjeyyāsi tvaṁ
rāhula evarūpaṁ vacīkammaṁ. katvāpi te rāhula vācāya kammaṁ
tadeva te vacīkammaṁ paccavekkhitabbaṁ yannu kho ahaṁ idaṁ vācāya
kammaṁ akāsiṁ idaṁ me vacīkammaṁ attabyābādhāyapi saṁvattati
parabyābādhāyapi saṁvattati ubhayabyābādhāyapi saṁvattati akusalaṁ
idaṁ vacīkammaṁ dukkhudrayaṁ dukkhavipākanti. sace 2- tvaṁ rāhula
paccavekkhamāno evaṁ jāneyyāsi yaṁ kho ahaṁ idaṁ vācāya
kammaṁ akāsiṁ idaṁ me vacīkammaṁ attabyābādhāyapi saṁvattati
parabyābādhāyapi saṁvattati ubhayabyābādhāyapi saṁvattati akusalaṁ idaṁ
vacīkammaṁ dukkhudrayaṁ dukkhavipākanti evarūpaṁ te rāhula vacīkammaṁ
satthari vā viññūsu vā sabrahmacārīsu vā desetabbaṁ vivaritabbaṁ

footnote: 1 ma. sace pana. 2 ma. sace kho.

page number: 130

uttānīkātabbaṁ desetvā vivaritvā uttānīkatvā āyatiṁ saṁvaraṁ
āpajjitabbaṁ. sace pana tvaṁ rāhula paccavekkhamāno evaṁ
jāneyyāsi yaṁ kho ahaṁ idaṁ vācāya kammaṁ akāsiṁ idaṁ me
vacīkammaṁ nevattabyābādhāyapi saṁvattati na parabyābādhāyapi saṁvattati
na ubhayabyābādhāyapi saṁvattati kusalaṁ idaṁ vacīkammaṁ sukhudrayaṁ sukhavipākanti
teneva tvaṁ rāhula pītipāmujjena vihareyyāsi ahorattānusikkhī 1-
kusalesu dhammesu.

[131] yadeva tvaṁ rāhula manasā kammaṁ kattukāmo ahosi
tadeva te manokammaṁ paccavekkhitabbaṁ yannu kho ahaṁ idaṁ manasā
kammaṁ kattukāmo idaṁ me manokammaṁ attabyābādhāyapi saṁvatteyya
parabyābādhāyapi saṁvatteyya ubhayabyābādhāyapi saṁvatteyya akusalaṁ
idaṁ manokammaṁ dukkhudrayaṁ dukkhavipākanti. sace tvaṁ rāhula
paccavekkhamāno evaṁ jāneyyāsi yaṁ kho ahaṁ idaṁ manasā kammaṁ
kattukāmo idaṁ me manokammaṁ attabyābādhāyapi saṁvatteyya
parabyābādhāyapi saṁvatteyya ubhayabyābādhāyapi saṁvatteyya akusalaṁ
idaṁ manokammaṁ dukkhudrayaṁ dukkhavipākanti evarūpaṁ te rāhula manasā
kammaṁ sasakkaṁ na karaṇīyaṁ. sace pana tvaṁ rāhula paccavekkhamāno
evaṁ jāneyyāsi yaṁ kho ahaṁ idaṁ manasā kammaṁ kattukāmo
idaṁ me manokammaṁ nevattabyābādhāyapi saṁvatteyya na parabyābādhāyapi
saṁvatteyya na ubhayabyābādhāyapi saṁvatteyya kusalaṁ idaṁ

footnote: 1 po. (pts. m i, 419) ... sikkhitā. ito paraṁ pāṭhā evameva ñātabbā.

page number: 131

manokammaṁ sukhudrayaṁ sukhavipākanti evarūpaṁ te rāhula manasā
kammaṁ karaṇīyaṁ. karontenapi te rāhula manasā kammaṁ tadeva
te manokammaṁ paccavekkhitabbaṁ yannu kho ahaṁ idaṁ manasā kammaṁ
karomi idaṁ me manokammaṁ attabyābādhāyapi saṁvattati parabyābādhāyapi
saṁvattati ubhayabyābādhāyapi saṁvattati akusalaṁ idaṁ manokammaṁ
dukkhudrayaṁ dukkhavipākanti. sace 1- tvaṁ rāhula paccavekkhamāno
evaṁ jāneyyāsi yaṁ kho ahaṁ idaṁ manasā kammaṁ karomi idaṁ
me manokammaṁ attabyābādhāyapi saṁvattati parabyābādhāyapi saṁvattati
ubhayabyābādhāyapi saṁvattati akusalaṁ idaṁ manokammaṁ dukkhudrayaṁ
dukkhavipākanti paṭisaṁhareyyāsi tvaṁ rāhula evarūpaṁ manokammaṁ.
sace pana tvaṁ rāhula paccavekkhamāno evaṁ jāneyyāsi yaṁ kho
ahaṁ idaṁ manasā kammaṁ karomi idaṁ me manokammaṁ nevattabyābādhāyapi
saṁvattati na parabyābādhāyapi saṁvattati na ubhayabyābādhāyapi
saṁvattati kusalaṁ idaṁ manokammaṁ sukhudrayaṁ sukhavipākanti
anupadajjeyyāsi tvaṁ rāhula evarūpaṁ manokammaṁ. katvāpi te
rāhula manasā kammaṁ tadeva te manokammaṁ paccavekkhitabbaṁ
yannu kho ahaṁ idaṁ manasā kammaṁ akāsiṁ idaṁ me manokammaṁ
attabyābādhāyapi saṁvattati parabyābādhāyapi saṁvattati ubhayabyābādhāyapi
saṁvattati akusalaṁ idaṁ manokammaṁ dukkhudrayaṁ dukkhavipākanti.
sace tvaṁ rāhula paccavekkhamāno evaṁ jāneyyāsi

footnote: 1 ma. sace pana.

page number: 132

yaṁ kho ahaṁ idaṁ manasā kammaṁ akāsiṁ idaṁ me manokammaṁ
attabyābādhāyapi saṁvattati parabyābādhāyapi saṁvattati ubhayabyābādhāyapi
saṁvattati akusalaṁ idaṁ manokammaṁ dukkhudrayaṁ dukkhavipākanti
evarūpe 1- pana 2- te rāhula manokamme 3- aṭṭiyitabbaṁ harāyitabbaṁ
jigucchitabbaṁ aṭṭiyitvā 4- harāyitvā jigucchitvā āyatiṁ saṁvaraṁ
āpajjitabbaṁ. sace pana tvaṁ rāhula paccavekkhamāno evaṁ
jāneyyāsi yaṁ kho ahaṁ idaṁ manasā kammaṁ akāsiṁ idaṁ me
manokammaṁ nevattabyābādhāyapi saṁvattati na parabyābādhāyapi saṁvattati
na ubhayabyābādhāyapi saṁvattati kusalaṁ idaṁ manokammaṁ sukhudrayaṁ
sukhavipākanti teneva tvaṁ rāhula pītipāmujjena vihareyyāsi
ahorattānusikkhī (pts. m i, 420) kusalesu dhammesu.

[132] ye hi keci rāhula atītamaddhānaṁ samaṇā vā brāhmaṇā
vā kāyakammaṁ parisodhesuṁ vacīkammaṁ parisodhesuṁ manokammaṁ parisodhesuṁ
sabbe te evameva paccavekkhitvā paccavekkhitvā kāyakammaṁ
parisodhesuṁ paccavekkhitvā paccavekkhitvā vacīkammaṁ parisodhesuṁ
paccavekkhitvā paccavekkhitvā manokammaṁ parisodhesuṁ. yepi 5- hi
keci rāhula anāgatamaddhānaṁ samaṇā vā brāhmaṇā vā kāyakammaṁ
parisodhessanti vacīkammaṁ parisodhessanti manokammaṁ parisodhessanti
sabbe te evameva 6- paccavekkhitvā paccavekkhitvā
kāyakammaṁ parisodhessanti paccavekkhitvā paccavekkhitvā vacīkammaṁ

footnote: 1 ma. evarūpaṁ. 2 yu. panasaddo natthi. 3 ma. manokammaṁ aḍḍiyitabbaṁ.
footnote: 4 ma. aḍḍiyitvā. 5 ma. ye hi pi. 6 ma. yu. evamevaṁ.

page number: 133

parisodhessanti paccavekkhitvā paccavekkhitvā manokammaṁ
parisodhessanti. yepi hi keci rāhula etarahi samaṇā vā brāhmaṇā
vā kāyakammaṁ parisodhenti vacīkammaṁ parisodhenti manokammaṁ parisodhenti
sabbe te evameva paccavekkhitvā paccavekkhitvā kāyakammaṁ
parisodhenti paccavekkhitvā paccavekkhitvā vacīkammaṁ parisodhenti
paccavekkhitvā paccavekkhitvā manokammaṁ parisodhenti.
tasmātiha te 1- rāhula paccavekkhitvā paccavekkhitvā kāyakammaṁ
parisodhessāmi paccavekkhitvā paccavekkhitvā vacīkammaṁ parisodhessāmi 2-
paccavekkhitvā paccavekkhitvā manokammaṁ parisodhessāmīti evañhi
te 3- rāhula sikkhitabbanti.
idamavoca bhagavā attamano āyasmā rāhulo bhagavato
bhāsitaṁ abhinandīti.
cūḷarāhulovādasuttaṁ 4- niṭṭhitaṁ paṭhamaṁ.
------------

footnote: 1 ma. yu. ayaṁ pāṭho natthi. 2 yu. parisodhessāma. 3 yu. vo.
footnote: 4 ma. ambalaṭṭhikarāhu....

page number: 134

mahārāhulovādasuttaṁ

[133] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. atha kho bhagavā pubbaṇhasamayaṁ
nivāsetvā pattacīvaramādāya sāvatthiṁ (pts. m i, 421) piṇḍāya pāvisi. āyasmāpi
kho rāhulo pubbaṇhasamayaṁ nivāsetvā pattacīvaramādāya bhagavantaṁ
piṭṭhito piṭṭhito anubandhi. atha kho bhagavā apaloketvā 1-
āyasmantaṁ rāhulaṁ āmantesi yaṅkiñci rāhula rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā
hīnaṁ vā paṇītaṁ vā yaṁ dūre 2- santike vā sabbaṁ rūpaṁ netaṁ
mama nesohamasmi na meso attāti evametaṁ yathābhūtaṁ sammappaññāya
daṭṭhabbanti. rūpameva nu kho bhagavā rūpameva nu kho
sugatāti. rūpampi rāhula vedanāpi rāhula saññāpi rāhula
saṅkhārāpi rāhula viññāṇampi rāhulāti.

[134] atha kho āyasmā rāhulo ko nujja bhagavatā
sammukhā ovādena ovadito gāmaṁ piṇḍāya pavisissatīti tato
paṭinivattitvā aññatarasmiṁ rukkhamūle nisīdi pallaṅkaṁ ābhujitvā
ujuṁ kāyaṁ paṇidhāya parimukhaṁ satiṁ upaṭṭhapetvā. addasā kho
āyasmā sārīputto āyasmantaṁ rāhulaṁ aññatarasmiṁ rukkhamūle
nisinnaṁ pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ

footnote: 1 po. avaloketvā. 2 ma. yaṁ dure vā.

page number: 135

upaṭṭhapetvā disvāna āyasmantaṁ rāhulaṁ āmantesi ānāpānasatiṁ
rāhula bhāvanaṁ bhāvehi ānāpānasati rāhula bhāvanā bhāvitā
bahulīkatā mahapphalā hoti mahānisaṁsāti. atha kho āyasmā
rāhulo sāyaṇhasamayaṁ paṭisallānā vuṭṭhito yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho āyasmā rāhulo bhagavantaṁ etadavoca kathaṁ bhāvitā
nu kho bhante ānāpānasati kathaṁ bahulīkatā mahapphalā hoti mahānisaṁsāti.

[135] yaṅkiñci rāhula rūpaṁ 

[1]- ajjhattaṁ paccattaṁ kakkhaḷaṁ
kharigataṁ upādinnaṁ seyyathīdaṁ kesā lomā nakhā dantā taco maṁsaṁ
nhārū aṭṭhī aṭṭhimiñjaṁ vakkaṁ hadayaṁ yakanaṁ kilomakaṁ pihakaṁ papphāsaṁ
antaṁ antaguṇaṁ udariyaṁ karīsaṁ yaṁ vā panaññampi kiñci ajjhattaṁ
paccattaṁ kakkhaḷaṁ kharigataṁ upādinnaṁ ayaṁ vuccati rāhula ajjhattikā
paṭhavīdhātu. yā ceva kho pana ajjhattikā paṭhavīdhātu yā ca
bāhirā paṭhavīdhātu paṭhavīdhāturevesā. taṁ netaṁ mama nesohamasmi
na meso attāti evametaṁ yathābhūtaṁ sammappaññāya daṭṭhabbaṁ.
evametaṁ yathābhūtaṁ sammappaññāya disvā paṭhavīdhātuyā nibbindati
paṭhavīdhātuyā cittaṁ virājeti.

[136] katamā ca rāhula āpodhātu āpodhātu siyā
ajjhattikā siyā bāhirā. katamā ca rāhula ajjhattikā

footnote: 1 po. etthantare "atītānāgatapaccuppannaṁ ajjhattaṁ vā bahiddhā vā oḷārikaṁ
footnote: vā .pe. evametaṁ yathābhūtaṁ sammappaññāya daṭṭhabbaṁ. pañcimā rāhula dhātuyo
footnote: katamā pañca paṭhavīdhātu āpodhātu tejodhātu vāyodhātu ākāsadhātu. katamā ca

rāhula paṭhavīdhātu paṭhavīdhātu siyā ajjhattikā siyā bahirā. katamā ca rāhula ajjhattikā
paṭhavīdhātu yanti dissanti.

page number: 136

āpodhātu yaṁ ajjhattaṁ paccattaṁ āpo āpogataṁ upādinnaṁ
seyyathīdaṁ pittaṁ semhaṁ pubbo lohitaṁ sedo medo assu vasā
kheḷo siṅghāṇikā lasikā muttaṁ yaṁ vā panaññampi kiñci
ajjhattaṁ paccattaṁ āpo āpogataṁ upādinnaṁ ayaṁ vuccati
rāhula ajjhattikā āpodhātu. yā ceva kho pana ajjhattikā
āpodhātu yā ca bāhirā āpodhātu āpodhāturevesā. taṁ
netaṁ mama nesohamasmi na meso attāti evametaṁ yathābhūtaṁ
sammappaññāya daṭṭhabbaṁ. evametaṁ yathābhūtaṁ sammappaññāya
disvā āpodhātuyā nibbindati āpodhātuyā cittaṁ virājeti.

[137] katamā ca rāhula tejodhātu tejodhātu siyā
ajjhattikā siyā bāhirā. katamā ca rāhula ajjhattikā tejodhātu
yaṁ ajjhattaṁ paccattaṁ tejo tejogataṁ upādinnaṁ seyyathīdaṁ yena
ca santapati yena ca jīrati 1- yena ca pariḍayhati yena ca asitaṁ
pītaṁ khāyitaṁ sāyitaṁ sammā pariṇāmaṁ gacchati yaṁ vā panaññampi
kiñci ajjhattaṁ paccattaṁ tejo tejogataṁ upādinnaṁ ayaṁ vuccati
rāhula ajjhattikā tejodhātu. yā ceva kho pana ajjhattikā
tejodhātu yā ca bāhirā tejodhātu tejodhāturevesā. taṁ netaṁ
mama nesohamasmi na meso attāti evametaṁ yathābhūtaṁ sammappaññāya
daṭṭhabbaṁ. evametaṁ yathābhūtaṁ sammappaññāya disvā
tejodhātuyā nibbindati tejodhātuyā cittaṁ virājeti.

footnote: 1 ma. jirīyati.

page number: 137

[138] katamā ca rāhula vāyodhātu vāyodhātu siyā
ajjhattikā siyā bāhirā. katamā ca rāhula ajjhattikā
vāyodhātu yaṁ ajjhattaṁ paccattaṁ vāyo vāyogataṁ upādinnaṁ
seyyathīdaṁ uddhaṅgamā vātā adhogamā vātā kucchisayā vātā
koṭṭhasayā 1- vātā aṅgamaṅgānusārino vātā assāso passāso 2-
yaṁ vā panaññampi kiñci ajjhattaṁ paccattaṁ vāyo vāyogataṁ upādinnaṁ
ayaṁ vuccati rāhula ajjhattikā vāyodhātu. yā ceva kho
pana ajjhattikā vāyodhātu yā ca bāhirā vāyodhātu
vāyodhāturevesā. taṁ (pts. m i, 423) netaṁ mama nesohamasmi na meso attāti
evametaṁ yathābhūtaṁ sammappaññāya daṭṭhabbaṁ. evametaṁ yathābhūtaṁ
sammappaññāya disvā vāyodhātuyā nibbindati vāyodhātuyā cittaṁ
virājeti.

[139] katamā ca rāhula ākāsadhātu ākāsadhātu siyā
ajjhattikā siyā bāhirā. katamā ca rāhula ajjhattikā
ākāsadhātu yaṁ ajjhattaṁ paccattaṁ ākāsaṁ ākāsagataṁ upādinnaṁ
seyyathīdaṁ kaṇṇacchiddaṁ nāsacchiddaṁ mukhadvāraṁ yena ca asitaṁ
pītaṁ khāyitaṁ sāyitaṁ ajjhoharati yattha ca asitaṁ pītaṁ khāyitaṁ
sāyitaṁ saṁtiṭṭhati yena ca asitaṁ pītaṁ khāyitaṁ sāyitaṁ adhobhāgā 3-
nikkhamati yaṁ vā panaññampi kiñci ajjhattaṁ paccattaṁ ākāsaṁ
ākāsagataṁ aghaṁ aghagataṁ vivaraṁ vivaragataṁ asamphuṭṭhaṁ maṁsalohitehi

footnote: 1 ma. koṭṭhāsayā. 2 ma. passāsoti. 3 ma. adhobhāgaṁ.

page number: 138

ajjhattaṁ 1- upādinnaṁ ayaṁ vuccati rāhula ajjhattikā ākāsadhātu.
yā ceva kho pana ajjhattikā ākāsadhātu yā ca bāhirā ākāsadhātu
ākāsadhāturevesā. taṁ netaṁ mama nesohamasmi na meso
attāti evametaṁ yathābhūtaṁ sammappaññāya daṭṭhabbaṁ. evametaṁ
yathābhūtaṁ sammappaññāya disvā ākāsadhātuyā nibbindati ākāsadhātuyā
cittaṁ virājeti.

[140] paṭhavīsamaṁ rāhula bhāvanaṁ bhāvehi paṭhavīsamañhi te
rāhula bhāvanaṁ bhāvayato uppannā manāpāmanāpā phassā cittaṁ na
pariyādāya ṭhassanti. seyyathāpi rāhula paṭhaviyā sucimpi nikkhipanti
asucimpi nikkhipanti gūthagatampi nikkhipanti muttagatampi nikkhipanti
kheḷagatampi nikkhipanti pubbagatampi nikkhipanti lohitagatampi nikkhipanti
na ca tena paṭhavī aṭṭiyati 2- vā harāyati vā jigucchati vā
evameva kho tvaṁ rāhula paṭhavīsamaṁ bhāvanaṁ bhāvehi paṭhavīsamañhi
te rāhula bhāvanaṁ bhāvayato uppannā manāpāmanāpā phassā
cittaṁ na pariyādāya ṭhassanti.

[141] āposamaṁ rāhula bhāvanaṁ bhāvehi āposamañhi te
rāhula bhāvanaṁ bhāvayato uppannā manāpāmanāpā phassā cittaṁ
na pariyādāya ṭhassanti. seyyathāpi rāhula āpasmiṁ sucimpi
dhovanti asucimpi dhovanti gūthagatampi dhovanti muttagatampi dhovanti
kheḷagatampi dhovanti pubbagatampi dhovanti lohitagatampi dhovanti na

footnote: 1 ma. ayaṁ pāṭho natthi. 2 ma. aḍḍīyati.

page number: 139

ca tena āpo aṭṭiyati vā harāyati vā jigucchati vā evameva
kho tvaṁ rāhula āposamaṁ bhāvanaṁ bhāvehi āposamañhi te
rāhula bhāvanaṁ bhāvayato uppannā manāpāmanāpā phassā cittaṁ
na pariyādāya ṭhassanti.

[142] tejosamaṁ rāhula bhāvanaṁ bhāvehi tejosamañhi te
rāhula bhāvanaṁ bhāvayato uppannā manāpāmanāpā phassā cittaṁ na
pariyādāya ṭhassanti. seyyathāpi rāhula tejo sucimpi ḍahati
asucimpi ḍahati gūthagatampi ḍahati muttagatampi ḍahati kheḷagatampi
ḍahati pubbagatampi ḍahati lohitagatampi ḍahati na ca tena tejo
aṭṭiyati vā harāyati vā jigucchati vā evameva kho tvaṁ rāhula
tejosamaṁ bhāvanaṁ bhāvehi tejosamañhi te rāhula bhāvanaṁ bhāvayato
uppannā manāpāmanāpā phassā cittaṁ na pariyādāya ṭhassanti.

[143] vāyosamaṁ rāhula bhāvanaṁ bhāvehi vāyosamañhi te
rāhula bhāvanaṁ bhāvayato uppannā manāpāmanāpā phassā cittaṁ na
pariyādāya ṭhassanti. seyyathāpi rāhula vāyo sucimpi upavāyati
asucimpi upavāyati gūthagatampi upavāyati muttagatampi upavāyati
kheḷagatampi upavāyati pubbagatampi upavāyati lohitagatampi upavāyati
na ca tena vāyo aṭṭiyati vā harāyati vā jigucchati vā evameva
kho tvaṁ rāhula vāyosamaṁ bhāvanaṁ bhāvehi vāyosamañhi te rāhula
bhāvanaṁ bhāvayato uppannā manāpāmanāpā phassā cittaṁ na

page number: 140

pariyādāya ṭhassanti.

[144] ākāsasamaṁ rāhula bhāvanaṁ bhāvehi ākāsasamañhi te
rāhula bhāvanaṁ bhāvayato uppannā manāpāmanāpā phassā cittaṁ
na pariyādāya ṭhassanti. seyyathāpi rāhula ākāso na katthaci
patiṭṭhito evameva kho tvaṁ rāhula ākāsasamaṁ bhāvanaṁ bhāvehi
ākāsasamañhi te rāhula bhāvanaṁ bhāvayato uppannā manāpāmanāpā
phassā cittaṁ na pariyādāya ṭhassanti.

[145] mettaṁ rāhula bhāvanaṁ bhāvehi mettañhi te rāhula
bhāvanaṁ bhāvayato yo byāpādo so pahiyissati. karuṇaṁ rāhula
bhāvanaṁ bhāvehi karuṇañhi te rāhula bhāvanaṁ bhāvayato yā vihesā
sā pahiyissati. muditaṁ rāhula bhāvanaṁ bhāvehi muditañhi te
rāhula bhāvanaṁ bhāvayato yā arati sā pahiyissati. upekkhaṁ
rāhula bhāvanaṁ bhāvehi upekkhañhi te rāhula bhāvanaṁ bhāvayato
yo paṭigho so pahiyissati. asubhaṁ rāhula bhāvanaṁ bhāvehi
asubhañhi te rāhula bhāvanaṁ (pts. m i, 425) bhāvayato yo rāgo so pahiyissati.
aniccasaññaṁ rāhula bhāvanaṁ bhāvehi aniccasaññañhi te rāhula
bhāvanaṁ bhāvayato yo asmimāno so pahiyissati.

[146] ānāpānasatiṁ 1- rāhula bhāvanaṁ bhāvehi ānāpānasati 2-
rāhula bhāvitā bahulīkatā mahapphalā hoti mahānisaṁsā. kathaṁ
bhāvitā ca rāhula ānāpānasati kathaṁ bahulīkatā mahapphalā hoti

footnote: 1 po. ānāpānassatiṁ. 2 po. ānāpānassati hi. ma. ānāpānasati hi te.

page number: 141

mahānisaṁsā. idha rāhula bhikkhu araññagato vā rukkhamūlagato vā
suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya
parimukhaṁ satiṁ upaṭṭhapetvā so satova assasati sato 1- passasati.
dīghaṁ vā assasanto dīghaṁ assasāmīti pajānāti dīghaṁ vā
passasanto dīghaṁ passasāmīti pajānāti. rassaṁ vā assasanto
rassaṁ assasāmīti pajānāti rassaṁ vā passasanto rassaṁ
passasāmīti pajānāti. sabbakāyapaṭisaṁvedī assasissāmīti sikkhati
sabbakāyapaṭisaṁvedī passasissāmīti sikkhati. passambhayaṁ kāyasaṅkhāraṁ
assasissāmīti sikkhati passambhayaṁ kāyasaṅkhāraṁ passasissāmīti
sikkhati. pītipaṭisaṁvedī assasissāmīti sikkhati pītipaṭisaṁvedī
passasissāmīti sikkhati. sukhapaṭisaṁvedī assasissāmīti sikkhati sukhapaṭisaṁvedī
passasissāmīti sikkhati. cittasaṅkhārapaṭisaṁvedī assasissāmīti
sikkhati. cittasaṅkhārapaṭisaṁvedī passasissāmīti sikkhati.
passambhayaṁ cittasaṅkhāraṁ assasissāmīti sikkhati passambhayaṁ cittasaṅkhāraṁ
passasissāmīti sikkhati. cittapaṭisaṁvedī assasissāmīti
sikkhati cittapaṭisaṁvedī passasissāmīti sikkhati. abhippamodayaṁ
cittaṁ assasissāmīti sikkhati abhippamodayaṁ cittaṁ passasissāmīti
sikkhati. samādahaṁ cittaṁ assasissāmīti sikkhati samādahaṁ cittaṁ
passasissāmīti sikkhati. vimocayaṁ cittaṁ assasissāmīti sikkhati
vimocayaṁ cittaṁ passasissāmīti sikkhati. aniccānupassī assasissāmīti

footnote: 1 ma. satova.

page number: 142

sikkhati aniccānupassī passasissāmīti sikkhati. virāgānupassī
assasissāmīti sikkhati virāgānupassī passasissāmīti
sikkhati. nirodhānupassī assasissāmīti sikkhati nirodhānupassī
passasissāmīti sikkhati. paṭinissaggānupassī assasissāmīti sikkhati
paṭinissaggānupassī passasissāmīti sikkhati. evaṁ bhāvitā kho
rāhula ānāpānasati evaṁ bahulīkatā mahapphalā (pts. m i, 426) hoti mahānisaṁsā
evaṁ bhāvitāya kho rāhula ānāpānasatiyā evaṁ bahulīkatāya yepi
te carimakā assāsapassāsā 1- tepi viditāva nirujjhanti no
aviditāti.
idamavoca bhagavā attamano āyasmā rāhulo bhagavato
bhāsitaṁ abhinandīti.
mahārāhulovādasuttaṁ niṭṭhitaṁ dutiyaṁ.
----------

footnote: 1 ma. assāsā.

page number: 143

cūḷamāluṅkyovādasuttaṁ 1-

[147] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. atha kho āyasmato māluṅkyaputtassa
rahogatassa paṭisallīnassa evaṁ cetaso parivitakko udapādi
yānīmāni diṭṭhigatāni bhagavatā abyākatāni ṭhapitāni paṭikkhittāni
sassato lokotipi asassato lokotipi antavā lokotipi
anantavā lokotipi taṁ jīvaṁ taṁ sarīrantipi aññaṁ jīvaṁ aññaṁ
sarīrantipi hoti tathāgato parammaraṇātipi na hoti tathāgato
parammaraṇātipi hoti ca na ca hoti tathāgato parammaraṇātipi
neva hoti na na hoti tathāgato parammaraṇātipi tāni me
bhagavā na byākaroti yāni me bhagavā na byākaroti tamme na
ruccati tamme nakkhamati sohaṁ bhagavantaṁ upasaṅkamitvā etamatthaṁ
pucchissāmi sace me bhagavā byākarissati sassato lokoti
vā .pe. neva hoti na na hoti tathāgato parammaraṇāti vā
evāhaṁ bhagavati brahmacariyaṁ carissāmi no ce 

[2]- bhagavā byākarissati
sassato lokoti vā asassato lokoti vā antavā lokoti
vā anantavā lokoti vā taṁ jīvaṁ taṁ sarīranti vā aññaṁ
jīvaṁ aññaṁ sarīranti vā hoti tathāgato parammaraṇāti vā
na hoti tathāgato parammaraṇāti vā hoti ca na ca hoti

footnote: 1 ma. cuḷamālukyasuttaṁ 2 ma. yu. meti atthi.

page number: 144

tathāgato parammaraṇāti vā neva hoti na na hoti tathāgato
parammaraṇāti (pts. m i, 427) vā evāhaṁ sikkhaṁ paccakkhāya hīnāyāvattissāmīti.

[148] atha kho āyasmā māluṅkyaputto sāyaṇhasamayaṁ
paṭisallānā vuṭṭhito yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi. ekamantaṁ nisinno kho
āyasmā māluṅkyaputto bhagavantaṁ etadavoca idha mayhaṁ bhante
rahogatassa paṭisallīnassa evaṁ cetaso parivitakko udapādi yānīmāni
diṭṭhigatāni bhagavatā abyākatāni ṭhapitāni paṭikkhittāni
sassato lokotipi asassato lokotipi antavā lokotipi
anantavā lokotipi taṁ jīvaṁ taṁ sarīrantipi aññaṁ jīvaṁ aññaṁ
sarīrantipi hoti tathāgato parammaraṇātipi na hoti tathāgato
parammaraṇātipi hoti ca na ca hoti tathāgato parammaraṇātipi
neva hoti na na hoti tathāgato parammaraṇātipi tāni me
bhagavā na byākaroti yāni me bhagavā na byākaroti tamme na
ruccati tamme nakkhamati sohaṁ bhagavantaṁ upasaṅkamitvā etamatthaṁ
pucchissāmi sace 

[1]- bhagavā byākarissati sassato lokoti vā
asassato lokoti vā antavā lokoti vā anantavā lokoti
vā taṁ jīvaṁ taṁ sarīranti vā aññaṁ jīvaṁ aññaṁ sarīranti
vā hoti tathāgato parammaraṇāti vā na hoti tathāgato
parammaraṇāti vā hoti ca na ca hoti tathāgato parammaraṇāti

footnote: 1 ma. yu. meti atthi.

page number: 145

vā neva hoti na na hoti tathāgato parammaraṇāti vā evāhaṁ
bhagavati brahmacariyaṁ carissāmi no ce me bhagavā byākarissati
sassato lokoti vā asassato 1- lokoti vā .pe. neva
hoti na na hoti tathāgato parammaraṇāti vā evāhaṁ sikkhaṁ
paccakkhāya hīnāyāvattissāmīti. sace bhagavā jānāti sassato
lokoti sassato lokoti me bhagavā byākarotu sace bhagavā
jānāti asassato lokoti asassato lokoti me bhagavā
byākarotu no ce bhagavā jānāti sassato lokoti vā
asassato lokoti vā ajānato kho pana apassato etadeva
ujukaṁ hoti yadidaṁ na jānāmi na passāmīti. sace bhagavā
jānāti antavā lokoti antavā lokoti me bhagavā byākarotu
sace bhagavā jānāti anantavā lokoti anantavā
lokoti me bhagavā byākarotu no ce bhagavā jānāti antavā
lokoti vā anantavā lokoti vā ajānato kho pana apassato
etadeva ujukaṁ hoti yadidaṁ na jānāmi na passāmīti. sace bhagavā
jānāti taṁ jīvaṁ taṁ sarīranti taṁ jīvaṁ taṁ sarīranti me bhagavā
byākarotu sace bhagavā jānāti aññaṁ jīvaṁ aññaṁ sarīranti
aññaṁ jīvaṁ aññaṁ sarīranti me bhagavā byākarotu no ce bhagavā
jānāti taṁ jīvaṁ taṁ sarīranti vā aññaṁ jīvaṁ aññaṁ sarīranti
vā ajānato kho pana apassato etadeva ujukaṁ hoti yadidaṁ

footnote: 1 yu. assasato.

page number: 146

na jānāmi na passāmīti. sace (pts. m i, 428) bhagavā jānāti hoti tathāgato
parammaraṇāti hoti tathāgato parammaraṇāti me bhagavā byākarotu
sace bhagavā jānāti na hoti tathāgato parammaraṇāti na
hoti tathāgato parammaraṇāti me bhagavā byākarotu no ce
bhagavā jānāti hoti tathāgato parammaraṇāti vā na hoti
tathāgato parammaraṇāti vā ajānato kho pana apassato
etadeva ujukaṁ hoti yadidaṁ na jānāmi na passāmīti. sace
bhagavā jānāti hoti ca na ca hoti tathāgato parammaraṇāti
hoti ca na ca hoti tathāgato parammaraṇāti me bhagavā byākarotu
sace bhagavā jānāti neva hoti na na hoti tathāgato
parammaraṇāti neva hoti na na hoti tathāgato parammaraṇāti
me bhagavā byākarotu no ce bhagavā jānāti hoti ca na ca
hoti tathāgato parammaraṇāti vā neva hoti na na hoti
tathāgato parammaraṇāti vā ajānato kho pana apassato etadeva
ujukaṁ hoti yadidaṁ na jānāmi na passāmīti.

[149] kinnu kho tāhaṁ māluṅkyaputta evaṁ avacaṁ ehi
tvaṁ māluṅkyaputta mayi brahmacariyaṁ cara ahante byākarissāmi
sassato lokoti vā asassato lokoti vā antavā lokoti
vā anantavā lokoti vā taṁ jīvaṁ taṁ sarīranti vā aññaṁ
jīvaṁ aññaṁ sarīranti vā hoti tathāgato parammaraṇāti vā na

page number: 147

hoti tathāgato parammaraṇāti vā hoti ca na ca hoti tathāgato
parammaraṇāti vā neva hoti na na hoti tathāgato parammaraṇāti
vāti. no hetaṁ bhante. tvaṁ vā pana maṁ evaṁ avaca ahaṁ
bhante bhagavati brahmacariyaṁ carissāmi bhagavā me byākarissati
sassato lokoti vā asassato lokoti vā antavā lokoti
vā anantavā lokoti vā taṁ jīvaṁ taṁ sarīranti vā aññaṁ
jīvaṁ aññaṁ sarīranti vā hoti tathāgato parammaraṇāti vā na
hoti tathāgato parammaraṇāti vā hoti ca na ca hoti tathāgato
parammaraṇāti vā neva hoti na na hoti tathāgato parammaraṇāti
vāti. no hetaṁ bhante. iti kira māluṅkyaputta nevāhantaṁ
vadāmi ehi tvaṁ māluṅkyaputta mayi brahmacariyaṁ cara ahante
byākarissāmi sassato lokoti vā asassato lokoti vā
.pe. neva hoti na na hoti tathāgato parammaraṇāti vāti
napi kira 1- tvaṁ vadesi ahaṁ bhante bhagavati brahmacariyaṁ carissāmi
bhagavā me byākarissati sassato lokoti vā asassato lokoti
vā .pe. neva hoti na na hoti tathāgato parammaraṇāti
vāti evaṁ sante moghapurisa ko santo kaṁ paccācikkhasi.

[150] yo kho māluṅkyaputta evaṁ vadeyya na tāvāhaṁ
bhagavati brahmacariyaṁ carissāmi yāva me bhagavā na byākarissati
sassato lokoti vā asassato lokoti vā .pe. hoti ca

footnote: 1 ma. yu. napi kira maṁ.

page number: 148

na ca hoti (pts. m i, 429) tathāgato parammaraṇāti vā neva hoti na na hoti
tathāgato parammaraṇāti vāti abyākatameva taṁ māluṅkyaputta
tathāgatena assa atha kho so puggalo kālaṁ kareyya.
seyyathāpi māluṅkyaputta puriso sallena viddho assa savisena
gāḷhapalepanena tassa mittāmaccā ñātisālohitā bhisakkaṁ sallakattaṁ
upaṭṭhapeyyuṁ. so evaṁ vadeyya na tāvāhaṁ imaṁ sallaṁ
āharissāmi yāva na taṁ purisaṁ jānāmi yenamhi viddho khattiyo
vā brāhmaṇo vā vesso vā suddo vāti. so evaṁ vadeyya
na tāvāhaṁ imaṁ sallaṁ āharissāmi yāva na taṁ purisaṁ jānāmi
yenamhi viddho evaṁnāmo evaṁgotto iti vāti. so evaṁ
vadeyya na tāvāhaṁ imaṁ sallaṁ āharissāmi yāva na taṁ purisaṁ
jānāmi yenamhi viddho dīgho vā rasso vā majjhimo vāti.
so evaṁ vadeyya na tāvāhaṁ imaṁ sallaṁ āharissāmi yāva na
taṁ purisaṁ jānāmi yenamhi viddho kāḷo vā sāmo vā maṅguracchavī
vāti. so evaṁ vadeyya na tāvāhaṁ imaṁ sallaṁ āharissāmi
yāva na taṁ purisaṁ jānāmi yenamhi viddho asukasmiṁ gāme vā
nigame vā nagare vāti. so evaṁ vadeyya na tāvāhaṁ imaṁ
sallaṁ āharissāmi yāva na taṁ dhanuṁ jānāmi yenamhi viddho
yadi vā cāpo yadi vā kodaṇḍoti. so evaṁ vadeyya na
tāvāhaṁ imaṁ sallaṁ āharissāmi yāva na taṁ jiyaṁ jānāmi yāyamhi

page number: 149

viddho yadi vā akkassa yadi vā saṇṭhassa yadi vā nahārussa
yadi vā maruvāya yadi vā khīrapaṇṇinoti. so evaṁ vadeyya
na tāvāhaṁ imaṁ sallaṁ āharissāmi yāva na taṁ kaṇḍaṁ jānāmi
yenamhi viddho yadi vā gacchaṁ 1- yadi vā ropimanti. so evaṁ
vadeyya na tāvāhaṁ imaṁ sallaṁ āharissāmi yāva na taṁ kaṇḍaṁ
jānāmi yenamhi viddho yassa pattehi vājitaṁ yadi vā gijjhassa
yadi vā kaṅkhassa 2- yadi vā kulalassa yadi vā morassa yadi vā
sithilahanunoti. so evaṁ vadeyya na tāvāhaṁ imaṁ sallaṁ
āharissāmi yāva na taṁ kaṇḍaṁ jānāmi yenamhi viddho yassa
nahārunā parikkhittaṁ yadi vā gavassa 3- yadi vā mahisassa 4- yadi vā
roruvassa 5- yadi vā semhārassāti. so evaṁ vadeyya na
tāvāhaṁ imaṁ sallaṁ āharissāmi yāva na taṁ kaṇḍaṁ jānāmi
yenamhi viddho yadi vā sallaṁ yadi vā khurappaṁ yadi vā vekaṇṇaṁ 6-
yadi vā nārācaṁ yadi vā vacchadantaṁ yadi vā karavīrapattanti 7-
aññātameva taṁ māluṅkyaputta tena purisena assa atha kho 8-
so puriso kālaṁ kareyya. evameva kho māluṅkyaputta yo evaṁ
vadeyya na tāvāhaṁ bhagavati brahmacariyaṁ carissāmi yāva taṁ 9- me
bhagavā na byākarissati sassato lokoti vā asassato

footnote: 1 ma. evaṁ. sī. yu. kacchaṁ. 2 yu. kaṅkassa. 3 sī. yu. evaṁ.
footnote: ma. migassa. 4 ma. mahiṁsassa. 5 ma. bheravassa. 6 sī. yu.
footnote: vekaṇḍaṁ. etthantare yadivā gavanti atthi. 7 ma. karacirapattanti.

8 ma. yu. ayaṁ saddo natthi. 9 ma. yu. ayaṁ pāṭho natthi.

page number: 150

lokoti vā antavā lokoti vā anantavā lokoti vā
taṁ jīvaṁ taṁ sarīranti vā aññaṁ jīvaṁ aññaṁ sarīranti vā hoti
tathāgato parammaraṇāti vā na hoti tathāgato parammaraṇāti
vā hoti ca na ca hoti tathāgato parammaraṇāti vā neva
hoti na na hoti tathāgato parammaraṇāti vāti abyākatameva 1-
taṁ māluṅkyaputta tathāgatena assa atha kho so puggalo kālaṁ
kareyya.

[151] sassato lokoti māluṅkyaputta diṭṭhiyā sati
brahmacariyavāso abhavissāti evaṁ no asassato lokoti māluṅkyaputta
diṭṭhiyā sati brahmacariyavāso abhavissāti evampi no
sassato lokoti 2- māluṅkyaputta diṭṭhiyā sati asassato lokoti
vā diṭṭhiyā sati attheva jāti atthi jarā atthi maraṇaṁ santi
sokaparidevadukkhadomanassupāyāsā yesāhaṁ diṭṭheva dhamme nighātaṁ
paññapemi. antavā lokoti māluṅkyaputta diṭṭhiyā sati brahmacariyavāso
abhavissāti evaṁ no anantavā lokoti māluṅkyaputta
diṭṭhiyā sati brahmacariyavāso abhavissāti evampi no
antavā lokoti māluṅkyaputta diṭṭhiyā sati anantavā lokoti
vā diṭṭhiyā sati attheva jāti atthi jarā atthi maraṇaṁ santi
sokaparidevadukkhadomanassupāyāsā yesāhaṁ diṭṭheva dhamme nighātaṁ
paññapemi. taṁ jīvaṁ taṁ sarīranti māluṅkyaputta diṭṭhiyā sati

footnote: 1 ma. ... mevetaṁ. 2 ma. lokoti vā.

page number: 151

brahmacariyavāso abhavissāti evaṁ no aññaṁ jīvaṁ aññaṁ
sarīranti māluṅkyaputta diṭṭhiyā sati brahmacariyavāso abhavissāti
evampi no taṁ jīvaṁ taṁ sarīranti māluṅkyaputta diṭṭhiyā sati
aññaṁ jīvaṁ aññaṁ sarīranti vā diṭṭhiyā sati attheva jāti
.pe. nighātaṁ paññapemi. hoti tathāgato parammaraṇāti
māluṅkyaputta diṭṭhiyā sati brahmacariyavāso abhavissāti evaṁ
no na hoti tathāgato parammaraṇāti māluṅkyaputta diṭṭhiyā
sati brahmacariyavāso abhavissāti evampi no hoti tathāgato
parammaraṇāti 1- māluṅkyaputta diṭṭhiyā sati na hoti (pts. m i, 431) tathāgato
parammaraṇāti vā diṭṭhiyā sati attheva jāti .pe. yesāhaṁ
diṭṭheva dhamme nighātaṁ paññapemi. hoti ca na ca hoti
tathāgato parammaraṇāti māluṅkyaputta diṭṭhiyā sati brahmacariyavāso
abhavissāti evaṁ no neva hoti na na hoti tathāgato
parammaraṇāti māluṅkyaputta diṭṭhiyā sati brahmacariyavāso abhavissāti 2-
evampi no hoti ca na ca hoti tathāgato parammaraṇāti 

[3]-
māluṅkyaputta diṭṭhiyā sati neva hoti na na hoti tathāgato
parammaraṇāti vā diṭṭhiyā sati attheva jāti atthi jarā atthi
maraṇaṁ santi sokaparidevadukkhadomanassupāyāsā yesāhaṁ diṭṭheva
dhamme nighātaṁ paññapemi.

[152] tasmātiha māluṅkyaputta abyākatañca me abyākatato

footnote: 1 ma. ... ti vā. 2 po. etthantare "byākatañca me byākatato dhārethāti
footnote: padāni dissanti. 3 ma. tvaṁ.

page number: 152

katato dhāretha byākatañca me byākatato dhāretha. kiñca
māluṅkyaputta mayā abyākataṁ sassato lokoti māluṅkyaputta
mayā abyākataṁ asassato lokoti māluṅkyaputta 1- mayā abyākataṁ
antavā lokoti māluṅkyaputta 2- mayā abyākataṁ anantavā lokoti
māluṅkyaputta 3- mayā abyākataṁ taṁ jīvaṁ taṁ sarīranti mayā abyākataṁ
aññaṁ jīvaṁ aññaṁ sarīranti mayā abyākataṁ hoti tathāgato
parammaraṇāti mayā abyākataṁ na hoti tathāgato parammaraṇāti
mayā abyākataṁ hoti ca na ca hoti tathāgato parammaraṇāti
mayā abyākataṁ neva hoti na na hoti tathāgato parammaraṇāti
mayā abyākataṁ. kasmā cetaṁ māluṅkyaputta mayā abyākataṁ
na hetaṁ māluṅkyaputta atthasañhitaṁ nādibrahmacariyakaṁ na nibbidāya
na virāgāya na nirodhāya na upasamāya na abhiññāya na sambodhāya
na nibbānāya saṁvattati tasmā taṁ mayā abyākataṁ. kiñca
māluṅkyaputta mayā byākataṁ idaṁ dukkhanti māluṅkyaputta mayā
byākataṁ ayaṁ dukkhasamudayoti mayā byākataṁ ayaṁ dukkhanirodhoti
mayā byākataṁ ayaṁ dukkhanirodhagāminī paṭipadāti mayā byākataṁ.
kasmā cetaṁ māluṅkyaputta mayā byākataṁ etañhi māluṅkyaputta
atthasañhitaṁ etaṁ ādibrahmacariyakaṁ etaṁ 4- nibbidāya virāgāya
nirodhāya upasamāya abhiññāya sambodhāya nibbānāya saṁvattati(pts. m i, 432) 
tasmā taṁ mayā byākataṁ. tasmātiha māluṅkyaputta abyākatañca

footnote: 1-2-3 yu. ayaṁ pāṭho natthi. 4 ma. ayaṁ pāṭho natthi.

page number: 153

me abyākatato dhāretha byākatañca me byākatato dhārethāti.
idamavoca bhagavā attamano āyasmā māluṅkyaputto 1- bhagavato
bhāsitaṁ abhinandīti.
cūḷamāluṅkyovādasuttaṁ 2- niṭṭhitaṁ tatiyaṁ.
-----------

footnote: 1 yu. ādito paṭṭhāya sabbattha māluṅkayā-iti dissati. māluṅkayāputtoti cettha
footnote: nidassanaṁ. 2 ma. cūḷamālukyasuttaṁ.

page number: 154

mahāmāluṅkyovādasuttaṁ 1-

[153] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tatra kho bhagavā bhikkhū
āmantesi bhikkhavoti. bhadanteti te bhikkhū bhagavato paccassosuṁ.
bhagavā etadavoca dhāretha no tumhe bhikkhave mayā desitāni
pañcorambhāgiyāni saññojanānīti. evaṁ vutte āyasmā māluṅkyaputto
bhagavantaṁ etadavoca ahaṁ kho bhante dhāremi bhagavatā
desitāni pañcorambhāgiyāni saññojanānīti. yathākathaṁ pana tvaṁ
māluṅkyaputta 2- dhāresi mayā desitāni pañcorambhāgiyāni saññojanānīti.
sakkāyadiṭṭhiṁ kho ahaṁ bhante bhagavatā orambhāgiyaṁ
saññojanaṁ desitaṁ dhāremi vicikicchaṁ kho ahaṁ bhante bhagavatā
orambhāgiyaṁ saññojanaṁ desitaṁ dhāremi sīlabbataparāmāsaṁ kho
ahaṁ bhante bhagavatā orambhāgiyaṁ saññojanaṁ desitaṁ dhāremi
kāmacchandaṁ kho ahaṁ bhante bhagavatā orambhāgiyaṁ saññojanaṁ desitaṁ
dhāremi byāpādaṁ kho ahaṁ bhante bhagavatā orambhāgiyaṁ saññojanaṁ
desitaṁ dhāremi evaṁ kho ahaṁ bhante dhāremi bhagavatā desitāni
pañcorambhāgiyāni saññojanānīti.

[154] kassa nu kho nāma tvaṁ māluṅkyaputta mayā 4- imāni
evaṁ pañcorambhāgiyāni saññojanāni desitāni dhāresi. nanu

footnote: 1 ma. mahāmālukyasuttaṁ. 2 ma. sabbattha "mālukyaputtāti dissati. yu.
footnote: māluṅkyāputtāti. 3 ma. ayaṁ saddo natthi. 4 ma. ayaṁ pāṭho na dissati.

page number: 155

māluṅkyaputta aññatitthiyā paribbājakā iminā taruṇūpamena
upārambhena upārambhissanti daharassa hi māluṅkyaputta (pts. m i, 433) kumārassa
mandassa uttānaseyyakassa sakkāyotipi na hoti kuto panassa
uppajjissati sakkāyadiṭṭhi anuseti 1- tvevassa sakkāyadiṭṭhānusayo
daharassa hi māluṅkyaputta kumārassa mandassa uttānaseyyakassa
dhammātipi na hoti kuto panassa uppajjissati dhammesu vicikicchā
anuseti tvevassa vicikicchānusayo daharassa hi 

[2]- kumārassa mandassa
uttānaseyyakassa sīlātipi na hoti kuto panassa uppajjissati
sīlesu sīlabbataparāmāso anuseti tvevassa sīlabbataparāmāsānusayo
daharassa hi māluṅkyaputta kumārassa mandassa uttānaseyyakassa
kāmātipi na hoti kuto panassa uppajjissati kāmesu
kāmacchando anuseti tvevassa kāmarāgānusayo daharassa hi māluṅkyaputta
kumārassa mandassa uttānaseyyakassa sattātipi na hoti
kuto panassa uppajjissati sattesu byāpādo anuseti tvevassa
byāpādānusayo nanu māluṅkyaputta aññatitthiyā paribbājakā
iminā taruṇūpamena upārambhena upārambhissantīti. evaṁ vutte
āyasmā ānando bhagavantaṁ etadavoca etassa bhagavā kālo
etassa sugata kālo yaṁ bhagavā pañcorambhāgiyāni saññojanāni
deseyya bhagavato sutvā bhikkhū dhāressantīti. tenahānanda
suṇāhi sādhukaṁ manasikarohi bhāsissāmīti. evaṁ bhanteti kho

footnote: 1 ma. yu. anusetvevāssa. sabbattha īdisameva.
footnote: 2 ma. mālukyaputta. yu. māluṅyāputta.

page number: 156

āyasmā ānando bhagavato paccassosi.

[155] bhagavā etadavoca idhānanda assutavā puthujjano
ariyānaṁ adassāvī ariyadhammassa akovido ariyadhamme avinīto
sappurisānaṁ adassāvī sappurisadhammassa akovido sappurisadhamme
avinīto sakkāyadiṭṭhipariyuṭṭhitena cetasā viharati sakkāyadiṭṭhiparetena
uppannāya ca sakkāyadiṭṭhiyā nissaraṇaṁ yathābhūtaṁ
nappajānāti tassa sā sakkāyadiṭṭhi thāmagatā appaṭivinītā
orambhāgiyasaññojanaṁ. vicikicchāpariyuṭṭhitena cetasā viharati
vicikicchāparetena uppannāya ca vicikicchāya nissaraṇaṁ yathābhūtaṁ
nappajānāti tassa sā vicikicchā thāmagatā appaṭivinītā
orambhāgiyasaññojanaṁ. sīlabbataparāmāsapariyuṭṭhitena cetasā viharati
sīlabbataparāmāsaparetena uppannassa ca sīlabbataparāmāsassa
nissaraṇaṁ yathābhūtaṁ nappajānāti tassa so sīlabbataparāmāso
thāmagato appaṭivinīto orambhāgiyasaññojanaṁ. (pts. m i, 434) kāmarāgapariyuṭṭhitena
cetasā viharati kāmarāgaparetena uppannassa ca kāmarāgassa
nissaraṇaṁ yathābhūtaṁ nappajānāti tassa so kāmarāgo thāmagato
appaṭivinīto orambhāgiyasaññojanaṁ. byāpādapariyuṭṭhitena cetasā
viharati byāpādaparetena uppannassa ca byāpādassa nissaraṇaṁ
yathābhūtaṁ nappajānāti tassa so byāpādo thāmagato appaṭivinīto
orambhāgiyasaññojanaṁ. sutavā ca kho ānanda ariyasāvako

page number: 157

ariyānaṁ dassāvī ariyadhammassa kovido ariyadhamme suvinīto
sappurisānaṁ dassāvī sappurisadhammassa kovido sappurisadhamme suvinīto
na sakkāyadiṭṭhipariyuṭṭhitena cetasā viharati na sakkāyadiṭṭhiparetena
uppannāya ca sakkāyadiṭṭhiyā nissaraṇaṁ yathābhūtaṁ pajānāti tassa
sā sakkāyadiṭṭhi sānusayā pahīyati. na vicikicchāpariyuṭṭhitena
cetasā viharati na vicikicchāparetena uppannāya ca vicikicchāya
nissaraṇaṁ yathābhūtaṁ pajānāti tassa sā vicikicchā sānusayā
pahīyati. na sīlabbataparāmāsapariyuṭṭhitena cetasā viharati na
sīlabbataparāmāsaparetena uppannassa ca sīlabbataparāmāsassa
nissaraṇaṁ yathābhūtaṁ pajānāti tassa so sīlabbataparāmāso
sānusayo pahīyati. na kāmarāgapariyuṭṭhitena cetasā viharati na
kāmarāgaparetena uppannassa ca kāmarāgassa nissaraṇaṁ yathābhūtaṁ
pajānāti tassa so kāmarāgo sānusayo pahīyati. na byāpādapariyuṭṭhitena
cetasā viharati na byāpādaparetena uppannassa ca
byāpādassa nissaraṇaṁ yathābhūtaṁ pajānāti tassa so byāpādo
sānusayo pahīyati.

[156] yo ānanda maggo yā paṭipadā pañcannaṁ orambhāgiyānaṁ
saññojanānaṁ pahānāya taṁ maggaṁ taṁ paṭipadaṁ anāgamma
pañcorambhāgiyāni saññojanāni ñassati vā dakkhati 1- vā pajahissati
vāti netaṁ ṭhānaṁ vijjati. seyyathāpi ānanda mahato rukkhassa

footnote: 1 yu. dakkhīti. ito paraṁ īdisameva.

page number: 158

tiṭṭhato sāravato tacaṁ acchetvā phegguṁ acchetvā sāracchedo
bhavissatīti netaṁ ṭhānaṁ vijjati evameva kho ānanda yo maggo
yā paṭipadā pañcannaṁ orambhāgiyānaṁ saññojanānaṁ pahānāya
taṁ maggaṁ taṁ paṭipadaṁ anāgamma pañcorambhāgiyāni saññojanāni
ñassati vā dakkhati vā pajahissati vāti netaṁ ṭhānaṁ vijjati.
yo ca (pts. m i, 435) kho ānanda maggo yā paṭipadā pañcannaṁ orambhāgiyānaṁ
saññojanānaṁ pahānāya taṁ maggaṁ taṁ paṭipadaṁ āgamma pañcorambhāgiyāni
saññojanāni ñassati vā dakkhati vā pajahissati
vāti ṭhānametaṁ vijjati. seyyathāpi ānanda mahato rukkhassa
tiṭṭhato sāravato tacaṁ chetvā phegguṁ chetvā sāracchedo bhavissatīti
ṭhānametaṁ vijjati evameva kho ānanda yo maggo yā paṭipadā
pañcannaṁ orambhāgiyānaṁ saññojanānaṁ pahānāya taṁ maggaṁ taṁ
paṭipadaṁ āgamma pañcorambhāgiyāni saññojanāni ñassati vā dakkhati
vā pajahissati vāti ṭhānametaṁ vijjati. seyyathāpi ānanda gaṅgā
nadī pūrā udakassa samatittikā kākapeyyā atha kho 1- dubbalako
puriso āgaccheyya ahaṁ imissā gaṅgāya nadiyā tiriyaṁ bāhāya
sotaṁ chetvā sotthinā pāraṁ gacchissāmīti so na sakkuṇeyya
gaṅgāya nadiyā tiriyaṁ bāhāya sotaṁ chetvā sotthinā pāraṁ gantuṁ
evameva kho ānanda yassakassaci sakkāyanirodhāya dhamme desiyamāne
cittaṁ na pakkhandati nappasīdati na santiṭṭhati na vimuccati.

footnote: 1 ma. yu. ayaṁ saddo natthi.

page number: 159

seyyathāpi so dubbalako puriso evameva te daṭṭhabbā.
seyyathāpi ānanda gaṅgā nadī pūrā udakassa samatittikā kākapeyyā
atha balavā puriso āgaccheyya ahaṁ imissā gaṅgāya nadiyā
tiriyaṁ bāhāya sotaṁ chetvā sotthinā pāraṁ gamissāmīti so
sakkuṇeyya gaṅgāya nadiyā tiriyaṁ bāhāya sotaṁ chetvā sotthinā
pāraṁ gantuṁ evameva kho ānanda yassakassaci sakkāyanirodhāya
dhamme desiyamāne cittaṁ pakkhandati pasīdati santiṭṭhati vimuccati.
seyyathāpi so balavā puriso evameva te daṭṭhabbā.

[157] katamo ca 1- ānanda maggo katamā ca paṭipadā
pañcannaṁ orambhāgiyānaṁ saññojanānaṁ pahānāya. idhānanda
bhikkhu upadhivivekā akusalānaṁ dhammānaṁ pahānā sabbaso kāyaduṭṭhullānaṁ
paṭippassaddhiyā vivicceva kāmehi vivicca akusalehi
dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja
viharati. so yadeva tattha hoti rūpagataṁ vedanāgataṁ saññāgataṁ
saṅkhāragataṁ viññāṇagataṁ te dhamme aniccato dukkhato rogato
gaṇḍato sallato aghato ābādhato parato palokato suññato
anattato samanupassati. so tehi dhammehi cittaṁ paṭipāpeti (pts. m i, 436) 2-
so tehi dhammehi cittaṁ paṭipāpetvā 3- amatāya dhātuyā cittaṁ
upasaṁharati etaṁ santaṁ etaṁ paṇītaṁ yadidaṁ sabbasaṅkhārasamatho

footnote: 1 yu. katamo cānanda maggo katamā paṭipadāti dissati. 2 sī. yu. paṭivāpeti.
footnote: ma. patiṭṭhāpeti. 3 sī. yu. paṭivāpetvā. ma. patiṭṭhāpetvā.

page number: 160

sabbūpadhipaṭinissaggo taṇhakkhayo virāgo nirodho nibbānanti.
so tatthaṭṭhito āsavānaṁ khayaṁ pāpuṇāti no ce āsavānaṁ
khayaṁ pāpuṇāti teneva dhammarāgena tāya dhammanandiyā pañcannaṁ
orambhāgiyānaṁ saññojanānaṁ parikkhayā opapātiko hoti tattha
parinibbāyī anāvattidhammo tasmā lokā. ayampi kho ānanda
maggo ayaṁ paṭipadā pañcannaṁ orambhāgiyānaṁ saññojanānaṁ pahānāya.
puna caparaṁ ānanda bhikkhu vitakkavicārānaṁ vūpasamā .pe.
dutiyaṁ jhānaṁ upasampajja viharati .pe. tatiyaṁ jhānaṁ .pe.
catutthaṁ jhānaṁ upasampajja viharati. so yadeva tattha hoti
rūpagataṁ vedanāgataṁ saññāgataṁ saṅkhāragataṁ viññāṇagataṁ .pe.
saññojanānaṁ pahānāya.

[158] puna caparaṁ ānanda bhikkhu sabbaso rūpasaññānaṁ
samatikkamā paṭighasaññānaṁ aṭṭhaṅgamā nānattasaññānaṁ amanasikārā
ananto ākāsoti ākāsānañcāyatanaṁ upasampajja viharati. so
yadeva tattha hoti vedanāgataṁ saññāgataṁ saṅkhāragataṁ viññāṇagataṁ te
dhamme aniccato dukkhato rogato gaṇḍato sallato aghato
ābādhato parato palokato suññato anattato samanupassati.
so tehi dhammehi cittaṁ paṭipāpeti so tehi dhammehi cittaṁ
paṭipāpetvā amatāya dhātuyā cittaṁ upasaṁharati etaṁ santaṁ etaṁ
paṇītaṁ yadidaṁ sabbasaṅkhārasamatho sabbūpadhipaṭinissaggo taṇhakkhayo

page number: 161

virāgo nirodho nibbānanti. so tatthaṭṭhito āsavānaṁ khayaṁ
pāpuṇāti no ce āsavānaṁ khayaṁ pāpuṇāti teneva dhammarāgena
tāya dhammanandiyā pañcannaṁ orambhāgiyānaṁ saññojanānaṁ parikkhayā
opapātiko hoti tattha parinibbāyī anāvattidhammo tasmā lokā.
ayampi kho ānanda maggo ayaṁ paṭipadā pañcannaṁ orambhāgiyānaṁ
saññojanānaṁ pahānāya. puna caparaṁ ānanda bhikkhu sabbaso
ākāsānañcāyatanaṁ samatikkamma anantaṁ viññāṇanti viññāṇañcāyatanaṁ
upasampajja viharati. so yadeva tattha hoti vedanāgataṁ
.pe. saññojanānaṁ pahānāya. puna caparaṁ ānanda bhikkhu
sabbaso viññāṇañcāyatanaṁ samatikkamma natthi kiñcīti ākiñcaññāyatanaṁ
upasampajja viharati. so yadeva tattha hoti vedanāgataṁ
saññāgataṁ saṅkhāragataṁ viññāṇagataṁ te dhamme aniccato dukkhato
rogato gaṇḍato sallato aghato ābādhato parato palokato
suññato anattato samanupassati. so tehi dhammehi cittaṁ
paṭipāpeti so tehi dhammehi cittaṁ paṭipāpetvā amatāya
dhātuyā cittaṁ upasaṁharati etaṁ santaṁ etaṁ paṇītaṁ yadidaṁ sabbasaṅkhārasamatho
sabbūpadhipaṭinissaggo taṇhakkhayo virāgo (pts. m i, 437) nirodho
nibbānanti. so tatthaṭṭhito āsavānaṁ khayaṁ pāpuṇāti no ce
āsavānaṁ khayaṁ pāpuṇāti teneva dhammarāgena tāya dhammanandiyā
pañcannaṁ orambhāgiyānaṁ saññojanānaṁ parikkhayā opapātiko hoti

page number: 162

tattha parinibbāyī anāvattidhammo tasmā lokā. ayaṁ 1- kho ānanda
maggo ayaṁ paṭipadā pañcannaṁ orambhāgiyānaṁ saññojanānaṁ
pahānāyāti.

[159] eso ce bhante maggo esā paṭipadā pañcannaṁ
orambhāgiyānaṁ saññojanānaṁ pahānāya atha kiñcarahi idhekacce
bhikkhū cetovimuttino ekacce bhikkhū paññāvimuttinoti. ettha
kho tesāhaṁ ānanda indriyavemattataṁ vadāmīti.
idamavoca bhagavā attamano āyasmā ānando bhagavato
bhāsitaṁ abhinandīti.
mahāmāluṅkyovādasuttaṁ niṭṭhitaṁ catutthaṁ.
----------------

footnote: 1 ma. ayaṁpi kho.

page number: 163

bhaddālisuttaṁ

[160] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tatra kho bhagavā bhikkhū
āmantesi bhikkhavoti. bhadanteti te bhikkhū bhagavato paccassosuṁ.
bhagavā etadavoca ahaṁ kho bhikkhave ekāsanabhojanaṁ bhuñjāmi
ekāsanabhojanaṁ kho ahaṁ bhikkhave bhuñjamāno appābādhatañca
sañjānāmi appātaṅkatañca lahuṭṭhānañca balañca phāsuvihārañca
etha tumhepi bhikkhave ekāsanabhojanaṁ bhuñjatha ekāsanabhojanaṁ
kho bhikkhave tumhepi bhuñjamānā appābādhatañca sañjānissatha
appātaṅkatañca lahuṭṭhānañca balañca phāsuvihārañcāti.

[161] evaṁ vutte āyasmā bhaddāli bhagavantaṁ etadavoca
ahaṁ kho bhante na ussahāmi ekāsanabhojanaṁ bhuñjituṁ ekāsanabhojanañhi
me bhante bhuñjato siyā kukkuccaṁ siyā vippaṭisāroti.
tenahi tvaṁ bhaddāli yattha nimantito assasi (pts. m i, 438) tattha ekadesaṁ
bhuñjitvā ekadesaṁ nīharitvāpi paribhuñjeyyāsi 1- evampi kho tvaṁ 2-
bhaddāli bhuñjamāno 

[3]- yāpessasīti. evampi kho ahaṁ bhante na
ussahāmi bhuñjituṁ evampi me bhante bhuñjato siyā kukkuccaṁ
siyā vippaṭisāroti. atha kho āyasmā bhaddāli bhagavatā sikkhāpade
paññāpiyamāne bhikkhusaṅghe sikkhaṁ samādiyamāne anussāhaṁ pavedesi.

footnote: 1 ma. yu. bhuñjeyyāsi. 2 ma. ayaṁ pāṭho natthi. 3 ma. ekāsano.

page number: 164

atha kho āyasmā bhaddāli sabbantaṁ temāsaṁ na bhagavato sammukhībhāvaṁ
adāsi yathātaṁ satthu sāsane sikkhāya aparipūrakārī 1-.

[162] tena kho pana samayena sambahulā bhikkhū bhagavato
cīvarakammaṁ karonti niṭṭhitacīvaro bhagavā temāsaccayena cārikaṁ
pakkamissatīti. atha kho āyasmā bhaddāli yena te bhikkhū
tenupasaṅkami upasaṅkamitvā tehi bhikkhūhi saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ nisīdi. ekamantaṁ
nisinnaṁ kho āyasmantaṁ bhaddāliṁ te bhikkhū etadavocuṁ idaṁ kho
āvuso bhaddāli bhagavato cīvarakammaṁ karīyati 2- niṭṭhitacīvaro bhagavā
temāsaccayena cārikaṁ pakkamissatīti 3-. iṅghāvuso bhaddāli etaṁ
desaṁ 4- sādhukaṁ manasikarohi mā te pacchā dukkarataraṁ ahosīti.
evamāvusoti kho āyasmā bhaddāli tesaṁ bhikkhūnaṁ paṭissutvā
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinno kho āyasmā bhaddāli
bhagavantaṁ etadavoca accayo maṁ bhante accagamā yathābālaṁ
yathāmūḷhaṁ yathāakusalaṁ yohaṁ bhagavatā sikkhāpade paññāpiyamāne
bhikkhusaṅghe sikkhaṁ samādiyamāne anussāhaṁ pavedesiṁ 5- tassa me
bhante bhagavā accayaṁ accayato paṭiggaṇhātu āyatiṁ saṁvarāyāti.

[163] taggha tvaṁ bhaddāli accayo accagamā yathābālaṁ

footnote: 1 aparipūrikārītipi pāṭho. 2 ma. karaṇīyaṁ. 3 ma. itisaddo natthi.
footnote: 4 ma. dosakaṁ. yu. desakaṁ. 5 ma. pavedemi.

page number: 165

yathāmūḷhaṁ yathāakusalaṁ yaṁ tvaṁ mayā sikkhāpade paññāpiyamāne
bhikkhusaṅghe sikkhaṁ samādiyamāne anussāhaṁ pavedesi 

[1]-. samayopi
kho te bhaddāli appaṭividdho ahosi bhagavā kho sāvatthiyaṁ
viharati bhagavāpi maṁ jānissati bhaddāli nāma bhikkhu satthu sāsane
sikkhāya aparipūrakārīti ayampi kho te bhaddāli samayo appaṭividdho
ahosi. samayopi kho te bhaddāli appaṭividdho ahosi sambahulā
kho bhikkhū sāvatthiyaṁ vassaṁ upagatā tepi maṁ jānissanti bhaddāli
nāma bhikkhu satthu sāsane sikkhāya aparipūrakārīti ayampi kho
te bhaddāli samayo appaṭividdho (pts. m i, 439) ahosi. samayopi kho te
bhaddāli appaṭividdho ahosi sambahulā kho bhikkhuniyo sāvatthiyaṁ
vassaṁ upagatā tāpi maṁ jānissanti bhaddāli nāma bhikkhu
satthu sāsane sikkhāya aparipūrakārīti ayampi kho te bhaddāli
samayo appaṭividdho ahosi. samayopi kho te bhaddāli appaṭividdho
ahosi sambahulā kho upāsakā sāvatthiyaṁ paṭivasanti tepi
maṁ jānissanti bhaddāli nāma bhikkhu satthu sāsane sikkhāya
aparipūrakārīti ayampi kho te bhaddāli samayo appaṭividdho
ahosi. samayopi kho te bhaddāli appaṭividdho ahosi sambahulā
kho upāsikā sāvatthiyaṁ paṭivasanti tāpi maṁ jānissanti bhaddāli
nāma bhikkhu satthu sāsane sikkhāya aparipūrakārīti ayampi kho
te bhaddāli samayo appaṭividdho ahosi. samayopi kho te

footnote: 1 po. yato ca kho tvaṁ bhaddāli accayaṁ accayato disvā yathādhammaṁ paṭikarosi tante
footnote: mayaṁ paṭiggaṇhāma vuddhihesā bhaddāli ariyassa vinaye yo accayaṁ accayato disvā
footnote: yathādhammaṁ paṭikaroti āyatiṁ saṁvaraṁ āpajjatīti dissati.

page number: 166

bhaddāli appaṭividdho ahosi sambahulā kho 

[1]- nānātitthiyā
samaṇabrāhmaṇā sāvatthiyaṁ vassaṁ upagatā tepi maṁ jānissanti
bhaddāli nāma bhikkhu samaṇassa gotamassa sāvako theraññataro 

[2]-
satthu sāsane sikkhāya aparipūrakārīti ayampi kho te bhaddāli
samayo appaṭividdho ahosīti. accayo maṁ bhante accagamā
yathābālaṁ yathāmūḷhaṁ yathāakusalaṁ yohaṁ bhagavatā sikakhāpade paññāpiyamāne
bhikkhusaṅghe sikkhaṁ samādiyamāne anussāhaṁ pavedesiṁ 3-.
tassa me bhante bhagavā accayaṁ accayato paṭiggaṇhātu āyatiṁ
saṁvarāyāti.

[164] taggha tvaṁ bhaddāli accayo accagamā yathābālaṁ
yathāmūḷhaṁ yathāakusalaṁ yaṁ tvaṁ mayā sikkhāpade paññāpiyamāne
bhikkhusaṅghe sikkhaṁ samādiyamāne anussāhaṁ pavedesi. taṁ kiṁ maññasi
bhaddāli idhassa bhikkhu ubhatobhāgavimutto tamahaṁ evaṁ vadeyyaṁ
ehi me tvaṁ bhikkhu paṅke saṅkamo hotīti 4- api nu kho so
saṅkameyya vā aññena vā kāyaṁ sannāmeyya noti vā vadeyyāti.
no hetaṁ bhante. taṁ kiṁ maññasi bhaddāli idhassa bhikkhu
paññāvimutto kāyasakkhī diṭṭhippatto saddhāvimutto dhammānusārī
saddhānusārī tamahaṁ evaṁ vadeyyaṁ ehi me tvaṁ bhikkhu paṅke
saṅkamo hotīti api nu kho so saṅkameyya vā aññena vā
kāyaṁ sannāmeyya noti vā vadeyyāti. no hetaṁ bhante. taṁ

footnote: 1 ma. etthantare teti dissati. 2 ma. bhikkhu. 3 ma. pavedemi.
footnote: 4 ma. yu. hohīti.

page number: 167

kiṁ maññasi bhaddāli api (pts. m i, 440) nu tvaṁ bhaddāli 1- tasmiṁ samaye
ubhatobhāgavimutto vā hohi paññāvimutto vā kāyasakkhī vā
diṭṭhippatto vā saddhāvimutto vā dhammānusārī vā saddhānusārī
vāti. no hetaṁ bhante. nanu tvaṁ bhaddāli tasmiṁ samaye ritto
tuccho aparaddhoti. evaṁ bhante accayo maṁ bhante accagamā
yathābālaṁ yathāmūḷhaṁ yathāakusalaṁ yohaṁ bhagavatā sikkhāpade paññāpiyamāne
bhikkhusaṅghe sikkhaṁ samādiyamāne anussāhaṁ pavedesiṁ tassa
me bhante bhagavā accayaṁ accayato paṭiggaṇhātu āyatiṁ saṁvarāyāti.

[165] taggha tvaṁ bhaddāli accayo accagamā yathābālaṁ yathāmūḷhaṁ
yathāakusalaṁ yaṁ tvaṁ mayā sikkhāpade paññāpiyamāne bhikkhusaṅghe
sikkhaṁ samādiyamāne anussāhaṁ pavedesi yato ca kho tvaṁ
bhaddāli accayaṁ accayato disvā yathādhammaṁ paṭikarosi tante mayaṁ
paṭiggaṇhāma vuddhi hesā bhaddāli ariyassa vinaye yo accayaṁ
accayato disvā yathādhammaṁ paṭikaroti āyatiṁ saṁvaraṁ āpajjati.

[166] idha bhaddāli ekacco bhikkhu satthu sāsane sikkhāya
aparipūrakārī hoti tassa evaṁ hoti yannūnāhaṁ vivittaṁ senāsanaṁ
bhajeyyaṁ araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ
abbhokāsaṁ palālapuñjaṁ appevanāmāhaṁ uttariṁ manussadhammā
alamariyañāṇadassanavisesaṁ sacchikareyyanti. so vivittaṁ senāsanaṁ
bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ

footnote: 1 ma. bhaddālīti ālapanapadaṁ natthi.

page number: 168

abbhokāsaṁ palālapuñjaṁ tassa tathā vūpakaṭṭhassa viharato satthāpi
upavadati anuvicca viññū sabrahmacārī upavadanti devatāpi upavadanti
attāpi 1- attānaṁ upavadati so satthārāpi upavadito anuvicca
viññūhi sabrahmacārīhi upavadito devatāhipi upavadito attanāpi
attā 2- upavadito na 3- uttariṁ manussadhammā alamariyañāṇadassanavisesaṁ
sacchikaroti taṁ kissa hetu evañhetaṁ 4- bhaddāli hoti yathātaṁ
satthu sāsane sikkhāya aparipūrakārissa.

[167] idha pana bhaddāli ekacco bhikkhu satthu sāsane sikkhāya
paripūrakārī hoti tassa evaṁ hoti yannūnāhaṁ vivittaṁ senāsanaṁ
bhajeyyaṁ (pts. m i, 441) araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ
abbhokāsaṁ palālapuñjaṁ appevanāmāhaṁ uttariṁ manussadhammā
alamariyañāṇadassanavisesaṁ sacchikareyyanti. so vivittaṁ senāsanaṁ
bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ
abbhokāsaṁ palālapuñjaṁ tassa tathā vūpakaṭṭhassa viharato satthāpi
na upavadati anuvicca viññū sabrahmacārī na upavadanti devatāpi
na upavadanti attāpi attānaṁ na upavadati so satthārāpi
anupavadito anuvicca viññūhi sabrahmacārīhi anupavadito devatāhipi
anupavadito attanāpi attā anupavadito uttariṁ manussadhammā
alamariyañāṇadassanavisesaṁ sacchikaroti. so vivicceva kāmehi

footnote: 1 ma. attanā. 2 ma. yu. attānanti sabbattha dissati. 3 ma. nakāro natthi.
footnote: 4 ma. evañhidaṁ.

page number: 169

vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ
jhānaṁ upasampajja viharati taṁ kissa hetu evañhetaṁ bhaddāli
hoti yathātaṁ satthu sāsane sikkhāya paripūrakārissa. puna caparaṁ
bhaddāli bhikkhu vitakkavicārānaṁ vūpasamā ajjhattaṁ sampasādanaṁ cetaso
ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja
viharati taṁ kissa hetu evañhetaṁ bhaddāli hoti yathātaṁ
satthu sāsane sikkhāya paripūrakārissa. puna caparaṁ bhaddāli bhikkhu
pītiyā ca virāgā .pe. tatiyaṁ jhānaṁ upasampajja viharati taṁ
kissa hetu evañhetaṁ bhaddāli hoti yathātaṁ satthu sāsane
sikkhāya paripūrakārissa. puna caparaṁ bhaddāli bhikkhu sukhassa ca
pahānā .pe. catutthaṁ jhānaṁ upasampajja viharati taṁ kissa
hetu evañhetaṁ bhaddāli hoti yathātaṁ satthu sāsane sikkhāya
paripūrakārissa.

[168] so evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte
pubbenivāsānussatiñāṇāya cittaṁ abhininnāmeti. so anekavihitaṁ
pubbenivāsaṁ anussarati seyyathīdaṁ ekampi jātiṁ .pe. iti
sākāraṁ sauddesaṁ (pts. m i, 442) anekavihitaṁ pubbenivāsaṁ anussarati taṁ kissa
hetu evañhetaṁ bhaddāli hoti yathātaṁ satthu sāsane sikkhāya
paripūrakārissa. so evaṁ samāhite citte parisuddhe pariyodāte

page number: 170

anaṅgaṇe vigatūpakkilese mudubhūte kammaniye ṭhite āneñjappatte
sattānaṁ cutūpapātañāṇāya cittaṁ abhininnāmeti. so dibbena
cakkhunā visuddhena atikkantamānusakena satte passati cavamāne
upapajjamāne hīne paṇīte suvaṇṇe dubbaṇṇe sugate duggate
yathākammūpage satte pajānāti ime vata bhonto sattā kāyaduccaritena
samannāgatā .pe. vinipātaṁ nirayaṁ upapannā ime
vā pana bhonto sattā kāyasucaritena samannāgatā .pe. sugatiṁ
saggaṁ lokaṁ upapannāti. iti dibbena cakkhunā visuddhena atikkantamānusakena
.pe. yathākammūpage satte pajānāti taṁ kissa
hetu evañhetaṁ bhaddāli hoti yathātaṁ satthu sāsane sikkhāya
paripūrakārissa. so evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte
āsavānaṁ khayañāṇāya cittaṁ abhininnāmeti. so idaṁ dukkhanti
yathābhūtaṁ pajānāti .pe. ayaṁ dukkhanirodhagāminī paṭipadāti yathābhūtaṁ
pajānāti ime āsavāti yathābhūtaṁ pajānāti ayaṁ āsavasamudayoti
yathābhūtaṁ pajānāti ayaṁ āsavanirodhoti yathābhūtaṁ pajānāti ayaṁ
āsavanirodhagāminī paṭipadāti yathābhūtaṁ pajānāti. tassa evaṁ
jānato evaṁ passato kāmāsavāpi cittaṁ vimuccati diṭṭhāsavāpi
cittaṁ vimuccati bhavāsavāpi cittaṁ vimuccati avijjāsavāpi cittaṁ
vimuccati vimuttasmiṁ vimuttamiti ñāṇaṁ hoti khīṇā jāti

page number: 171

vusitaṁ brahmacariyaṁ kataṁ karaṇīyaṁ nāparaṁ itthattāyāti pajānāti
taṁ kissa hetu evañhetaṁ bhaddāli hoti yathātaṁ satthu sāsane
sikkhāya paripūrakārissāti. evaṁ vutte āyasmā bhaddāli bhagavantaṁ
etadavoca ko nu kho bhante hetu ko paccayo yenamidhekaccaṁ
bhikkhuṁ pavayha 1- pavayha kāraṇaṁ karonti ko pana bhante hetu
ko paccayo yenamidhekaccaṁ bhikkhuṁ no tathā 2- pavayha pavayha
kāraṇaṁ karontīti.

[169] idha bhaddāli ekacco bhikkhu abhiṇhāpattiko hoti
āpattibahulo so bhikkhūhi vuccamāno aññenaññaṁ paṭicarati
bahiddhā kathaṁ apanāmeti kopañca dosañca appaccayañca pātukaroti
na sammā vattati na lomaṁ pāteti na nitthāraṁ vattati
yena saṅgho attamano hoti taṁ karomīti nāha 3-. tatra bhaddāli
bhikkhūnaṁ evaṁ hoti ayaṁ kho āvuso bhikkhu abhiṇhāpattiko
āpattibahulo so bhikkhūhi vuccamāno aññenaññaṁ paṭicarati
bahiddhā kathaṁ apanāmeti kopañca dosañca appaccayañca pātukaroti
na sammā (pts. m i, 443) vattati na lomaṁ pāteti na nitthāraṁ vattati yena
saṅgho attamano hoti taṁ karomīti nāha sādhu vatāyasmanto
imassa bhikkhuno tathā tathā upaparikkhatha yathayidaṁ 4- adhikaraṇaṁ na 5-
khippameva vūpasammeyyāti. tassa kho evaṁ bhaddāli bhikkhuno

footnote: 1 ma. pasayha pasayha. aparaṁpi īdisameva. 2 ma. tathā tathā. 3 po. āhāti
footnote: sabbattha dissati. 4 sī. yu. yathāssidaṁ. 5 ma. nakāro natthi.

page number: 172

bhikkhū tathā tathā upaparikkhanti yathayidaṁ adhikaraṇaṁ na khippameva
vūpasammati. idha pana bhaddāli ekacco bhikkhu abhiṇhāpattiko
hoti āpattibahulo so bhikkhūhi vuccamāno nāññenaññaṁ paṭicarati
bahiddhā kathaṁ na apanāmeti na kopañca dosañca appaccayañca
pātukaroti sammā vattati lomaṁ pāteti nitthāraṁ vattati
yena saṅgho attamano hoti taṁ karomīti āha. tatra bhaddāli
bhikkhūnaṁ evaṁ hoti ayaṁ kho āvuso bhikkhu abhiṇhāpattiko
āpattibahulo so bhikkhūhi vuccamāno nāññenaññaṁ paṭicarati
bahiddhā kathaṁ na apanāmeti na kopañca dosañca appaccayañca
pātukaroti sammā vattati lomaṁ pāteti nitthāraṁ vattati yena
saṅgho attamano hoti taṁ karomīti āha sādhu vatāyasmanto
imassa bhikkhuno tathā tathā upaparikkhatha yathayidaṁ adhikaraṇaṁ khippameva
vūpasammeyyāti. tassa kho evaṁ bhaddāli bhikkhuno bhikkhū tathā
tathā upaparikkhanti yathayidaṁ adhikaraṇaṁ khippameva vūpasammati.

[170] idha bhaddāli ekacco bhikkhu adhiccāpattiko hoti
anāpattibahulo so bhikkhūhi vuccamāno aññenaññaṁ paṭicarati
bahiddhā kathaṁ apanāmeti kopañca dosañca appaccayañca pātukaroti
na sammā vattati na lomaṁ pāteti na nitthāraṁ vattati yena saṅgho
attamano hoti taṁ karomīti nāha. tatra bhaddāli bhikkhūnaṁ
evaṁ hoti ayaṁ kho āvuso bhikkhu adhiccāpattiko anāpattibahulo

page number: 173

so bhikkhūhi vuccamāno aññenaññaṁ paṭicarati bahiddhā
kathaṁ apanāmeti kopañca dosañca appaccayañca pātukaroti na
sammā vattati na lomaṁ pāteti na nitthāraṁ vattati yena saṅgho
attamano hoti taṁ karomīti nāha sādhu vatāyasmanto imassa
bhikkhuno tathā tathā upaparikkhatha yathayidaṁ adhikaraṇaṁ na 1- khippameva
vūpasammeyyāti. tassa kho evaṁ (pts. m i, 444) bhaddāli bhikkhuno bhikkhū tathā
tathā upaparikkhanti yathayidaṁ adhikaraṇaṁ na khippameva vūpasammati.
idha pana bhaddāli ekacco bhikkhu adhiccāpattiko hoti anāpattibahulo
so bhikkhūhi vuccamāno nāññenaññaṁ paṭicarati na
bahiddhā kathaṁ apanāmeti na kopañca dosañca appaccayañca
pātukaroti sammā vattati lomaṁ pāteti nitthāraṁ vattati yena
saṅgho attamano hoti taṁ karomīti āha. tatra bhaddāli
bhikkhūnaṁ evaṁ hoti ayaṁ kho āvuso bhikkhu adhiccāpattiko
anāpattibahulo so bhikkhūhi vuccamāno nāññenaññaṁ paṭicarati
na bahiddhā kathaṁ apanāmeti na kopañca dosañca appaccayañca
pātukaroti sammā vattati lomaṁ pāteti nitthāraṁ vattati yena
saṅgho attamano hoti taṁ karomīti āha sādhu vatāyasmanto
imassa bhikkhuno tathā tathā upaparikkhatha yathayidaṁ adhikaraṇaṁ khippameva
vūpasammeyyāti. tassa kho evaṁ bhaddāli bhikkhuno bhikkhū tathā
tathā upaparikkhanti yathayidaṁ adhikaraṇaṁ khippameva vūpasammati.

footnote: 1 ma. nakāro natthi.

page number: 174

[171] idha bhaddāli ekacco bhikkhu saddhāmattakena vahati
pemamattakena. tatra bhaddāli bhikkhūnaṁ evaṁ hoti ayaṁ kho
āvuso bhikkhu saddhāmattakena vahati pemamattakena sace mayaṁ imaṁ
bhikkhuṁ pavayha pavayha kāraṇaṁ kāressāma 1- mā yampissa taṁ
saddhāmattakaṁ pemamattakaṁ tamhāpi parihāyīti. seyyathāpi bhaddāli
purisassa ekaṁ cakkhuṁ 2- tassa mittāmaccā ñātisālohitā taṁ ekaṁ
cakkhuṁ rakkheyyuṁ mā yampissa taṁ ekaṁ cakkhuṁ tamhāpi parihāyīti
evameva 3- kho 4- bhaddāli idhekacco bhikkhu saddhāmattakena vahati
pemamattakena. tatra bhaddāli bhikkhūnaṁ evaṁ hoti ayaṁ kho
āvuso bhikkhu saddhāmattakena vahati pemamattakena sace 5- mayaṁ
imaṁ bhikkhuṁ pavayha pavayha kāraṇaṁ kāressāma 6- mā yampissa taṁ
saddhāmattakaṁ pemamattakaṁ tamhāpi parihāyīti. ayaṁ kho 7- bhaddāli
hetu ayaṁ paccayo yenamidhekaccaṁ 8- bhikkhuṁ pavayha pavayha kāraṇaṁ
kārenti ayaṁ pana bhaddāli hetu ayaṁ paccayo yenamidhekaccaṁ bhikkhuṁ
na tathā pavayha pavayha kāraṇaṁ kārentīti (pts. m i, 445) 9-. ko nu kho bhante
hetu ko paccayo yena pubbe appatarāni ceva sikkhāpadāni
ahesuṁ bahutarā ca bhikkhū aññāya saṇṭhahiṁsu ko pana bhante
hetu ko paccayo yenetarahi bahutarāni ceva sikkhāpadāni ahesuṁ
appatarā ca bhikkhū aññāya saṇṭhahantīti.

[172] evañhetaṁ bhaddāli hoti sattesu hāyamānesu

footnote: 1-6 po. ma. yu. karissāma. 2 po. ekacakkhu. 3 ma. evamevaṁ.
footnote: 4-7 ma. khoti saddo natthi. 5 po. sabbe. 8 ma. yenamidhekacce bhikkhū tathā tathā pasayha pasuyha kāraṇaṁ
karontīti. 9 po. yenapi idhekacce bhikkhū tathā pavayha kāraṇaṁ kārentīti.

page number: 175

saddhamme antaradhāyamāne bahutarāni ceva sikkhāpadāni honti
appatarā ca bhikkhū aññāya saṇṭhahanti. na tāva bhaddāli
satthā sāvakānaṁ sikkhāpadaṁ paññāpeti yāva na idhekacce
āsavaṭṭhānīyā dhammā saṅghe pātubhavanti. yato ca kho bhaddāli
idhekacce āsavaṭṭhānīyā dhammā saṅghe pātubhavanti atha satthā
sāvakānaṁ sikkhāpadaṁ paññāpeti tesaṁyeva āsavaṭṭhānīyānaṁ dhammānaṁ
paṭighātāya. na tāva bhaddāli idhekacce āsavaṭṭhānīyā dhammā
saṅghe pātubhavanti yāva na saṅgho mahattaṁ patto hoti.
yato ca kho bhaddāli saṅgho mahattaṁ patto 1- hoti atha idhekacce
āsavaṭṭhānīyā dhammā saṅghe pātubhavanti atha satthā sāvakānaṁ
sikkhāpadaṁ paññāpeti tesaṁyeva āsavaṭṭhānīyānaṁ dhammānaṁ paṭighātāya.
na tāva bhaddāli idhekacce āsavaṭṭhānīyā dhammā
saṅghe pātubhavanti yāva na saṅgho lābhaggaṁ patto hoti ... yasaggaṁ
patto hoti ... bāhusaccaṁ patto hoti ... rattaññutaṁ patto hoti.
yato ca kho bhaddāli saṅgho rattaññutaṁ patto hoti atha
idhekacce āsavaṭṭhānīyā dhammā saṅghe pātubhavanti atha satthā
sāvakānaṁ sikkhāpadaṁ paññāpeti tesaṁyeva āsavaṭṭhānīyānaṁ dhammānaṁ
paṭighātāya.

[173] appakā kho tumhe bhaddāli tena samayena ahuvattha
yadā vo ahaṁ ājānīyasusūpamaṁ dhammapariyāyaṁ desesiṁ taṁ sarasi

footnote: 1 ma. pattoti dissati. hotīti na dissati.

page number: 176

tvaṁ 1- bhaddālīti. no hetaṁ bhante. tatra bhaddāli kiṁ 2- hetuṁ
paccesīti. so hi nūnāhaṁ bhante dīgharattaṁ satthu sāsane
sikkhāya aparipūrakārī ahosinti. na kho bhaddāli eseva hetu
esa paccayo apica me tvaṁ bhaddāli dīgharattaṁ cetasā ceto
paricca vidito navāyaṁ 3- moghapuriso mayā dhamme desiyamāne aṭṭhikatvā
manasikatvā sabbacetaso samannāharitvā ohitasoto dhammaṁ
suṇātīti apica te ahaṁ bhaddāli (pts. m i, 446) ājānīyasusūpamaṁ dhammapariyāyaṁ
desissāmi taṁ suṇāhi sādhukaṁ manasikarohi bhāsissāmīti. evaṁ
bhanteti kho āyasmā bhaddāli bhagavato paccassosi.

[174] bhagavā etadavoca seyyathāpi bhaddāli dakkho assadamako
bhadraṁ assājānīyaṁ labhitvā paṭhameneva mukhādhāne kāraṇaṁ
kāreti. tassa mukhādhāne kāraṇaṁ kāriyamānassa hontiyeva
visūkāyitāni visevitāni vipphanditāni kānici kānici yathātaṁ akāritapubbaṁ
kāraṇaṁ kāriyamānassa. so abhiṇhakāraṇā anupubbakāraṇā
tasmiṁ ṭhāne parinibbāyati. yato kho bhaddāli bhadro
assājānīyo abhiṇhakāraṇā anupubbakāraṇā tasmiṁ ṭhāne parinibbuto
hoti tamenaṁ assadamako uttariṁ kāraṇaṁ kāreti
yugādhāne. tassa yugādhāne kāraṇaṁ kāriyamānassa hontiyeva
visūkāyitāni visevitāni vipphanditāni kānici kānici yathātaṁ akāritapubbaṁ
kāraṇaṁ kāriyamānassa. so abhiṇhakāraṇā anupubbakāraṇā

footnote: 1 ma. ayaṁ pāṭho natthi. 2 ma. yu. kaṁ. 3 ma. na cāyaṁ.

page number: 177

tasmiṁ ṭhāne parinibbāyati. yato kho bhaddāli bhadro assājānīyo
abhiṇhakāraṇā anupubbakāraṇā tasmiṁ ṭhāne parinibbuto hoti
tamenaṁ assadamako uttariṁ kāraṇaṁ kāreti anukkame maṇḍale
khurakāse 1- dhāve varatthe rājaguṇe rājavaṁse uttame jave uttame
haye uttame sākhalye. tassa uttame jave uttame haye
uttame sākhalye kāraṇaṁ kāriyamānassa hontiyeva visūkāyitāni
visevitāni vipphanditāni kānici kānici yathātaṁ akāritapubbaṁ kāraṇaṁ
kāriyamānassa. so abhiṇhakāraṇā anupubbakāraṇā tasmiṁ ṭhāne
parinibbāyati. yato 

[2]- kho bhaddāli bhadro assājānīyo abhiṇhakāraṇā
anupubbakāraṇā tasmiṁ ṭhāne parinibbuto hoti tamenaṁ
assadamako uttariṁ vaṇṇiyaṁ ca baliyaṁ 3- ca anuppavecchati. imehi
kho bhaddāli dasahaṅgehi samannāgato bhadro assājānīyo rājāraho
hoti rājabhoggo rañño aṅgantveva 4- saṅkhyaṁ gacchati evameva
kho bhaddāli dasahi dhammehi samannāgato bhikkhu āhuneyyo hoti
pāhuneyyo dakkhiṇeyyo añjalikaraṇīyo anuttaraṁ puññakkhettaṁ
lokassāti 5- katamehi dasahi idha bhaddāli bhikkhu asekhāya
sammādiṭṭhiyā samannāgato hoti asekhena sammāsaṅkappena
samannāgato hoti asekhāya sammāvācāya samannāgato hoti
asekhena sammākammantena samannāgato hoti asekhena sammāājīvena
samannāgato hoti asekhena sammāvāyāmena samannāgato

footnote: 1 yu. khurakāye. 2 yu. etthantare casaddo atthi. 3 ma. pāniyañca.
footnote: 4 yu. (pts. m i, 447) aṅganteva. 5 ma. yu. itisaddo natthi.

page number: 178

hoti asekhāya sammāsatiyā samannāgato hoti asekhena sammāsamādhinā
samannāgato hoti asekhena sammāñāṇena samannāgato
hoti asekhāya sammāvimuttiyā samannāgato hoti imehi kho
bhaddāli dasahi dhammehi samannāgato bhikkhu āhuneyyo hoti
pāhuneyyo dakkhiṇeyyo añjalikaraṇīyo anuttaraṁ puññakkhettaṁ
lokassāti.
idamavoca bhagavā attamano āyasmā bhaddāli bhagavato
bhāsitaṁ abhinandīti.
bhaddālisuttaṁ niṭṭhitaṁ pañcamaṁ.
---------

page number: 179

laḍukikopamasuttaṁ 1-

[175] evamme sutaṁ ekaṁ samayaṁ bhagavā aṅguttarāpesu
viharati āpaṇaṁ nāma aṅguttarāpānaṁ nigamo. atha kho bhagavā
pubbaṇhasamayaṁ nivāsetvā pattacīvaramādāya āpaṇaṁ piṇḍāya
pāvisi. āpaṇe piṇḍāya caritvā pacchābhattaṁ piṇḍapātapaṭikkanto
yenaññataro vanasaṇḍo tenupasaṅkami divāvihārāya taṁ
vanasaṇḍaṁ ajjhogahetvā 2- aññatarasmiṁ rukkhamūle divāvihāraṁ nisīdi.
āyasmāpi kho udāyī pubbaṇhasamayaṁ nivāsetvā pattacīvaramādāya
āpaṇaṁ piṇḍāya pāvisi. āpaṇe piṇḍāya caritvā pacchābhattaṁ
piṇḍapātapaṭikkanto yena so vanasaṇḍo tenupasaṅkami
divāvihārāya taṁ vanasaṇḍaṁ ajjhogahetvā 3- aññatarasmiṁ rukkhamūle
divāvihāraṁ nisīdi. atha kho āyasmato udāyissa rahogatassa paṭisallīnassa
evaṁ cetaso parivitakko udapādi bahunnaṁ vata no bhagavā
dukkhadhammānaṁ apahattā 4- bahunnaṁ vata no bhagavā sukhadhammānaṁ upahattā
bahunnaṁ vata no bhagavā akusalānaṁ dhammānaṁ apahattā bahunnaṁ vata
no bhagavā kusalānaṁ dhammānaṁ upahattāti. atha kho āyasmā
udāyī sāyaṇhasamayaṁ paṭisallānā vuṭṭhito (pts. m i, 448) yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi.

[176] ekamantaṁ nisinno kho āyasmā udāyī bhagavantaṁ

footnote: 1 ma. laṭukikopamasuttaṁ. 2-3 po. ma. ajjhogāhetvā. yu. ajjhogāhitvā.
footnote: 4 po. upahantā.

page number: 180

etadavoca idha mayhaṁ bhante rahogatassa paṭisallīnassa evaṁ
cetaso parivitakko udapādi bahunnaṁ vata no bhagavā dukkhadhammānaṁ
apahattā bahunnaṁ vata no bhagavā sukhadhammānaṁ upahattā bahunnaṁ
vata no bhagavā akusalānaṁ dhammānaṁ apahattā bahunnaṁ vata no
bhagavā kusalānaṁ dhammānaṁ upahattāti. mayañhi bhante pubbe
sāyañceva bhuñjāma pāto ca divā ca vikāle. ahu kho so 1-
bhante samayo yaṁ bhagavā bhikkhū āmantesi iṅgha tumhe bhikkhave
etaṁ divā vikālabhojanaṁ pajahathāti. tassa mayhaṁ bhante ahudeva
aññathattaṁ ahudeva 2- domanassaṁ yampi no saddhā gahapatikā
divā vikāle paṇītaṁ khādanīyaṁ bhojanīyaṁ denti tassapi no bhagavā
pahānamāha tassapi no sugato paṭinissaggamāhāti te mayaṁ bhante
bhagavati pemañca gāravañca hiriñca ottappañca sampassamānā
evantaṁ divā vikālabhojanaṁ pajahimhā te mayaṁ bhante sāyañceva
bhuñjāma pāto ca ahu kho so bhante samayo yaṁ bhagavā
bhikkhū āmantesi iṅgha tumhe bhikkhave etaṁ rattiṁ vikālabhojanaṁ
pajahathāti tassa mayhaṁ bhante ahudeva aññathattaṁ ahudeva
domanassaṁ yampi no imesaṁ dvinnaṁ bhattānaṁ paṇītasaṅkhātataraṁ 3-
tassapi no bhagavā pahānamāha tassapi no sugato paṭinissaggamāhāti.
bhūtapubbaṁ bhante aññataro puriso divā sūpeyyaṁ 4-
labhitvā pajāpatiṁ 5- evamāha handa 6- imaṁ nikkhipatha sāyaṁ sabbeva

footnote: 1 po. ahu so kho. aparaṁpi īdisameva. 2 yu. ahu. 3 ma. paṇītasaṅkhātaṁ.
footnote: yu. paṇītasaṅkhātataraṁ. 4 ma. sukhapeyyaṁ. 5 ma. yu. ayaṁ pāṭho natthi.
footnote: 6 ma. yu. handa ca imaṁ.

page number: 181

samaggā bhuñjissāmāti yākāci bhante saṅkhatiyo sabbā tā
rattiṁ appā divā te mayaṁ bhante bhagavati pemañca gāravañca
hiriñca ottappañca sampassamānā evantaṁ rattiṁ vikālabhojanaṁ
pajahimhā. bhūtapubbaṁ bhante bhikkhū rattandhakāratimisāyaṁ piṇḍāya
carantā candanikampi pavisanti oḷigallepi papatanti kaṇṭakarājimpi 1-
ārohanti suttampi gāviṁ ārohanti māṇavehipi samāgacchanti
katakammehipi akatakammehipi mātugāmopi te asaddhammena
nimanteti. bhūtapubbāhaṁ bhante rattandhakāratimisāyaṁ piṇḍāya
carāmi addasā kho maṁ bhante aññatarā itthī vijjantarikāya
bhājanaṁ dhovantī disvā maṁ bhītā vissaramakāsi abbhumme 2- pisāco
vata manti. evaṁ (pts. m i, 449) vutte ahaṁ bhante taṁ itthiṁ etadavocaṁ na 3-
bhagini pisāco bhikkhu piṇḍāya ṭhitoti. bhikkhussa ātu māri 4-
bhikkhussa mātu māri varante bhikkhu tiṇhena govikantanena 5- kucchi 6-
parikanto 7- na tveva 8- yaṁ rattandhakāratimisāyaṁ kucchihetu piṇḍāya
carasīti 9-. tassa mayhaṁ bhante tadanussarato evaṁ hoti bahunnaṁ
vata no bhagavā dukkhadhammānaṁ apahattā bahunnaṁ vata no bhagavā
sukhadhammānaṁ upahattā bahunnaṁ vata no bhagavā akusalānaṁ dhammānaṁ
apahattā bahunnaṁ vata no bhagavā kusalānaṁ dhammānaṁ upahattāti.

[177] evameva panudāyi idhekacce moghapurisā idaṁ pajahathāti

footnote: 1 sī. yu. kaṇṭakavaṭṭampi. ma. kaṇṭakāvāṭaṁpi. 2 ma. abbhū me.
footnote: 3 ma. nāhaṁ. 4 ma. mārī. 5 yu. govikattanena. 6 ma. koṭṭhake kucchiṁ.
footnote: 7 yu. parikatto. 8 ma. natveva varaṁ. yu. na tvevayā. 9 yu. carasā.

page number: 182

mayā vuccamānā te evamāhaṁsu kiṁ panimassa appamattakassa
oramattakassa adhisallikhatevāyaṁ 1- samaṇoti te tañceva nappajahanti
mayi ca appaccayaṁ upaṭṭhapenti 2- ye ca bhikkhū sikkhākāmā
tesantaṁ udāyi hoti balavaṁ bandhanaṁ daḷhaṁ bandhanaṁ thiraṁ bandhanaṁ
apūtikaṁ bandhanaṁ thūlo kaḷiṅgaro. seyyathāpi udāyi laḍukikā
sakuṇikā pūtilatāya bandhanena bandhā 3- tattheva vadhaṁ vā bandhaṁ vā
maraṇaṁ vā āgameti yo nu kho udāyi evaṁ vadeyya yena
sā laḍukikā sakuṇikā pūtilatāya bandhanena bandhā tattheva vadhaṁ
vā bandhaṁ vā maraṇaṁ vā āgameti tañhi tassā abalaṁ bandhanaṁ
dubbalaṁ bandhanaṁ pūtikaṁ bandhanaṁ asārakaṁ bandhananti sammā 4- nu kho so
udāyi vadamāno vadeyyāti. no hetaṁ bhante yena sā bhante
laḍukikā sakuṇikā pūtilatāya bandhanena bandhā tattheva vadhaṁ vā bandhaṁ
vā maraṇaṁ vā āgameti tañhi tassā balavaṁ bandhanaṁ daḷhaṁ bandhanaṁ
thiraṁ bandhanaṁ apūtikaṁ bandhanaṁ thūlo kaḷiṅgaroti evameva kho udāyi
idhekacce moghapurisā idaṁ pajahathāti mayā vuccamānā te evamāhaṁsu
kiṁ panimassa appamattakassa oramattakassa adhisallikhatevāyaṁ 5-
samaṇoti te tañceva nappajahanti mayi ca appaccayaṁ upaṭṭhapenti
ye ca bhikkhū sikkhākāmā tesantaṁ udāyi hoti balavaṁ bandhanaṁ
daḷhaṁ bandhanaṁ thiraṁ bandhanaṁ apūtikaṁ bandhanaṁ thūlo kaḷiṅgaro.

footnote: 1-5 ma. adhisallekhatevāyaṁ. 2 ma. yu. upaṭṭhāpenti. 3 sī. yu. baddhā.
footnote: 4 yu. sammannu.

page number: 183

[178] idha panudāyi ekacce kulaputtā idaṁ pajahathāti
mayā vuccamānā te evamāhaṁsu kiṁ panimassa appamattakassa
oramattakassa pahātabbassa yassa no bhagavā pahānamāha yassa
no sugato paṭinissaggamāhāti te tañceva pajahanti mayi ca na
appaccayaṁ upaṭṭhapenti ye ca bhikkhū sikkhākāmā te taṁ pahāya
appossukkā pannalomā paradavuttā 1- migabhūtena cetasā viharanti
tesantaṁ udāyi hoti abalaṁ bandhanaṁ dubbalaṁ bandhanaṁ pūtikaṁ bandhanaṁ
asārakaṁ bandhanaṁ. seyyathāpi udāyi rañño nāgo īsādanto
uruḷhavābhijāto 2- saṅgāmāvacaro daḷhehi varattehi 3- bandhanehi
bandho īsakaṁyeva kāyaṁ sannāmetvā tāni bandhanāni sañchinditvā
sampadāletvā yenakāmaṁ pakkamati yo nu kho udāyi evaṁ vadeyya
yehi so rañño nāgo īsādanto uruḷhavābhijāto saṅgāmāvacaro
daḷhehi varattehi bandhanehi bandho īsakaṁyeva tāyaṁ 4- sannāmetvā
tāni bandhanāni sañchinditvā sampadāletvā yenakāmaṁ
pakkamati tañhi tassa balavaṁ bandhanaṁ daḷhaṁ bandhanaṁ thiraṁ bandhanaṁ
apūtikaṁ bandhanaṁ thūlo kaḷiṅgaroti sammā nu kho so udāyi
vadamāno vadeyyāti. no hetaṁ bhante yehi bhante so rañño
nāgo īsādanto uruḷhavābhijāto saṅgāmāvacaro daḷhehi varattehi
bandhanehi bandho īsakaṁyeva kāyaṁ sannāmetvā tāni bandhanāni

footnote: 1 ma. paradattavuttā. 2 yu. ubbuḷhavābhijāto. aparaṁpi īdisameva.
footnote: 3 yu. vārattehi. 4 yu. kāyaṁ.

page number: 184

sañchinditvā sampadāletvā yenakāmaṁ pakkamati tañhi tassa
abalaṁ bandhanaṁ .pe. asārakaṁ bandhananti. evameva kho udāyi
idhekacce kulaputtā idaṁ pajahathāti mayā vuccamānā te evamāhaṁsu
kiṁ panimassa appamattakassa oramattakassa pahātabbassa
yassa no bhagavā pahānamāha yassa no sugato paṭinissaggamāhāti
te tañceva pajahanti mayi ca na appaccayaṁ upaṭṭhapenti ye ca
bhikkhū sikkhākāmā te taṁ pahāya appossukkā pannalomā
paradavuttā migabhūtena cetasā viharanti tesantaṁ udāyi hoti
abalaṁ bandhanaṁ pūtikaṁ bandhanaṁ asārakaṁ bandhanaṁ.

[179] seyyathāpi udāyi puriso daḷiddo assako anāḷiyo 1-
tassassa ekaṁ agārakaṁ oluggaviluggaṁ kākātidāyiṁ 2- na (pts. m i, 451) paramarūpaṁ
ekā kaḷopikā 3- oluggaviluggā na paramarūpā ekissā kumbhiyā
dhaññasamavāpakaṁ na paramarūpaṁ ekā jāyikā na paramarūpā so
ārāmagataṁ bhikkhuṁ passeyya sudhotahatthapādaṁ manuññaṁ bhojanaṁ bhuttāviṁ
sītāya chāyāya nisinnaṁ adhicitte yuttaṁ. tassa evamassa sukhaṁ
vata bho sāmaññaṁ ārogyaṁ vata bho sāmaññaṁ so vatassaṁ 4-
yohaṁ kesamassuṁ ohāretvā kāsāyāni vatthāni acchādetvā
agārasmā anagāriyaṁ pabbajeyyanti. so na sakkuṇeyya ekaṁ
agārakaṁ oluggaviluggaṁ kākātidāyiṁ na paramarūpaṁ pahāya ekaṁ

footnote: 1 sī. yu. anāḷhiyo. 2 po. kākātisāyaṁ. ito paraṁ īdisameva.
footnote: 3 yu. khaṭopikā. 4 ma. vatassa.

page number: 185

kaḷopikaṁ oluggaviluggaṁ na paramarūpaṁ pahāya ekissā kumbhiyā
dhaññasamavāpakaṁ na paramarūpaṁ pahāya ekaṁ jāyikaṁ na paramarūpaṁ
pahāya kesamassuṁ ohāretvā kāsāyāni vatthāni acchādetvā
agārasmā anagāriyaṁ pabbajituṁ. yo nu kho udāyi evaṁ vadeyya
yehi so puriso bandhanehi bandho na sakkoti ekaṁ agārakaṁ
oluggaviluggaṁ kākātidāyiṁ na paramarūpaṁ pahāya ekaṁ kaḷopikaṁ
oluggaviluggaṁ na paramarūpaṁ pahāya ekissā kumbhiyā dhaññasamavāpakaṁ
na paramarūpaṁ pahāya ekaṁ jāyikaṁ na paramarūpaṁ pahāya kesamassuṁ
ohāretvā kāsāyāni vatthāni acchādetvā agārasmā anagāriyaṁ
pabbajituṁ tañhi tassa abalaṁ bandhanaṁ dubbalaṁ bandhanaṁ pūtikaṁ bandhanaṁ
asārakaṁ bandhananti sammā nu kho so udāyi vadamāno vadeyyāti.
no hetaṁ bhante yehi 1- bhante so puriso bandhanehi bandho na
sakkoti ekaṁ agārakaṁ oluggaviluggaṁ kākātidāyiṁ na paramarūpaṁ
pahāya ekaṁ kaḷopikaṁ oluggaviluggaṁ na paramarūpaṁ pahāya ekissā
kumbhiyā dhaññasamavāpakaṁ na paramarūpaṁ pahāya ekaṁ jāyikaṁ na paramarūpaṁ
pahāya kesamassuṁ ohāretvā kāsāyāni vatthāni acchādetvā
agārasmā anagāriyaṁ pabbajituṁ tañhi tassa balavaṁ bandhanaṁ
daḷhaṁ bandhanaṁ thiraṁ bandhanaṁ apūtikaṁ bandhanaṁ thūlo kaḷiṅgaroti.
evameva kho udāyi idhekacce moghapurisā idaṁ pajahathāti mayā
vuccamānā te evamāhaṁsu kiṁ panimassa appamattakassa oramattakassa

footnote: 1 ma. yu. yehi so bhante.

page number: 186

adhisallikhatevāyaṁ samaṇoti te tañceva nappajahanti
mayi ca appaccayaṁ upaṭṭhapenti ye ca bhikkhū sikkhākāmā
tesantaṁ udāyi hoti balavaṁ bandhanaṁ daḷhaṁ bandhanaṁ thiraṁ bandhanaṁ
apūtikaṁ bandhanaṁ thūlo kaḷiṅgaroti.

[180] (pts. m i, 452) seyyathāpi udāyi gahapati vā gahapatiputto vā
addho mahaddhano mahābhogo nekānaṁ nikkhagaṇānaṁ cayo nekānaṁ
dhaññagaṇānaṁ cayo nekānaṁ khettagaṇānaṁ cayo nekānaṁ vatthugaṇānaṁ
cayo nekānaṁ bhariyagaṇānaṁ cayo nekānaṁ dāsagaṇānaṁ cayo nekānaṁ
dāsigaṇānaṁ cayo so ārāmagataṁ bhikkhuṁ passeyya sudhotahatthapādaṁ
manuññaṁ bhojanaṁ bhuttāviṁ sītāya chāyāya nisinnaṁ adhicitte 1- yuttaṁ.
tassa evamassa sukhaṁ vata bho sāmaññaṁ ārogyaṁ vata bho
sāmaññaṁ so vatassaṁ yohaṁ kesamassuṁ ohāretvā kāsāyāni
vatthāni acchādetvā agārasmā anagāriyaṁ pabbajeyyanti. so
sakkuṇeyya nekāni nikkhagaṇāni pahāya nekāni dhaññagaṇāni pahāya
nekāni khettagaṇāni pahāya nekāni vatthugaṇāni pahāya nekāni
bhariyagaṇāni pahāya nekāni dāsagaṇāni pahāya nekāni dāsigaṇāni
pahāya kesamassuṁ ohāretvā kāsāyāni vatthāni acchādetvā
agārasmā anagāriyaṁ pabbajituṁ. yo nu kho udāyi evaṁ vadeyya
yehi so gahapati vā gahapatiputto vā bandhanehi bandho sakkoti
nekāni nikkhagaṇāni pahāya nekāni dhaññagaṇāni pahāya nekāni

footnote: 1 po. vivitate.

page number: 187

khettagaṇāni pahāya nekāni vatthugaṇāni pahāya nekāni bhariyagaṇāni
pahāya nekāni dāsagaṇāni pahāya nekāni dāsigaṇāni pahāya
kesamassuṁ ohāretvā kāsāyāni vatthāni acchādetvā agārasmā
anagāriyaṁ pabbajituṁ tañhi tassa balavaṁ bandhanaṁ daḷhaṁ bandhanaṁ thiraṁ
bandhanaṁ apūtikaṁ bandhanaṁ thūlo kaḷiṅgaroti sammā nu kho so udāyi
vadamāno vadeyyāti. no hetaṁ bhante yehi bhante so gahapati
vā gahapatiputto vā bandhanehi bandho sakkoti nekāni nikkhagaṇāni
pahāya nekāni dhaññagaṇāni pahāya nekāni khettagaṇāni
pahāya nekāni vatthugaṇāni pahāya nekāni bhariyagaṇāni pahāya
nekāni dāsagaṇāni pahāya nekāni dāsigaṇāni pahāya kesamassuṁ
ohāretvā kāsāyāni vatthāni acchādetvā agārasmā anagāriyaṁ
pabbajituṁ tañhi tassa abalaṁ bandhanaṁ dubbalaṁ bandhanaṁ pūtikaṁ bandhanaṁ
asārakaṁ bandhananti. evameva kho udāyi idhekacce kulaputtā idaṁ
pajahathāti mayā vuccamānā te evamāhaṁsu kiṁ panimassa appamattakassa
oramattakassa pahātabbassa yassa no bhagavā pahānamāha yassa no
sugato paṭinissaggamāhāti te tañceva pajahanti mayi ca (pts. m i, 453) na appaccayaṁ
upaṭṭhapenti ye ca bhikkhū sikkhākāmā te taṁ pahāya appossukkā
pannalomā paradavuttā migabhūtena cetasā viharanti tesantaṁ udāyi
hoti abalaṁ bandhanaṁ dubbalaṁ bandhanaṁ pūtikaṁ bandhanaṁ asārakaṁ bandhanaṁ.

[181] cattārome udāyi puggalā santo saṁvijjamānā lokasmiṁ

page number: 188

katame cattāro idhudāyi ekacco puggalo upadhipahānāya paṭipanno
hoti upadhipaṭinissaggāya tamenaṁ upadhipahānāya paṭipannaṁ upadhipaṭinissaggāya
upadhipaṭisaṁyuttā sarasaṅkappā samudācaranti so te
adhivāseti nappajahati na vinodeti na byantīkaroti 1- na anabhāvaṅgameti
imaṁ kho ahaṁ udāyi puggalaṁ saṁyuttoti vadāmi no visaṁyutto
taṁ kissa hetu indriyavemattatā hi me udāyi imasmiṁ puggale
viditā. idha panudāyi ekacco puggalo upadhipahānāya paṭipanno
hoti upadhipaṭinissaggāya tamenaṁ upadhipahānāya paṭipannaṁ upadhipaṭinissaggāya
upadhipaṭisaṁyuttā sarasaṅkappā samudācaranti so te
nādhivāseti pajahati vinodeti byantīkaroti anabhāvaṅgameti imampi
kho ahaṁ udāyi puggalaṁ saṁyuttoti vadāmi no visaṁyutto taṁ
kissa hetu indriyavemattatā hi me udāyi imasmiṁ puggale
viditā. idha panudāyi ekacco puggalo upadhipahānāya paṭipanno
hoti upadhipaṭinissaggāya tamenaṁ upadhipahānāya paṭipannaṁ upadhipaṭinissaggāya
kadāci karahaci satisammosā upadhipaṭisaṁyuttā sarasaṅkappā
samudācaranti dandho udāyi satuppādo atha kho naṁ khippameva
pajahati vinodeti byantīkaroti anabhāvaṅgameti. seyyathāpi udāyi
puriso divasasantatte 2- ayokaṭāhe dve vā tīṇi vā udakaphusitāni
nipāteyya dandho udāyi udakaphusitānaṁ nipāto atha kho naṁ
khippameva parikkhayaṁ pariyādānaṁ gaccheyya evameva kho udāyi

footnote: 1 ma. byantiṁ karoti. yu. bayantikaroti. 2 ma. divasaṁ.

page number: 189

idhekacco puggalo upadhipahānāya paṭipanno hoti upadhipaṭinissaggāya
tamenaṁ upadhipahānāya paṭipannaṁ upadhipaṭinissaggāya kadāci karahaci
satisammosā upadhipaṭisaṁyuttā sarasaṅkappā samudācaranti dandho
udāyi satuppādo atha kho naṁ khippameva pajahati vinodeti
byantīkaroti anabhāvaṅgameti imampi kho (pts. m i, 454) ahaṁ udāyi puggalaṁ
saṁyuttoti vadāmi no visaṁyutto taṁ kissa hetu indriyavemattatā
hi me udāyi imasmiṁ puggale viditā. idha panudāyi ekacco
puggalo upadhi dukkhassa mūlanti iti viditvā nirupadhī 1- hoti
upadhisaṅkhaye vimutto imaṁ kho ahaṁ udāyi puggalaṁ visaṁyuttoti
vadāmi no saṁyutto taṁ kissa hetu indriyavemattatā hi me
udāyi imasmiṁ puggale viditā. ime 2- kho udāyi cattāro
puggalā santo saṁvijjamānā lokasmiṁ.

[182] pañca kho ime udāyi kāmaguṇā katame pañca
cakkhuviññeyyā rūpā iṭṭhā kantā manāpā piyarūpā kāmūpasañhitā
rajanīyā sotaviññeyyā saddā ... ghānaviññeyyā gandhā ...
jivhāviññeyyā rasā ... kāyaviññeyyā phoṭṭhabbā iṭṭhā kantā
manāpā piyarūpā kāmūpasañhitā rajanīyā. ime kho udāyi
pañca kāmaguṇā. yaṁ kho udāyi ime pañca kāmaguṇe paṭicca
uppajjati sukhaṁ somanassaṁ idaṁ vuccati kāmasukhaṁ miḷhasukhaṁ puthujjanasukhaṁ
anariyasukhaṁ na āsevitabbaṁ 3- na bhāvetabbaṁ na bahulīkātabbaṁ

footnote: 1 yu. nirupadhi. 2 ma. yu. ime kho ... lokasminti ime pāṭhā na dissanti.
footnote: 3 ma. sevitabbaṁ.

page number: 190

bhāyitabbaṁ etassa sukhassāti vadāmi.

[183] idhudāyi bhikkhu vivicceva kāmehi .pe. paṭhamaṁ jhānaṁ
upasampajja viharati vitakkavicārānaṁ vūpasamā .pe. dutiyaṁ jhānaṁ
upasampajja viharati pītiyā ca virāgā .pe. tatiyaṁ jhānaṁ
upasampajja viharati sukhassa ca pahānā .pe. catutthaṁ jhānaṁ
upasampajja viharati idaṁ vuccati nekkhammasukhaṁ vivekasukhaṁ upasamasukhaṁ
sambodhisukhaṁ 1- āsevitabbaṁ bhāvetabbaṁ bahulīkātabbaṁ na bhāyitabbaṁ
etassa sukhassāti vadāmi.

[184] idhudāyi bhikkhu vivicceva kāmehi .pe. paṭhamaṁ jhānaṁ
upasampajja viharati. idaṁ kho ahaṁ udāyi iñjitasmiṁ vadāmi
kiñca tattha iñjitasmiṁ yedeva 2- tattha vitakkavicārā aniruddhā
honti idaṁ tattha iñjitasmiṁ. idhudāyi bhikkhu vitakkavicārānaṁ
vūpasamā .pe. dutiyaṁ jhānaṁ upasampajja viharati. idampi kho
ahaṁ udāyi iñjitasmiṁ vadāmi kiñca tattha iñjitasmiṁ yadeva
tattha pītisukhaṁ aniruddhaṁ hoti idaṁ tattha iñjitasmiṁ. idhudāyi
bhikkhu pītiyā ca virāgā .pe. tatiyaṁ jhānaṁ upasampajja viharati.
idampi kho ahaṁ (pts. m i, 455) udāyi iñjitasmiṁ vadāmi kiñca tattha iñjitasmiṁ
yadeva tattha upekkhāsukhaṁ aniruddhaṁ hoti idaṁ tattha iñjitasmiṁ.
idhudāyi bhikkhu sukhassa ca pahānā .pe. catutthaṁ jhānaṁ upasampajja
viharati. idaṁ kho ahaṁ udāyi aneñjitasmiṁ 3- vadāmi.

footnote: 1 ma. yu. sambodhasukhaṁ. 2 ma. yadeva. 3 ma. yu. aniñjitasmiṁ.

page number: 191

[185] idhudāyi bhikkhu vivicceva kāmehi .pe. paṭhamaṁ jhānaṁ
upasampajja viharati. idaṁ kho ahaṁ udāyi analanti vadāmi
pajahathāti vadāmi samatikkamathāti vadāmi. ko ca tassa samatikkamo
idhudāyi bhikkhu vitakkavicārānaṁ vūpasamā .pe. dutiyaṁ
jhānaṁ upasampajja viharati ayaṁ tassa samatikkamo. idampi
kho ahaṁ udāyi analanti vadāmi pajahathāti vadāmi samatikkamathāti
vadāmi. ko ca tassa samatikkamo idhudāyi bhikkhu pītiyā ca
virāgā .pe. tatiyaṁ jhānaṁ upasampajja viharati ayaṁ tassa
samatikkamo. idampi kho ahaṁ udāyi analanti vadāmi pajahathāti
vadāmi samatikkamathāti vadāmi. ko ca tassa samatikkamo
idhudāyi bhikkhu sukhassa ca pahānā .pe. catutthaṁ jhānaṁ upasampajja
viharati ayaṁ tassa samatikkamo. idampi kho ahaṁ udāyi
analanti vadāmi pajahathāti vadāmi samatikkamathāti vadāmi. ko
ca tassa samatikkamo idhudāyi bhikkhu sabbaso rūpasaññānaṁ samatikkamā
paṭighasaññānaṁ atthaṅgamā nānattasaññānaṁ amanasikārā
ananto ākāsoti ākāsānañcāyatanaṁ upasampajja viharati ayaṁ
tassa samatikkamo. idampi kho ahaṁ udāyi analanti vadāmi
pajahathāti vadāmi samatikkamathāti vadāmi. ko ca tassa samatikkamo
idhudāyi bhikkhu sabbaso ākāsānañcāyatanaṁ samatikkamma anantaṁ
viññāṇanti viññāṇañcāyatanaṁ upasampajja viharati ayaṁ tassa

page number: 192

samatikkamo. idampi kho ahaṁ udāyi analanti vadāmi pajahathāti
vadāmi samatikkamathāti vadāmi. ko ca tassa samatikkamo
idhudāyi bhikkhu sabbaso viññāṇañcāyatanaṁ samatikkamma natthi
kiñcīti ākiñcaññāyatanaṁ upasampajja viharati ayaṁ tassa
samatikkamo. idampi kho ahaṁ udāyi analanti vadāmi pajahathāti
vadāmi samatikkamathāti vadāmi. ko ca tassa samatikkamo
idhudāyi bhikkhu (pts. m i, 456) sabbaso ākiñcaññāyatanaṁ samatikkamma
nevasaññānāsaññāyatanaṁ upasampajja viharati ayaṁ tassa samatikkamo.
idampi kho ahaṁ udāyi analanti vadāmi pajahathāti vadāmi
samatikkamathāti vadāmi. ko ca tassa samatikkamo idhudāyi 

[1]-
sabbaso nevasaññānāsaññāyatanaṁ samatikkamma saññāvedayitanirodhaṁ
upasampajja viharati ayaṁ tassa samatikkamo. iti kho ahaṁ
udāyi nevasaññānāsaññāyatanassapi pahānaṁ vadāmi. passasi
no tvaṁ udāyi taṁ saññojanaṁ aṇuṁ vā thūlaṁ vā yassāhaṁ no
pahānaṁ vadāmīti. no hetaṁ bhanteti.
idamavoca bhagavā attamano āyasmā udāyī bhagavato
bhāsitaṁ abhinandīti.
laḍukikopamasuttaṁ 2- niṭṭhitaṁ chaṭṭhaṁ.
------------

footnote: 1 ma. yu. etthantare bhikkhūti pāṭho dissati. 2 sī. ma. yu. laṭukikopamasuttaṁ.

page number: 193

cātumasuttaṁ

[186] evamme sutaṁ ekaṁ samayaṁ bhagavā cātumāyaṁ viharati
āmalakīvane. tena kho pana samayena sārīputtamoggallānappamukhāni
pañcamattāni bhikkhusatāni cātumaṁ anuppattāni honti
bhagavantaṁ dassanāya. te ca āgantukā bhikkhū nevāsikehi bhikkhūhi
saddhiṁ paṭisammodamānā senāsanāni paññāpayamānā pattacīvarāni
paṭisāmayamānā uccāsaddā mahāsaddā ahesuṁ. atha kho bhagavā
āyasmantaṁ ānandaṁ āmantesi ke panete ānanda uccāsaddā
mahāsaddā kevaṭṭā maññe macchaṁ vilopentīti. etāni bhante
sārīputtamoggallānappamukhāni pañcamattāni bhikkhusatāni cātumaṁ
anuppattāni bhagavantaṁ dassanāya te āgantukā bhikkhū nevāsikehi
bhikkhūhi saddhiṁ paṭisammodamānā āsanāni paññāpayamānā pattacīvarāni
paṭisāmayamānā uccāsaddā mahāsaddāti. tenahānanda
mama vacanena 

[1]- bhikkhū āmantehi satthā āyasmante āmantesiṁti 2-.
evaṁ bhanteti kho āyasmā ānando bhagavato paṭissutvā yena
te bhikkhū tenupasaṅkami upasaṅkamitvā te bhikkhū (pts. m i, 457) etadavoca satthā
āyasmante āmantetīti 3-. evamāvusoti kho te bhikkhū āyasmato
ānandassa paṭissutvā yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu. ekamantaṁ nisinne kho

footnote: 1 yu. te.. 2 yu. āmantetīti 3 ma. āmantesīti.

page number: 194

te bhikkhū bhagavā etadavoca kinnu tumhe bhikkhave uccāsaddā
mahāsaddā kevaṭṭā maññe macchaṁ vilopentīti. imāni bhante
sārīputtamoggallānappamukhāni pañcamattāni bhikkhusatāni cātumaṁ
anuppattāni bhagavantaṁ dassanāya teme āgantukā bhikkhū nevāsikehi
bhikkhūhi saddhiṁ paṭisammodamānā senāsanāni paññāpayamānā
pattacīvarāni paṭisāmayamānā uccāsaddā mahāsaddāti. gacchatha
bhikkhave paṇāmemi vo na vo mama santike vatthabbanti.
evaṁ bhanteti kho te bhikkhū bhagavato paṭissutvā uṭṭhāyāsanā
bhagavantaṁ abhivādetvā padakkhiṇaṁ katvā senāsanaṁ saṁsāmetvā
pattacīvaramādāya pakkamiṁsu.

[187] tena kho pana samayena cātumeyyakā sakyā santhāgāre
sannipatitā honti kenacideva karaṇīyena. addasaṁsu 1- kho
cātumeyyakā sakyā te bhikkhū dūratova āgacchante disvāna yena
te bhikkhū tenupasaṅkamiṁsu upasaṅkamitvā te bhikkhū etadavocuṁ
handa kahaṁ pana tumhe āyasmanto gacchathāti. bhagavatā kho
āvuso bhikkhusaṅgho paṇāmitoti. tenahāyasmanto muhuttaṁ nisīdatha
appevanāma mayaṁ sakkuṇeyyāma bhagavantaṁ pasādetunti. evamāvusoti
kho te bhikkhū cātumeyyakānaṁ sakyānaṁ paccassosuṁ. atha
kho cātumeyyakā sakyā yena bhagavā tenupasaṅkamiṁsu upasaṅkamitvā

footnote: 1 sī. yu. addasāsuṁ.

page number: 195

bhagavantaṁ abhivādetvā ekamantaṁ nisīdiṁsu. ekamantaṁ nisinnā
kho cātumeyyakā sakyā bhagavantaṁ etadavocuṁ abhinandatu bhante
bhagavā bhikkhusaṅghaṁ abhivadatu bhante bhagavā bhikkhusaṅghaṁ seyyathāpi
bhante bhagavatā pubbe bhikkhusaṅgho anuggahito evameva bhagavā
etarahi anuggaṇhātu bhikkhusaṅghaṁ santettha bhante bhikkhū navā
acirapabbajitā adhunāgatā imaṁ dhammavinayaṁ tesaṁ 

[1]- bhagavantaṁ dassanāya
alabhantānaṁ siyā aññathattaṁ siyā vipariṇāmo seyyathāpi bhante
bījānaṁ taruṇānaṁ udakaṁ alabhantānaṁ (pts. m i, 458) siyā aññathattaṁ siyā vipariṇāmo
evameva 2- bhante santettha bhikkhū navā acirapabbajitā adhunāgatā
imaṁ dhammavinayaṁ tesaṁ bhagavantaṁ dassanāya alabhantānaṁ siyā aññathattaṁ
siyā vipariṇāmo seyyathāpi bhante vacchassa taruṇassa
mātaraṁ apassantassa siyā aññathattaṁ siyā vipariṇāmo evameva
kho bhante santettha bhikkhū navā acirapabbajitā adhunāgatā imaṁ
dhammavinayaṁ tesaṁ bhagavantaṁ apassantānaṁ siyā aññathattaṁ siyā
vipariṇāmo abhinandatu bhante bhagavā bhikkhusaṅghaṁ abhivadatu bhante
bhagavā bhikkhusaṅghaṁ seyyathāpi bhante bhagavatā pubbe bhikkhusaṅgho
anuggahito evameva bhagavā etarahi anuggaṇhātu bhikkhusaṅghanti.

[188] atha kho brahmā sahampati bhagavato cetasā ceto
parivitakkamaññāya seyyathāpi nāma balavā puriso sammiñjitaṁ
vā bāhaṁ pasāreyya pasāritaṁ vā bāhaṁ sammiñjeyya evameva

footnote: 1 ma. taṁ. 2 ma. yu. evameva kho.

page number: 196

brahmaloke antarahito bhagavato purato pāturahosi. atha kho
brahmā sahampati ekaṁsaṁ uttarāsaṅgaṁ karitvā yena bhagavā
tenañjalimpaṇāmetvā bhagavantaṁ etadavoca abhinandatu bhante
bhagavā bhikkhusaṅghaṁ abhivadatu bhante bhagavā bhikkhusaṅghaṁ seyyathāpi
bhante bhagavatā pubbe bhikkhusaṅgho anuggahito evameva bhagavā
etarahi anuggaṇhātu bhikkhusaṅghaṁ santettha bhante bhikkhū navā
acirapabbajitā adhunāgatā imaṁ dhammavinayaṁ tesaṁ bhagavantaṁ dassanāya
alabhantānaṁ siyā aññathattaṁ siyā vipariṇāmo seyyathāpi bhante
bījānaṁ taruṇānaṁ udakaṁ alabhantānaṁ siyā aññathattaṁ siyā vipariṇāmo
evameva 1- bhante santettha bhikkhū navā acirapabbajitā adhunāgatā
imaṁ dhammavinayaṁ tesaṁ bhagavantaṁ dassanāya alabhantānaṁ siyā aññathattaṁ
siyā vipariṇāmo seyyathāpi bhante vacchassa taruṇassa
mātaraṁ apassantassa siyā aññathattaṁ siyā vipariṇāmo evameva
kho bhante santettha bhikkhū navā acirapabbajitā adhunāgatā imaṁ
dhammavinayaṁ tesaṁ bhagavantaṁ apassantānaṁ siyā aññathattaṁ siyā
vipariṇāmo abhinandatu bhante bhagavā bhikkhusaṅghaṁ abhivadatu bhante
bhagavā bhikkhusaṅghaṁ seyyathāpi bhante bhagavatā pubbe bhikkhusaṅgho
anuggahito evameva 2- bhagavā etarahi anuggaṇhātu bhikkhusaṅghanti.
asakkhiṁsu kho cātumeyyakā ca sakyā brahmā ca sahampati
bhagavantaṁ pasādetuṁ bījūpamena ca taruṇūpamena cāti 3-.

footnote: 1 yu. evameva kho. 2 yu. evamevaṁ. 3 yu. ma. itisaddo natthi.

page number: 197

[189] atha kho āyasmā mahāmoggallāno bhikkhū āmantesi
uṭṭhethāvuso 1- gaṇhatha pattacīvaraṁ pasādito bhagavā cātumeyyakehi
ca sakyehi brahmunā ca sahampatinā bījūpamena ca taruṇūpamena
cāti. evamāvusoti kho te bhikkhū āyasmato mahāmoggallānassa
paṭissutvā uṭṭhāyāsanā pattacīvaramādāya yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu. ekamantaṁ
nisinnaṁ kho āyasmantaṁ sārīputtaṁ bhagavā etadavoca kinti te
sārīputta ahosi mayā bhikkhusaṅghe 2- paṇāmiteti. evaṁ kho
me bhante ahosi bhagavatā bhikkhusaṅghe paṇāmite appossukkodāni
bhagavā diṭṭhadhammasukhavihāraṁ anuyutto viharissati mayampidāni
appossukkā diṭṭhadhammasukhavihāramanuyuttā viharissāmāti. āgamehi
tvaṁ sārīputta āgamehi tvaṁ sārīputta 3- na kho te sārīputta
punapi evarūpaṁ cittaṁ uppādetabbanti. atha kho bhagavā āyasmantaṁ
mahāmoggallānaṁ āmantesi kinti te moggallāna ahosi mayā
bhikkhusaṅghe paṇāmiteti. evaṁ kho me bhante ahosi bhagavatā
bhikkhusaṅghe paṇāmite appossukkodāni bhagavā diṭṭhadhammasukhavihāraṁ
anuyutto viharissati ahañcadāni āyasmā ca sārīputto bhikkhusaṅghaṁ
pariharissāmāti. sādhu sādhu moggallāna ahaṁ 4- vā hi

footnote: 1 ma. evaṁ. sī. yu. uṭṭhahathāvuso. 2 po. ma. bhikkhusaṅgho paṇāmitoti. ito
footnote: paraṁ īdisameva. 3 ma. ito paraṁ diṭṭhadhammasukhavihāranti pāṭho dissati.
footnote: 4 ma. ahañcāpi.

page number: 198

moggallāna bhikkhusaṅghaṁ parihareyyaṁ sārīputtamoggallānā vāti 1-.

[190] atha kho bhagavā bhikkhū āmantesi cattārīmāni
bhikkhave bhayāni udakorohante pāṭikaṅkhitabbāni katamāni cattāri
ummibhayaṁ 2- kumbhīlabhayaṁ āvaṭṭabhayaṁ susukābhayaṁ 3- imāni kho 4- bhikkhave
cattāri bhayāni udakorohante pāṭikaṅkhitabbāni evameva kho
bhikkhave cattārīmāni bhayāni idhekacce puggale (pts. m i, 460) imasmiṁ dhammavinaye
agārasmā anagāriyaṁ pabbajite pāṭikaṅkhitabbāni katamāni cattāri
ummibhayaṁ kumbhīlabhayaṁ āvaṭṭabhayaṁ susukābhayaṁ.

[191] katamañca bhikkhave ummibhayaṁ idha bhikkhave ekacco
kulaputto saddhā 5- agārasmā anagāriyaṁ pabbajito hoti otiṇṇomhi
jātiyā jarāya maraṇena 6- sokehi paridevehi dukkhehi
domanassehi upāyāsehi dukkhotiṇṇo dukkhapareto appevanāma
imassa kevalassa dukkhakkhandhassa antakiriyā paññāyethāti. tamenaṁ
tathā pabbajitaṁ samānaṁ sabrahmacārī ovadanti anusāsanti evante
abhikkamitabbaṁ evante paṭikkamitabbaṁ evante ālokitabbaṁ evante
vilokitabbaṁ evante sammiñjitabbaṁ evante pasāritabbaṁ evante
saṅghāṭipattacīvaraṁ dhāretabbanti. tassa evaṁ hoti mayaṁ 7- pubbe
agāriyabhūtā samānā aññe ovadāmapi 8- anusāsāmapi 9- ime
panamhākaṁ puttamattā maññe nattamattā maññe amhe 10- ovaditabbaṁ

footnote: 1 ma. cāti.. 2 ma. īmibhayaṁ. sī. yu. ūmibhayaṁ. 3. po. suṁsukābhayaṁ. sabbattha
footnote: idisameva. 4 ma. khosaddo nat. 5 thipo. saddho. sabbattha īdisameva.
footnote: 6 sī. jarāmaraṇena. 7. ma. yu. mayaṁ kho. 8-9 ma. pisaddo natthi. 10 ma. evaṁ.

page number: 199

anusāsitabbaṁ maññantīti. so sikkhaṁ paccakkhāya hīnāyāvattati.
ayaṁ vuccati bhikkhave ummibhayassa bhīto sikkhaṁ paccakkhāyāvatto 1-.
ummibhayanti kho bhikkhave kodhupāyāsassetaṁ adhivacanaṁ.

[192] katamañca bhikkhave kumbhīlabhayaṁ idha bhikkhave ekacco
kulaputto saddhā agārasmā anagāriyaṁ pabbajito hoti otiṇṇomhi
jātiyā jarāya maraṇena sokehi paridevehi dukkhehi
domanassehi upāyāsehi dukkhotiṇṇo dukkhapareto appevanāma
imassa kevalassa dukkhakkhandhassa antakiriyā paññāyethāti.
tamenaṁ tathā pabbajitaṁ samānaṁ sabrahmacārī ovadanti anusāsanti
idaṁ te khāditabbaṁ idaṁ te na khāditabbaṁ idaṁ te bhuñjitabbaṁ
idaṁ te na bhuñjitabbaṁ idaṁ te sāyitabbaṁ idaṁ te na sāyitabbaṁ
idaṁ te pātabbaṁ idaṁ te na pātabbaṁ kappiyaṁ te khāditabbaṁ
akappiyaṁ te na khāditabbaṁ kappiyaṁ te bhuñjitabbaṁ akappiyaṁ te na
bhuñjitabbaṁ kappiyaṁ te sāyitabbaṁ akappiyaṁ te na sāyitabbaṁ
kappiyaṁ te pātabbaṁ akappiyaṁ te na pātabbaṁ kāle te
khāditabbaṁ vikāle te na khāditabbaṁ kāle te bhuñjitabbaṁ vikāle
te na bhuñjitabbaṁ kāle te sāyitabbaṁ vikāle te (pts. m i, 461) na sāyitabbaṁ
kāle te pātabbaṁ vikāle te na pātabbanti. tassa evaṁ
hoti mayaṁ kho pubbe agāriyabhūtā samānā yaṁ icchāma taṁ
khādāma yaṁ na icchāma na taṁ khādāma yaṁ icchāma taṁ bhuñjāma

footnote: 1 po. ma. yu. paccakkhāya hīnāyāvatto.

page number: 200

yaṁ na icchāma na taṁ bhuñjāma yaṁ icchāma taṁ sāyāma yaṁ na
icchāma na taṁ sāyāma yaṁ icchāma taṁ pivāma 1- yaṁ na icchāma na
taṁ pivāma 2- kappiyampi khādāma akappiyampi khādāma kappiyampi
bhuñjāma akappiyampi bhuñjāma kappiyampi sāyāma akappiyampi
sāyāma kappiyampi pivāma akappiyampi pivāma kālepi khādāma
vikālepi khādāma kālepi bhuñjāma vikālepi bhuñjāma kālepi
sāyāma vikālepi sāyāma kālepi pivāma vikālepi pivāma yampi
no saddhā gahapatikā divā vikāle paṇītaṁ khādanīyaṁ bhojanīyaṁ
denti tatthapime mukhāvaraṇaṁ maññe karontīti. so sikkhaṁ
paccakkhāya hīnāyāvattati. ayaṁ vuccati bhikkhave kumbhīlabhayassa
bhīto sikkhaṁ paccakkhāya hīnāyāvatto. kumbhīlabhayanti kho bhikkhave
odarikattassetaṁ adhivacanaṁ.

[193] katamañca bhikkhave āvaṭṭabhayaṁ idha bhikkhave ekacco
kulaputto saddhā agārasmā anagāriyaṁ pabbajito hoti otiṇṇomhi
jātiyā jarāya maraṇena sokehi paridevehi dukkhehi
domanassehi upāyāsehi dukkhotiṇṇo dukkhapareto appevanāma
imassa kevalassa dukkhakkhandhassa antakiriyā paññāyethāti. so
evaṁ pabbajito samāno pubbaṇhasamayaṁ nivāsetvā pattacīvaramādāya
gāmaṁ vā nigamaṁ vā piṇḍāya pavisati arakkhiteneva kāyena

footnote: 1-2 sī. yu. pipāma.

page number: 201

arakkhitāya vācāya anupaṭṭhitāya satiyā asaṁvutehi indriyehi.
so tattha passati gahapatiṁ vā gahapatiputtaṁ vā pañcahi kāmaguṇehi
samappitaṁ samaṅgībhūtaṁ paricāriyamānaṁ. tassa evaṁ hoti mayaṁ 1- pubbe
agāriyabhūtā samānā pañcahi kāmaguṇehi samappitā samaṅgībhūtā
paricārimhā 2- saṁvijjante 3- kho kule bhogā sakkā bhoge ca
bhuñjituṁ puññāni ca kātunti. so sikkhaṁ paccakkhāya hīnāyāvattati.
ayaṁ vuccati bhikkhave āvaṭṭabhayassa bhīto sikkhaṁ
paccakkhāya hīnāyāvatto. āvaṭṭabhayanti kho bhikkhave pañcannetaṁ 4-
kāmaguṇānaṁ adhivacanaṁ.

[194] katamañca bhikkhave susukābhayaṁ idha bhikkhave ekacco
kulaputto saddhā agārasmā anagāriyaṁ pabbajito hoti otiṇṇomhi
jātiyā jarāya maraṇena sokehi paridevehi dukkhehi
domanassehi upāyāsehi dukkhotiṇṇo dukkhapareto appevanāma
imassa kevalassa dukkhakkhandhassa antakiriyā paññāyethāti. so
evaṁ pabbajito samāno pubbaṇhasamayaṁ nivāsetvā pattacīvaramādāya
gāmaṁ vā nigamaṁ vā piṇḍāya pavisati arakkhiteneva kāyena
arakkhitāya vācāya anupaṭṭhitāya satiyā asaṁvutehi indriyehi.
so tattha passati mātugāmaṁ dunnivatthaṁ vā duppārutaṁ vā tassa
mātugāmaṁ disvā dunnivatthaṁ vā duppārutaṁ vā rāgo cittaṁ
anuddhaṁseti. so rāgānuddhaṁsena cittena sikkhaṁ paccakkhāya

footnote: 1 ma. yu. mayaṁ kho. 2 po. paricāritamhā. 3 ma. saṁvijjanti kho pana me.
footnote: 4 ma. pañcannaṁ kāmaguṇānametaṁ.

page number: 202

hīnāyāvattati. ayaṁ vuccati bhikkhave susukābhayassa bhīto sikkhaṁ
paccakkhāya hīnāyāvatto. susukābhayanti kho bhikkhave mātugāmassetaṁ
adhivacanaṁ. imāni kho bhikkhave cattāri bhayāni
idhekacce puggale imasmiṁ dhammavinaye agārasmā anagāriyaṁ pabbajite
pāṭikaṅkhitabbānīti.
idamavoca bhagavā attamanā te bhikkhū bhagavato bhāsitaṁ
abhinandunti.
cātumasuttaṁ niṭṭhitaṁ sattamaṁ.
------------

page number: 203

naḷakapānasuttaṁ

[195] evamme sutaṁ ekaṁ samayaṁ bhagavā kosalesu viharati naḷakapāne
palāsavane. tena kho pana samayena sambahulā abhiññātā
abhiññātā kulaputtā bhagavantaṁ uddissa saddhā agārasmā anagāriyaṁ
pabbajitā honti āyasmā ca anuruddho āyasmā ca
bhaddiyo 1- āyasmā ca kimbilo āyasmā ca bhagu āyasmā ca
koṇḍañño 2- āyasmā ca revato āyasmā ca ānando aññe
ca abhiññātā (pts. m i, 463) abhiññātā kulaputtā. tena kho pana samayena
bhagavā bhikkhusaṅghaparivuto abbhokāse nisinno hoti. atha kho
bhagavā 

[3]- kulaputte ārabbha bhikkhū āmantesi ye te bhikkhave
kulaputtā mamaṁ uddissa saddhā agārasmā anagāriyaṁ pabbajitā
kacci te bhikkhave 

[4]- abhiratā brahmacariyeti. 

[5]- te bhikkhū
tuṇhī ahesuṁ. dutiyampi kho bhagavā te kulaputte ārabbha bhikkhū
āmantesi ye te bhikkhave kulaputtā mamaṁ uddissa saddhā
agārasmā anagāriyaṁ pabbajitā kacci te bhikkhave bhikkhū abhiratā
brahmacariyeti. dutiyampi kho te bhikkhū tuṇhī ahesuṁ. tatiyampi
kho bhagavā te kulaputte ārabbha bhikkhū āmantesi ye te
bhikkhave kulaputtā mamaṁ uddissa saddhā agārasmā anagāriyaṁ

footnote: 1 ma. evaṁ. sī. yu. nandiyo. 2 ma. evaṁ. sī. yu. koṇḍadhāno.
footnote: 3 po. ma. yu. te. 4 po. ma. yu. bhikkhū. 5 evaṁ vutte.

page number: 204

pabbajitā kacci te bhikkhave bhikkhū abhiratā brahmacariyeti.
tatiyampi kho te bhikkhū tuṇhī ahesuṁ.

[196] atha kho bhagavato etadahosi yannūnāhaṁ teva 1-
kulaputte puccheyyanti. atha kho bhagavā āyasmantaṁ anuruddhaṁ
āmantesi kacci tumhe anuruddhā 2- abhiratā brahmacariyeti.
taggha mayaṁ bhante abhiratā brahmacariyeti. sādhu sādhu anuruddhā
etaṁ kho anuruddhā tumhākaṁ paṭirūpaṁ kulaputtānaṁ saddhā agārasmā
anagāriyaṁ pabbajitānaṁ yaṁ tumhe abhirameyyātha brahmacariye yena
tumhe anuruddhā bhadrena yobbanena samannāgatā paṭhamena vayasā
susukāḷakesā kāme paribhuñjeyyātha tena tumhe anuruddhā bhadrena 3-
yobbanena samannāgatā paṭhamena vayasā susukāḷakesā agārasmā
anagāriyaṁ pabbajitā te 4- kho pana tumhe anuruddhā neva rājābhinītā
agārasmā anagāriyaṁ pabbajitā na corābhinītā agārasmā
anagāriyaṁ pabbajitā na iṇaṭṭā agārasmā anagāriyaṁ pabbajitā
na bhayaṭṭā agārasmā anagāriyaṁ pabbajitā na ājīvikāpakatā
agārasmā anagāriyaṁ pabbajitā apica khomhi otiṇṇo jātiyā
jarāya maraṇena sokehi paridevehi dukkhehi domanassehi upāyāsehi
dukkhotiṇṇo dukkhapareto appevanāma imassa kevalassa
dukkhakkhandhassa antakiriyā paññāyethāti nanu tumhe anuruddhā
evaṁ saddhā agārasmā anagāriyaṁ pabbajitāti. evaṁ bhante.

footnote: 1 ma. vasaddo natthi. 2 po. anuruddha. sabbattha īdisameva. 3 ma. bhadrenapi.
footnote: 4 ma. te ca kho.

page number: 205

evaṁ pabbajitena ca pana anuruddhā kulaputtena kimassa 1- karaṇīyaṁ.
vivekaṁ anuruddhā kāmehi vivekaṁ akusalehi dhammehi pītisukhaṁ nādhigacchati
aññaṁ vā 2- tato santataraṁ. tassa abhijjhāpi cittaṁ pariyādāya
tiṭṭhati byāpādopi cittaṁ pariyādāya tiṭṭhati thīnamiddhampi cittaṁ
pariyādāya tiṭṭhati uddhaccakukkuccampi cittaṁ (pts. m i, 464) pariyādāya tiṭṭhati
vicikicchāpi cittaṁ pariyādāya tiṭṭhati aratipi cittaṁ pariyādāya
tiṭṭhati tandīpi cittaṁ pariyādāya tiṭṭhati vivekaṁ anuruddhā
kāmehi vivekaṁ akusalehi dhammehi pītisukhaṁ nādhigacchati aññaṁ
vā tato santataraṁ. vivekaṁ anuruddhā kāmehi vivekaṁ akusalehi
dhammehi pītisukhaṁ adhigacchati aññaṁ vā tato santataraṁ.
tassa abhijjhāpi cittaṁ na pariyādāya tiṭṭhati byāpādopi
cittaṁ na pariyādāya tiṭṭhati thīnamiddhampi cittaṁ na pariyādāya
tiṭṭhati uddhaccakukkuccampi cittaṁ na pariyādāya tiṭṭhati vicikicchāpi
cittaṁ na pariyādāya tiṭṭhati aratipi cittaṁ na pariyādāya tiṭṭhati
tandīpi cittaṁ na pariyādāya tiṭṭhati vivekaṁ anuruddhā kāmehi
vivekaṁ akusalehi dhammehi pītisukhaṁ adhigacchati aññaṁ vā tato
santataraṁ.

[197] kinti vo anuruddhā mayi hoti ye āsavā saṅkilesikā
ponobbhavikā sadarā 3- dukkhavipākā āyatiṁ jātijarāmaraṇiyā
appahīnā te tathāgatassa tasmā tathāgato saṅkhāyekaṁ paṭisevati
saṅkhāyekaṁ adhivāseti saṅkhāyekaṁ parivajjeti saṅkhāyekaṁ vinodetīti.

footnote: 1 ma. kiṁ maññasi karaṇīyanti. 2 ma. ca. 3 po. sadarathā. sabbattha īdisameva.

page number: 206

evaṁ kho no bhante bhagavati hoti ye āsavā saṅkilesikā
ponobbhavikā sadarā dukkhavipākā āyatiṁ jātijarāmaraṇiyā pahīnā
te tathāgatassa tasmā tathāgato saṅkhāyekaṁ paṭisevati saṅkhāyekaṁ
adhivāseti saṅkhāyekaṁ parivajjeti saṅkhāyekaṁ vinodetīti. sādhu sādhu
anuruddhā tathāgatassa anuruddhā ye āsavā saṅkilesikā ponobbhavikā
sadarā dukkhavipākā āyatiṁ jātijarāmaraṇiyā pahīnā te ucchinnamūlā
tālāvatthukatā anabhāvaṅgatā 1- āyatiṁ anuppādadhammā seyyathāpi
anuruddhā tālo matthakacchinno abhabbo puna virūḷhiyā evameva
kho anuruddhā tathāgatassa ye āsavā saṅkilesikā ponobbhavikā
sadarā dukkhavipākā āyatiṁ jātijarāmaraṇiyā pahīnā 

[2]- ucchinnamūlā
tālāvatthukatā anabhāvaṅgatā āyatiṁ anuppādadhammā tasmā
tathāgato saṅkhāyekaṁ paṭisevati saṅkhāyekaṁ adhivāseti saṅkhāyekaṁ
parivajjeti saṅkhāyekaṁ vinodetīti.

[198] taṁ kiṁ maññasi anuruddhā kaṁ atthavasaṁ sampassamāno
tathāgato sāvake abbhatīte 3- kālakate upapattīsu byākaroti (pts. m i, 465) asu
amutra uppanno 4- asu amutra uppannoti 5-. bhagavaṁmūlakā 6- no bhante
dhammā bhagavaṁnettikā bhagavaṁpaṭisaraṇā sādhu vata bhante bhagavantaṁyeva
paṭibhātu etassa bhāsitassa attho bhagavato sutvā bhikkhū

footnote: 1 ma. evaṁ anabhāvakatā. sī. yu. anabhāvakatā. 2 po. te.. ma. īdisameva.
footnote: 3 po. ārabhatite. ito paraṁ īdisameva. 4-5 po. ma. upapanno. ito paraṁ īdisameva. 6 ma. yu. bhagavaṁmūlikā.

page number: 207

dhāressantīti. na kho anuruddhā tathāgato janakuhanatthaṁ na janalapanatthaṁ
na lābhasakkārasilokānisaṁsatthaṁ na iti maṁ jano jānātūti
sāvake abbhatīte kālakate upapattīsu byākaroti asu amutra
uppanno asu amutra uppannoti. santi ca kho anuruddhā kulaputtā
saddhā oḷāravedā oḷārapāmujjā te taṁ sutvā tathattāya cittaṁ
upasaṁharanti tesaṁ taṁ anuruddhā hoti dīgharattaṁ hitāya sukhāya.

[199] idhānuruddhā bhikkhu suṇāti itthannāmo bhikkhu kālakato
so bhagavatā byākato aññāya saṇṭhahīti na kho no bhante
bhagavati evaṁ hoti ye āsavā saṅkilesikā ponobbhavikā sadarā
dukkhavipākā āyatiṁ jātijarāmaraṇiyā appahīnā te tathāgatassa
tasmā tathāgato saṅkhāyekaṁ paṭisevati saṅkhāyekaṁ adhivāseti saṅkhāyekaṁ
parivajjeti saṅkhāyekaṁ vinodetīti so kho panassa āyasmā sāmaṁ
diṭṭho vā hoti anussavasuto vā evaṁsīlo so āyasmā
ahosi itipi evaṁdhammo so āyasmā ahosi itipi evaṁpañño
so āyasmā ahosi itipi evaṁvihārī so āyasmā ahosi itipi
evaṁ vimutto so āyasmā ahosi itipīti. so tassa saddhañca
sīlañca sutañca cāgañca paññañca anussaranto tathattāya cittaṁ
upasaṁharati. evampi kho anuruddhā bhikkhuno phāsuvihāro hoti.
idhānuruddhā bhikkhu suṇāti itthannāmo bhikkhu kālakato so
bhagavatā byākato pañcannaṁ orambhāgiyānaṁ saññojanānaṁ parikkhayā
opapātiko tattha parinibbāyī anāvattidhammo tasmā lokāti

page number: 208

so kho panassa āyasmā sāmaṁ diṭṭho vā hoti anussavasuto
vā evaṁsīlo so āyasmā ahosi itipi evaṁdhammo .pe.
evaṁpañño ... evaṁvihārī ... evaṁ vimutto so āyasmā
ahosi itipīti. so tassa saddhañca sīlañca sutañca cāgañca
paññañca anussaranto tathattāya 1- cittaṁ upasaṁharati. evampi
kho anuruddhā bhikkhuno phāsuvihāro hoti. idhānuruddhā bhikkhu
suṇāti itthannāmo bhikkhu kālakato so bhagavatā byākato
tiṇṇaṁ saññojanānaṁ parikkhayā rāgadosamohānaṁ tanuttā
sakadāgāmī sakideva imaṁ lokaṁ āgantvā dukkhassantaṁ karissatīti
so kho panassa āyasmā sāmaṁ diṭṭho vā hoti anussavasuto
vā evaṁsīlo so āyasmā ahosi itipi evaṁdhammo .pe.
evaṁpañño ... evaṁvihārī ... evaṁ vimutto so āyasmā
ahosi itipīti. so (pts. m i, 466) tassa saddhañca sīlañca sutañca cāgañca
paññañca anussaranto tathattāya cittaṁ upasaṁharati. evampi
kho anuruddhā bhikkhuno phāsuvihāro hoti. idhānuruddhā bhikkhu
suṇāti itthannāmo bhikkhu kālakato so bhagavatā byākato
tiṇṇaṁ saññojanānaṁ parikkhayā sotāpanno avinipātadhammo niyato
sambodhiparāyanoti so kho panassa āyasmā sāmaṁ diṭṭho vā hoti
anussavasuto 2- vā evaṁsīlo so āyasmā ahosi itipi evaṁdhammo
.pe. evaṁpañño ... evaṁvihārī ... evaṁ vimutto so āyasmā

footnote: 1 ma. tadatthāya. sabbattha īdisameva. 2 ma. anussāssuto.

page number: 209

ahosi itipīti. so tassa saddhañca sīlañca sutañca cāgañca
paññañca anussaranto tathattāya cittaṁ upasaṁharati. evampi
kho anuruddhā bhikkhuno phāsuvihāro hoti.

[200] idhānuruddhā bhikkhunī suṇāti itthannāmā bhikkhunī
kālakatā sā bhagavatā byākatā aññāya saṇṭhahīti sā
kho panassā bhaginī sāmaṁ diṭṭhā vā hoti anussavasutā vā
evaṁsīlā sā bhaginī ahosi itipi evaṁdhammā sā bhaginī ahosi
itipi evaṁpaññā sā bhaginī ahosi itipi evaṁvihārinī sā
bhaginī ahosi itipi evaṁ vimuttā sā bhaginī ahosi itipīti.
sā tassā saddhañca sīlañca sutañca cāgañca paññañca anussarantī
tathattāya cittaṁ upasaṁharati. evampi kho anuruddhā bhikkhuniyā
phāsuvihāro hoti. idhānuruddhā bhikkhunī suṇāti itthannāmā
bhikkhunī kālakatā sā bhagavatā byākatā pañcannaṁ orambhāgiyānaṁ
saññojanānaṁ parikkhayā opapātikā tatthaparinibbāyinī anāvattidhammā
tasmā lokāti sā kho panassā 1- bhaginī sāmaṁ diṭṭhā
vā hoti anussavasutā vā evaṁsīlā sā bhaginī ahosi itipi
evaṁdhammā sā bhaginī ahosi itipi evaṁpaññā sā bhaginī
ahosi itipi evaṁvihārinī sā bhaginī ahosi itipi evaṁ vimuttā
sā bhaginī ahosi itipīti. sā tassā saddhañca sīlañca sutañca
cāgañca paññañca anussarantī tathattāya cittaṁ upasaṁharati.

footnote: 1 ma. pana.

page number: 210

evampi kho anuruddhā bhikkhuniyā phāsuvihāro hoti. idhānuruddhā
bhikkhunī suṇāti itthannāmā bhikkhunī kālakatā sā bhagavatā
byākatā tiṇṇaṁ saññojanānaṁ parikkhayā rāgadosamohānaṁ tanuttā
sakadāgāminī sakideva imaṁ lokaṁ āgantvā dukkhassantaṁ karissatīti
sā kho panassā bhaginī sāmaṁ diṭṭhā vā hoti anussavasutā vā
evaṁsīlā sā bhaginī ahosi itipi evaṁdhammā .pe. evaṁpaññā ...
evaṁvihārinī ... evaṁ vimuttā sā bhaginī ahosi itipīti. sā
tassā saddhañca sīlañca sutañca cāgañca paññañca anussarantī
tathattāya cittaṁ upasaṁharati. evampi kho anuruddhā bhikkhuniyā phāsuvihāro
hoti. idhānuruddhā bhikkhunī suṇāti itthannāmā bhikkhunī
kālakatā sā bhagavatā byākatā (pts. m i, 467) tiṇṇaṁ saññojanānaṁ parikkhayā
sotāpannā avinipātadhammā niyatā sambodhiparāyanāti sā kho
panassā bhaginī sāmaṁ diṭṭhā vā hoti anussavasutā vā evaṁsīlā sā
bhaginī ahosi itipi evaṁdhammā .pe. evaṁpaññā ... evaṁvihārinī ...
evaṁ vimuttā sā bhaginī ahosi itipīti. sā tassā saddhañca
sīlañca sutañca cāgañca paññañca anussarantī tathattāya cittaṁ
upasaṁharati. evampi kho anuruddhā bhikkhuniyā phāsuvihāro hoti.

[201] idhānuruddhā upāsako suṇāti itthannāmo upāsako
kālakato so bhagavatā byākato pañcannaṁ orambhāgiyānaṁ
saññojanānaṁ parikkhayā upapātiko tattha parinibbāyī anāvattidhammo

page number: 211

tasmā lokāti so kho panassa āyasmā sāmaṁ diṭṭho vā hoti
anussavasuto vā evaṁsīlo so āyasmā ahosi itipi evaṁdhammo
so āyasmā ahosi itipi evaṁpañño so āyasmā ahosi
itipi evaṁvihārī so āyasmā ahosi itipi evaṁ vimutto
so āyasmā ahosi itipīti. so tassa saddhañca sīlañca
sutañca cāgañca paññañca anussaranto tathattāya cittaṁ upasaṁharati.
evampi kho anuruddhā upāsakassa phāsuvihāro hoti. idhānuruddhā
upāsako suṇāti itthannāmo upāsako kālakato so bhagavatā
byākato tiṇṇaṁ saññojanānaṁ parikkhayā rāgadosamohānaṁ tanuttā
sakadāgāmī sakideva imaṁ lokaṁ āgantvā dukkhassantaṁ karissatīti
so kho panassa āyasmā sāmaṁ diṭṭho vā hoti anussavasuto
vā evaṁsīlo so āyasmā ahosi itipi evaṁdhammo .pe.
evaṁpañño ... evaṁvihārī ... evaṁ vimutto so āyasmā ahosi
itipīti. so tassa saddhañca sīlañca sutañca cāgañca paññañca
anussaranto tathattāya cittaṁ upasaṁharati. evampi kho anuruddhā
upāsakassa phāsuvihāro hoti. idhānuruddhā upāsako suṇāti
itthannāmo upāsako kālakato so bhagavatā byākato tiṇṇaṁ
saññojanānaṁ parikkhayā sotāpanno avinipātadhammo niyato sambodhiparāyanoti
so kho panassa āyasmā sāmaṁ diṭṭho vā hoti
anussavasuto vā evaṁsīlo so āyasmā ahosi itipi evaṁdhammo

page number: 212

.pe. evaṁpañño ... evaṁvihārī ... evaṁ vimutto so āyasmā
ahosi itipīti. so tassa saddhañca sīlañca sutañca cāgañca
paññañca anussaranto tathattāya cittaṁ upasaṁharati. evampi
kho anuruddhā upāsakassa phāsuvihāro hoti.

[202] idhānuruddhā upāsikā suṇāti itthannāmā upāsikā
kālakatā sā bhagavatā byākatā pañcannaṁ orambhāgiyānaṁ
saññojanānaṁ parikkhayā opapātikā tattha parinibbāyinī anāvattidhammā
tasmā lokāti sā kho panassā bhaginī sāmaṁ diṭṭhā
vā hoti anussavasutā vā evaṁsīlā sā (pts. m i, 468) bhaginī ahosi itipi
evaṁdhammā .pe. evaṁpaññā ... evaṁvihārinī ... evaṁ vimuttā
sā bhaginī ahosi itipīti. sā tassā saddhañca sīlañca sutañca
cāgañca paññañca anussarantī tathattāya cittaṁ upasaṁharati.
evampi kho anuruddhā upāsikāya phāsuvihāro hoti. idhānuruddhā
upāsikā suṇāti itthannāmā upāsikā kālakatā sā bhagavatā
byākatā tiṇṇaṁ saññojanānaṁ parikkhayā rāgadosamohānaṁ tanuttā
sakadāgāminī sakideva imaṁ lokaṁ āgantvā dukkhassantaṁ karissatīti
sā kho panassā bhaginī sāmaṁ diṭṭhā vā hoti anussavasutā vā
evaṁsīlā sā bhaginī ahosi itipi evaṁdhammā .pe. evaṁpaññā ...
evaṁvihārinī ... evaṁ vimuttā sā bhaginī ahosi itipīti. sā
tassā saddhañca sīlañca sutañca cāgañca paññañca anussarantī

page number: 213

tathattāya cittaṁ upasaṁharati. evampi kho anuruddhā upāsikāya
phāsuvihāro hoti. idhānuruddhā upāsikā suṇāti itthannāmā
upāsikā kālakatā sā bhagavatā byākatā tiṇṇaṁ saññojanānaṁ
parikkhayā sotāpannā avinipātadhammā niyatā sambodhiparāyanāti
sā kho panassā bhaginī sāmaṁ diṭṭhā vā hoti anussavasutā vā
evaṁsīlā sā bhaginī ahosi itipi evaṁdhammā sā bhaginī ahosi
itipi 

[1]- evaṁvihārinī sā bhaginī ahosi itipi evaṁ vimuttā sā
bhaginī ahosi itipīti. sā tassā saddhañca sīlañca sutañca
cāgañca paññañca anussarantī tathattāya cittaṁ upasaṁharati.
evampi kho anuruddhā upāsikāya phāsuvihāro hoti. iti kho
anuruddhā tathāgato na janakuhanatthaṁ na janalapanatthaṁ na lābhasakkārasilokānisaṁsatthaṁ
na iti maṁ jano jānātūti sāvake abbhatīte 2- kālakate
upapattīsu byākaroti asu amutra uppanno 3- asu amutra
uppannoti 4-. santi 5- kho anuruddhā kulaputtā saddhā oḷāravedā
oḷārapāmujjā te taṁ sutvā tathattāya cittaṁ upasaṁharanti
tesantaṁ anuruddhā hoti dīgharattaṁ hitāya sukhāyāti.
idamavoca bhagavā attamano āyasmā anuruddho bhagavato
bhāsitaṁ abhinandīti.
naḷakapānasuttaṁ niṭṭhitaṁ aṭṭhamaṁ.
----------

footnote: 1 po. ma. evaṁpaññā sā bhaginī ahosi itipi. 2 po. ārabhati te.
footnote: 3-4 po. yu. upapanno. 5 ma. yu. santi ca kho.

page number: 214

golissānisuttaṁ(pts. m i, 469) 

[203] evamme sutaṁ ekaṁ samayaṁ bhagavā rājagahe viharati
veḷuvane kalandakanivāpe. tena kho pana samayena golissāni
nāma bhikkhu āraññako 1- padarasamācāro saṅghamajjhe osaṭo hoti
kenacideva karaṇīyena.

[204] tatra kho āyasmā sārīputto golissāniṁ nāma
bhikkhuṁ ārabbha bhikkhū āmantesi āraññakenāvuso bhikkhunā
saṅghagatena saṅghe viharantena sabrahmacārīsu sagāravena bhavitabbaṁ
sappatissena. sace āvuso āraññako bhikkhu saṅghagato saṅghe
viharanto sabrahmacārīsu agāravo hoti appatisso tassa bhavanti
vattāro kimpanimassāyasmato āraññakassa ekassāraññe
serivihārena yo ayamāyasmā sabrahmacārīsu agāravo hoti appatissoti
tassa 2- bhavanti vattāro tasmā āraññakena bhikkhunā
saṅghagatena saṅghe viharantena sabrahmacārīsu sagāravena bhavitabbaṁ
sappatissena.

[205] āraññakenāvuso bhikkhunā saṅghagatena saṅghe viharantena
āsanakusalena bhavitabbaṁ iti there ca bhikkhū nānupajajja nisīdissāmi
nave ca bhikkhū na āsanena paṭibāhissāmīti. sace āvuso

footnote: 1 po. āraññiko. 2 yu. agāravo appatissotissa.

page number: 215

āraññako bhikkhu saṅghagato saṅghe viharanto na āsanakusalo
hoti tassa bhavanti vattāro kimpanimassāyasmato āraññakassa
ekassāraññe serivihārena yo ayamāyasmā 1- abhisamācārikampi
dhammaṁ na jānātīti tassa 2- bhavanti vattāro tasmā āraññakena
bhikkhunā saṅghagatena saṅghe viharantena āsanakusalena bhavitabbaṁ 3-.

[206] āraññakenāvuso bhikkhunā saṅghagatena saṅghe viharantena
nātikālena gāmo pavisitabbo na 4- divā paṭikkamitabbaṁ sace
āvuso āraññako bhikkhu saṅghagato saṅghe viharanto atikālena
gāmaṁ pavisati divā paṭikkamatīti 5- tassa bhavanti vattāro kimpanimassāyasmato
āraññakassa ekassāraññe serivihārena yo
ayamāyasmā atikālena gāmaṁ pavisati divā paṭikkamatīti tassa 6-
bhavanti vattāro tasmā āraññakena bhikkhunā saṅghagatena saṅghe
viharantena nātikālena gāmo pavisitabbo na 7- divā paṭikkamitabbaṁ.

[207] āraññakenāvuso bhikkhunā saṅghagatena saṅghe viharantena

footnote: 1 ito paraṁ āsanakusalo na hotīti vacanaṁ marammapotthake dissati. 2 yu. jānātītissa.
footnote: 3 ito paraṁ abhisamācārikopi dhammo jānitabbo sace āvuso āraññako bhikkhu ...
footnote: abhisamācārikampi dhammaṁ na jānāti tassa bhavanti vattāro kimpanimassāyasmato ... na

jānātīti tassa bhavanti vattāro tasmā āraññakena bhikkhunā ... abhisamācāro dhammo
jānitabboti vacanaṁ marammapotthake dissati. 4-7 po. nātidivā. 5 ma. itisaddo
natthi. 6 (pts. m i, 470) yu. paṭikkamatītissa.

page number: 216

na purebhattaṁ pacchābhattaṁ kulesu cārittaṁ āpajjitabbaṁ. sace
āvuso āraññako bhikkhu saṅghagato saṅghe viharanto purebhattaṁ
pacchābhattaṁ kulesu cārittaṁ āpajjati tassa bhavanti vattāro
ayannūnimassāyasmato 1- āraññakassa ekassāraññe serivihārena
viharato vikāle cariyā bahulīkatā tamenaṁ saṅghagatampi samudācaratīti
tassa 2- bhavanti vattāro tasmā āraññakena bhikkhunā saṅghagatena
saṅghe viharantena na purebhattaṁ pacchābhattaṁ kulesu cārittaṁ
āpajjitabbaṁ.

[208] āraññakenāvuso bhikkhunā saṅghagatena saṅghe viharantena
anuddhatena bhavitabbaṁ acapalena. sace āvuso āraññako bhikkhu
saṅghagato saṅghe viharanto uddhato hoti capalo tassa bhavanti
vattāro idannūnimassāyasmato 1- āraññakassa ekassāraññe
serivihārena viharato uddhaccaṁ cāpalyaṁ bahulīkataṁ tamenaṁ saṅghagataṁpi
samudācaratīti tassa 2- bhavanti vattāro tasmā āraññakena bhikkhunā
saṅghagatena saṅghe viharantena anuddhatena bhavitabbaṁ acapalena.

[209] āraññakenāvuso bhikkhunā saṅghagatena saṅghe viharantena
amukharena bhavitabbaṁ avikiṇṇavācena. sace āvuso āraññako
bhikkhu saṅghagato saṅghe viharanto mukharo hoti vikiṇṇavāco
tassa bhavanti vattāro kimpanimassāyasmato āraññakassa ekassāraññe
serivihārena yo ayamāyasmā mukharo vikiṇṇavācoti tassa 3-

footnote: 1 po. kimpanimassāyasmato. 2 yu. samudācaratītissa. 3 yu. vikiṇṇavācotissa.

page number: 217

bhavanti vattāro tasmā āraññakena bhikkhunā saṅghagatena saṅghe
viharantena amukharena bhavitabbaṁ avikiṇṇavācena.

[210] āraññakenāvuso bhikkhunā saṅghagatena saṅghe viharantena
suvacena bhavitabbaṁ kalyāṇamittena. sace āvuso āraññako
bhikkhu saṅghagato saṅghe viharanto dubbaco hoti pāpamitto tassa
bhavanti vattāro kimpanimassāyasmato āraññakassa ekassāraññe
serivihārena yo ayamāyasmā dubbaco pāpamittoti tassa bhavanti
vattāro tasmā āraññakena bhikkhunā saṅghagatena saṅghe viharantena
suvacena bhavitabbaṁ kalyāṇamittena.

[211] āraññakenāvuso bhikkhunā indriyesu guttadvārena
bhavitabbaṁ. sace āvuso āraññako bhikkhu indriyesu guttadvāro
na hoti 1- tassa (pts. m i, 471) bhavanti vattāro kimpanimassāyasmato āraññakassa
ekassāraññe serivihārena yo ayamāyasmā indriyesu guttadvāro
na hotīti tassa 2- bhavanti vattāro tasmā āraññakena
bhikkhunā indriyesu guttadvārena bhavitabbaṁ.

[212] āraññakenāvuso bhikkhunā bhojane mattaññunā bhavitabbaṁ.
sace āvuso 3- āraññako bhikkhu bhojane amattaññū hoti
tassa bhavanti vattāro kimpanimassāyasmato āraññakassa ekassāraññe
serivihārena yo ayamāyasmā bhojane amattaññū 4- hotīti
tassa 5- bhavanti vattāro tasmā āraññakena bhikkhunā bhojane

footnote: 1 yu. aguttadvāro hoti. 2 yu. aguttadvārotissa. 3 ma. āvusoti natthi.
footnote: 4 ma. amattaññūti. 5 yu. amattaññatissa.

page number: 218

mattaññunā bhavitabbaṁ.

[213] āraññakenāvuso bhikkhunā jāgariyaṁ anuyuttena bhavitabbaṁ.
sace āvuso āraññako bhikkhu jāgariyaṁ ananuyutto
hoti tassa bhavanti vattāro kimpanimassāyasmato āraññakassa
ekassāraññe serivihārena yo ayamāyasmā jāgariyaṁ ananuyutto
hotīti 1- tassa bhavanti vattāro tasmā āraññakena bhikkhunā
jāgariyaṁ anuyuttena bhavitabbaṁ.

[214] āraññakenāvuso bhikkhunā āraddhaviriyena bhavitabbaṁ.
sace āvuso āraññako bhikkhu kusīto hoti tassa bhavanti
vattāro kimpanimassāyasmato āraññakassa ekassāraññe
serivihārena yo ayamāyasmā kusīto 2- hotīti tassa bhavanti vattāro
tasmā āraññakena bhikkhunā āraddhaviriyena bhavitabbaṁ.

[215] āraññakenāvuso bhikkhunā upaṭṭhitasatinā bhavitabbaṁ.
sace āvuso āraññako bhikkhu muṭṭhassatī hoti tassa bhavanti
vattāro kimpanimassāyasmato āraññakassa ekassāraññe
serivihārena yo ayamāyasmā muṭṭhassatīti tassa bhavanti vattāro
tasmā āraññakena bhikkhunā upaṭṭhitasatinā bhavitabbaṁ.

[216] āraññakenāvuso bhikkhunā samāhitena bhavitabbaṁ.
sace āvuso āraññako bhikkhu asamāhito hoti tassa bhavanti
vattāro kimpanimassāyasmato āraññakassa ekassāraññe

footnote: 1 yu. ananuyuttotissa. 2 ma. kusitoti. yu. kusītotissa.

page number: 219

serivihārena yo ayamāyasmā asamāhitoti tassa 1- bhavanti vattāro
tasmā āraññakena bhikkhunā samāhitena bhavitabbaṁ.

[217] āraññakenāvuso bhikkhunā paññavatā bhavitabbaṁ.
sace āvuso āraññako bhikkhu duppañño hoti tassa bhavanti
vattāro kimpanimassāyasmato āraññakassa ekassāraññe
serivihārena yo ayamāyasmā duppaññoti tassa 2- bhavanti vattāro
tasmā āraññakena bhikkhunā paññavatā bhavitabbaṁ.

[218] āraññakenāvuso bhikkhunā abhidhamme abhivinaye yogo
karaṇīyo. santāvuso āraññakaṁ bhikkhuṁ abhidhamme abhivinaye
pañhaṁ pucchitāro. sace āvuso āraññako bhikkhu abhidhamme
abhivinaye pañhaṁ puṭṭho na sampāyati tassa bhavanti vattāro
kimpanimassāyasmato āraññakassa ekassāraññe serivihārena yo
ayamāyasmā abhidhamme abhivinaye pañhaṁ puṭṭho na sampāyatīti
tassa 3- bhavanti vattāro tasmā āraññakena bhikkhunā abhidhamme
abhivinaye yogo karaṇīyo.

[219] āraññakenāvuso bhikkhunā ye te santā vimokkhā
atikkamma rūpe āruppā tattha yogo karaṇīyo. santāvuso
āraññakaṁ bhikkhuṁ ye te santā vimokkhā atikkamma rūpe āruppā
tattha 

[4]- pucchitāro. sace āvuso āraññako bhikkhu ye te santā
vimokkhā atikkamma rūpe āruppā tattha pañhaṁ puṭṭho na sampāyati

footnote: 1 yu. asamāhitotissa. 2 yu. duppaññotissa. 3 yu. sampāyatītissa.
footnote: 4 po. ma. yu. pañhaṁ.

page number: 220

tassa 1- bhavanti vattāro kimpanimassāyasmato āraññakassa ekassāraññe
serivihārena yo ayamāyasmā ye te santā vimokkhā
atikkamma rūpe āruppā tattha pañhaṁ puṭṭho na sampāyatīti
tassa 2- bhavanti vattāro tasmā āraññakena bhikkhunā ye te santā
vimokkhā atikkamma rūpe āruppā tattha yogo karaṇīyo.

[220] āraññakenāvuso bhikkhunā uttarimanussadhamme yogo
karaṇīyo. santāvuso āraññakaṁ bhikkhuṁ uttarimanussadhamme pañhaṁ
pucchitāro. sace āvuso āraññako bhikkhu uttarimanussadhamme
pañhaṁ puṭṭho na sampāyati tassa 3- bhavanti vattāro kimpanimassāyasmato
āraññakassa ekassāraññe serivihārena yo ayamāyasmā
yassatthāya pabbajito tamatthaṁ 4- na jānātīti tassa 5- bhavanti vattāro
tasmā āraññakena bhikkhunā uttarimanussadhamme yogo karaṇīyoti.

[221] evaṁ vutte āyasmā mahāmoggallāno āyasmantaṁ
sārīputtaṁ etadavoca āraññakeneva nu kho āvuso (pts. m i, 473) sārīputta
bhikkhunā ime dhammā samādāya vattitabbā udāhu gāmantavihārināpīti 6-.
āraññakenapi kho āvuso moggallāna bhikkhunā ime
dhammā samādāya vattitabbā pageva gāmantavihārināti.
golissānisuttaṁ niṭṭhitaṁ navamaṁ.
-------------

footnote: 1-3 yu. sampāyatissa. 2 yu. sampāyatītissa. 4 yu. taṁpatthaṁ.
footnote: 5 yu. jānātītissa. 6 ma. itisaddo natthi.

page number: 221

kīṭāgirisuttaṁ

[222] evamme sutaṁ ekaṁ samayaṁ bhagavā kāsīsu cārikaṁ
carati mahatā bhikkhusaṅghena saddhiṁ. tatra kho bhagavā bhikkhū
āmantesi ahaṁ kho bhikkhave aññatreva 

[1]- rattibhojanā 2- bhuñjāmi
aññatra kho panāhaṁ bhikkhave rattibhojanā bhuñjamāno appābādhatañca
sañjānāmi appātaṅkatañca lahuṭṭhānañca balañca
phāsuvihārañca etha 3- tumhepi bhikkhave aññatreva rattibhojanā
bhuñjatha aññatra kho pana bhikkhave tumhepi rattibhojanā bhuñjamānā
appābādhatañca sañjānissatha appātaṅkatañca lahuṭṭhānañca
balañca phāsuvihārañcāti. evaṁ bhanteti kho te bhikkhū bhagavato
paccassosuṁ.

[223] atha kho bhagavā kāsīsu anupubbena cārikaṁ caramāno
yena kīṭāgiri nāma kāsīnaṁ nigamo tadavasari. tatra sudaṁ bhagavā
kīṭāgirismiṁ viharati kāsīnaṁ nigame. tena kho pana samayena
assajipunabbasukā nāma bhikkhū kīṭāgirismiṁ āvāsikā honti.
atha kho sambahulā bhikkhū yena assajipunabbasukā bhikkhū tenupasaṅkamiṁsu
upasaṅkamitvā assajipunabbasuke bhikkhū etadavocuṁ bhagavā
kho āvuso aññatreva rattibhojanā bhuñjati bhikkhusaṅgho ca
aññatra kho panāvuso rattibhojanā bhuñjamānā appābādhatañca

footnote: 1 ma. etthantre casaddo dissati. 2 po. ma. rattibhojananti sabbattha dissati.
footnote: 3 po. evaṁ.

page number: 222

sañjānanti appātaṅkatañca lahuṭṭhānañca balañca phāsuvihārañca
etha 1- tumhepi āvuso aññatreva rattibhojanā bhuñjatha aññatra
kho panāvuso tumhepi rattibhojanā bhuñjamānā appābādhatañca
sañjānissatha appātaṅkatañca lahuṭṭhānañca balañca phāsuvihārañcāti.
evaṁ vutte assajipunabbasukā bhikkhū te bhikkhū
etadavocuṁ mayaṁ kho āvuso sāyañceva bhuñjāma pāto ca
divā ca vikāle te mayaṁ sāyañceva bhuñjamānā pāto ca
divā ca vikāle appābādhatañca sañjānāma appātaṅkatañca
lahuṭṭhānañca balañca phāsuvihārañca te mayaṁ kiṁ sandiṭṭhikaṁ
hitvā kālikaṁ anudhāvissāma sāyañceva mayaṁ bhuñjissāma pāto ca
divā ca vikāleti.

[224] yato 2- kho te bhikkhū nāsakkhiṁsu assajipunabbasuke *-
bhikkhū saññāpetuṁ atha te 3- bhikkhū yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu. ekamantaṁ
nisinnā kho te bhikkhū bhagavantaṁ etadavocuṁ idha mayaṁ bhante
yena assajipunabbasukā bhikkhū tenupasaṅkamimhā 4- upasaṅkamitvā
assajipunabbasuke bhikkhū etadavocumhā 5- bhagavā kho āvuso
aññatreva rattibhojanā bhuñjati bhikkhusaṅgho ca aññatra kho
panāvuso rattibhojanā bhuñjamānā appābādhatañca sañjānanti
appātaṅkatañca lahuṭṭhānañca balañca phāsuvihārañca etha tumhepi

footnote: 1 po. evaṁ. 2 ma. yato ca kho. 3 ma. yu. te bhikkhūti natthi. 4 ma. yu. ...
footnote: upasaṅkamimha. 5 ma. yu. avocumha.
footnote: * mīkārkkhag assajipunabbaske peßöna assajipunabbasuke

page number: 223

āvuso aññatreva rattibhojanā bhuñjatha aññatra kho panāvuso
tumhepi rattibhojanā bhuñjamānā appābādhatañca sañjānissatha
appātaṅkatañca lahuṭṭhānañca balañca phāsuvihārañcāti evaṁ
vutte bhante 1- assajipunabbasukā bhikkhū amhe etadavocuṁ mayaṁ
kho āvuso sāyañceva bhuñjāma pāto ca divā ca vikāle te
mayaṁ sāyañceva bhuñjamānā pāto ca divā ca vikāle
appābādhatañca sañjānāma appātaṅkatañca lahuṭṭhānañca balañca
phāsuvihārañca te mayaṁ kiṁ sandiṭṭhikaṁ hitvā kālikaṁ anudhāvissāma
sāyañceva mayaṁ bhuñjissāma pāto ca divā ca vikāleti yato
kho mayaṁ bhante nāsakkhimhā 2- assajipunabbasuke bhikkhū saññāpetuṁ
atha mayaṁ etamatthaṁ bhagavato ārocemāti. atha kho bhagavā
aññataraṁ bhikkhuṁ āmantesi ehi tvaṁ bhikkhu mama vacanena assajipunabbasuke
bhikkhū āmantehi satthāyasmante āmantetīti. evaṁ
bhanteti kho so bhikkhu bhagavato paṭissutvā yena assajipunabbasukā
bhikkhū tenupasaṅkami upasaṅkamitvā asasajipunabbasuke bhikkhū
etadavoca satthāyasmante āmantetīti 3-. evamāvusoti kho
assajipunabbasukā bhikkhū tassa bhikkhuno paṭissutvā yena bhagavā
tenupasaṅkamiṁsu upasaṅkamitvā bhagavantaṁ abhivādetvā ekamantaṁ
nisīdiṁsu. ekamantaṁ nisinne kho assajipunabbasuke bhikkhū bhagavā
etadavoca saccaṁ kira bhikkhave sambahulā bhikkhū tumhe upasaṅkamitvā

footnote: 1 ma. ayaṁ pāṭho natthi. 2 ma. yu. nāsakkhimha. 3. ma. āmantesīti.

page number: 224

etadavocuṁ bhagavā kho āvuso aññatreva rattibhojanā
bhuñjati bhikkhusaṅgho ca aññatra kho panāvuso rattibhojanā
bhuñjamānā appābādhatañca sañjānanti appātaṅkatañca lahuṭṭhānañca
balañca (pts. m i, 475) phāsuvihārañca etha 1- tumhepi āvuso aññatreva
rattibhojanā bhuñjatha aññatra kho panāvuso tumhepi rattibhojanā
bhuñjamānā appābādhatañca sañjānissatha appātaṅkatañca
lahuṭṭhānañca balañca phāsuvihārañcāti evaṁ vutte kira 2- bhikkhave
tumhe te bhikkhū evaṁ avacuttha mayaṁ kho panāvuso sāyañceva
bhuñjāma pāto ca divā ca vikāle te mayaṁ sāyañceva bhuñjamānā
pāto ca divā ca vikāle appābādhatañca sañjānāma
appātaṅkatañca lahuṭṭhānañca balañca phāsuvihārañca te
mayaṁ kiṁ sandiṭṭhikaṁ hitvā kālikaṁ anudhāvissāma sāyañceva mayaṁ
bhuñjissāma pāto ca divā ca vikāleti. evaṁ bhante.

[225] kinnu me tumhe bhikkhave evaṁ dhammaṁ desitaṁ ājānātha
yaṅkiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ
vā tassa akusalā dhammā parihāyanti kusalā dhammā
abhivaḍḍhantīti. no hetaṁ bhante. nanu me tumhe bhikkhave
evaṁ dhammaṁ desitaṁ ājānātha idhekaccassa evarūpaṁ sukhaṁ vedanaṁ
vediyato akusalā dhammā abhivaḍḍhanti kusalā dhammā parihāyanti
idha panekaccassa evarūpaṁ sukhaṁ vedanaṁ vediyato akusalā dhammā

footnote: 1 po. evaṁ. 2 ma. kiṁ nu bhikkhave.

page number: 225

parihāyanti kusalā dhammā abhivaḍḍhanti idhekaccassa evarūpaṁ
dukkhaṁ vedanaṁ vediyato akusalā dhammā abhivaḍḍhanti kusalā dhammā
parihāyanti idha panekaccassa evarūpaṁ dukkhaṁ vedanaṁ vediyato
akusalā dhammā parihāyanti kusalā dhammā abhivaḍḍhanti idhekaccassa
evarūpaṁ adukkhamasukhaṁ vedanaṁ vediyato akusalā dhammā
abhivaḍḍhanti kusalā dhammā parihāyanti idha panekaccassa evarūpaṁ
adukkhamasukhaṁ vedanaṁ vediyato akusalā dhammā parihāyanti kusalā
dhammā abhivaḍḍhantīti. evaṁ bhante.

[226] sādhu bhikkhave mayā cetaṁ bhikkhave aññātaṁ abhavissa
adiṭṭhaṁ aviditaṁ asacchikataṁ aphusitaṁ 1- paññāya idhekaccassa evarūpaṁ
sukhaṁ vedanaṁ vediyato akusalā dhammā abhivaḍḍhanti kusalā dhammā
parihāyantīti evamahaṁ 2- ajānanto evarūpaṁ sukhaṁ vedanaṁ pajahathāti
vadeyyaṁ api nu me etaṁ bhikkhave evarūpaṁ abhavissāti. no
hetaṁ bhante. yasmā (pts. m i, 476) ca kho etaṁ bhikkhave mayā ñātaṁ
diṭṭhaṁ viditaṁ sacchikataṁ phusitaṁ paññāya idhekaccassa evarūpaṁ sukhaṁ
vedanaṁ vediyato akusalā dhammā abhivaḍḍhanti kusalā dhammā
parihāyantīti tasmāhaṁ evarūpaṁ sukhaṁ vedanaṁ pajahathāti vadāmi.
mayā cetaṁ bhikkhave aññātaṁ abhavissa adiṭṭhaṁ aviditaṁ asacchikataṁ
aphusitaṁ paññāya idhekaccassa evarūpaṁ sukhaṁ vedanaṁ vediyato

footnote: 1 sī. yu. phassitaṁ. 2 po. ma. evāhaṁ. 3 yu. paṭirūpaṁ.

page number: 226

akusalā dhammā parihāyanti kusalā dhammā abhivaḍḍhantīti evamahaṁ
ajānanto evarūpaṁ sukhaṁ vedanaṁ upasampajja viharathāti vadeyyaṁ
api nu 1- me etaṁ bhikkhave paṭirūpaṁ abhavissāti. no hetaṁ bhante.
yasmā ca kho etaṁ bhikkhave mayā ñātaṁ diṭṭhaṁ viditaṁ sacchikataṁ
phusitaṁ paññāya idhekaccassa evarūpaṁ sukhaṁ vedanaṁ vediyato akusalā
dhammā parihāyanti kusalā dhammā abhivaḍḍhantīti tasmāhaṁ evarūpaṁ
sukhaṁ vedanaṁ upasampajja viharathāti vadāmi.

[227] mayā cetaṁ bhikkhave aññātaṁ abhavissa adiṭṭhaṁ aviditaṁ
asacchikataṁ aphusitaṁ paññāya idhekaccassa evarūpaṁ dukkhaṁ vedanaṁ
vediyato akusalā dhammā abhivaḍḍhanti kusalā dhammā parihāyantīti
evamahaṁ ajānanto evarūpaṁ dukkhaṁ vedanaṁ pajahathāti vadeyyaṁ api
nu me etaṁ bhikkhave paṭirūpaṁ abhavissāti. no hetaṁ bhante.
yasmā ca kho etaṁ bhikkhave mayā ñātaṁ diṭṭhaṁ viditaṁ sacchikataṁ phusitaṁ
paññāya idhekaccassa evarūpaṁ dukkhaṁ 2- vedanaṁ vediyato akusalā dhammā
abhivaḍḍhanti kusalā dhammā parihāyantīti tasmāhaṁ evarūpaṁ dukkhaṁ
vedanaṁ pajahathāti vadāmi. mayā cetaṁ bhikkhave aññātaṁ abhavissa
adiṭṭhaṁ aviditaṁ asacchikataṁ aphusitaṁ paññāya idhekaccassa evarūpaṁ
dukkhaṁ vedanaṁ vediyato akusalā dhammā parihāyanti kusalā dhammā
abhivaḍḍhantīti evamahaṁ ajānanto evarūpaṁ dukkhaṁ vedanaṁ upasampajja
viharathāti vadeyyaṁ api nu me etaṁ bhikkhave paṭirūpaṁ

footnote: 1 ma. nu kho. 2 yu. adukkhamasukhaṁ.

page number: 227

abhavissāti. no hetaṁ bhante. yasmā ca kho etaṁ bhikkhave
mayā ñātaṁ diṭṭhaṁ viditaṁ sacchikataṁ phusitaṁ paññāya idhekaccassa
evarūpaṁ dukkhaṁ vedanaṁ vediyato akusalā dhammā parihāyanti kusalā
dhammā abhivaḍḍhantīti tasmāhaṁ evarūpaṁ dukkhaṁ vedanaṁ upasampajja
viharathāti vadāmi.

[228] mayā cetaṁ bhikkhave aññātaṁ abhavissa adiṭṭhaṁ aviditaṁ
asacchikataṁ aphusitaṁ paññāya idhekaccassa evarūpaṁ adukkhamasukhaṁ
vedanaṁ vediyato akusalā dhammā abhivaḍḍhanti kusalā dhammā
parihāyantīti evamahaṁ ajānanto evarūpaṁ adukkhamasukhaṁ vedanaṁ
pajahathāti vadeyyaṁ api nu me etaṁ bhikkhave paṭirūpaṁ abhavissāti.
no hetaṁ bhante. yasmā ca kho etaṁ bhikkhave mayā ñātaṁ
diṭṭhaṁ viditaṁ sacchikataṁ phusitaṁ paññāya idhekaccassa evarūpaṁ adukkhamasukhaṁ
vedanaṁ vediyato akusalā dhammā abhivaḍḍhanti kusalā dhammā
parihāyantīti tasmāhaṁ evarūpaṁ adukkhamasukhaṁ vedanaṁ pajahathāti
vadāmi. mayā cetaṁ bhikkhave aññātaṁ abhavissa adiṭṭhaṁ aviditaṁ
asacchikataṁ aphusitaṁ paññāya idhekaccassa evarūpaṁ adukkhamasukhaṁ vedanaṁ
vediyato akusalā dhammā parihāyanti kusalā dhammā abhivaḍḍhantīti
evamahaṁ ajānanto evarūpaṁ adukkhamasukhaṁ vedanaṁ upasampajja
viharathāti vadeyyaṁ api nu me etaṁ bhikkhave paṭirūpaṁ abhavissāti.
no hetaṁ bhante. yasmā ca kho etaṁ bhikkhave mayā ñātaṁ

page number: 228

diṭṭhaṁ viditaṁ sacchikataṁ (pts. m i, 477) phusitaṁ paññāya idhekaccassa evarūpaṁ adukkhamasukhaṁ
vedanaṁ vediyato akusalā dhammā parihāyanti kusalā dhammā
abhivaḍḍhantīti tasmāhaṁ evarūpaṁ adukkhamasukhaṁ vedanaṁ upasampajja
viharathāti vadāmi.

[229] nāhaṁ bhikkhave sabbesaṁyeva bhikkhūnaṁ appamādena karaṇīyanti
vadāmi na 1- panāhaṁ bhikkhave sabbesaṁyeva bhikkhūnaṁ na appamādena
karaṇīyanti vadāmi. ye te bhikkhave bhikkhū arahanto khīṇāsavā
vusitavanto katakaraṇīyā ohitabhārā anuppattasadatthā parikkhīṇabhavasaññojanā
sammadaññā vimuttā tathārūpānāhaṁ bhikkhave bhikkhūnaṁ
na appamādena karaṇīyanti vadāmi taṁ kissa hetu katantesaṁ
appamādena abhabbā te pamajjituṁ. ye ca kho te
bhikkhave bhikkhū sekhā appattamānasā anuttaraṁ yogakkhemaṁ patthayamānā
viharanti tathārūpānāhaṁ bhikkhave bhikkhūnaṁ appamādena
karaṇīyanti vadāmi taṁ kissa hetu appevanāma ime āyasmanto
anulomikāni senāsanāni paṭisevamānā kalyāṇamitte bhajamānā
indriyāni samannānayamānā yassatthāya kulaputtā sammadeva agārasmā
anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja vihareyyunti.
imaṁ kho ahaṁ bhikkhave imesaṁ bhikkhūnaṁ appamādaphalaṁ sampassamāno
appamādena karaṇīyanti vadāmi.

footnote: 1 ma. na panāhaṁ ... vadāmīti ime pāṭhā na dissanti.

page number: 229

[230] sattime bhikkhave puggalā santo saṁvijjamānā lokasmiṁ
katame satta ubhatobhāgavimutto paññāvimutto kāyasakkhī diṭṭhippatto
saddhāvimutto dhammānusārī saddhānusārī.

[231] katamo ca 1- bhikkhave puggalo ubhatobhāgavimutto idha
bhikkhave ekacco puggalo ye te santā vimokkhā atikkamma
rūpe āruppā te kāyena phusitvā 2- viharati paññāya cassa
disvā āsavā parikkhīṇā honti ayaṁ vuccati bhikkhave puggalo
ubhatobhāgavimutto. imassa kho ahaṁ bhikkhave bhikkhuno na appamādena
karaṇīyanti vadāmi taṁ kissa hetu katantassa appamādena
abhabbo so pamajjituṁ.

[232] katamo ca bhikkhave puggalo paññāvimutto idha
bhikkhave ekacco puggalo ye te santā vimokkhā (pts. m i, 478) atikkamma
rūpe āruppā te na 3- kāyena phusitvā viharati paññāya cassa
disvā āsavā parikkhīṇā honti ayaṁ vuccati bhikkhave puggalo
paññāvimutto. imassapi kho ahaṁ bhikkhave bhikkhuno na 4- appamādena
karaṇīyanti vadāmi taṁ kissa hetu katantassa appamādena
abhabbo so pamajjituṁ.

[233] katamo ca bhikkhave puggalo kāyasakkhī idha bhikkhave
ekacco puggalo ye te santā vimokkhā atikkamma rūpe

footnote: 1 po. casaddo natthi. 2 yu. sī. sattavāresu phassitvāti pāṭho dissati.
footnote: 3 po. nakāro natthi. 4 ma. nakāro natthi.

page number: 230

āruppā te kāyena phusitvā viharati paññāya cassa disvā
ekacce āsavā parikkhīṇā honti ayaṁ vuccati bhikkhave puggalo
kāyasakkhī. imassa kho ahaṁ bhikkhave bhikkhuno appamādena
karaṇīyanti vadāmi taṁ kissa hetu appevanāma ayamāyasmā
anulomikāni senāsanāni paṭisevamāno kalyāṇamitte bhajamāno
indriyāni samannānayamāno yassatthāya kulaputtā sammadeva
agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja vihareyyāti.
imaṁ kho ahaṁ bhikkhave imassa bhikkhuno appamādaphalaṁ sampassamāno
appamādena karaṇīyanti vadāmi.

[234] katamo ca bhikkhave puggalo diṭṭhippatto 1- idha bhikkhave
ekacco puggalo ye te santā vimokkhā atikkamma rūpe
āruppā te na 2- kāyena phusitvā viharati paññāya cassa
disvā ekacce āsavā parikkhīṇā honti tathāgatappaveditā
cassa dhammā paññāya vodiṭṭhā honti vocaritā ayaṁ vuccati
bhikkhave puggalo diṭṭhippatto. (pts. m i, 479) imassapi kho ahaṁ bhikkhave
bhikkhuno appamādena karaṇīyanti vadāmi taṁ kissa hetu
appevanāma ayamāyasmā anulomikāni senāsanāni paṭisevamāno
kalyāṇamitte bhajamāno indriyāni samannānayamāno yassatthāya
kulaputtā sammadeva agārasmā anagāriyaṁ pabbajanti tadanuttaraṁ

footnote: 1 aññattha diṭṭhappattotipi dissati. 2 po. nakāro natthi.

page number: 231

brahmacariyapariyosānaṁ diṭṭheva dhamme sayaṁ abhiññā sacchikatvā
upasampajja vihareyyāti. imaṁ kho ahaṁ bhikkhave imassa bhikkhuno
appamādaphalaṁ sampassamāno appamādena karaṇīyanti vadāmi.

[235] katamo ca bhikkhave puggalo saddhāvimutto idha
bhikkhave ekacco puggalo ye te santā vimokkhā atikkamma
rūpe āruppā te na 1- kāyena phusitvā viharati paññāya cassa
disvā ekacce āsavā parikkhīṇā honti tathāgate cassa
saddhā niviṭṭhā hoti mūlajātā patiṭṭhitā ayaṁ vuccati bhikkhave
puggalo saddhāvimutto. imassapi kho ahaṁ bhikkhave bhikkhuno
appamādena karaṇīyanti vadāmi taṁ kissa hetu appevanāma
ayamāyasmā anulomikāni senāsanāni paṭisevamāno kalyāṇamitte
bhajamāno indriyāni samannānayamāno yassatthāya kulaputtā sammadeva
agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja
vihareyyāti. imaṁ kho ahaṁ bhikkhave imassa bhikkhuno appamādaphalaṁ
sampassamāno appamādena karaṇīyanti vadāmi.

[236] katamo ca bhikkhave puggalo dhammānusārī idha bhikkhave
ekacco puggalo ye te santā vimokkhā atikkamma rūpe
āruppā te na 2- kāyena phusitvā viharati paññāya cassa
disvā ekacce 3- āsavā parikkhīṇā 4- honti tathāgatappaveditā

footnote: 1-2 po. ma. nakāro natthi. 3 yu. ekacceti pāṭho natthi. 4 yu. aparikkhīṇā.

page number: 232

cassa dhammā paññāya mattaso nijjhānaṁ khamanti apicassa
ime dhammā honti seyyathīdaṁ saddhindriyaṁ viriyindriyaṁ satindriyaṁ
samādhindriyaṁ paññindriyaṁ ayaṁ vuccati bhikkhave puggalo dhammānusārī.
imassapi kho ahaṁ bhikkhave bhikkhuno appamādena
karaṇīyanti vadāmi taṁ kissa hetu appevanāma ayamāyasmā
anulomikāni senāsanāni paṭisevamāno kalyāṇamitte bhajamāno
indriyāni samannānayamāno yassatthāya kulaputtā sammadeva
agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja vihareyyāti.
imaṁ kho ahaṁ bhikkhave imassa bhikkhuno appamādaphalaṁ sampassamāno
appamādena karaṇīyanti vadāmi.

[237] katamo ca bhikkhave puggalo saddhānusārī idha bhikkhave
ekacco puggalo ye te santā vimokkhā atikkamma rūpe
āruppā te na 1- kāyena phusitvā viharati paññāya cassa
disvā ekacce āsavā parikkhīṇā honti tathāgate cassa
saddhāmattaṁ hoti pemamattaṁ apicassa ime dhammā honti
seyyathīdaṁ saddhindriyaṁ viriyindriyaṁ satindriyaṁ samādhindriyaṁ paññindriyaṁ
ayaṁ vuccati bhikkhave puggalo saddhānusārī. imassapi
kho ahaṁ bhikkhave bhikkhuno appamādena karaṇīyanti vadāmi taṁ
kissa hetu appevanāma ayamāyasmā anulomikāni senāsanāni

footnote: 1 po. nakāro natthi.

page number: 233

paṭisevamāno kalyāṇamitte bhajamāno indriyāni samannānayamāno
yassatthāya kulaputtā sammadeva agārasmā anagāriyaṁ pabbajanti
tadanuttaraṁ brahmacariyapariyosānaṁ diṭṭheva dhamme sayaṁ abhiññā sacchikatvā
upasampajja vihareyyāti. imaṁ kho ahaṁ bhikkhave imassa
bhikkhuno appamādaphalaṁ sampassamāno appamādena (pts. m i, 480) karaṇīyanti vadāmi.

[238] nāhaṁ bhikkhave ādikeneva aññārādhanaṁ vadāmi apica
bhikkhave anupubbasikkhā anupubbakiriyā anupubbapaṭipadā aññārādhanā
hoti. kathañca bhikkhave anupubbasikkhā anupubbakiriyā anupubbapaṭipadā
aññārādhanā hoti. idha bhikkhave saddhājāto upasaṅkamati
upasaṅkamanto payirupāsati payirupāsanto sotaṁ odahati
ohitasoto dhammaṁ suṇāti sutvā dhammaṁ 1- dhāreti dhatānaṁ 2- dhammānaṁ
atthaṁ upaparikkhati atthaṁ upaparikkhato dhammā nijjhānaṁ khamanti
dhammanijjhānakkhantiyā 3- sati chando jāyati chandajāto ussahati
ussahitvā 4- tuleti tulayitvā padahati pahitatto samāno kāyena
ceva paramaṁ saccaṁ sacchikaroti paññāya ca naṁ ativijjha passati.
sāpi nāma bhikkhave saddhā nāhosi tampi nāma bhikkhave
upasaṅkamanaṁ nāhosi sāpi nāma bhikkhave payirupāsanā nāhosi
tampi nāma bhikkhave sotāvadhānaṁ nāhosi tampi nāma bhikkhave
dhammassavanaṁ nāhosi sāpi nāma bhikkhave dhammadhāraṇā nāhosi
sāpi nāma bhikkhave atthupaparikkhatā 5- nāhosi sāpi nāma bhikkhave

footnote: 1 ma. dhammesu. 2 ma. dhātānaṁ. 3 ma. dhammānij.... 4 ma. ussāhetvā.
footnote: 5 yu. atthūpaparikkhā.

page number: 234

dhammanijjhānakkhanti nāhosi sopi nāma bhikkhave chando nāhosi
sopi nāma bhikkhave ussāho nāhosi sāpi nāma bhikkhave tulanā
nāhosi tampi nāma bhikkhave padhānaṁ nāhosi vippaṭipannāttha 1-
bhikkhave micchāpaṭipannāttha 2- bhikkhave kīvadūrevime bhikkhave moghapurisā
apakkantā imasmā dhammavinayā.

[239] atthi bhikkhave catuppadaṁ veyyākaraṇaṁ yassuddiṭṭhassa
viññū puriso nacirasseva paññāya atthaṁ ājāneyya uddisissāma 3-
vo bhikkhave ājānissatha metanti. ke ca mayaṁ bhante ke ca
dhammassa aññātāroti. yopi so bhikkhave satthā āmisagaruko 4-
āmisadāyādo āmisehi saṁsaṭṭho viharati tassapāyaṁ evarūpī
paṇopaṇaviyā 5- na upeti evañca no assa atha naṁ kareyyāma
na ca no evamassa na naṁ kareyyāmāti. kimpana bhikkhave yaṁ
tathāgato sabbaso āmisehi visaṁsaṭṭho viharati saddhassa bhikkhave
sāvakassa satthu sāsane pariyogayha 6- vattato ayamanudhammo 7- hoti
satthā bhagavā sāvakohamasmi 8- jānāti bhagavā nāhaṁ jānāmīti.
saddhassa bhikkhave (pts. m i, 481) sāvakassa satthu sāsane pariyogayha vattato
rūḷhanīyaṁ 9- satthu sāsanaṁ hoti ojavantaṁ. saddhassa bhikkhave sāvakassa
satthu sāsane pariyogayha vattato ayamanudhammo 10- hoti kāmaṁ taco
ca nahāru ca aṭṭhi ca avasussatu 11- me 12- sarīre avasussatu 13- maṁsalohitaṁ

footnote: 1 po. vippaṭipannatthaṁ. 2 po. micchāpaṭipannatthaṁ. 3 ma. uddiṭṭhassāpi
footnote: bhikkhave. yu. uddisissāmi. 4 ma. yu. āmisagaru. 5 sī. yu. paṇopaṇavidhā.
footnote: 6 po. yu. pariyogāya. 7-10 po. ayaṁ pana dhammo. 8 ma. sāvakohamasmīti.

9 yu. rūḷhniyaṁ. 11 ma. yu. avasissatu. 12 yu. meti pāṭho natthi.
13 yu. upasussatu.

page number: 235

yantaṁ purisathāmena purisaviriyena purisaparakkamena pattabbaṁ na taṁ
apāpuṇitvā viriyassa saṇṭhānaṁ bhavissatīti. saddhassa bhikkhave
sāvakassa satthu sāsane pariyogayha vattato dvinnaṁ phalānaṁ aññataraṁ
phalaṁ pāṭikaṅkhaṁ diṭṭheva dhamme aññā sati vā upādisese
anāgāmitāti.
idamavoca bhagavā attamanā te bhikkhū bhagavato bhāsitaṁ
abhinandunti.
kīṭāgirisuttaṁ niṭṭhitaṁ dasamaṁ.
bhikkhuvaggo niṭṭhito dutiyo.
---------
tassa vaggassa uddānaṁ
kuñjararāhulasassataloko 1- māluṅkyaputto ca bhaddālināmo
dijakhuddasahampatiyācanā nāḷakīpadaragirināmo asamo pavaro
dutiyo varavaggo.
--------

footnote: 1 ma. kuñjaro rāhulo yassa satthussa lokā
footnote: mālukyaputtatathābhaddālināmāni
footnote: pañcannaṁ sahampatiyācanāthanāḷi

kīṭāgiri nāma asamo pavaro.
dutiyo varavaggo
bhikkhuvaggo niṭṭhito.

page number: 236

paribbājakavaggo
------
cūḷavacchagottasuttaṁ 1-

[240] evamme sutaṁ ekaṁ samayaṁ bhagavā vesāliyaṁ viharati
mahāvane kūṭāgārasālāyaṁ. tena kho pana samayena vacchagotto
paribbājako ekapuṇḍarīke paribbājakārāme paṭivasati. atha
kho bhagavā pubbaṇhasamayaṁ nivāsetvā pattacīvaramādāya vesāliṁ 2-
piṇḍāya pāvisi. atha kho bhagavato etadahosi atippago kho
tāva vesāliyaṁ piṇḍāya carituṁ yannūnāhaṁ yena ekapuṇḍarīko
paribbājakārāmo yena vacchagotto paribbājako tenupasaṅkameyyanti.
atha kho bhagavā yena ekapuṇḍarīko paribbājakārāmo yena vacchagotto
paribbājako tenupasaṅkami. addasā kho vacchagotto
paribbājako bhagavantaṁ 

[3]- dūrato āgacchantaṁ disvā bhagavantaṁ etadavoca
etu kho bhante bhagavā svāgataṁ bhante bhagavato 4- cirassaṁ kho
bhante bhagavā imaṁ pariyāyamakāsi yadidaṁ (pts. m i, 482) idhāgamanāya nisīdatu
bhante bhagavā idamāsanaṁ paññattanti. nisīdi bhagavā paññatte
āsane. vacchagottopi kho paribbājako aññataraṁ nīcaṁ āsanaṁ
gahetvā ekamantaṁ nisīdi.

footnote: 1 ma. yu. tevijjavacchagottasuttaṁ. 2 po. vesāliyaṁ.
footnote: 3 yu. etthantare vāsaddo atthi. 4 po. bhagavā.

page number: 237

[241] ekamantaṁ nisinno kho vacchagotto paribbājako
bhagavantaṁ etadavoca sutametaṁ bhante samaṇo gotamo sabbaññū
sabbadassāvī aparisesaṁ ñāṇadassanaṁ paṭijānāti carato ca me
tiṭṭhato ca suttassa ca jāgarassa ca satataṁ samitaṁ ñāṇadassanaṁ
paccupaṭṭhitanti ye te bhante evamāhaṁsu samaṇo gotamo
sabbaññū sabbadassāvī aparisesaṁ ñāṇadassanaṁ paṭijānāti carato
ca me tiṭṭhato ca suttassa ca jāgarassa ca satataṁ samitaṁ ñāṇadassanaṁ
paccupaṭṭhitanti kacci te bhante bhagavato vuttavādino
na ca bhagavantaṁ abhūtena abbhācikkhanti dhammassa cānudhammaṁ
byākaronti na ca koci sahadhammiko vādānuvādo gārayhaṁ
ṭhānaṁ āgacchatīti. ye te vaccha evamāhaṁsu samaṇo gotamo
sabbaññū sabbadassāvī aparisesaṁ ñāṇadassanaṁ paṭijānāti carato
ca me tiṭṭhato ca suttassa ca jāgarassa ca satataṁ samitaṁ ñāṇadassanaṁ
paccupaṭṭhitanti na me te vuttavādino abbhācikkhanti
ca pana mante 1- asatā abhūtenāti.

[242] kathaṁ byākaramānā pana mayaṁ bhante vuttavādino ceva
bhagavato assāma na ca bhagavantaṁ abhūtena abbhācikkheyyāma
dhammassa cānudhammaṁ byākareyyāma na ca koci sahadhammiko
vādānuvādo gārayhaṁ ṭhānaṁ āgaccheyyāti. tevijjo samaṇo
gotamoti kho vaccha byākaramāno vuttavādī ceva me assa na ca

footnote: 1 ma. maṁ.

page number: 238

maṁ abhūtena abbhācikkheyya dhammassa cānudhammaṁ byākareyya na ca
koci sahadhammiko vādānuvādo gārayhaṁ ṭhānaṁ āgaccheyya. ahaṁ
hi vaccha yāvadeva ākaṅkhāmi anekavihitaṁ pubbenivāsaṁ anussarāmi
seyyathīdaṁ ekampi jātiṁ dvepi jātiyo .pe. iti sākāraṁ
sauddesaṁ anekavihitaṁ pubbenivāsaṁ anussarāmi. ahaṁ hi vaccha
yāvadeva ākaṅkhāmi dibbena cakkhunā visuddhena atikkantamānusakena
satte passāmi cavamāne upapajjamāne hīne paṇīte suvaṇṇe
dubbaṇṇe sugate duggate .pe. yathākammūpage satte pajānāmi.
ahaṁ hi vaccha (pts. m i, 483) āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja viharāmi.
tevijjo samaṇo gotamoti kho vaccha byākaramāno vuttavādī
ceva me assa na ca maṁ abhūtena abbhācikkheyya dhammassa
cānudhammaṁ byākareyya na ca koci sahadhammiko vādānuvādo
gārayhaṁ ṭhānaṁ āgaccheyyāti.

[243] evaṁ vutte vacchagotto paribbājako bhagavantaṁ etadavoca
atthi nu kho bho gotama koci gihī gihisaññojanaṁ appahāya 

[1]-
kāyassa bhedā dukkhassantakaroti. natthi kho vaccha koci gihī
gihisaññojanaṁ appahāya kāyassa bhedā dukkhassantakaroti 2-. atthi
pana bho gotama koci gihī gihisaññojanaṁ appahāya kāyassa
bhedā 

[3]- saggūpagoti. na 4- kho vaccha ekaṁyeva sataṁ na dve satāni

footnote: 1 po. diṭṭheva dhamme. 2 katthaci dukkhassantaṁ karoti. 3 po. parammaraṇā.
footnote: 4 ma. na kho vaccha...saggūpagāti ime pāṭhā natthi. idha pana atthi kho vaccha
footnote: koci gihi gihisaññojanaṁ appahāya kāyassa bhedā saggūpagotīti ime pāṭhā dissanti.

page number: 239

na tīṇi satāni na cattāri satāni na pañca satāni atha kho
bhiyyova ye gihī gihisaññojanaṁ appahāya kāyassa bhedā
saggūpagāti. atthi nu kho bho gotama koci ājīvako kāyassa
bhedā dukkhassantakaroti. natthi kho vaccha koci ājīvako kāyassa
bhedā dukkhassantakaroti. atthi pana bho gotama koci ājīvako
kāyassa bhedā saggūpagoti. ito kho so 1- vaccha ekanavuto 2-
kappo yamahaṁ anussarāmi nābhijānāmi 3- kañci ājīvakaṁ saggūpagaṁ
aññatra ekena so cāpi 4- kammavādī kiriyavādīti. evaṁ sante
bho gotama suññaṁ aduṁ titthāyatanaṁ antamaso saggūpagenāti 5-.
evaṁ 

[6]- vaccha suññaṁ aduṁ titthāyatanaṁ antamaso saggūpagenāpīti.
idamavoca bhagavā attamano vacchagotto paribbājako bhagavato
bhāsitaṁ abhinandīti.
cūḷavacchagottasuttaṁ niṭṭhitaṁ paṭhamaṁ.
------------

footnote: 1 ma. soti pāṭho natki. 2 po. ekūnanavutikappe. ma. ekanavute kappe.
footnote: 3 ma. abhijānāmi na kiñci. 4 ma. so pāsiṁ. yu. so pāsi. 5 ma. saggūpagenapīti.
footnote: yu. saggūpagenāpīti. 

[6] yu. etthantare santeti pāṭho dissati.

page number: 240

aggivacchagottasuttaṁ

[244] evamme sutaṁ ekaṁ (pts. m i, 484) samayaṁ bhagavā sāvatthiyaṁ viharati
jetavane anāthapiṇḍikassa ārāme. atha kho vacchagotto
paribbājako yena bhagavā tenupasaṅkami upasaṅkamitvā bhagavatā
saddhiṁ sammodi sammodanīyaṁ kathaṁ sārāṇīyaṁ vītisāretvā ekamantaṁ
nisīdi.

[245] ekamantaṁ nisinno kho vacchagotto paribbājako
bhagavantaṁ etadavoca kinnu kho bho gotama sassato loko
idameva saccaṁ moghamaññanti evaṁdiṭṭhī 1- bhavaṁ gotamoti. na kho ahaṁ
vaccha evaṁdiṭṭhī sassato loko idameva saccaṁ moghamaññanti.
kiṁ 2- pana bho gotama asassato loko idameva saccaṁ moghamaññanti
evaṁdiṭṭhī bhavaṁ gotamoti. na kho ahaṁ vaccha evaṁdiṭṭhī asassato
loko idameva saccaṁ moghamaññanti. kinnu kho bho gotama
antavā loko idameva saccaṁ moghamaññanti evaṁdiṭṭhī bhavaṁ
gotamoti. na kho ahaṁ vaccha evaṁdiṭṭhī antavā loko
idameva saccaṁ moghamaññanti. kiṁ 3- pana bho gotama anantavā
loko idameva saccaṁ moghamaññanti evaṁdiṭṭhī bhavaṁ gotamoti.
na kho ahaṁ vaccha evaṁdiṭṭhī anantavā loko idameva saccaṁ
moghamaññanti. kinnu kho bho gotama taṁ jīvaṁ taṁ sarīraṁ

footnote: 1 yu. sabbattha evaṁdiṭṭhi iti dissati. 2-3 po. kinnukho. ma. kiṁ nu kho.

page number: 241

idameva saccaṁ moghamaññanti evaṁdiṭṭhī bhavaṁ gotamoti. na kho
ahaṁ vaccha evaṁdiṭṭhī taṁ jīvaṁ taṁ sarīraṁ idameva saccaṁ moghamaññanti.
kiṁ 1- pana bho gotama aññaṁ jīvaṁ aññaṁ sarīraṁ
idameva saccaṁ moghamaññanti evaṁdiṭṭhī bhavaṁ gotamoti. na kho
ahaṁ vaccha evaṁdiṭṭhī aññaṁ jīvaṁ aññaṁ sarīraṁ idameva saccaṁ
moghamaññanti. kinnu kho bho gotama hoti tathāgato
parammaraṇā idameva saccaṁ moghamaññanti evaṁdiṭṭhī bhavaṁ gotamoti.
na kho ahaṁ vaccha evaṁdiṭṭhī hoti tathāgato parammaraṇā
idameva saccaṁ moghamaññanti. kiṁ 1- pana bho gotama na hoti
tathāgato parammaraṇā idameva saccaṁ moghamaññanti evaṁdiṭṭhī bhavaṁ
gotamoti. na kho ahaṁ vaccha evaṁdiṭṭhī na hoti tathāgato
parammaraṇā idameva saccaṁ moghamaññanti. kinnu (pts. m i, 485) kho bho
gotama hoti ca na ca hoti tathāgato parammaraṇā idameva
saccaṁ moghamaññanti evaṁdiṭṭhī bhavaṁ gotamoti. na kho ahaṁ
vaccha evaṁdiṭṭhī hoti ca na ca hoti tathāgato parammaraṇā
idameva saccaṁ moghamaññanti. kiṁ pana bho gotama neva
hoti na na hoti tathāgato parammaraṇā idameva saccaṁ moghamaññanti
evaṁdiṭṭhī bhavaṁ gotamoti. na kho ahaṁ vaccha evaṁdiṭṭhī
neva hoti na na hoti tathāgato parammaraṇā idameva saccaṁ
moghamaññanti.

footnote: 1 po. kinnu kho. ito paraṁ sabbattha īdisameva.

page number: 242

[246] kinnu kho bho gotama sassato loko idameva
saccaṁ moghamaññanti evaṁdiṭṭhī bhavaṁ gotamoti iti puṭṭho samāno
na kho ahaṁ vaccha evaṁdiṭṭhī sassato loko idameva saccaṁ
moghamaññanti vadesi. kiṁ pana bho gotama asassato loko
idameva saccaṁ moghamaññanti evaṁdiṭṭhī bhavaṁ gotamoti iti puṭṭho
samāno na kho ahaṁ vaccha evaṁdiṭṭhī asassato loko idameva
saccaṁ moghamaññanti vadesi. kinnu kho bho gotama antavā
loko idameva saccaṁ moghamaññanti evaṁdiṭṭhī bhavaṁ gotamoti
iti puṭṭho samāno na kho ahaṁ vaccha evaṁdiṭṭhī antavā
loko idameva saccaṁ moghamaññanti vadesi. kiṁ pana bho
gotama anantavā loko idameva saccaṁ moghamaññanti evaṁdiṭṭhī
bhavaṁ gotamoti iti puṭṭho samāno na kho ahaṁ vaccha evaṁdiṭṭhī
anantavā loko idameva saccaṁ moghamaññanti vadesi. kinnu
kho bho gotama taṁ jīvaṁ taṁ sarīraṁ idameva saccaṁ moghamaññanti
evaṁdiṭṭhī bhavaṁ gotamoti iti puṭṭho samāno na kho ahaṁ vaccha
evaṁdiṭṭhī taṁ jīvaṁ taṁ sarīraṁ idameva saccaṁ moghamaññanti vadesi.
kiṁ pana bho gotama aññaṁ jīvaṁ aññaṁ sarīraṁ idameva saccaṁ
moghamaññanti evaṁdiṭṭhī bhavaṁ gotamoti iti puṭṭho samāno na
kho ahaṁ vaccha evaṁdiṭṭhī aññaṁ jīvaṁ aññaṁ sarīraṁ idameva saccaṁ
moghamaññanti vadesi. kinnu kho bho gotama hoti tathāgato

page number: 243

parammaraṇā idameva saccaṁ moghamaññanti evaṁdiṭṭhī bhavaṁ gotamoti
iti puṭṭho samāno na kho ahaṁ vaccha evaṁdiṭṭhī hoti tathāgato
parammaraṇā idameva saccaṁ moghamaññanti vadesi. kiṁ pana bho
gotama na hoti tathāgato parammaraṇā idameva saccaṁ moghamaññanti
evaṁdiṭṭhī bhavaṁ gotamoti iti puṭṭho samāno na kho
ahaṁ vaccha evaṁdiṭṭhī na hoti tathāgato parammaraṇā idameva
saccaṁ moghamaññanti vadesi. kinnu kho bho gotama hoti ca
na ca hoti tathāgato parammaraṇā idameva saccaṁ moghamaññanti
evaṁdiṭṭhī bhavaṁ gotamoti iti puṭṭho samāno na kho ahaṁ vaccha
evaṁdiṭṭhī hoti ca na ca hoti tathāgato parammaraṇā idameva
saccaṁ moghamaññanti vadesi. kiṁ pana bho gotama neva hoti
na na hoti tathāgato parammaraṇā idameva saccaṁ moghamaññanti
evaṁdiṭṭhī bhavaṁ gotamoti iti puṭṭho samāno na kho ahaṁ vaccha
evaṁdiṭṭhī neva hoti na na hoti tathāgato parammaraṇā idameva
saccaṁ moghamaññanti vadesi. kiṁ pana bhavaṁ gotamo ādīnavaṁ
sampassamāno evaṁ imāni sabbaso diṭṭhigatāni anupagatoti.

[247] sassato lokoti kho vaccha diṭṭhigatametaṁ diṭṭhigahaṇaṁ
diṭṭhikantāro 1- diṭṭhivisūkaṁ diṭṭhivipphanditaṁ diṭṭhisaññojanaṁ sadukkhaṁ
savighātaṁ saupāyāsaṁ sapariḷāhaṁ na nibbidāya na virāgāya na
nirodhāya na upasamāya na abhiññāya na sambodhāya na nibbānāya

footnote: 1 yu. diṭṭhikantāraṁ.

page number: 244

saṁvattati. asassato lokoti kho vaccha .pe. antavā
lokoti kho vaccha .pe. anantavā lokoti kho (pts. m i, 486) vaccha .pe.
taṁ jīvaṁ taṁ sarīranti kho vaccha .pe. aññaṁ jīvaṁ aññaṁ sarīranti
kho vaccha .pe. hoti tathāgato parammaraṇāti kho vaccha .pe.
na hoti tathāgato parammaraṇāti kho vaccha .pe. hoti ca na
ca hoti tathāgato parammaraṇāti kho vaccha .pe. neva hoti
na na hoti tathāgato parammaraṇāti kho vaccha diṭṭhigatametaṁ
diṭṭhigahaṇaṁ diṭṭhikantāro diṭṭhivisūkaṁ diṭṭhivipphanditaṁ diṭṭhisaññojanaṁ
sadukkhaṁ savighātaṁ saupāyāsaṁ sapariḷāhaṁ na nibbidāya na virāgāya
na nirodhāya na upasamāya na abhiññāya na sambodhāya na
nibbānāya saṁvattati. imaṁ kho ahaṁ vaccha ādīnavaṁ sampassamāno
evaṁ imāni sabbaso diṭṭhigatāni anupagatoti. atthi pana bhoto
gotamassa kiñci diṭṭhigatanti. diṭṭhigatanti kho vaccha apanītametaṁ
tathāgatassa diṭṭhañhetaṁ vaccha tathāgatena iti rūpaṁ iti rūpassa
samudayo iti rūpassa atthaṅgamo iti vedanā iti vedanāya samudayo
iti vedanāya atthaṅgamo iti saññā iti saññāya samudayo
iti saññāya atthaṅgamo iti saṅkhārā iti saṅkhārānaṁ samudayo
iti saṅkhārānaṁ atthaṅgamo iti viññāṇaṁ iti viññāṇassa
samudayo iti viññāṇassa atthaṅgamoti tasmā tathāgato
sabbamaññitānaṁ sabbamatthitānaṁ sabbāhaṅkāramamaṅkāramānānusayānaṁ 1-

footnote: 1 ma. ahaṅkāra....

page number: 245

khayā virāgā nirodhā cāgā paṭinissaggā anupādā vimuttoti
vadāmīti.

[248] evaṁ vimuttacitto pana bho gotama bhikkhu kuhiṁ
uppajjatīti 1-. uppajjatīti kho vaccha na upeti. tenahi bho
gotama na uppajjatīti. na uppajjatīti kho vaccha na upeti.
tenahi bho gotama uppajjati ca na ca uppajjatīti. uppajjati
ca na ca uppajjatīti kho vaccha na upeti. tenahi bho gotama
neva uppajjati na na uppajjatīti. neva uppajjati na na
uppajjatīti kho vaccha na upeti.

[249] evaṁ vimuttacitto pana bho gotama bhikkhu kuhiṁ
uppajjatīti iti puṭṭho samāno uppajjatīti 2- vaccha na upetīti
vadesi. tenahi bho gotama na uppajjatīti iti puṭṭho samāno
na uppajjatīti kho vaccha na upetīti vadesi. tenahi bho gotama
uppajjati ca na ca uppajjatīti iti puṭṭho samāno uppajjati
ca na ca (pts. m i, 487) uppajjatīti kho vaccha na upetīti vadesi. tenahi
bho gotama neva uppajjati na na uppajjatīti iti puṭṭho samāno
neva uppajjati na na uppajjatīti kho vaccha na upetīti vadesi.
etthāhaṁ bho gotama aññāṇamāpādiṁ ettha sammohamāpādiṁ.
yāpi me esā bhoto gotamassa purimena kathāsallāpena ahu

footnote: 1 upapajjatītipi pāṭho. ma. sabbattha upapajjatīti dissati.
footnote: 2 ma. upapajjatīti kho vaccha.

page number: 246

pasādamattā sāpi me etarahi antarahitāti.

[250] alañhi te vaccha aññāṇāya alaṁ sammohāya
gambhīro hayaṁ 1- vaccha dhammo duddaso duranubodho santo paṇīto
atakkāvacaro nipuṇo paṇḍitavedaniyo so tayā dujjāno aññadiṭṭhikena
aññakkhantikena aññarucikena aññatthayogena 2- aññatthācariyakena
tenahi vaccha taṁyevettha paṭipucchissāmi yathā te
khameyya tathā taṁ 3- byākareyyāsi taṁ kiṁ maññasi vaccha sace
te purato aggi jaleyya jāneyyāsi tvaṁ ayaṁ me purato
aggi jalatīti. sace me bho gotama purato aggi jaleyya
jāneyyāhaṁ ayaṁ me purato aggi jalatīti. sace pana taṁ
vaccha evaṁ puccheyya yo te ayaṁ purato aggi jalati ayaṁ aggi
kiṁ paṭicca jalatīti evaṁ puṭṭho tvaṁ vaccha kinti byākareyyāsīti.
sace maṁ bho gotama evaṁ puccheyya yo te ayaṁ purato aggi
jalati ayaṁ aggi kiṁ paṭicca jalatīti evaṁ puṭṭho ahaṁ bho
gotama evaṁ byākareyyaṁ yo me purato aggi jalati ayaṁ aggi
tiṇakaṭṭhupādānaṁ paṭicca jalatīti. sace 4- vaccha purato so aggi
nibbāyeyya jāneyyāsi tvaṁ ayaṁ me purato aggi nibbutoti.
sace me bho gotama purato so aggi nibbāyeyya jāneyyāhaṁ
ayaṁ me purato aggi nibbutoti. sace pana taṁ vaccha evaṁ
puccheyya yo te ayaṁ purato aggi nibbuto so aggi ito

footnote: 1 po. cāyaṁ. ma. tathāyeva. 2 ma. aññatrayogena aññatra ācariyakena.
footnote: 3 ma. naṁ. 4 yu. sace te vaccha.

page number: 247

katamaṁ disaṁ gato puratthimaṁ 1- vā pacchimaṁ vā uttaraṁ vā dakkhiṇaṁ
vāti evaṁ puṭṭho tvaṁ vaccha kinti byākareyyāsīti. na upeti
bho gotama yañhi so bho gotama aggi tiṇakaṭṭhupādānaṁ
paṭicca jalati 2- tassa ca pariyādānā aññassa ca anupahārā 3-
anāhāro nibbutotveva saṅkhyaṁ gacchatīti.

[251] evameva kho vaccha yena rūpena tathāgataṁ paññāpayamāno
paññāpeyya taṁ rūpaṁ tathāgatassa pahīnaṁ ucchinnamūlaṁ tālāvatthukataṁ
anabhāvaṅgataṁ 4- āyatiṁ anuppādadhammaṁ rūpasaṅkhāvimutto kho vaccha
tathāgato gambhīro appameyyo duppariyogāḷho. seyyathāpi
mahāsamuddo uppajjatīti 5- na upeti na uppajjatīti na upeti
uppajjati ca na ca uppajjatīti na upeti neva uppajjati na na
uppajjatīti na upeti. yāya vedanāya tathāgataṁ paññāpayamāno
paññāpeyya sā vedanā tathāgatassa pahīnā ucchinnamūlā tālāvatthukatā
anabhāvaṅgatā 6- āyatiṁ anuppādadhammā vedanāsaṅkhāvimutto 7-
kho vaccha tathāgato gambhīro appameyyo duppariyogāḷho.
seyyathāpi mahāsamuddo uppajjatīti na upeti na
uppajjatīti na upeti uppajjati ca na ca uppajjatīti na upeti
neva uppajjati na na uppajjatīti na upeti. yāya saññāya
tathāgataṁ paññāpayamāno paññāpeyya sā saññā tathāgatassa

footnote: 1 ma. puratthimaṁ vā dakkhiṇaṁ vā pacchimaṁ vā uttaraṁ vāti. 2 yu. ajalīti dissati.
footnote: 3 po. anupādānā. 5 po. upapajjatīti sabbattha dissati.
footnote: 4-6 po. ...kataṁ ...katā. 7 ma. vedanāsaṅkhyavimutto.

page number: 248

pahīnā ucchinnamūlā tālāvatthukatā anabhāvaṅgatā āyatiṁ anuppādadhammā
saññāsaṅkhāvimutto 1- kho vaccha tathāgato gambhīro
appameyyo duppariyogāḷho. seyyathāpi mahāsamuddo uppajjatīti
na upeti na uppajjatīti na upeti uppajjati ca na ca
uppajjatīti na upeti neva uppajjati na na uppajjatīti na
upeti. yehi saṅkhārehi tathāgataṁ paññāpayamāno paññāpeyya
te saṅkhārā tathāgatassa pahīnā ucchinnamūlā tālāvatthukatā
anabhāvaṅgatā āyatiṁ anuppādadhammā saṅkhārasaṅkhāvimutto kho
vaccha tathāgato gambhīro appameyyo duppariyogāḷho. seyyathāpi
mahāsamuddo uppajjatīti na upeti na uppajjatīti na upeti
uppajjatīti ca na ca uppajjatīti na upeti neva uppajjati na na
uppajjatīti na upeti. yena viññāṇena tathāgataṁ paññāpayamāno
paññāpeyya taṁ viññāṇaṁ tathāgatassa pahīnaṁ ucchinnamūlaṁ tālāvatthukataṁ
anabhāvaṅgataṁ āyatiṁ anuppādadhammaṁ viññāṇasaṅkhāvimutto
kho vaccha tathāgato gambhīro appameyyo duppariyogāḷho.
seyyathāpi mahāsamuddo uppajjatīti na upeti na uppajjatīti
na upeti uppajjati ca na ca uppajjatīti na upeti neva
uppajjati na na uppajjatīti na upetīti 2-.

[252] evaṁ vutte vacchagotto paribbājako bhagavantaṁ
etadavoca seyyathāpi bho gotama gāmassa vā nigamassa vā

footnote: 1 ma. ...saṅkhyu.... 2 ma. itisaddo natthi.

page number: 249

avidūre mahāsālarukkho tassa aniccatā sākhāpalāsaṁ 1- palujjeyya
tacapappaṭikā palujjeyyuṁ pheggu 2- palujjeyya so aparena samayena
apagatasākhāpalāso apagatatacapappaṭiko apagataphegguko suddhe 3- sāre
patiṭṭhito evameva bhoto gotamassa pāvacanaṁ apagatasākhāpalāsaṁ
apagatatacapappaṭikaṁ apagatapheggukaṁ suddhe 4- sāre patiṭṭhitaṁ abhikkantaṁ
bho gotama (pts. m i, 489) abhikkantaṁ bho gotama seyyathāpi bho gotama nikkujjitaṁ
vā ukkujjeyya paṭicchannaṁ vā vivareyya mūḷahassa vā maggaṁ
ācikkheyya andhakāre vā telapajjotaṁ dhāreyya cakkhumanto
rūpāni dakkhantīti evameva bhotā gotamena anekapariyāyena dhammo
pakāsito esāhaṁ bhavantaṁ gotamaṁ saraṇaṁ gacchāmi dhammañca
bhikkhusaṅghañca upāsakaṁ maṁ bhavaṁ gotamo dhāretu ajjatagge
pāṇupetaṁ saraṇaṅgatanti.
aggivacchagottasuttaṁ niṭṭhitaṁ dutiyaṁ.
------------

footnote: 1 ma. sākhāpalāsā palujjeyyuṁ. 2 ma. pheggū palujjeyyuṁ. 3 yu. suddho assa.
footnote: 4 ma. yu. suddhanti dissati.

page number: 250

mahāvacchagottasuttaṁ

[253] evamme sutaṁ ekaṁ samayaṁ bhagavā rājagahe viharati
veḷuvane kalandakanivāpe. atha kho vacchagotto paribbājako
yena bhagavā tenupasaṅkami upasaṅkamitvā bhagavatā saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi. ekamantaṁ
nisinno kho vacchagotto paribbājako bhagavantaṁ etadavoca dīgharattāhaṁ
bhotā gotamena sahakathī sādhu me bhavaṁ gotamo saṅkhittena
kusalākusalaṁ desetūti. saṅkhittenapi kho te ahaṁ vaccha kusalākusalaṁ
deseyyaṁ vitthārenapi kho te ahaṁ vaccha kusalākusalaṁ deseyyaṁ
apica te ahaṁ vaccha saṅkhittena kusalākusalaṁ desessāmi 1- taṁ suṇāhi
sādhukaṁ manasikarohi bhāsissāmīti. evaṁ bhoti kho vacchagotto
paribbājako bhagavato paccassosi.

[254] bhagavā etadavoca lobho 2- kho vaccha akusalaṁ alobho
kho vaccha 3- kusalaṁ doso kho vaccha akusalaṁ adoso kho vaccha
kusalaṁ moho kho vaccha akusalaṁ amoho kho vaccha kusalaṁ iti
kho vaccha ime tayo dhammā akusalā tayo dhammā kusalā. pāṇātipāto
kho vaccha akusalaṁ pāṇātipātā veramaṇī kusalaṁ adinnādānaṁ
kho vaccha akusalaṁ adinnādānā veramaṇī kusalaṁ kāmesumicchācāro
kho vaccha akusalaṁ kāmesumicchācārā veramaṇī kusalaṁ

footnote: 1 po. deseyyāmi. 2 po. lobho ... doso ... moho ... akusalaṁ alobho ...
footnote: adoso ... amoho (pts. m i, 490) ... kusalaṁ. 3 ma. yu. kho vacchāti natthi.

page number: 251

musāvādo kho vaccha akusalaṁ musāvādā veramaṇī kusalaṁ pisuṇā
vācā kho vaccha akusalaṁ pisuṇāya vācāya veramaṇī kusalaṁ
pharusā vācā kho vaccha akusalaṁ pharusāya vācāya veramaṇī kusalaṁ
samphappalāpo kho vaccha akusalaṁ samphappalāpā veramaṇī kusalaṁ
abhijjhā kho vaccha akusalaṁ anabhijjhā kusalaṁ byāpādo kho
vaccha akusalaṁ abyāpādo kusalaṁ micchādiṭṭhi kho vaccha akusalaṁ
sammādiṭṭhi kusalaṁ iti kho vaccha ime dasa dhammā akusalā
dasa dhammā kusalā. yato kho vaccha bhikkhuno taṇhā pahīnā hoti
ucchinnamūlā tālāvatthukatā anabhāvaṅgatā āyatiṁ anuppādadhammā
hoti so bhikkhu arahaṁ khīṇāsavo vusitavā 1- katakaraṇīyo ohitabhāro
anuppattasadattho parikkhīṇabhavasaññojano sammadaññā vimuttoti.

[255] tiṭṭhatu bhavaṁ gotamo atthi pana 2- bhoto gotamassa
ekabhikkhu 3- sāvako 

[4]- āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja viharatīti.
na kho vaccha ekaṁyeva sataṁ na dve satāni na tīṇi satāni na
cattāri satāni na pañca satāni atha kho vaccha 5- bhiyyova ye
bhikkhū mama sāvakā āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja 6-
viharantīti. tiṭṭhatu bhavaṁ gotamo tiṭṭhantu bhikkhū atthi pana
bhoto gotamassa ekabhikkhunīpi sāvikā āsavānaṁ khayā anāsavaṁ
cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā

footnote: 1 po. vusitabrahmacariyo. 2 ma. pana te. 3 ma. ekabhikkhupi. 4 ma.
footnote: etthantare yoti dissati. 5 ma. yu. ayaṁ pāṭho na dissati 6 yu. ayaṁ
footnote: pāṭho na dissati 6 yu. ayaṁ pāṭho na dissati.

page number: 252

upasampajja viharatīti. na kho vaccha ekaṁyeva sataṁ na dve satāni
na tīṇi satāni na cattāri satāni na pañca satāni atha kho
bhiyyova yā bhikkhuniyo mama sāvikā āsavānaṁ khayā anāsavaṁ
cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā
upasampajja viharantīti.

[256] tiṭṭhatu bhavaṁ gotamo tiṭṭhantu bhikkhū tiṭṭhantu bhikkhuniyo
atthi pana bhoto gotamassa ekupāsakopi sāvako gihī odātavasano
sabrahmacārī 1- pañcannaṁ orambhāgiyānaṁ saññojanānaṁ parikkhayā
opapātiko tattha parinibbāyī anāvattidhammo tasmā lokāti.
na kho vaccha ekaṁyeva sataṁ na dve satāni na tīṇi satāni
na cattāri (pts. m i, 491) satāni na pañca satāni atha kho bhiyyova ye
upāsakā mama sāvakā gihī odātavasanā sabrahmacārino pañcannaṁ
orambhāgiyānaṁ saññojanānaṁ parikkhayā opapātikā tattha parinibbāyino
anāvattidhammā tasmā lokāti. tiṭṭhatu bhavaṁ gotamo
tiṭṭhantu bhikkhū tiṭṭhantu bhikkhuniyo tiṭṭhantu upāsakā gihī
odātavasanā sabrahmacārino 2- atthi pana bhoto gotamassa
ekupāsakopi sāvako gihī odātavasano kāmabhogī sāsanakaro
ovādapatikaro 

[3]- tiṇṇavicikiccho vigatakathaṁkatho vesārajjappatto
aparappaccayo satthu sāsane viharatīti. na kho vaccha ekaṁyeva
sataṁ na dve satāni na tīṇi satāni na cattāri satāni na pañca

footnote: 1 ma. brahmacārī yo. 2 ma. brahmacārino. 3 ma. etthantare yoti dissati.

page number: 253

satāni atha kho bhiyyova ye upāsakā mama sāvakā gihī
odātavasanā kāmabhogino sāsanakarā ovādapatikarā tiṇṇavicikicchā
vigatakathaṁkathā vesārajjappattā aparappaccayā satthu sāsane
viharantīti. tiṭṭhatu bhavaṁ gotamo tiṭṭhantu bhikkhū tiṭṭhantu bhikkhuniyo
tiṭṭhantu upāsakā gihī odātavasanā sabrahmacārino tiṭṭhantu
upāsakā gihī odātavasanā kāmabhogino atthi pana bhoto
gotamassa ekupāsikāpi sāvikā gihī odātavasanā sabrahmacārinī 

[1]-
pañcannaṁ orambhāgiyānaṁ saññojanānaṁ parikkhayā opapātikā tatthaparinibbāyinī
anāvattidhammā tasmā lokāti. na kho vaccha ekaṁyeva
sataṁ na dve satāni na tīṇi satāni na cattāri satāni na pañca
satāni atha kho bhiyyova yā upāsikā mama sāvikā gihī odātavasanā
sabrahmacāriniyo pañcannaṁ orambhāgiyānaṁ saññojanānaṁ
parikkhayā opapātikā tattha parinibbāyiniyo anāvattidhammā tasmā
lokāti. tiṭṭhatu bhavaṁ gotamo tiṭṭhantu bhikkhū tiṭṭhantu bhikkhuniyo
tiṭṭhantu upāsakā gihī odātavasanā sabrahmacārino tiṭṭhantu
upāsakā gihī odātavasanā kāmabhogino tiṭṭhantu upāsikā gihī
odātavasanā sabrahmacāriniyo atthi pana bhoto gotamassa
ekupāsikāpi sāvikā gihī odātavasanā kāmabhoginī sāsanakarā 2-
ovādapatikarā 

[3]- tiṇṇavicikicchā vigatakathaṁkathā vesārajjappattā
aparappaccayā satthu sāsane viharatīti. na kho vaccha ekaṁyeva sataṁ na

footnote: 1 ma. etthantare yāti dissati. 2 ma. sāsanakārī. 3 ma. etthantare yāti dissati.

page number: 254

dve satāni na tīṇi satāni na cattāri satāni na pañca satāni
atha kho bhiyyova yā upāsikā mama sāvikā gihī odātavasanā
kāmabhoginiyo sāsanakarā ovādapatikarā tiṇṇavicikicchā vigatakathaṁkathā
vesārajjappattā aparappaccayā satthu sāsane viharantīti.

[257] sace hi bho gotama imaṁ dhammaṁ bhavaṁyeva gotamo
ārādhako abhavissa no ca kho bhikkhū ārādhakā abhaviṁsu 1- evamidaṁ
brahmacariyaṁ apparipūraṁ abhavissa tenaṅgena yasmā ca kho bho
gotama imaṁ dhammaṁ bhavañceva gotamo ārādhako bhikkhū ca ārādhakā
evamidaṁ brahmacariyaṁ paripūraṁ tenaṅgena. sace hi bho gotama imaṁ
dhammaṁ bhavañceva gotamo ārādhako abhavissa bhikkhū ca ārādhakā
abhavissaṁsu no ca kho bhikkhuniyo ārādhikā abhaviṁsu evamidaṁ
brahmacariyaṁ apparipūraṁ abhavissa tenaṅgena yasmā ca kho bho
gotama imaṁ dhammaṁ bhavañceva gotamo ārādhako bhikkhū ca ārādhakā
bhikkhuniyo ca ārādhikā evamidaṁ brahmacariyaṁ paripūraṁ tenaṅgena.

[258] sace hi bho gotama imaṁ dhammaṁ bhavañceva gotamo
ārādhako abhavissa bhikkhū ca ārādhakā abhavissaṁsu bhikkhuniyo ca
ārādhikā abhavissaṁsu no ca kho upāsakā gihī odātavasanā sabrahmacārino
ārādhakā abhaviṁsu evamidaṁ brahmacariyaṁ apparipūraṁ abhavissa
tenaṅgena yasmā ca kho bho gotama imaṁ dhammaṁ bhavañceva gotamo
ārādhako bhikkhū 

[2]- ārādhakā bhikkhuniyo ca ārādhikā upāsakā ca

footnote: 1 po. abhavissuṁ. ma. abhavissaṁsu. 2 yu. ca.

page number: 255

gihī odātavasanā sabrahmacārino ārādhakā 1- evamidaṁ brahmacariyaṁ
paripūraṁ tenaṅgena. sace hi bho gotama imaṁ dhammaṁ bhavañceva
gotamo ārādhako abhavissa bhikkhū ca ārādhakā abhavissaṁsu bhikkhuniyo
ca ārādhikā abhavissaṁsu upāsakā ca gihī odātavasanā sabrahmacārino
ārādhakā abhavissaṁsu no ca kho 2- upāsakā gihī odātavasanā
kāmabhogino ārādhakā abhaviṁsu 

[3]- evamidaṁ brahmacariyaṁ apparipūraṁ
abhavissa tenaṅgena yasmā ca kho bho gotama imaṁ dhammaṁ
bhavañceva gotamo ārādhako bhikkhū ca ārādhakā bhikkhuniyo ca
ārādhikā upāsakā ca gihī odātavasanā sabrahmacārino ārādhakā
upāsakā ca gihī odātavasanā kāmabhogino ārādhakā 

[4]- evamidaṁ
brahmacariyaṁ paripūraṁ tenaṅgena. sace hi bho gotama imaṁ dhammaṁ
bhavañceva gotamo ārādhako abhavissa bhikkhū ca ārādhakā abhavissaṁsu
bhikkhuniyo ca ārādhikā abhavissaṁsu upāsakā ca gihī odātavasanā
sabrahmacārino ārādhakā (pts. m i, 493) abhavissaṁsu upāsakā ca gihī odātavasanā
kāmabhogino ārādhakā abhavissaṁsu no ca kho 5- upāsikā
gihī odātavasanā sabrahmacāriniyo ārādhikā abhaviṁsu 6- evamidaṁ
brahmacariyaṁ aparipūraṁ abhavissa tenaṅgena yasmā ca kho bho
gotama imaṁ dhammaṁ bhavañceva gotamo ārādhako bhikkhū ca ārādhakā
bhikkhuniyo ca ārādhikā upāsakā ca gihī odātavasanā sabrahma
cārino ārādhakā upāsakā ca gihī odātavasanā kāmabhogino

footnote: 1 potthake upāsakā ca gihī odātavasanā kāmabhogino ārādhakāti dissati.
footnote: 2-5 po. no ca khoti na dissati. 3 po. no ca kho upāsikā gihī odātavasanā brahmacāriniyo ārādhakā abhavissunti dissati. 4 po. upāsikā ca gihī
odātavasanā brahmacāriniyo ārādhakā. 6 po. no ca kho upāsikā gihī
odātavasanā kāmabhoginiyo ārādhakā abhavissuṁ.

page number: 256

ārādhakā upāsikā ca gihī odātavasanā sabrahmacāriniyo ārādhikā 1-
evamidaṁ brahmacariyaṁ paripūraṁ tenaṅgena. sace 2- hi bho gotama
imaṁ dhammaṁ bhavañceva gotamo ārādhako abhavissa bhikkhū ca ārādhakā
abhavissaṁsu bhikkhuniyo ca ārādhikā abhavissaṁsu upāsakā ca gihī
odātavasanā sabrahmacārino ārādhakā abhavissaṁsu upāsakā ca
gihī odātavasanā kāmabhogino ārādhakā abhavissaṁsu upāsikā ca
gihī odātavasanā sabrahmacāriniyo ārādhikā abhavissaṁsu no ca
kho upāsikā gihī odātavasanā kāmabhoginiyo ārādhikā abhaviṁsu
evamidaṁ brahmacariyaṁ apparipūraṁ abhavissa tenaṅgena yasmā ca kho
bho gotama imaṁ dhammaṁ bhavañceva gotamo ārādhako bhikkhū ca
ārādhakā bhikkhuniyo ca ārādhikā upāsakā ca gihī odātavasanā
sabrahmacārino ārādhakā upāsakā ca gihī odātavasanā kāmabhogino
ārādhakā upāsikā ca gihī odātavasanā sabrahmacāriniyo
ārādhikā upāsikā ca gihī odātavasanā kāmabhoginiyo ārādhikā
evamidaṁ brahmacariyaṁ paripūraṁ tenaṅgena.

[259] seyyathāpi bho gotama gaṅgā nadī samuddaninnā
samuddapoṇā samuddapabbhārā samuddaṁ āhacca tiṭṭhati evamevāyaṁ
bhoto gotamassa parisā sagahaṭṭhapabbajitā nibbānaninnā nibbānapoṇā
nibbānapabbhārā nibbānaṁ āhacca tiṭṭhati. abhikkantaṁ
bho gotama abhikkantaṁ bho gotama seyyathāpi 

[3]- nikkujjitaṁ vā

footnote: 1 po. upāsikā ca gihī odātavasanā kāmabhoginiyo ārādhakā. 2 po. sace
footnote: hi bho .pe. paripūraṁ tenaṅgenāti natthi. 3 yu. bho gotama.

page number: 257

ukkujjeyya paṭicchannaṁ vā vivareyya mūḷhassa vā maggaṁ ācikkheyya
andhakāre vā telapajjotaṁ dhāreyya cakkhumanto rūpāni dakkhantīti
evameva bhotā gotamena anekapariyāyena dhammo pakāsito (pts. m i, 494) esāhaṁ
bhavantaṁ gotamaṁ saraṇaṁ gacchāmi dhammañca bhikkhusaṅghañca labheyyāhaṁ
bhoto gotamassa santike pabbajjaṁ labheyyaṁ upasampadanti. yo
kho vaccha aññatitthiyapubbo imasmiṁ dhammavinaye ākaṅkhati pabbajjaṁ
ākaṅkhati upasampadaṁ so cattāro māse parivasati catunnaṁ
māsānaṁ accayena āraddhacittā bhikkhū pabbājenti upasampādenti
bhikkhubhāvāya apica khvettha 1- puggalavemattatā viditāti. sace
bhante aññatitthiyapubbā imasmiṁ dhammavinaye ākaṅkhantā pabbajjaṁ
ākaṅkhantā upasampadaṁ cattāro māse parivasanti catunnaṁ māsānaṁ
accayena āraddhacittā bhikkhū pabbājenti upasampādenti bhikkhubhāvāya
ahaṁ cattāri vassāni parivasissāmi 

[2]- catunnaṁ vassānaṁ
accayena āraddhacittā bhikkhū pabbājentu upasampādentu bhikkhubhāvāyāti.
alattha kho vacchagotto paribbājako bhagavato
santike pabbajjaṁ alattha upasampadaṁ.

[260] acirūpasampanno kho panāyasmā vacchagotto addhamāsūpasampanno
yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi. ekamantaṁ nisinno kho āyasmā
vacchagotto bhagavantaṁ etadavoca yāvatakaṁ bhante sekhena ñāṇena

footnote: 1 ma. mettha. 2. yu. maṁ.

page number: 258

sekhāya vijjāya pattabbaṁ anuppattaṁ 

[1]- mayā uttariṁ 2- me bhagavā
dhammaṁ desetūti. tenahi tvaṁ vaccha dve dhamme uttariṁ bhāvehi
samathañca 3- vipassanañca ime kho te vaccha dve dhammā uttariṁ
bhāvitā samatho ca vipassanā ca anekadhātupaṭivedhāya saṁvattissanti.

[261] so tvaṁ vaccha yāvadeva ākaṅkhissasi anekavihitaṁ
iddhividhaṁ paccanubhaveyyaṁ ekopi hutvā bahudhāpi assaṁ bahudhāpi
hutvā eko assaṁ āvibhāvaṁ tirobhāvaṁ tirokuḍḍaṁ tiropākāraṁ
tiropabbataṁ asajjamāno gaccheyyaṁ seyyathāpi ākāse paṭhaviyaṁpi
ummujjanimmujjaṁ kareyyaṁ seyyathāpi udake udakepi abhijjamāne
gaccheyyaṁ seyyathāpi paṭhaviyaṁ ākāsepi pallaṅkena saṅkameyyaṁ 4-
seyyathāpi pakkhī sakuṇo imepi candimasuriye evaṁmahiddhike
evaṁmahānubhāve pāṇinā parimaseyyaṁ 5- parimajjeyyaṁ yāva
brahmalokāpi kāyena saṁvatteyyanti. tatra tatreva sakkhibhabbataṁ
pāpuṇissasi (pts. m i, 495) sati sati āyatane.

[262] so tvaṁ vaccha yāvadeva ākaṅkhissasi dibbāya
sotadhātuyā visuddhāya atikkantamānusakāya 6- ubho sadde suṇeyyaṁ
seyyathīdaṁ 7- dibabe ca mānusake 8- ca ye dūre santike cāti.
tatra tatreva sakkhibhabbataṁ pāpuṇissasi sati sati āyatane.

[263] so tvaṁ vaccha yāvadeva ākaṅkhissasi parasattānaṁ
parapuggalānaṁ cetasā ceto paricca pajāneyyaṁ sarāgaṁ vā cittaṁ

footnote: 1 ma. taṁ 2 po. ma. uttariṁ ca. 3 ma. samādhiñca. 4 ma. kameyyaṁ.
footnote: po. caṅkameyyaṁ. 5 ma. parāmaseyyaṁ. 6 po. ..ßēáānusikāya.
footnote: 7 ma. ayaṁ pāṭho na dissati. 8 ma. mānuse.

page number: 259

sarāgaṁ cittanti pajāneyyaṁ vītarāgaṁ vā cittaṁ vītarāgaṁ cittanti
pajāneyyaṁ sadosaṁ vā cittaṁ sadosaṁ cittanti pajāneyyaṁ vītadosaṁ
vā cittaṁ vītadosaṁ cittanti pajāneyyaṁ samohaṁ vā
cittaṁ samohaṁ cittanti pajāneyyaṁ vītamohaṁ vā cittaṁ vītamohaṁ
cittanti pajāneyyaṁ saṅkhittaṁ vā cittaṁ saṅkhittaṁ cittanti
pajāneyyaṁ vikkhittaṁ vā cittaṁ vikkhittaṁ cittanti pajāneyyaṁ
mahaggataṁ vā cittaṁ mahaggataṁ cittanti pajāneyyaṁ amahaggataṁ
vā cittaṁ amahaggataṁ cittanti pajāneyyaṁ sauttaraṁ vā cittaṁ
sauttaraṁ cittanti pajāneyyaṁ anuttaraṁ vā cittaṁ anuttaraṁ
cittanti pajāneyyaṁ samāhitaṁ vā cittaṁ samāhitaṁ cittanti
pajāneyyaṁ asamāhitaṁ vā cittaṁ asamāhitaṁ cittanti pajāneyyaṁ
vimuttaṁ vā cittaṁ vimuttaṁ cittanti pajāneyyaṁ avimuttaṁ vā
cittaṁ avimuttaṁ cittanti pajāneyyanti. tatra tatreva sakkhibhabbataṁ
pāpuṇissasi sati sati āyatane.

[264] so tvaṁ vaccha yāvadeva ākaṅkhissasi anekavihitaṁ
pubbenivāsaṁ anussareyyaṁ seyyathīdaṁ ekampi jātiṁ dvepi jātiyo
tissopi jātiyo catassopi jātiyo pañcapi jātiyo dasapi jātiyo
vīsampi jātiyo tiṁsampi jātiyo cattāḷīsampi jātiyo paññāsampi
jātiyo jātisatampi 1- jātisahassampi jātisatasahassampi anekepi
saṁvaṭṭakappe anekepi vivaṭṭakappe anekepi saṁvaṭṭavivaṭṭakappe

footnote: 1 ma. satampi jātiyo sahassampi jātiyo satasahassampi jātiyo.

page number: 260

amutrāsiṁ evaṁnāmo evaṁgotto evaṁvaṇṇo evamāhāro evaṁ
sukhadukkhapaṭisaṁvedī evamāyupariyanto so tato cuto amutra
udapādiṁ tatrāpāsiṁ evaṁnāmo evaṁgotto evaṁvaṇṇo evamāhāro
evaṁ sukhadukkhapaṭisaṁvedī evamāyupariyanto so tato cuto
idhūpapannoti iti sākāraṁ sauddesaṁ anekavihitaṁ pubbenivāsaṁ
anussareyyanti. (pts. m i, 496) tatra tatreva sakkhibhabbataṁ pāpuṇissasi sati
sati āyatane.

[265] so tvaṁ vaccha yāvadeva ākaṅkhissasi dibbena cakkhunā
visuddhena atikkantamānusakena satte passeyyaṁ cavamāne upapajjamāne
hīne paṇīte suvaṇṇe dubbaṇṇe sugate duggate
yathākammūpage satte pajāneyyaṁ ime vata bhonto sattā kāyaduccaritena
samannāgatā vacīduccaritena samannāgatā manoduccaritena
samannāgatā ariyānaṁ upavādakā micchādiṭṭhikā micchādiṭṭhikammasamādānā
te kāyassa bhedā parammaraṇā apāyaṁ duggatiṁ vinipātaṁ
nirayaṁ upapannā ime vā pana bhonto sattā kāyasucaritena
samannāgatā vacīsucaritena samannāgatā manosucaritena samannāgatā
ariyānaṁ anupavādakā sammādiṭṭhikā sammādiṭṭhikammasamādānā te
kāyassa bhedā parammaraṇā sugatiṁ saggaṁ lokaṁ upapannāti. iti
dibbena cakkhunā visuddhena atikkantamānusakena satte passeyyaṁ
cavamāne upapajjamāne hīne paṇīte suvaṇṇe dubbaṇṇe sugate

page number: 261

duggate yathākammūpage satte pajāneyyanti. tatra tatreva
sakkhibhabbataṁ pāpuṇissasi sati sati āyatane.

[266] so tvaṁ vaccha yāvadeva ākaṅkhissasi āsavānaṁ khayā
anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
sacchikatvā upasampajja vihareyyanti. tatra tatreva sakkhibhabbataṁ
pāpuṇissasi sati sati āyataneti.

[267] atha kho āyasmā vacchagotto bhagavato bhāsitaṁ
abhinanditvā anumoditvā uṭṭhāyāsanā bhagavantaṁ abhivādetvā
padakkhiṇaṁ katvā pakkāmi. atha kho āyasmā vacchagotto eko
vūpakaṭṭho appamatto ātāpī pahitatto viharanto nacirasseva
yassatthāya kulaputtā sammadeva agārasmā anagāriyaṁ pabbajanti
tadanuttaraṁ brahmacariyapariyosānaṁ diṭṭheva dhamme sayaṁ abhiññā
sacchikatvā upasampajja vihāsi khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti abbhaññāsi. aññataro kho
panāyasmā vacchagotto arahataṁ ahosi.

[268] tena kho pana samayena sambahulā bhikkhū bhagavantaṁ
dassanāya gacchanti. addasā kho (pts. m i, 497) āyasmā vacchagotto te
bhikkhū dūratova gacchante 1- disvāna yena te bhikkhū tenupasaṅkami
upasaṅkamitvā te bhikkhū etadavoca handa kahaṁ pana tumhe
āyasmanto gacchathāti. bhagavantaṁ kho mayaṁ āvuso dassanāya

footnote: 1 ma. āgacchante.

page number: 262

gacchāmāti. tenahāyasmanto mama vacanena bhagavato pāde sirasā
vandatha vacchagotto 1- bhante bhikkhu bhagavato pāde sirasā vandati
evañca vadeti 2- pariciṇṇo me bhagavā pariciṇṇo me sugatoti.
evamāvusoti kho te bhikkhū āyasmato vacchagottassa paccassosuṁ.
atha kho te bhikkhū yena bhagavā tenupasaṅkamiṁsu upasaṅkamitvā
bhagavantaṁ abhivādetvā 3- ekamantaṁ nisīdiṁsu. ekamantaṁ nisinnā kho
te bhikkhū bhagavantaṁ etadavocuṁ āyasmā bhante vacchagotto
bhagavato pāde sirasā vandati evañca vadeti pariciṇṇo me
bhagavā pariciṇṇo me sugatoti. pubbeva me 4- bhikkhave vacchagotto 5-
bhikkhu cetasā ceto paricca vidito tevijjo vacchagotto bhikkhu
mahiddhiko mahānubhāvoti. devatāpi me etamatthaṁ ārocesuṁ
tevijjo bhante vacchagotto bhikkhu mahiddhiko mahānubhāvoti.
idamavoca bhagavā attamanā te bhikkhū bhagavato bhāsitaṁ
abhinandunti.
mahāvacchagottasuttaṁ niṭṭhitaṁ tatiyaṁ.
------------

footnote: 1 ma. vacchagotto ... vandatīti ime pāṭhā na dissanti. 2 ma. vadetha.
footnote: 3 ma. abhivādetvā ... te bhikkhūti ime pāṭhā na dissanti. 4 ma. mayā.
footnote: 5 ma. vacchagottassa bhikkhuno.

page number: 263

dīghanakhasuttaṁ

[269] evamme sutaṁ ekaṁ samayaṁ bhagavā rājagahe viharati
gijjhakūṭe 

[1]- sūkarakhatāyaṁ 2-. atha kho dīghanakho paribbājako yena
bhagavā tenupasaṅkami upasaṅkamitvā bhagavatā saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ aṭṭhāsi. ekamantaṁ
ṭhito kho dīghanakho paribbājako bhagavantaṁ etadavoca ahañhi
bho gotama evaṁvādī evaṁdiṭṭhī sabbaṁ me na khamatīti. yāpi
kho te esā aggivessana (pts. m i, 498) diṭṭhi sabbaṁ me na khamatīti esāpi
te diṭṭhi na khamatīti. esā 3- ce me bho gotama diṭṭhi khameyya
taṁpissa 4- tādisameva taṁpissa tādisamevāti. ato kho te aggivessana
bahū hi bahutarā lokasmiṁ ye evamāhaṁsu taṁpissa tādisameva
taṁpissa tādisamevāti te tañceva diṭṭhiṁ nappajahanti aññañca
diṭṭhiṁ upādiyanti. ato kho te aggivessana tanū hi tanutarā
lokasmiṁ ye evamāhaṁsu taṁpissa tādisameva taṁpissa tādisamevāti
te tañceva diṭṭhiṁ pajahanti aññañca diṭṭhiṁ na upādiyanti.

[270] santi aggivessana 5- eke samaṇabrāhmaṇā evaṁvādino
evaṁdiṭṭhino sabbaṁ me khamatīti. santi aggivessana eke samaṇabrāhmaṇā
evaṁvādino evaṁdiṭṭhino sabbaṁ me na khamatīti.

footnote: 1 ma. pabbate. 2 ma. sūkarakhatāya. 3 ma. esāpi me. 4 ma. yu. taṁpassa.
footnote: 5 yu. santaggivessanāti dissati.

page number: 264

santi aggivessana eke samaṇabrāhmaṇā evaṁvādino evaṁdiṭṭhino
ekaccaṁ me khamati ekaccaṁ me na khamatīti. tatra aggivessana
ye te samaṇabrāhmaṇā evaṁvādino evaṁdiṭṭhino sabbaṁ me
khamatīti tesamayaṁ diṭṭhi sarāgāya santike saṁyogāya santike abhinandanāya
santike ajjhosānāya santike upādānāya santiketi.
tatra aggivessana ye te samaṇabrāhmaṇā evaṁvādino evaṁdiṭṭhino
sabbaṁ me na khamatīti tesamayaṁ diṭṭhi asārāgāya santike asaṁyogāya
santike anabhinandanāya santike anajjhosānāya santike anupādānāya
santiketi. evaṁ vutte dīghanakho paribbājako bhagavantaṁ etadavoca
ukkaṁseti me bhavaṁ gotamo diṭṭhigataṁ samukkaṁseti me bhavaṁ gotamo
diṭṭhigatanti. tatra aggivessana ye te samaṇabrāhmaṇā evaṁvādino
evaṁdiṭṭhino ekaccaṁ me khamati ekaccaṁ me na khamatīti
yā hi tesaṁ khamati sāyaṁ diṭṭhi sarāgāya santike saṁyogāya
santike abhinandanāya santike ajjhosānāya santike upādānāya
santike yā hi tesaṁ na khamati sāyaṁ diṭṭhi asārāgāya santike
asaṁyogāya santike anabhinandanāya santike anajjhosānāya santike
anupādānāya santiketi.

[271] tatra aggivessana 1- ye te samaṇabrāhmaṇā evaṁ
vādino evaṁdiṭṭhino sabbaṁ me khamatīti tattha viññū puriso iti

footnote: 1 yu. tatraggivessanāti dissati.

page number: 265

paṭisañcikkhati yā 1- kho me ayaṁ diṭṭhi sabbaṁ me khamatīti imañce 2-
ahaṁ diṭṭhiṁ thāmasā (pts. m i, 499) parāmassa 3- abhinivissa vohareyyaṁ idameva saccaṁ
moghamaññanti dvīhi me assa viggaho yo cāyaṁ samaṇo vā
brāhmaṇo vā evaṁvādī evaṁdiṭṭhī sabbaṁ me na khamatīti yo
cāyaṁ samaṇo vā brāhmaṇo vā evaṁvādī evaṁdiṭṭhī ekaccaṁ
me khamati ekaccaṁ me na khamatīti imehi me 4- assa dvīhi
viggaho. iti viggahe sati vivādo vivāde sati vighāto vighāte
sati vihesā. iti so viggahañca vivādañca vighātañca vihesañca
attani sampassamāno tañceva diṭṭhiṁ pajahati aññañca diṭṭhiṁ
na upādiyati. evametāsaṁ diṭṭhīnaṁ pahānaṁ hoti evametāsaṁ
diṭṭhīnaṁ paṭinissaggo hoti. tatra aggivessana ye te
samaṇabrāhmaṇā evaṁvādino evaṁdiṭṭhino sabbaṁ me na khamatīti
tatra 5- viññū puriso iti paṭisañcikkhati yā 6- kho me ayaṁ diṭṭhi
sabbaṁ me na khamatīti imañce ahaṁ diṭṭhiṁ thāmasā parāmassa
abhinivissa vohareyyaṁ idameva saccaṁ moghamaññanti dvīhi me
assa viggaho yo cāyaṁ samaṇo vā brāhmaṇo vā evaṁvādī
evaṁdiṭṭhī sabbaṁ me khamatīti yo cāyaṁ samaṇo vā brāhmaṇo
vā evaṁvādī evaṁdiṭṭhī ekaccaṁ me khamati ekaccaṁ me na khamatīti
imehi me dvīhi assa viggaho. iti viggahe sati vivādo
vivāde sati vighāto vighāte sati vihesā. iti so viggahañca

footnote: 1-6 ma. yā ca kho. 2 ma. imañcāhaṁ. 3 ma. parāmasā. 4 ma. ayaṁ pāṭho na dissati.
footnote: 5 ma. tattha.

page number: 266

vivādañca vighātañca vihesañca attani sampassamāno tañceva
diṭṭhiṁ pajahati aññañca diṭṭhiṁ na upādiyati. evametāsaṁ diṭṭhīnaṁ
pahānaṁ hoti evametāsaṁ diṭṭhīnaṁ paṭinissaggo hoti. tatra
aggivessana ye te samaṇabrāhmaṇā evaṁvādino evaṁdiṭṭhino
ekaccaṁ me khamati ekaccaṁ me na khamatīti tatra viññū puriso
iti paṭisañcikkhati yā kho me ayaṁ diṭṭhi ekaccaṁ me khamati
ekaccaṁ me na khamatīti imañce ahaṁ diṭṭhiṁ thāmasā parāmassa
abhinivissa vohareyyaṁ idameva saccaṁ moghamaññanti dvīhi me
assa viggaho yo cāyaṁ samaṇo vā brāhmaṇo vā evaṁvādī
evaṁdiṭṭhī sabbaṁ me khamatīti yo cāyaṁ samaṇo vā brāhmaṇo
vā evaṁvādī evaṁdiṭṭhī sabbaṁ me na khamatīti imehi me assa
dvīhi viggaho. iti viggahe sati vivādo vivāde sati vighāto
vighāte sati vihesā. iti so viggahañca vivādañca vighātañca
vihesañca attani sampassamāno tañceva diṭṭhiṁ pajahati aññañca
diṭṭhiṁ (pts. m i, 500) na upādiyati. evametāsaṁ diṭṭhīnaṁ pahānaṁ hoti evametāsaṁ
diṭṭhīnaṁ paṭinissaggo hoti.

[272] ayaṁ kho pana aggivessana kāyo rūpī cātummahābhūtiko
mātāpettikasambhavo odanakummāsūpacayo aniccucchādanaparimaddhana-
bhedanaviddhaṁsanadhammo aniccato dukkhato rogato gaṇḍato
sallato aghato ābādhato parato palokato suññato anattato

page number: 267

samanupassitabbo. tassimaṁ kāyaṁ aniccato dukkhato rogato
gaṇḍato sallato aghato ābādhato parato palokato suññato
anattato samanupassato yo kāyasmiṁ kāyacchando kāyasineho
kāyanvayatā sā pahīyati.

[273] tisso kho imā aggivessana vedanā sukhā vedanā
dukkhā vedanā adukkhamasukhā vedanā. yasmiṁ aggivessana samaye
sukhaṁ vedanaṁ vedeti neva tasmiṁ samaye dukkhaṁ vedanaṁ vedeti na
adukkhamasukhaṁ vedanaṁ vedeti sukhaṁyeva tasmiṁ samaye vedanaṁ vedeti.
yasmiṁ aggivessana samaye dukkhaṁ vedanaṁ vedeti neva tasmiṁ samaye
sukhaṁ vedanaṁ vedeti na adukkhamasukhaṁ vedanaṁ vedeti dukkhaṁyeva tasmiṁ
samaye vedanaṁ vedeti. yasmiṁ aggivessana samaye adukkhamasukhaṁ vedanaṁ
vedeti neva tasmiṁ samaye sukhaṁ vedanaṁ vedeti na dukkhaṁ vedanaṁ
vedeti adukkhamasukhaṁyeva tasmiṁ samaye vedanaṁ vedeti. sukhā 1-
aggivessana 

[2]- aniccā saṅkhatā paṭiccasamuppannā khayadhammā vayadhammā
virāgadhammā nirodhadhammā. dukkhāpi kho aggivessana 

[3]- aniccā
saṅkhatā paṭiccasamuppannā khayadhammā vayadhammā virāgadhammā nirodhadhammā.
adukkhamasukhāpi kho aggivessana vedanā aniccā saṅkhatā
paṭiccasamuppannā khayadhammā vayadhammā virāgadhammā nirodhadhammā.
evaṁ passaṁ aggivessana sutavā ariyasāvako sukhāyapi vedanāya
nibbindati dukkhāyapi vedanāya nibbindati adukkhamasukhāyapi vedanāya

footnote: 1 ma. sukhāpi kho. 2-3 ma. etthantare vedanāti ayaṁ pāṭho dissati.

page number: 268

nibbindati nibbindaṁ virajjati virāgā vimuccati vimuttasmiṁ vimuttamiti
ñāṇaṁ hoti khīṇā jāti vusitaṁ brahmacariyaṁ kataṁ karaṇīyaṁ
nāparaṁ itthattāyāti pajānāti. evaṁ vimuttacitto kho
aggivessana bhikkhu na kenaci saṁvadati na kenaci vivadati yañca kho
loke vuttaṁ tena voharati aparāmasanti.

[274] tena kho pana samayena āyasmā sārīputto bhagavato
piṭṭhito nisinno 1- bhagavantaṁ vījiyamāno. atha kho āyasmato
sārīputtassa etadahosi tesaṁ tesaṁ kira no bhagavā dhammānaṁ
abhiññā pahānamāha tesaṁ tesaṁ kira no sugato dhammānaṁ
abhiññā paṭinissaggamāhāti. iti hidaṁ āyasmato sārīputtassa
paṭisañcikkhato anupādāya āsavehi cittaṁ vimucci. dīghanakhassa
paribbājakassa virajaṁ vītamalaṁ dhammacakkhuṁ udapādi yaṅkiñci samudayadhammaṁ
sabbantaṁ nirodhadhammanti.

[275] atha kho dīghanakho paribbājako diṭṭhadhammo pattadhammo
viditadhammo pariyogāḷhadhammo tiṇṇavicikiccho vigatakathaṁkatho
vesārajjappatto aparappaccayo satthu sāsane bhagavantaṁ etadavoca
abhikkantaṁ bho gotama abhikkantaṁ bho gotama seyyathāpi bho
gotama nikkujjitaṁ vā ukkujjeyya paṭicchannaṁ vā vivareyya mūḷhassa
vā maggaṁ ācikkheyya andhakāre vā telapajjotaṁ dhāreyya
cakkhumanto rūpāni dakkhantīti evameva bhotā gotamena anekapariyāyena

footnote: 1 ma. ṭhito hoti.

page number: 269

dhammo pakāsito esāhaṁ bhagavantaṁ 

[1]- saraṇaṁ gacchāmi
dhammañca bhikkhusaṅghañca upāsakaṁ maṁ bhavaṁ gotamo dhāretu ajjatagge
pāṇupetaṁ saraṇaṅgatanti.
dīghanakhasuttaṁ niṭṭhitaṁ catutthaṁ.
-------

footnote: 1 ma. etthantare gotamanti ayaṁ pāṭho dissati.

page number: 270

māgaṇḍiyasuttaṁ

[276] evamme sutaṁ ekaṁ samayaṁ bhagavā kurūsu viharati
kammāsadhammaṁ nāma kurūnaṁ nigamo bhāradvājagottassa brāhmaṇassa
agyāgāre tiṇasantharake. atha kho bhagavā pubbaṇhasamayaṁ nivāsetvā
pattacīvaramādāya kammāsadhammaṁ piṇḍāya pāvisi. kammāsadhamme 1-
piṇḍāya caritvā pacchābhattaṁ piṇḍapātapaṭikkanto yena aññataro
vanasaṇḍo (pts. m i, 502) tenupasaṅkami divāvihārāya taṁ vanasaṇḍaṁ ajjhogāhetvā
aññatarasmiṁ rukkhamūle divāvihāraṁ nisīdi.

[277] atha kho māgaṇḍiyo 2- paribbājako jaṅghāvihāraṁ
anucaṅkamamāno anuvicaramāno yena bhāradvājagottassa brāhmaṇassa
agyāgāraṁ tenupasaṅkami. addasā kho māgaṇḍiyo paribbājako
bhāradvājagottassa brāhmaṇassa agyāgāre tiṇasantharakaṁ 

[3]-
disvāna bhāradvājagottaṁ brāhmaṇaṁ etadavoca kassa 4- navayaṁ
samma bhoto bhāradvājassa agyāgāre tiṇasantharako paññatto
samaṇaseyyānurūpaṁ maññeti. atthi bho māgaṇḍiya samaṇo gotamo
sakyaputto sakyakulā pabbajito taṁ kho pana bhavantaṁ gotamaṁ
evaṁkalyāṇo kittisaddo abbhuggato itipi so bhagavā arahaṁ
sammāsambuddho vijjācaraṇasampanno sugato lokavidū anuttaro

footnote: 1 ma. kammāsadhammaṁ. 2 sī. ma. yu. māgandiyo. 3 ma. paññattaṁ.
footnote: 4 ma. kissa tvaṁ samma.

page number: 271

purisadammasārathi satthā devamanussānaṁ buddho bhagavāti tassesā
bhoto gotamassa seyyā paññattāti. duddiṭṭhaṁ 1- vata bho
bhāradvāja addasāma ye mayaṁ tassa bhoto gotamassa bhūnahanassa 2-
seyyaṁ addasāmāti. rakkhassetaṁ māgaṇḍiya vācaṁ rakkhassetaṁ
māgaṇḍiya vācaṁ bahū hi tasseva bhoto gotamassa khattiyapaṇḍitāpi
brāhmaṇapaṇḍitāpi gahapatipaṇḍitāpi samaṇapaṇḍitāpi
abhippasannā vinītā ariye ñāye dhamme kusaleti. sammukhā
cepi mayaṁ bhāradvāja taṁ bhavantaṁ gotamaṁ passeyyāma sammukhāpi
naṁ vadeyyāma bhūnahano 3- samaṇo gotamoti taṁ kissa hetu
evañhi no sutte ocaratīti. sace taṁ bhoto māgaṇḍiyassa
agaru ārocessāmi 4- tassa 5- samaṇassa gotamassāti. appossukko
bhavaṁ bhāradvājo vutto ca 6- naṁ vadeyyāti.

[278] assosi kho bhagavā dibbāya sotadhātuyā visuddhāya
atikkantamānusakāya bhāradvājagottassa brāhmaṇassa māgaṇḍiyena
paribbājakena saddhiṁ imaṁ kathāsallāpaṁ. atha kho bhagavā sāyaṇhasamayaṁ
paṭisallānā vuṭṭhito yena bhāradvājagottassa brāhmaṇassa agyāgāraṁ
tenupasaṅkami upasaṅkamitvā nisīdi paññatte tiṇasantharake.
atha kho bhāradvājagotto brāhmaṇo yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ

footnote: 1 ma. duddiṭṭhaṁ ... addasāmāti āmeṇḍitāni. 2 sī. ma. yu. bhūnahuno.
footnote: 3 sī. ma. yu. bhūnahu. 4 ma. āroceyyāmi. 5 ma. taṁ. 6 ma. va.

page number: 272

vītisāretvā ekamantaṁ (pts. m i, 503) nisīdi. ekamantaṁ nisinnaṁ kho bhāradvājagottaṁ
brāhmaṇaṁ bhagavā etadavoca ahu pana te bhāradvāja
māgaṇḍiyena paribbājakena saddhiṁ imaṁyeva tiṇasantharakaṁ ārabbha
kocideva kathāsallāpoti. evaṁ vutte bhāradvājagotto brāhmaṇo
saṁviggo lomahaṭṭhajāto bhagavantaṁ etadavoca etadeva kho pana
mayaṁ bhoto gotamassa ārocetukāmā atha ca pana bhavaṁ gotamo
anakkhātaṁyeva akkhāsīti 1-. ayañca hidaṁ 2- bhagavato bhāradvājagottena
brāhmaṇena saddhiṁ antarākathā vippakatā hoti. atha kho
māgaṇḍiyo paribbājako jaṅghāvihāraṁ anucaṅkamamāno anuvicaramāno
yena bhāradvājagottassa brāhmaṇassa agyāgāraṁ yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ nisīdi.

[279] ekamantaṁ nisinnaṁ kho māgaṇḍiyaṁ paribbājakaṁ bhagavā
etadavoca cakkhu 3- kho māgaṇḍiya rūpārāmaṁ rūparataṁ rūpasammuditaṁ
taṁ tathāgatassa dantaṁ guttaṁ rakkhitaṁ saṁvutaṁ tassa ca saṁvarāya
dhammaṁ deseti idannu te etaṁ māgaṇḍiya sandhāya bhāsitaṁ
bhūnahano 4- samaṇo gotamoti. etadeva pana me bho gotama sandhāya
bhāsitaṁ bhūnahano samaṇo gotamoti taṁ kissa hetu evañhi
no sutte ocaratīti. sotaṁ kho māgaṇḍiya saddārāmaṁ .pe.

footnote: 1 sī. yu. anakkhānaṁyeva akāsīti. 2 ma. hi. 3 ma. cakkhuṁ. 4 ma. yu. bhūnahu.

page number: 273

ghānaṁ kho māgaṇḍiya gandhārāmaṁ ... jivhā kho māgaṇḍiya rasārāmā
rasaratā rasasammuditā sā tathāgatassa dantā guttā rakkhitā
saṁvutā tassa ca saṁvarāya dhammaṁ deseti idannu te etaṁ
kho 1- māgaṇḍiya sandhāya bhāsitaṁ bhūnahano 2- samaṇo gotamoti.
etadeva kho pana me bho gotama sandhāya bhāsitaṁ bhūnahano
samaṇo gotamoti taṁ kissa hetu evañhi no sutte ocaratīti.
kāyo kho māgaṇḍiya phoṭṭhabbārāmo .pe. mano kho māgaṇḍiya
dhammārāmo dhammarato dhammasammudito so tathāgatassa danto
gutto rakkhito saṁvuto tassa ca saṁvarāya dhammaṁ deseti idannu
te etaṁ māgaṇḍiya sandhāya bhāsitaṁ bhūnahano samaṇo gotamoti.
etadeva kho pana me bho gotama sandhāya bhāsitaṁ bhūnahano
samaṇo gotamoti taṁ kissa hetu evañhi no sutte ocaratīti.

[280] taṁ kiṁ maññasi māgaṇḍiya idhekacco cakkhuviññeyyehi
rūpehi paricāritapubbo assa iṭṭhehi kantehi manāpehi piyarūpehi
kāmūpasañhitehi rajanīyehi so aparena samayena rūpānaṁyeva samudayañca
aṭṭhaṅgamañca assādañca ādīnavañca nissaraṇañca yathābhūtaṁ
viditvā rūpataṇhaṁ pahāya rūpapariḷāhaṁ paṭivinodetvā vigatapipāso
ajjhattaṁ vūpasantacitto vihareyya imassa pana te māgaṇḍiya
kimassa vacanīyanti. na kiñci bho gotama. taṁ kiṁ maññasi
māgaṇḍiya idhekacco sotaviññeyyehi saddehi .pe. ghānaviññeyyehi

footnote: 1 ma. yu. khoti pāṭhasaddo natthi. 2 yu. bhūnahu sabbattha evaṁ ñātabbaṁ.

page number: 274

gandhehi ... jivhāviññeyyehi rasehi ... kāyaviññeyyehi
phoṭṭhabbehi paricāritapubbo assa iṭṭhehi kantehi manāpehi piyarūpehi
kāmūpasañhitehi rajanīyehei so aparena samayena phoṭṭhabbānaṁyeva
samudayañca aṭṭhaṅgamañca assādañca ādīnavañca
nissaraṇañca yathābhūtaṁ viditvā phoṭṭhabbataṇhaṁ pahāya phoṭṭhabbapariḷāhaṁ
paṭivinodetvā vigatapipāso ajjhattaṁ vūpasantacitto
vihareyya imassa pana te māgaṇḍiya kimassa vacanīyanti. na
kiñci bho gotama.

[281] ahaṁ kho pana māgaṇḍiya pubbe āgāriyabhūto samāno
pañcahi kāmaguṇehi samappito samaṅgībhūto paricāresiṁ cakkhuviññeyyehi
rūpehi iṭṭhehi kantehi manāpehi piyarūpehi kāmūpasañhitehi
rajanīyehi sotaviññeyyehi saddehi .pe. ghānaviññeyyehi
gandhehi ... jivhāviññeyyehi rasehi ... kāyaviññeyyehi phoṭṭhabbehi
iṭṭhehi kantehi manāpehi piyarūpehi kāmūpasañhitehi rajanīyehi.
tassa mayhaṁ māgaṇḍiya tayo pāsādā ahesuṁ eko vassiko
eko hemantiko eko gimhiko. so kho ahaṁ māgaṇḍiya
vassike pāsāde cattāro māse nippurisehi turiyehi paricāriyamāno
na heṭṭhāpāsādaṁ orohāmi. so aparena samayena kāmānaṁyeva
samudayañca aṭṭhaṅgamañca assādañca ādīnavañca nissaraṇañca
yathābhūtaṁ viditvā kāmataṇhaṁ pahāya kāmapariḷāhaṁ paṭivinodetvā

page number: 275

vigatapipāso ajjhattaṁ vūpasantacitto viharāmi. so aññe
satte passāmi kāmesu avītarāge kāmataṇhāhi khajjamāne kāmapariḷāhena
pariḍayhamāne kāme paṭisevante so tesaṁ na (pts. m i, 505) pihemi
na tattha abhiramāmi taṁ kissa hetu yā hayaṁ 1- māgaṇḍiya rati
aññatreva kāmehi aññatra akusalehi dhammehi 

[2]- tāya ratiyā
ramamāno hīnassa na pihemi na tattha abhiramāmi.

[282] seyyathāpi māgaṇḍiya gahapati vā gahapatiputto vā
aḍḍho mahaddhano mahābhogo pañcahi kāmaguṇehi samappito
samaṅgībhūto paricāreyya cakkhuviññeyyehi rūpehi iṭṭhehi kantehi
manāpehi piyarūpehi kāmūpasañhitehi rajanīyehi sotaviññeyyehi
saddehi .pe. ghānaviññeyyehi gandhehi .pe. jivhāviññeyyehi
rasehi .pe. kāyaviññeyyehi phoṭṭhabbehi iṭṭhehi kantehi
manāpehi piyarūpehi kāmūpasañhitehi rajanīyehi. so kāyena sucaritaṁ
caritvā vācāya sucaritaṁ caritvā manasā sucaritaṁ caritvā kāyassa
bhedā parammaraṇā sugatiṁ saggaṁ lokaṁ upapajjeyya devānaṁ tāvatiṁsānaṁ
sahabyataṁ. so tattha nandane vane accharāsaṅghaparivuto dibbehi
pañcahi kāmaguṇehi samappito samaṅgībhūto paricāreyya. so
passeyya gahapatiṁ vā gahapatiputtaṁ vā pañcahi kāmaguṇehi samappitaṁ
samaṅgībhūtaṁ paricāriyamānaṁ. taṁ kiṁ maññasi māgaṇḍiya api nu
so devaputto nandane vane accharāsaṅghaparivuto dibbehi pañcahi

footnote: 1 ma. pāyaṁ. 2 ma. yu. etthantare api dibbaṁ sukhaṁ samadhiggayha tiṭṭhatīti
footnote: dissanti.

page number: 276

kāmaguṇehi samappito samaṅgībhūto paricāriyamāno amussa gahapatissa
vā gahapatiputtassa vā piheyya mānusakānaṁ vā pañcannaṁ kāmaguṇānaṁ
mānusakehi vā kāmehi āvaṭṭeyyāti. no hetaṁ 1- bho gotama
taṁ kissa hetu mānusakehi bho gotama kāmehi dibbakāmā 2-
abhikkantatarā ca paṇītatarā cāti. evameva kho ahaṁ māgaṇḍiya
pubbe āgāriyabhūto samāno pañcahi kāmaguṇehi samappito
samaṅgībhūto paricāresiṁ cakkhuviññeyyehi rūpehi iṭṭhehi kantehi
manāpehi piyarūpehi kāmūpasañhitehi rajanīyehi sotaviññeyyehi
saddehi .pe. ghānaviññeyyehi gandhehi .pe. jivhāviññeyyehi
rasehi .pe. kāyaviññeyyehi phoṭṭhabbehi iṭṭhehi kantehi
manāpehi piyarūpehi kāmūpasañhitehi rajanīyehi. so aparena
samayena kāmānaṁyeva samudayañca aṭṭhaṅgamañca assādañca ādīnavañca
nissaraṇañca yathābhūtaṁ viditvā kāmataṇhaṁ pahāya kāmapariḷāhaṁ
paṭivinodetvā vigatapipāso (pts. m i, 506) ajjhattaṁ vūpasantacitto viharāmi.
so ahaṁ 3- aññe satte passāmi kāmesu avītarāge kāmataṇhāhi
khajjamāne kāmapariḷāhena pariḍayhamāne kāme paṭisevante so
tesaṁ na pihemi na tattha abhiramāmi taṁ kissa hetu yā hayaṁ
māgaṇḍiya rati aññatreva kāmehi aññatra akusalehi dhammehi
api dibbaṁ sukhaṁ samadhiggayha tiṭṭhati tāya ratiyā ramamāno
hīnassa na pihemi na tattha abhiramāmi.

footnote: 1 ma. yu. hidaṁ. 2 yu. dibbā kāmā. 3 ma. yu. ayaṁ pāṭho natthi.

page number: 277

[283] seyyathāpi māgaṇḍiya kuṭṭhī puriso arugatto pakkagatto
kimīhi khajjamāno nakhehi vaṇamukhāni vippatacchamāno aṅgārakāsuyā
kāyaṁ paritāpeyya tassa mittāmaccā ñātisālohitā
bhisakkaṁ sallakattaṁ upaṭṭhapeyyuṁ tassa so bhisakko sallakatto
bhesajjaṁ kareyya so 

[1]- bhesajjaṁ āgamma kuṭṭhehi parimucceyya
arogo assa sukhī serī sayaṁvasī yenakāmaṅgamo. so aññaṁ kuṭṭhiṁ
purisaṁ passeyya arugattaṁ pakkagattaṁ kimīhi khajjamānaṁ nakhehi vaṇamukhāni
vippatacchamānaṁ aṅgārakāsuyā 

[2]- paritāpentaṁ. taṁ kiṁ maññasi
māgaṇḍiya api nu so puriso amussa kuṭṭhissa purisassa piheyya
aṅgārakāsuyā vā bhesajjaṁ paṭisevanāya vāti. no hetaṁ 3- bho
gotama taṁ kissa hetu roge hi bho gotama sati bhesajjena
karaṇīyaṁ hoti roge asati bhesajjena karaṇīyaṁ na hotīti.
evameva kho ahaṁ māgaṇḍiya pubbe āgāriyabhūto samāno pañcahi
kāmaguṇehi samappito samaṅgībhūto paricāresiṁ cakkhuviññeyyehi rūpehi
iṭṭhehi kantehi manāpehi piyarūpehi kāmūpasañhitehi rajanīyehi
sotaviññeyyehi saddehi .pe. ghānaviññeyyehi gandhehi .pe.
jivhāviññeyyehi rasehi .pe. kāyaviññeyyehi phoṭṭhabbehi
iṭṭhehi kantehi manāpehi piyarūpehi kāmūpasañhitehi rajanīyehi.
so aparena samayena kāmānaṁyeva samudayañca aṭṭhaṅgamañca assādañca
ādīnavañca nissaraṇañca yathābhūtaṁ viditvā kāmataṇhaṁ pahāya

footnote: 1 ma. yu. taṁ. 2 ma. yu. kāyaṁ. 3 ma. yu. no hidaṁ.

page number: 278

kāmapariḷāhaṁ paṭivinodetvā vigatapipāso ajjhattaṁ vūpasantacitto
viharāmi. so aññe satte passāmi kāmesu avītarāge
kāmataṇhāhi khajjamāne kāmapariḷāhena pariḍayhamāne kāme
paṭisevante so tesaṁ na pihemi na tattha abhiramāmi taṁ kissa
hetu yā hayaṁ māgaṇḍiya rati aññatreva kāmehi aññatra
akusalehi (pts. m i, 507) dhammehi api dibbaṁ sukhaṁ samadhiggayha tiṭṭhati tāya
ratiyā ramamāno hīnassa na pihemi na tattha abhiramāmi.

[284] seyyathāpi māgaṇḍiya kuṭṭhī puriso arugatto pakkagatto
kimīhi khajjamāno nakhehi vaṇamukhānipi vippatacchamāno aṅgārakāsuyā

[1]- paritāpeyya tassa mittāmaccā ñātisālohitā bhisakkaṁ sallakattaṁ
upaṭṭhapeyyuṁ tassa so bhisakko sallakatto bhesajjaṁ kareyya
so 

[2]- bhesajjaṁ āgamma kuṭṭhehi parimucceyya arogo assa sukhī
serī sayaṁvasī yenakāmaṅgamo. tamenaṁ dve balavanto purisā
nānābāhāsu gahetvā aṅgārakāsuyā 3- upakaḍḍheyyuṁ. taṁ kiṁ
maññasi māgaṇḍiya api nu so puriso iti cīti ceva kāyaṁ
sannāmeyyāti. evaṁ bho gotama taṁ kissa hetu asu hi bho
gotama aggi dukkhasamphasso ceva mahābhitāpo ca mahāpariḷāho
cāti. taṁ kiṁ maññasi māgaṇḍiya idāni ceva nu kho so
aggi dukkhasamphasso ceva mahābhitāpo ca mahāpariḷāho ca udāhu
pubbepi so aggi dukkhasamphasso ceva mahābhitāpo ca mahāpariḷāho

footnote: 1 ma. yu. kāyaṁ. 2 yu. taṁ. 3 yu. aṅgārakāsuṁ.

page number: 279

cāti. idāni ceva bho gotama so aggi dukkhasamphasso ceva
mahābhitāpo ca mahāpariḷāho ca pubbepi so aggi dukkhasamphasso
ceva mahābhitāpo ca mahāpariḷāho ca asu ca 1- bho gotama
kuṭṭhī puriso arugatto pakkagatto kimīhi khajjamāno nakhehi vaṇamukhāni
vippatacchamāno upahatindriyo dukkhasamphasseyeva 2- aggismiṁ
sukhamiti viparītasaññaṁ paccalatthāti. evameva kho māgaṇḍiya
atītampi addhānaṁ kāmā 3- dukkhasamphassā ceva mahābhitāpā ca
mahāpariḷāhā ca anāgatampi addhānaṁ kāmā 3- dukkhasamphassā
ceva mahābhitāpā ca mahāpariḷāhā ca etarahipi paccuppannaṁ
addhānaṁ kāmā dukkhasamphassā ceva mahābhitāpā ca mahāpariḷāhā
ca ime ca māgaṇḍiya sattā kāmesu avītarāgā kāmataṇhāhi
khajjamānā kāmapariḷāhena pariḍayhamānā upahatindriyā dukkhasamphassesuyeva 4-
kāmesu sukhamiti viparītasaññaṁ paccalatthuṁ.

[285] seyyathāpi māgaṇḍiya kuṭṭhī puriso arugatto pakkagatto
kimīhi khajjamāno nakhehi vaṇamukhāni vippatacchamāno aṅgārakāsuyā
kāyaṁ paritāpeti yathā yathā hi 

[5]- māgaṇḍiya asu kuṭṭhī puriso
arugatto pakkagatto (pts. m i, 508) kimīhi khajjamāno nakhehi vaṇamukhāni vippatacchamāno
aṅgārakāsuyā kāyaṁ paritāpeti tathā tathā tasseva
tāni vaṇamukhāni asucitarāni ceva honti duggandhatarāni ca pūtikatarāni

footnote: 1 sī. yu. asu hi. 2 ma. dukkhasamphasso ceva. 3 ma. kāmo dukkhasamphasso
footnote: ceva mahābhitāpo ca mahāpariḷāho ca. 4 ma. ceva. 5 yu. kho.

page number: 280

ca hoti 1- ceva kāci sātamattā assādamattā yadidaṁ vaṇamukhāni 2-
kaṇḍuvaṇahetu evameva kho māgaṇḍiya sattā kāmesu avītarāgā
kāmataṇhāhi khajjamānā kāmapariḷāhena pariḍayhamānā kāme
paṭisevanti yathā yathā 

[3]- māgaṇḍiya sattā kāmesu avītarāgā
kāmataṇhāhi khajjamānā kāmapariḷāhena 

[4]- pariḍayhamānā kāme
paṭisevanti tathā tathā tesaṁ 5- sattānaṁ kāmataṇhā ceva pavaḍḍhati
kāmapariḷāhena pariḍayhanti ceva 6- hoti ceva kāci 7- sātamattā
assādamattā yadidaṁ pañca kāmaguṇe paṭicca.

[286] taṁ kiṁ maññasi māgaṇḍiya api nu te diṭṭho vā
suto vā rājā vā rājamahāmatto vā pañcahi kāmaguṇehi
samappito samaṅgībhūto paricāriyamāno kāmataṇhaṁ appahāya kāmapariḷāhaṁ
appaṭivinodetvā vigatapipāso ajjhattaṁ vūpasantacitto
vihāsi vā viharati vā viharissati vāti. no hidaṁ bho gotama.
sādhu māgaṇḍiya mayāpi kho etaṁ māgaṇḍiya neva diṭṭhaṁ na sutaṁ
rājā vā rājamahāmatto vā pañcahi kāmaguṇehi samappito
samaṅgībhūto paricāriyamāno kāmataṇhaṁ appahāya kāmapariḷāhaṁ
appaṭivinodetvā vigatapipāso ajjhattaṁ vūpasantacitto vihāsi
vā viharati vā viharissati vā. atha kho māgaṇḍiya ye hi keci
samaṇā vā brāhmaṇā vā vigatapipāsā ajjhattaṁ vūpasantacittā
vihaṁsu 8- vā viharanti vā viharissanti vā sabbe te kāmānaṁyeva

footnote: 1 ma. honti. 2 ma. vaṇamukhānaṁ. 3 ma. kho. 4 ma. ca. 5 ma. tesaṁ tesaṁ.
footnote: 6 ma. cevāti saddo natthi. 7 ma. kācīti pāṭhapadaṁ natthi.
footnote: 8 ma. vihāsuṁ. ito paraṁ evaṁ ñātabbaṁ.

page number: 281

samudayañca aṭṭhaṅgamañca assādañca ādīnavañca nissaraṇañca
yathābhūtaṁ viditvā kāmataṇhaṁ pahāya kāmapariḷāhaṁ paṭivinodetvā
vigatapipāsā ajjhattaṁ vūpasantacittā vihaṁsu vā viharanti vā
viharissanti vāti.

[287] atha kho bhagavā tāyaṁ velāyaṁ imaṁ udānaṁ udānesi
ārogyaparamā 1- lābhā nibbānaṁ paramaṁ sukhaṁ
aṭṭhaṅgiko ca maggānaṁ khemaṁ amatagāminanti.
evaṁ (pts. m i, 509) vutte māgaṇḍiyo paribbājako bhagavantaṁ etadavoca acchariyaṁ
bho gotama abbhūtaṁ bho gotama yāva subhāsitañcidaṁ bhotā
gotamena ārogyaparamā lābhā nibbānaṁ paramaṁ sukhanti mayāpi 2-
kho etaṁ bho gotama sutaṁ pubbakānaṁ paribbājakānaṁ ācariyapācariyānaṁ
bhāsamānānaṁ ārogyaparamā lābhā nibbānaṁ paramaṁ sukhanti tayidaṁ
bho gotama sametīti. yaṁ pana 

[3]- te māgaṇḍiya sutaṁ pubbakānaṁ
paribbājakānaṁ ācariyapācariyānaṁ bhāsamānānaṁ ārogyaparamā lābhā
nibbānaṁ paramaṁ sukhanti katamantaṁ ārogyaṁ katamantaṁ nibbānanti.
evaṁ vutte māgaṇḍiyo paribbājako sakāneva sudaṁ 4- gattāni
pāṇinā anomajjati idantaṁ bho gotama ārogyaṁ idantaṁ
nibbānaṁ ahaṁ 5- bho gotama etarahi arogo sukhī na maṁ kiñci
ābādhatīti.

[288] seyyathāpi māgaṇḍiya jaccandho puriso so na

footnote: 1 ma. sabbattha ārogyaṁ paramaṁ lābhaṁ. 2 ma. mayāpetaṁ bho. 3 yu. etaṁ.
footnote: 4 ma. sugattāni. 5 ma. yu. ahañhi. 6 ma. manti pāṭho natthi.

page number: 282

passeyya kaṇhasukkāni rūpāni na passeyya nīlakāni rūpāni na
passeyya pītakāni rūpāni na passeyya lohitakāni rūpāni na
passeyya mañjeṭṭhikāni rūpāni na passeyya samavisamaṁ na passeyya
tārakarūpāni na passeyya candimasuriye. so suṇeyya cakkhumato
bhāsamānassa chekaṁ vata bho odātaṁ vatthaṁ abhirūpaṁ nimmalaṁ
sucinti. so odātapariyesanaṁ careyya tamenaṁ aññataro puriso
telamasikatena 1- sāhuḷacīvarena 2- vañceyya 3- idante ambho purisa
odātaṁ vatthaṁ abhirūpaṁ nimmalaṁ sucinti. so taṁ paṭiggaṇheyya
paṭiggahetvā pārupeyya pārupetvā attamano attamanavācaṁ
nicchāreyya chekaṁ vata bho odātaṁ vatthaṁ abhirūpaṁ nimmalaṁ sucinti.
taṁ kiṁ maññasi māgaṇḍiya api nu so jaccandho puriso jānanto
passanto amuṁ telamasikataṁ sāhuḷacīvaraṁ paṭiggaṇheyya paṭiggahetvā
pārupeyya pārupetvā attamano attamanavācaṁ nicchāreyya chekaṁ
vata bho odātaṁ vatthaṁ abhirūpaṁ nimmalaṁ sucinti udāhu cakkhumato
saddhāyāti. ajānanto hi bho gotama apassanto asu 4-
so (pts. m i, 510) jaccandho puriso amuṁ telamasikataṁ sāhuḷacīvaraṁ paṭiggaṇheyya
paṭiggahetvā pārupeyya pārupetvā attamano attamanavācaṁ
nicchāreyya chekaṁ vata bho odātaṁ vatthaṁ abhirūpaṁ nimmalaṁ sucinti
udāhu 5- cakkhumato saddhāyāti 6-. evameva kho māgaṇḍiya aññatitthiyā
paribbājakā andhā acakkhukā ajānantā ārogyaṁ apassantā

footnote: 1-2-3 ma. telamalikatena sāhaḷicīrena gaṇehayya. 4 ma. ayaṁ pāṭho natthi.
footnote: 5 ma. yu. ayampi pāṭho natthi. 6 ma. sandhāyāti.

page number: 283

nibbānaṁ atha ca panimaṁ gāthaṁ bhāsanti ārogyaparamā lābhā
nibbānaṁ paramaṁ sukhanti. pubbakehesā māgaṇḍiya arahantehi
sammāsambuddhehi gāthā bhāsitā
ārogyaparamā lābhā nibbānaṁ paramaṁ sukhaṁ
aṭṭhaṅgiko ca maggānaṁ khemaṁ amatagāminanti
esā 1- etarahi anupubbena puthujjanagāthā. ayaṁ kho māgaṇḍiya
kāyo rogabhūto gaṇḍabhūto sallabhūto aghabhūto ābādhabhūto so
tvaṁ imaṁ kāyaṁ rogabhūtaṁ gaṇḍabhūtaṁ sallabhūtaṁ aghabhūtaṁ ābādhabhūtaṁ
idantaṁ bho gotama ārogyaṁ idantaṁ nibbānanti vadesi. taṁ
hi te māgaṇḍiya ariyaṁ cakkhuṁ natthi yena tvaṁ ariyena cakkhunā
ārogyaṁ jāneyyāsi nibbānaṁ passeyyāsīti.

[289] evaṁ pasanno ahaṁ bhoto gotamassa pahoti me bhavaṁ
gotamo tathā dhammaṁ desetuṁ yathāhaṁ ārogyaṁ jāneyyaṁ nibbānaṁ
passeyyanti. seyyathāpi māgaṇḍiya jaccandho puriso 

[2]- na passeyya
kaṇhasukkāni rūpāni na passeyya nīlakāni rūpāni na passeyya
pītakāni rūpāni na passeyya lohitakāni rūpāni na passeyya
mañjeṭṭhikāni rūpāni na passeyya samavisamaṁ na passeyya tārakarūpāni
na passeyya candimasuriye. tassa mittāmaccā ñātisālohitā
bhisakkaṁ sallakattaṁ upaṭṭhapeyyuṁ tassa so bhisakko sallakatto
bhesajjaṁ kareyya so taṁ bhesajjaṁ āgamma na cakkhūni uppādeyya

footnote: 1 yu. sā. 2 ma. yu. so.

page number: 284

na 1- cakkhūni visodheyya. taṁ kiṁ maññasi māgaṇḍiya nanu so
vejjo yāvadeva kilamathassa vighātassa bhāgī assāti. evaṁ bho
gotama. evameva kho māgaṇḍiya ahañceva 2- te dhammaṁ deseyyaṁ
idantaṁ ārogyaṁ idantaṁ nibbānanti so tvaṁ ārogyaṁ na
jāneyyāsi (pts. m i, 511) nibbānaṁ na passeyyāsi so mamassa kilamatho sā
mamassa vihesāti.

[290] evaṁ pasanno ahaṁ bhoto gotamassa pahoti me
bhavaṁ gotamo tathā dhammaṁ desetuṁ yathāhaṁ ārogyaṁ 

[3]- nibbānaṁ
passeyyanti. seyyathāpi māgaṇḍiya jaccandho puriso so na
passeyya kaṇhasukkāni rūpāni na passeyya nīlakāni rūpāni na
passeyya pītakāni rūpāni na passeyya lohitakāni rūpāni na
passeyya mañjeṭṭhikāni rūpāni na passeyya samavisamaṁ na passeyya
tārakarūpāni na passeyya candimasuriye. so suṇeyya cakkhumato
bhāsamānassa chekaṁ vata bho odātaṁ vatthaṁ abhirūpaṁ nimmalaṁ
sucinti. so odātapariyesanaṁ careyya tamenaṁ aññataro puriso
telamasikatena sāhuḷacīvarena vañceyya 4- idante ambho purisa odātaṁ
vatthaṁ abhirūpaṁ nimmalaṁ sucinti. so taṁ paṭiggaṇheyya paṭiggahetvā
pārupeyya tassa mittāmaccā ñātisālohitā bhisakkaṁ sallakattaṁ
upaṭṭhapeyyuṁ tassa so bhisakko sallakatto bhesajjaṁ kareyya
uddhaṁvirecanaṁ adhovirecanaṁ añjanaṁ paccañjanaṁ natthukammaṁ. so taṁ

footnote: 1 yu. nasaddo natthi. 2 ma. ahañce te. 3 ma. yu. jāneyyaṁ.
footnote: 4 ma. gaṇheyya.

page number: 285

bhesajjaṁ āgamma cakkhūni uppādeyya cakkhūni visodheyya tassa
saha cakkhuppādā yo asukasmiṁ 1- telamasikate sāhuḷacīvare chandarāgo
so pahīyetha tañcenaṁ 2- purisaṁ amittatopi daheyya paccatthikatopi
daheyya apica jīvitā voropetabbaṁ maññeyya dīgharattaṁ vata bho
ahaṁ iminā purisena telamasikatena sāhuḷacīvarena nikato vañcito
paluddho 3- idante ambho purisa odātaṁ vatthaṁ abhirūpaṁ nimmalaṁ
sucinti evameva kho māgaṇḍiya ahañceva te dhammaṁ deseyyaṁ
idantaṁ ārogyaṁ idantaṁ nibbānanti. so tvaṁ ārogyaṁ
jāneyyāsi nibbānaṁ passeyyāsi tassa te saha cakkhuppādā
yo pañcasūpādānakkhandhesu chandarāgo so pahīyetha apica te
evamassa dīgharattaṁ vata bho ahaṁ iminā cittena nikato vañcito
paluddho 4- ahañca 5- rūpaṁyeva upādiyamāno upādiyiṁ vedanaṁyeva
upādiyamāno diyamāno upādiyiṁ saññaṁyeva upādiyamāno upādiyiṁ
saṅkhāraṁyeva 6- upādiyamāno (pts. m i, 512) upādiyiṁ viññāṇaṁyeva upādiyamāno
upādiyiṁ tassa me upādānapaccayā bhavo bhavapaccayā jāti
jātipaccayā jarāmaraṇaṁ sokaparidevadukkhadomanassupāyāsā sambhavanti
evametassa kevalassa dukkhakkhandhassa samudayo hotīti.

[291] evaṁ pasanno ahaṁ bhoto gotamassa pahoti me bhavaṁ
gotamo tathā dhammaṁ desetuṁ yathāhaṁ imamhā āsanā anandho
vuṭṭhaheyyanti. tenahi tvaṁ māgaṇḍiya sappurise bhajeyyāsi yato

footnote: 1 ma. yu. amusmiṁ. 2 ma. yu. tañca naṁ. 3-4 yu. paladdho. 5 ma. yu. ahañhi.
footnote: 6 ma. yu. saṅkhāre yeva.

page number: 286

kho tvaṁ māgaṇḍiya sappurise bhajessasi tato tvaṁ māgaṇḍiya
saddhammaṁ sossasi yato kho tvaṁ māgaṇḍiya saddhammaṁ sossasi
tato tvaṁ māgaṇḍiya dhammānudhammaṁ paṭipajjissasi yato kho tvaṁ
māgaṇḍiya dhammānudhammaṁ paṭipajjissasi tato 1- tvaṁ māgaṇḍiya
sāmaṁyeva ñassasi sāmaṁ dakkhissasi 2- ime rogā gaṇḍā sallā
idha rogā gaṇḍā sallā aparisesā nirujjhanti tassa me upādānanirodhā
bhavanirodho bhavanirodhā jātinirodho jātinirodhā jarāmaraṇaṁ
sokaparidevadukkhadomanassupāyāsā nirujjhanti evametassa kevalassa
dukkhakkhandhassa nirodho hotīti.

[292] evaṁ vutte māgaṇḍiyo paribbājako bhagavantaṁ etadavoca
abhikkantaṁ bho gotama abhikkantaṁ bho gotama seyyathāpi bho gotama
nikkujjitaṁ vā ukkujjeyya paṭicchannaṁ vā vivareyya mūḷhassa vā
maggaṁ ācikkheyya andhakāre vā telapajjotaṁ dhāreyya cakkhumanto
rūpāni dakkhantīti 3- evameva bhotā gotamena anekapariyāyena dhammo
pakāsito esāhaṁ bhavantaṁ gotamaṁ saraṇaṁ gacchāmi dhammañca bhikkhusaṅghañca
labheyyāhaṁ bhoto gotamassa santike pabbajjaṁ labheyyaṁ
upasampadanti. yo kho māgaṇḍiya aññatitthiyapubbo imasmiṁ
dhammavinaye ākaṅkhati pabbajjaṁ ākaṅkhati upasampadaṁ so cattāro
māse parivasati catunnaṁ māsānaṁ accayena āraddhacittā bhikkhū

footnote: 1 ma. tato kho tvaṁ. 2 sī. yu. dakkhisi. 3 yu. dakkhintīti.

page number: 287

pabbājenti upasampādenti bhikkhubhāvāya apica mettha puggalavemattatā
viditāti. sace bhante aññatitthiyapubbā 1- imasmiṁ dhammavinaye
ākaṅkhantā 2- pabbajjaṁ ākaṅkhantā 3- upasampadaṁ cattāro
māse parivasanti 4- catunnaṁ māsānaṁ accayena āraddhacittā bhikkhū
pabbājenti upasampādenti (pts. m i, 513) 

[5]- ahaṁ cattāri vassāni parivasissāmi
catunnaṁ 

[6]- vassānaṁ accayena āraddhacittā bhikkhū pabbājentu
upasampādentu bhikkhubhāvāyāti. alattha kho māgaṇḍiyo paribbājako
bhagavato santike pabbajjaṁ alattha upasampadaṁ. acirūpasampanno
kho panāyasmā māgaṇḍiyo eko vūpakaṭṭho appamatto ātāpī
pahitatto viharanto nacirasseva yassatthāya kulaputtā sammadeva
agārasmā anagāriyaṁ pabbajanti 7- tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja vihāsi
khīṇā jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
abbhaññāsi. aññataro kho panāyasmā māgaṇḍiyo arahataṁ
ahosīti.
māgaṇḍiyasuttaṁ niṭṭhitaṁ pañcamaṁ.
---------

footnote: 1 ma. ...pubbo. 2-3 ma. ākaṅkhati. 4 ma. parivasati.
footnote: 5 ma. yu. bhikkhubhāvāya. 6 yu. maṁ. ma. pabbājenti.

page number: 288

sandakasuttaṁ

[293] evamme sutaṁ ekaṁ samayaṁ bhagavā kosambiyaṁ viharati
ghositārāme. tena kho pana samayena sandako paribbājako
pilakkhaguhāyaṁ 1- paṭivasati mahatiyā paribbājakaparisāya saddhiṁ pañcamattehi
paribbājakasatehi. atha kho āyasmā ānando sāyaṇhasamayaṁ
paṭisallānā vuṭṭhito bhikkhū āmantesi āyāmāvuso yena
devakaṭasobbho tenupasaṅkamissāma guhādassanāyāti. evamāvusoti
kho te bhikkhū āyasmato ānandassa paccassosuṁ. atha kho
āyasmā ānando sambahulehi bhikkhūhi saddhiṁ yena devakaṭasobbho
tenupasaṅkami. tena kho pana samayena sandako paribbājako mahatiyā
paribbājakaparisāya saddhiṁ nisinno hoti unnādiniyā uccāsaddamahāsaddāya 2-
anekavihitaṁ tiracchānakathaṁ kathentiyā seyyathīdaṁ rājakathaṁ
corakathaṁ mahāmattakathaṁ senākathaṁ bhayakathaṁ yuddhakathaṁ annakathaṁ
pānakathaṁ 

[3]- sayanakathaṁ mālākathaṁ gandhakathaṁ ñātikathaṁ yānakathaṁ gāmakathaṁ
nigamakathaṁ nagarakathaṁ janapadakathaṁ itthīkathaṁ 

[4]- sūrakathaṁ visikhākathaṁ kumbhaṭṭhānakathaṁ
kumbhadāsikathaṁ pubbapetakathaṁ nānattakathaṁ lokakkhāyikaṁ samuddakkhāyikaṁ
itibhavābhavakathaṁ iti vā. addasā kho sandako paribbājako
āyasmantaṁ ānandaṁ dūratova āgacchantaṁ disvāna sakaṁ parisaṁ

footnote: 1 ma. milakkhuguhāyaṁ. 2 yu. uccāsaddāya mahāsaddāya. 3 yu. vatthakathaṁ.
footnote: 4 ma. purisakathaṁ.

page number: 289

saṇṭhapesi appasaddā bhonto hontu mā bhonto saddamakattha
ayaṁ samaṇassa gotamassa sāvako āgacchati samaṇo ānando
yāvatā kho pana samaṇassa gotamassa sāvakā kosambiyaṁ paṭivasanti
ayantesaṁ aññataro samaṇo ānando appasaddakāmā kho
pana te āyasmanto appasaddavinītā appasaddassa vaṇṇavādino
appevanāma appasaddaṁ parisaṁ viditvā upasaṅkamitabbaṁ maññeyyāti.
atha kho te paribbājakā tuṇhī ahesuṁ. atha kho āyasmā
ānando yena sandako paribbājako tenupasaṅkami. atha kho
pana 1- sandako paribbājako āyasmantaṁ ānandaṁ etadavoca etu
kho bhavaṁ ānando svāgataṁ bhoto ānandassa cirassaṁ kho bhavaṁ
ānando imaṁ pariyāyamakāsi yadidaṁ idhāgamanāya nisīdatu bhavaṁ
ānando idamāsanaṁ paññattanti. nisīdi kho āyasmā ānando
paññatte āsane. sandakopi kho paribbājako aññataraṁ nīcaṁ
āsanaṁ gahetvā ekamantaṁ nisīdi.

[294] ekamantaṁ nisinnaṁ kho sandakaṁ paribbājakaṁ āyasmā
ānando etadavoca kāya nuttha sandaka etarahi kathāya sannisinnā
kā ca pana vo antarākathā vippakatāti. tiṭṭhatesā bho ānanda
kathā yāya mayaṁ etarahi kathāya sannisinnā nesā bhoto ānandassa
kathā dullabhā bhavissati pacchāpi savanāya sādhu vata bhavantaṁyeva
ānandaṁ paṭibhātu sake ācariyake dhammī kathāti. tenahi sandaka

footnote: 1 yu. panasaddo natthi.

page number: 290

suṇāhi sādhukaṁ manasikarohi bhāsissāmīti. evaṁ bhoti kho sandako
paribbājako āyasmato ānandassa paccassosi. āyasmā
ānando etadavoca cattārome sandaka tena bhagavatā jānatā
passatā arahatā sammāsambuddhena abrahmacariyavāsā akkhātā
cattāri ca anassāsikāni brahmacariyāni akkhātāni yattha viññū
puriso sasakkaṁ 1- brahmacariyaṁ na vaseyya vasanto ca 2- nārādheyya
ñāyaṁ dhammaṁ (pts. m i, 515) kusalanti. katame pana te 

[3]- ānanda tena bhagavatā
jānatā passatā arahatā sammāsambuddhena cattāro abrahmacariyavāsā
akkhātā yattha viññū puriso sasakkaṁ brahmacariyaṁ na
vaseyya vasanto ca nārādheyya ñāyaṁ dhammaṁ kusalanti.

[295] idha sandaka ekacco satthā evaṁvādī hoti evaṁdiṭṭhī
natthi dinnaṁ natthi yiṭṭhaṁ natthi hutaṁ natthi sukaṭadukkaṭānaṁ kammānaṁ
phalaṁ vipāko natthi ayaṁ loko natthi paro 4- loko natthi
mātā natthi pitā natthi sattā opapātikā natthi loke
samaṇabrāhmaṇā sammaggatā sammāpaṭipannā ye imañca lokaṁ
parañca lokaṁ sayaṁ abhiññā sacchikatvā pavedenti cātummahābhūtiko
ayaṁ puriso yadā kālaṁ karoti paṭhavī paṭhavikāyaṁ anupeti
anupagacchati āpo āpokāyaṁ anupeti anupagacchati tejo
tejokāyaṁ anupeti anupagacchati vāyo vāyokāyaṁ anupeti anupagacchati

footnote: 1 ma. saṁsakkaṁ. 2 sī. yu. vasanto vāti pāṭho dissati. 3 ma. bho.
footnote: 4 ma. paraloko.

page number: 291

ākāsaṁ indriyāni saṅkamanti āsandipañcamā purisā
mataṁ ādāya gacchanti yāva āḷahanā 1- padāni paññāyanti
kāpotakāni aṭṭhīni bhavanti bhasmantā hutiyo dattupaññattaṁ
yadidaṁ dānaṁ tesaṁ tucchaṁ 2- musā vilāpo yekeci atthikavādaṁ vadanti
bāle ca paṇḍite ca kāyassa bhedā ucchijjanti vinassanti na
honti parammaraṇāti.

[296] tatra sandaka viññū puriso iti paṭisañcikkhati ayaṁ
kho bhavaṁ satthā evaṁvādī evaṁdiṭṭhī natthi dinnaṁ natthi yiṭṭhaṁ
natthi hutaṁ natthi sukaṭadukkaṭānaṁ kammānaṁ phalaṁ vipāko natthi
ayaṁ loko natthi paro loko natthi mātā natthi pitā natthi
sattā opapātikā natthi loke samaṇabrāhmaṇā sammaggatā
sammāpaṭipannā ye imañca lokaṁ parañca lokaṁ sayaṁ abhiññā
sacchikatvā pavedenti cātummahābhūtiko ayaṁ puriso yadā kālaṁ
karoti paṭhavī paṭhavikāyaṁ anupeti anupagacchati āpo āpokāyaṁ
anupeti anupagacchati tejo tejokāyaṁ anupeti anupagacchati vāyo
vāyokāyaṁ anupeti anupagacchati ākāsaṁ indriyāni saṅkamanti
āsandipañcamā purisā mataṁ ādāya gacchanti yāva āḷahanā
padāni paññāyanti kāpotakāni aṭṭhīni bhavanti bhasmantā
hutiyo dattupaññattaṁ yadidaṁ dānaṁ tesaṁ tucchaṁ musā vilāpo
yekeci atthikavādaṁ vadanti bāle ca paṇḍite ca kāyassa bhedā

footnote: 1 ma. yu. āḷāhanā. aparaṁpi īdisameva. 2 ma. tucchā. aparaṁpi īdisameva.

page number: 292

ucchijjanti vinassanti na honti parammaraṇāti. sace imassa
bhoto satthuno saccaṁ vacanaṁ akatena me ettha kataṁ avusitena
me ettha vusitaṁ ubhopi mayaṁ ettha samasamā sāmaññaṁ pattā
yo cāhaṁ na vadāmi ubhopi kāyassa bhedā ucchijjissāma
vinassissāma na bhavissāma parammaraṇāti. atirekaṁ kho panimassa
bhoto satthuno naggiyaṁ muṇḍiyaṁ ukkuṭikappadhānaṁ kesamassulocanaṁ
yohaṁ puttasambādhasayanaṁ ajjhāvasanto kāsikacandanaṁ paccanubhonto
mālāgandhavilepanaṁ dhārento jātarūparajataṁ sādiyanto iminā bhotā
satthārā samasamagatiko bhavissāmi abhisamparāyaṁ sohaṁ kiṁ jānanto
kiṁ passanto imasmiṁ satthari brahmacariyaṁ carissāmi so abrahmacariyavāso
ayanti iti viditvā tasmā brahmacariyā nibbijja
pakkamati. ayaṁ kho sandaka tena (pts. m i, 516) bhagavatā jānatā passatā
arahatā sammāsambuddhena paṭhamo abrahmacariyavāso akkhāto
yattha viññū puriso sasakkaṁ brahmacariyaṁ na vaseyya vasanto ca
nārādheyya ñāyaṁ dhammaṁ kusalaṁ.

[297] puna caparaṁ sandaka idhekacco satthā evaṁvādī hoti
evaṁdiṭṭhī karato kārayato chindato chedāpayato pacato pacāpayato
socato 1- socāpayato kilamato 2- kilamāpayato phandato phandāpayato
pāṇamatipātāpayato 3- adinnaṁ ādiyato sandhiṁ chindato nillopaṁ harato
ekāgārikaṁ 4- karoto paripanthe tiṭṭhato paradāraṁ gacchato musā

footnote: 1 yu. rocayatoti atthi socāpayatoti ca natthi. 2 yu. kilayatoti atthi kilamāpayatoti
footnote: natthi. 3 ma. pāṇamatipāpayato. 4 ma. ekāgāriyaṁ.

page number: 293

bhaṇato karato na karīyati pāpaṁ khurapariyantena cepi cakkena yo
imissā paṭhaviyā pāṇe ekaṁ maṁsakhalaṁ ekaṁ maṁsapuñjaṁ kareyya
natthi tatonidānaṁ pāpaṁ natthi pāpassa āgamo dakkhiṇañcepi
gaṅgāya tīraṁ gaccheyya hananto ghātento chindanto chedāpento
pacanto pācento 1- natthi tatonidānaṁ pāpaṁ natthi pāpassa
āgamo uttarañcepi gaṅgāya tīraṁ gaccheyya dadanto dāpento
yajanto yajāpento natthi tatonidānaṁ puññaṁ natthi puññassa
āgamo dānena damena saññamena saccavajjena natthi puññaṁ
natthi puññassa āgamoti.

[298] tatra sandaka viññū puriso iti paṭisañcikkhati ayaṁ
kho bhavaṁ satthā evaṁvādī evaṁdiṭṭhī karato kārayato chindato
chedāpayato pacato pacāpayato socato socāpayato kilamato kilamāpayato
phandato phandāpayato pāṇamatipātāpayato adinnaṁ ādiyato
sandhiṁ chindato nillopaṁ harato ekāgārikaṁ karoto paripanthe
tiṭṭhato paradāraṁ gacchato musā bhaṇato karato na karīyati pāpaṁ
khurapariyantena cepi cakkena yo imissā paṭhaviyā pāṇe ekaṁ
maṁsakhalaṁ ekaṁ maṁsapuñjaṁ kareyya natthi tatonidānaṁ pāpaṁ natthi
pāpassa āgamo dakkhiṇañcepi gaṅgāya tīraṁ gaccheyya hananto
ghātento chindanto chedāpento pacanto pācento natthi
tatonidānaṁ pāpaṁ natthi pāpassa āgamo uttarañcepi gaṅgāya

footnote: 1 ma. pacāpento.

page number: 294

tīraṁ gaccheyya dadanto dāpento yajanto yajāpento natthi
tatonidānaṁ puññaṁ natthi puññassa āgamo dānena damena
saññamena saccavajjena natthi puññaṁ natthi puññassa āgamoti.
sace imassa bhoto satthuno saccaṁ vacanaṁ akatena me ettha
kataṁ avusitena me ettha vusitaṁ ubhopi mayaṁ ettha samasamā
sāmaññaṁ pattā yo cāhaṁ na vadāmi ubhinnaṁ kurutaṁ 1- na karīyati
pāpanti. atirekaṁ kho panimassa bhoto satthuno naggiyaṁ muṇḍiyaṁ
ukkuṭikappadhānaṁ kesamassulocanaṁ yohaṁ puttasambādhasayanaṁ ajjhāvasanto
kāsikacandanaṁ paccanubhonto mālāgandhavilepanaṁ dhārento
jātarūparajataṁ sādiyanto iminā bhotā satthārā samasamagatiko
bhavissāmi abhisamparāyaṁ sohaṁ kiṁ jānanto kiṁ passanto imasmiṁ
satthari brahmacariyaṁ carissāmi so abrahmacariyavāso ayanti
iti viditvā tasmā brahmacariyā nibbijja pakkamati. ayaṁ kho
sandaka tena bhagavatā jānatā passatā arahatā sammāsambuddhena
dutiyo abrahmacariyavāso akkhāto yattha viññū puriso sasakkaṁ
brahmacariyaṁ na vaseyya vasanto ca nārādheyya ñāyaṁ dhammaṁ kusalaṁ.

[299] puna caparaṁ sandaka idhekacco satthā evaṁvādī hoti
evaṁdiṭṭhī natthi hetu natthi paccayo sattānaṁ saṅkilesāya ahetū
appaccayā sattā saṅkilissanti natthi hetu natthi paccayo sattānaṁ
visuddhiyā ahetū appaccayā sattā (pts. m i, 517) visujjhanti natthi balaṁ

footnote: 1 ma. kataṁ.

page number: 295

natthi viriyaṁ natthi purisathāmo natthi purisaparakkamo sabbe sattā
sabbe pāṇā sabbe bhūtā sabbe jīvā avasā abalā aviriyā
niyatisaṅgatibhāvapariṇatā chasvevābhijātīsu sukhadukkhaṁ paṭisaṁvedentīti.

[300] tatra sandaka viññū puriso iti paṭisañcikkhati ayaṁ
kho bhavaṁ satthā evaṁvādī evaṁdiṭṭhī natthi hetu natthi paccayo
sattānaṁ saṅkilesāya ahetū appaccayā sattā saṅkilissanti
natthi hetu natthi paccayo sattānaṁ visuddhiyā ahetū appaccayā
sattā visujjhanti natthi balaṁ natthi viriyaṁ natthi purisathāmo natthi
purisaparakkamo sabbe sattā sabbe pāṇā sabbe bhūtā sabbe
jīvā avasā abalā aviriyā niyatisaṅgatibhāvapariṇatā chasvevābhijātīsu
sukhadukkhaṁ paṭisaṁvedentīti. sace imassa bhoto satthuno saccaṁ
vacanaṁ akatena me ettha kataṁ avusitena me ettha vusitaṁ
ubhopi mayaṁ ettha samasamā sāmaññaṁ pattā yo cāhaṁ na
vadāmi ubho ahetū appaccayā visujjhissāmāti. atirekaṁ
kho panimassa bhoto satthuno naggiyaṁ muṇḍiyaṁ ukkuṭikappadhānaṁ
kesamassulocanaṁ yohaṁ puttasambādhasayanaṁ ajjhāvasanto kāsikacandanaṁ
paccanubhonto mālāgandhavilepanaṁ dhārento jātarūparajataṁ
sādiyanto iminā bhotā satthārā samasamagatiko bhavissāmi
abhisamparāyaṁ sohaṁ kiṁ jānanto kiṁ passanto imasmiṁ satthari
brahmacariyaṁ carissāmi so abrahmacariyavāso ayanti iti viditvā

page number: 296

tasmā brahmacariyā nibbijja pakkamati. ayaṁ kho sandaka tena
bhagavatā jānatā passatā arahatā sammāsambuddhena tatiyo
abrahmacariyavāso akkhāto yattha viññū puriso sasakkaṁ brahmacariyaṁ
na vaseyya vasanto ca nārādheyya ñāyaṁ dhammaṁ kusalaṁ.

[301] puna caparaṁ sandaka idhekacco satthā evaṁvādī hoti
evaṁdiṭṭhī sattime kāyā akaṭā akaṭavidhā animmitā animmātā
vañjhā kūṭaṭṭhā esikaṭṭhāyiṭṭhitā 1- te na iñjanti na
vipariṇāmenti nāññamaññaṁ byābādhenti nālaṁ aññamaññassa
sukhāya vā dukkhāya vā sukhadukkhāya vā katame satta paṭhavikāyo
āpokāyo tejokāyo vāyokāyo sukhe dukkhe jīve
sattame 2- ime satta kāyā akaṭā akaṭavidhā animmitā animmātā
vañjhā kūṭaṭṭhā esikaṭṭhāyiṭṭhitā te na iñjanti na
vipariṇāmenti nāññamaññaṁ byābādhenti nālaṁ aññamaññassa
sukhāya vā dukkhāya vā sukhadukkhāya vā tattha natthi hantā
vā ghātetā vā sotā vā sāvetā vā viññātā vā viññāpetā
vā yopi tiṇhena satthena sīsaṁ chindati na koci kañci
jīvitā voropeti sattannaṁ tveva kāyānamantarena satthaṁ vivaramanuppatati.
cuddasa kho panimāni yonippamukhasatasahassāni saṭṭhiñca 3-
satāni cha ca satāni pañca ca kammuno satāni pañca ca kammāni

footnote: 1 īsikaṭṭhāyiṭṭhitātipi pāṭho. 2 ma. evaṁ. sī. yu. sattime.
footnote: 3 yu. saṭṭhi ca.

page number: 297

tīṇi ca kammāni kamme (pts. m i, 518) ca aḍḍhakamme ca dvaṭṭhippaṭipadā
dvaṭṭhantarakappā 

[1]- chaḷābhijātiyo aṭṭha purisabhūmiyo ekūnapaññāsa
ājīvasate ekūnapaññāsa paribbājakasate ekūnapaññāsa nāgāvāsasate
vīse indriyasate tiṁse nirayasate chattiṁsa rajodhātuyo
satta saññigabbhā satta asaññigabbhā satta niganthagabbhā satta
devā 2- satta mānusā satta pisācā satta sarā satta pavuṭā 3- satta
pāsāṇā 4- satta papātā satta papātasatāni satta supinā satta
supinasatāni cūḷāsīti mahākappino satasahassāni yāni. bāle ca
paṇḍite ca sandhāvitvā saṁsaritvā dukkhassantaṁ karissanti. tattha
natthi imināhaṁ sīlena vā vattena vā tapena vā brahmacariyena
vā apparipakkaṁ vā kammaṁ paripācessāmi paripakkaṁ vā kammaṁ phussa
phussa byantīkarissāmīti hevaṁ natthi doṇamite sukhadukkhe pariyantakate
saṁsāre natthi hāyanavaḍḍhane natthi ukkaṁsāvakaṁse. seyyathāpi
nāma suttaguḷe khitte nibbedhiyamānameva paleti evameva bāle
ca paṇḍite ca sandhāvitvā saṁsaritvā dukkhassantaṁ karissantīti.

[302] tatra sandaka viññū puriso iti paṭisañcikkhati ayaṁ
kho bhavaṁ satthā evaṁvādī evaṁdiṭṭhī sattime kāyā akaṭā akaṭavidhā
animmitā animmātā vañjhā kūṭaṭṭhā esikaṭṭhāyiṭṭhitā te
na iñjanti na vipariṇāmenti nāññamaññaṁ byābādhenti nālaṁ
aññamaññassa sukhāya vā dukkhāya vā sukhadukkhāya vā katame

footnote: 1 ma. ca. 2 ma. dibbā. 3 ma. saphuṭā. 4 yu. satta pāsāṇāti pāṭho natthi.

page number: 298

satta paṭhavīkāyo āpokāyo tejokāyo vāyokāyo sukhe
dukkhe jīve sattame ime satta kāyā akaṭā akaṭavidhā
animmitā animmātā vañjhā kūṭaṭṭhā esikaṭṭhāyiṭṭhitā te na
iñjanti na vipariṇāmenti nāññamaññaṁ byābādhenti nālaṁ
aññamaññassa sukhāya vā dukkhāya vā sukhadukkhāya vā tattha
natthi hantā vā ghātetā vā sotā vā sāvetā vā viññātā
vā viññāpetā vā yopi tiṇhena satthena sīsaṁ chindati na
koci kañci jīvitā voropeti sattannaṁ tveva kāyānamantarena
satthaṁ vivaramanuppatati. cuddasa kho panimāni yonippamukhasatasahassāni
saṭṭhiñca satāni cha ca satāni pañca ca kammuno satāni pañca
ca kammāni tīṇi ca kammāni kamme ca aḍḍhakamme ca dvaṭṭhippaṭipadā
dvaṭṭhantarakappā chaḷābhijātiyo aṭṭha purisabhūmiyo ekūnapaññāsa
ājīvasate 1- ekūnapaññāsa paribbājakasate ekūnapaññāsa
nāgāvāsasate vīse indriyasate tiṁse nirayasate chattiṁsa rajodhātuyo
satta saññigabbhā satta asaññigabbhā satta niganthagabbhā satta
devā satta mānusā satta pisācā satta sarā satta pavuṭā satta
pāsāṇā satta papātā satta papātasatāni satta supinā satta
supinasatāni cūḷāsīti mahākappino satasahassāni yāni. bāle ca
paṇḍite ca sandhāvitvā saṁsaritvā dukkhassantaṁ karissanti. tattha
natthi imināhaṁ sīlena vā vattena vā tapena vā brahmacariyena vā

footnote: 1 ma. ājīvakasate.

page number: 299

apparipakkaṁ vā kammaṁ paripācessāmi paripakkaṁ vā kammaṁ phussa
phussa byantīkarissāmīti hevaṁ natthi doṇamite sukhadukkhe pariyantakate
saṁsāre natthi hāyanavaḍḍhane natthi ukkaṁsāvakaṁse. seyyathāpi
nāma suttaguḷe khitte nibbedhiyamānameva paleti evameva bāle
ca paṇḍite ca sandhāvitvā saṁsaritvā dukkhassantaṁ karissantīti.
sace pana 1- imassa bhoto satthuno saccaṁ vacanaṁ akatena me
ettha kataṁ avusitena me ettha vusitaṁ ubhopi mayaṁ ettha
samasamā sāmaññaṁ pattā yo cāyaṁ na vadāmi ubho sandhāvitvā
saṁsaritvā dukkhassantaṁ karissāmāti. atirekaṁ 2- kho panimassa bhoto
satthuno naggiyaṁ muṇḍiyaṁ ukkuṭikappadhānaṁ kesamassulocanaṁ yohaṁ
puttasambādhasayanaṁ ajjhāvasanto kāsikacandanaṁ paccanubhonto
mālāgandhavilepanaṁ dhārento jātarūparajataṁ sādiyanto iminā bhotā
satthārā samasamagatiko bhavissāmi abhisamparāyaṁ sohaṁ kiṁ jānanto
kiṁ passanto imasmiṁ satthari brahmacariyaṁ carissāmi so abrahmacariyavāso
ayanti iti viditvā tasmā brahmacariyā nibbijja
pakkamati. ayaṁ kho sandaka tena bhagavatā jānatā passatā
arahatā sammāsambuddhena catuttho abrahmacariyavāso akkhāto
yattha viññū puriso sasakkaṁ brahmacariyaṁ na vaseyya vasanto ca
nārādheyya ñāyaṁ dhammaṁ kusalaṁ. ime kho sandaka tena bhagavatā
jānatā (pts. m i, 519) passatā arahatā sammāsambuddhena cattāro abrahmacariyavāsā

footnote: 1 yu. panasaddo natthi. 2 ma. atirekataraṁ.

page number: 300

akkhātā yattha viññū puriso sasakkaṁ brahmacariyaṁ na
vaseyya vasanto ca nārādheyya ñāyaṁ dhammaṁ kusalanti.

[303] acchariyaṁ bho ānanda abbhūtaṁ bho ānanda yāvañcidaṁ
tena bhagavatā jānatā passatā arahatā sammāsambuddhena cattāro
abrahmacariyavāsāva samānā 1- abrahmacariyavāsāti akkhātā yattha
viññū puriso sasakkaṁ brahmacariyaṁ na vaseyya vasanto ca nārādheyya
ñāyaṁ dhammaṁ kusalaṁ 2-. katamāni pana tāni bho ānanda tena
bhagavatā jānatā passatā arahatā sammāsambuddhena cattāri
anassāsikāni brahmacariyāni akkhātāni yattha viññū puriso
sasakkaṁ brahmacariyaṁ na vaseyya vasanto ca nārādheyya ñāyaṁ
dhammaṁ kusalanti.

[304] idha sandaka ekacco satthā sabbaññū sabbadassāvī
aparisesaṁ ñāṇadassanaṁ paṭijānāti carato ca me tiṭṭhato ca
suttassa ca jāgarassa ca satataṁ samitaṁ ñāṇadassanaṁ paccupaṭṭhitanti.
so suññampi agāraṁ pavisati piṇḍampi na labhati kukkuropi
ḍaṁsati caṇḍenapi hatthinā samāgacchati caṇḍenapi assena
samāgacchati caṇḍenapi goṇena samāgacchati itthiyāpi purisassapi
nāmampi gottampi pucchati gāmassapi nigamassapi nāmampi maggampi
pucchati. so kimidanti puṭṭho samāno suññaṁ me agāraṁ
pavisitabbaṁ ahosi tena pāvisiṁ piṇḍaṁ 3- me aladdhabbaṁ ahosi

footnote: 1 ma. samānā abrahmacariyavāsātīti natthi. 2 ma. kusalanti.
footnote: 3 ma. piṇḍaṁpi aladdhabbaṁ.

page number: 301

tenāladdhaṁ 1- kukkurena ḍaṁsitabbaṁ ahosi tenamhi 2- daṭṭho caṇḍena
hatthinā samāgantabbaṁ ahosi tena samāgamiṁ caṇḍena assena
samāgantabbaṁ ahosi tena samāgamiṁ caṇḍena goṇena samāgantabbaṁ
ahosi tena samāgamiṁ itthiyāpi purisassapi nāmampi gottampi
pucchitabbaṁ ahosi tena pucchiṁ gāmassapi nigamassapi nāmampi
maggampi pucchitabbaṁ ahosi tena pucchinti. tatra 3- sandaka
viññū puriso iti paṭisañcikkhati ayaṁ kho bhavaṁ satthā sabbaññū
sabbadassāvī aparisesaṁ ñāṇadassanaṁ paṭijānāti carato ca me
tiṭṭhato ca suttassa ca jāgarassa ca satataṁ samitaṁ ñāṇadassanaṁ
paccupaṭṭhitanti. so suññampi agāraṁ pavisati piṇḍampi na labhati
kukkuropi ḍaṁsati caṇḍenapi hatthinā samāgacchati caṇḍenapi
assena samāgacchati caṇḍenapi goṇena samāgacchati itthiyāpi
purisassapi nāmampi gottampi pucchati gāmassapi nigamassapi nāmampi
maggampi pucchati. so kimidanti puṭṭho samāno suññaṁ
agāraṁ pavisitabbaṁ ahosi tena pāvisiṁ piṇḍaṁ me aladdhabbaṁ
ahosi tenāladdhaṁ kukkurena ḍaṁsitabbaṁ ahosi tenamhi daṭṭho
caṇḍena hatthinā samāgantabbaṁ ahosi tena samāgamiṁ caṇḍena
assena samāgantabbaṁ ahosi tena samāgamiṁ caṇḍena goṇena
samāgantabbaṁ ahosi tena samāgamiṁ itthiyāpi purisassapi nāmampi
gottampi pucchitabbaṁ ahosi tena pucchiṁ gāmassapi nigamassapi

footnote: 1 ma. tena nālattha. yu. tena nāladdhaṁ. 2 ma. tena.
footnote: 3 ma. tatra sandaka ... pucchintīti natthi.

page number: 302

nāmampi maggampi pucchitabbaṁ ahosi tena pucchinti. so
anassāsikaṁ idaṁ brahmacariyanti iti viditvā tasmā brahmacariyā
nibbijja (pts. m i, 520) pakkamati. idaṁ kho sandaka tena bhagavatā jānatā
passatā arahatā sammāsambuddhena paṭhamaṁ anassāsikaṁ brahmacariyaṁ
akkhātaṁ yattha viññū puriso sasakkaṁ brahmacariyaṁ na vaseyya
vasanto ca nārādheyya ñāyaṁ dhammaṁ kusalaṁ.

[305] puna caparaṁ sandaka idhekacco satthā anussaviko hoti
anussavasacco. so anussavena itihītihaparamparāya piṭakasampadāya
dhammaṁ deseti. anussavikassa kho pana sandaka satthuno anussavasaccassa
susutampi hoti dussutampi hoti tathāpi hoti aññathāpi
hoti. tatra sandaka viññū puriso iti paṭisañcikkhati ayaṁ
kho bhavaṁ satthā anussaviko anussavasacco. so anussavena
itihītihaparamparāya piṭakasampadāya dhammaṁ deseti. anussavikassa
kho pana sandaka satthuno anussavasaccassa susutampi hoti dussutampi
hoti tathāpi hoti aññathāpi hoti. so anassāsikaṁ idaṁ
brahmacariyanti iti viditvā tasmā brahmacariyā nibbijja pakkamati.
idaṁ kho sandaka tena bhagavatā jānatā passatā arahatā sammāsambuddhena
dutiyaṁ anassāsikaṁ brahmacariyaṁ akkhātaṁ yattha viññū
puriso sasakkaṁ brahmacariyaṁ na vaseyya vasanto ca nārādheyya
ñāyaṁ dhammaṁ kusalaṁ.

page number: 303

[306] puna caparaṁ sandaka idhekacco satthā takkī hoti
vīmaṁsī. so takkapariyāhataṁ vīmaṁsānucaritaṁ sayaṁpaṭibhānaṁ dhammaṁ deseti.
takkissa kho pana sandaka satthuno vīmaṁsissa sutakkitampi hoti
duttakkitampi hoti tathāpi hoti aññathāpi hoti. tatra sandaka
viññū puriso iti paṭisañcikkhati ayaṁ kho bhavaṁ satthā takkī
vīmaṁsī 1-. so takkapariyāhataṁ vīmaṁsānucaritaṁ sayaṁpaṭibhānaṁ dhammaṁ deseti.
takkissa kho pana satthuno vīmaṁsissa sutakkitampi hoti duttakkitampi
hoti tathāpi hoti aññathāpi hoti. so anassāsikaṁ idaṁ
brahmacariyanti iti viditvā tasmā brahmacariyā nibbijja pakkamati.
idaṁ kho sandaka tena bhagavatā jānatā passatā arahatā sammāsambuddhena
tatiyaṁ anassāsikaṁ brahmacariyaṁ akkhātaṁ yattha viññū
puriso sasakkaṁ brahmacariyaṁ na vaseyya vasanto ca nārādheyya
ñāyaṁ dhammaṁ kusalaṁ.

[307] puna caparaṁ sandaka idhekacco satthā mando 

[2]- momuho.
so mandattā momuhattā tathā 3- tathā pañhaṁ puṭṭho samāno
vācāvikkhepaṁ āpajjati amarāvikkhepaṁ evantipi me no tathātipi
me no aññathātipi me no notipi me no no notipi
me noti. tatra sandaka viññū puriso iti paṭisañcikkhati
ayaṁ kho bhavaṁ satthā mando momuho. so mandattā momuhattā
tathā tathā pañhaṁ puṭṭho samāno vācāvikkhepaṁ āpajjati amarāvikkhepaṁ

footnote: 1 ma. vīmaṁsā. 2 ma. yu. hoti. 3 ma. tattha tattha.

page number: 304

evantipi me no tathātipi me no aññathātipi
me no notipi me no no notipi me noti. so anassāsikaṁ
idaṁ brahmacariyanti iti viditvā tasmā brahmacariyā nibbijja
pakkamati. idaṁ kho sandaka tena bhagavatā jānatā passatā
arahatā sammāsambuddhena catutthaṁ anassāsikaṁ brahmacariyaṁ akkhātaṁ
yattha viññū puriso sasakkaṁ brahmacariyaṁ na vaseyya vasanto ca
nārādheyya ñāyaṁ dhammaṁ kusalanti. imāni kho sandaka tena bhagavatā
jānatā passatā arahatā sammāsambuddhena cattāri anassāsikāni
brahmacariyāni akkhātāni yattha viññū puriso sasakkaṁ brahmacariyaṁ
na vaseyya vasanto ca nārādheyya ñāyaṁ dhammaṁ kusalanti.

[308] acchariyaṁ bho ānanda abbhūtaṁ bho ānanda yāvañcidaṁ
tena bhagavatā jānatā passatā arahatā sammāsambuddhena cattāri
anassāsikāneva 1- brahmacariyāni anassāsikāni 2- brahmacariyānīti
akkhātāni yattha viññū puriso sasakkaṁ brahmacariyaṁ na vaseyya vasanto
ca nārādheyya ñāyaṁ dhammaṁ kusalaṁ. so pana bho ānanda
satthā kiṁvādī kimakkhāyī yattha viññū puriso sasakkaṁ brahmacariyaṁ
vaseyya vasanto ca ārādheyya ñāyaṁ dhammaṁ kusalanti.

[309] idha sandaka tathāgato loke uppajjati arahaṁ sammāsambuddho
vijjācaraṇasampanno sugato lokavidū anuttaro purisadammasārathi
satthā devamanussānaṁ buddho bhagavā .pe. so

footnote: 1 ma. anassāsikāni. 2 ma. anassāsikāni brahmacariyānītīti ime pāṭhā na
footnote: dissanti.

page number: 305

ime pañca nīvaraṇe pahāya cetaso upakkilese paññāya dubbalīkaraṇe
vivicceva kāmehi vivicca akusalehi dhammehi savitakkaṁ savicāraṁ
vivekajaṁ pītisukhaṁ paṭhamaṁ jhānaṁ upasampajja viharati. yasmiṁ kho
pana 1- sandaka satthari sāvako evarūpaṁ oḷāravisesaṁ adhigacchati
tattha viññū puriso sasakkaṁ brahmacariyaṁ vaseyya vasanto ca
ārādheyya ñāyaṁ dhammaṁ kusalaṁ. puna caparaṁ sandaka bhikkhu
vitakkavicārānaṁ vūpasamā .pe. dutiyaṁ jhānaṁ upasampajja viharati.
yasmiṁ kho pana sandaka satthari sāvako evarūpaṁ oḷāravisesaṁ
adhigacchati tattha viññū puriso sasakkaṁ brahmacariyaṁ vaseyya vasanto
ca ārādheyya ñāyaṁ dhammaṁ kusalaṁ. puna caparaṁ sandaka bhikkhu
pītiyā ca virāgā .pe. tatiyaṁ jhānaṁ upasampajja viharati.
yasmiṁ kho pana sandaka satthari sāvako evarūpaṁ oḷāravisesaṁ
adhigacchati tattha viññū puriso sasakkaṁ brahmacariyaṁ vaseyya vasanto
ca ārādheyya ñāyaṁ dhammaṁ kusalaṁ. puna caparaṁ sandaka bhikkhu
sukhassa ca pahānā dukkhassa ca pahānā .pe. catutthaṁ jhānaṁ
upasampajja viharati. yasmiṁ kho pana sandaka satthari ariyasāvako
evarūpaṁ oḷāravisesaṁ adhigacchati tattha viññū puriso sasakkaṁ
brahmacariyaṁ vaseyya vasanto ca ārādheyya ñāyaṁ dhammaṁ kusalaṁ.

[310] so evaṁ samāhite citte parisuddhe pariyodāte

footnote: 1 sī. yu. sattasu ṭhānesu ayaṁ pāṭho natthi.

page number: 306

anaṅgaṇe vigatūpakkilese mudubhūte kammaniye ṭhite āneñjappatte 1-
pubbenivāsānussatiñāṇāya cittaṁ abhininnāmeti. so anekavihitaṁ
pubbenivāsaṁ anussarati seyyathīdaṁ ekampi jātiṁ dvepi jātiyo
.pe. iti sākāraṁ sauddesaṁ anekavihitaṁ pubbenivāsaṁ anussarati.
yasmiṁ kho pana sandaka satthari sāvako evarūpaṁ oḷāravisesaṁ
adhigacchati tattha viññū puriso sasakkaṁ brahmacariyaṁ vaseyya vasanto
ca ārādheyya ñāyaṁ dhammaṁ kusalaṁ. so evaṁ samāhite citte
parisuddhe pariyodāte anaṅgaṇe vigatūpakkilese mudubhūte kammaniye
ṭhite āneñjappatte 2- sattānaṁ cutūpapātañāṇāya cittaṁ abhininnāmeti.
so dibbena cakkhunā visuddhena atikkantamānusakena satte
passati cavamāne upapajjamāne hīne paṇīte suvaṇṇe dubbaṇṇe
sugate duggate .pe. yathākammūpage satte pajānāti. yasmiṁ
kho pana sandaka satthari sāvako evarūpaṁ oḷāravisesaṁ adhigacchati
tattha viññū puriso sasakkaṁ brahmacariyaṁ vaseyya vasanto ca
ārādheyya ñāyaṁ dhammaṁ kusalaṁ. so evaṁ samāhite citte
parisuddhe pariyodāte anaṅgaṇe vigatūpakkilese mudubhūte kammaniye
ṭhite āneñjappatte 3- āsavānaṁ khayañāṇāya cittaṁ abhinnāmeti.
so idaṁ dukkhanti yathābhūtaṁ pajānāti ayaṁ dukkhasamudayoti yathābhūtaṁ
pajānāti ayaṁ dukkhanirodhoti yathābhūtaṁ pajānāti ayaṁ dukkhanirodhagāminī
paṭipadāti yathābhūtaṁ pajānāti .pe. ayaṁ āsavanirodhagāminī

footnote: 1-2-3 yu. ānejjappatte.

page number: 307

paṭipadāti yathābhūtaṁ pajānāti. tassa evaṁ jānato
evaṁ passato kāmāsavāpi cittaṁ vimuccati bhavāsavāpi cittaṁ vimuccati
avijjāsavāpi cittaṁ vimuccati vimuttasmiṁ vimuttamiti ñāṇaṁ hoti
khīṇā jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānāti. yasmiṁ kho pana sandaka satthari sāvako evarūpaṁ
oḷāravisesaṁ adhigacchati tattha viññū puriso sasakkaṁ brahmacariyaṁ
vaseyya vasanto ca ārādheyya ñāyaṁ dhammaṁ kusalanti.

[311] yo pana (pts. m i, 523) so bho ānanda bhikkhu arahaṁ khīṇāsavo
vusitavā katakaraṇīyo ohitabhāro anuppattasadattho parikkhīṇabhavasaññojano
sammadaññā vimutto paribhuñjeyya so kāmeti.
yo so sandaka bhikkhu arahaṁ khīṇāsavo vusitavā katakaraṇīyo
ohitabhāro anuppattasadattho parikkhīṇabhavasaññojano sammadaññā
vimutto abhabbo so pañca ṭhānāni ajjhācarituṁ abhabbo
khīṇāsavo bhikkhu sañcicca pāṇe jīvitā voropetuṁ abhabbo
khīṇāsavo bhikkhu adinnaṁ theyyasaṅkhātaṁ ādātuṁ abhabbo khīṇāsavo
bhikkhu methunaṁ dhammaṁ paṭisevituṁ abhabbo khīṇāsavo bhikkhu sampajānamusā
bhāsituṁ abhabbo khīṇāsavo bhikkhu sannidhikārakaṁ kāme
paribhuñjituṁ seyyathāpi pubbe āgāriyabhūto. yo so sandaka
bhikkhu arahaṁ khīṇāsavo vusitavā katakaraṇīyo ohitabhāro anuppattasadattho
parikkhīṇabhavasaññojano sammadaññā vimutto abhabbo

page number: 308

so imāni pañca ṭhānāni ajjhācaritunti.

[312] yo pana so bho ānanda bhikkhu arahaṁ khīṇāsavo
vusitavā katakaraṇīyo ohitabhāro anuppattasadattho parikakhīṇabhavasaññojano
sammadaññā vimutto tassa carato ceva tiṭṭhato ca
suttassa ca jāgarassa ca satataṁ samitaṁ ñāṇadassanaṁ paccupaṭṭhitaṁ
khīṇā me āsavāti. tenahi sandaka upamante karissāmi upamāyapidhekacce
viññū purisā bhāsitassa atthaṁ ājānanti. seyyathāpi
sandaka purisassa hatthapādā chinnā tassa carato ceva tiṭṭhato
ca suttassa ca jāgarassa ca satataṁ samitaṁ chinnāva hatthapādā
apica kho pana 1- paccavekkhamāno jānāti chinnā me hatthapādāti
evameva kho sandaka yo so bhikkhu arahaṁ khīṇāsavo vusitavā
katakaraṇīyo ohitabhāro anuppattasadattho parikkhīṇabhavasaññojano
sammadaññā vimutto tassa carato ceva tiṭṭhato ca suttassa
ca jāgarassa ca satataṁ samitaṁ khīṇāva āsavā apica kho pana 2-
paccavekkhamāno jānāti khīṇā me āsavāti.

[313] kīva bahukā pana bho ānanda imasmiṁ dhammavinaye
niyyātāroti. na kho sandaka ekaṁyeva sataṁ na dve satāni na
tīṇi satāni na cattāri satāni na pañca satāni atha kho bhiyyova
ye imasmiṁ dhammavinaye niyyātāroti. acchariyaṁ bho ānanda
abbhūtaṁ bho ānanda na ca nāma sadhammokkaṁsanā (pts. m i, 524) bhavissati

footnote: 1-2 yu. naṁ.

page number: 309

na paradhammavambhanā āyatane va 1- dhammadesanā tāva bahukā ca
niyyātāro paññāyissanti ime panājīvakā puttamatāya puttā
attānañceva ukkaṁsenti pare ca vambhenti tayo ceva niyyātāro
paññāpenti seyyathīdaṁ nandaṁ vacchaṁ kisaṁ saṅkiccaṁ makkhaliṁ
gosālanti. atha kho sandako paribbājako sakaṁ parisaṁ āmantesi
carantu bhonto samaṇe gotame brahmacariyavāso nadāni sukaraṁ
amhehi lābhasakkārasiloke pariccajitunti.
iti hidaṁ sandako paribbājako sakaṁ parisaṁ uyyojesi bhagavati
brahmacariyeti.
sandakasuttaṁ niṭṭhitaṁ chaṭṭhaṁ.
-----------

footnote: 1 (pts. m ii, 1) yu. ca..

page number: 310

mahāsakuludāyisuttaṁ

[314] evamme sutaṁ ekaṁ samayaṁ bhagavā rājagahe viharati
veḷuvane kalandakanivāpe. tena kho pana samayena sambahulā
abhiññātā abhiññātā paribbājakā moranivāpe paribbājakārāme
paṭivasanti seyyathīdaṁ annabhāro 1- varataro 2- sakuludāyi ca
paribbājako aññe ca abhiññātā abhiññātā paribbājakā.
atha kho bhagavā pubbaṇhasamayaṁ nivāsetvā pattacīvaramādāya rājagahaṁ
piṇḍāya pāvisi. atha kho bhagavato etadahosi atippago kho tāva
rājagahe piṇḍāya carituṁ yannūnāhaṁ yena moranivāpo paribbājakārāmo
yena sakuludāyi ca 3- paribbājako tenupasaṅkameyyanti. atha
kho bhagavā yena moranivāpo paribbājakārāmo tenupasaṅkami.

[315] tena kho pana samayena sakuludāyi paribbājako mahatiyā
paribbājakaparisāya saddhiṁ nisinno hoti unnādiniyā uccāsaddamahāsaddāya 4-
anekavihitaṁ tiracchānakathaṁ kathentiyā seyyathīdaṁ rājakathaṁ
corakathaṁ mahāmattakathaṁ senākathaṁ bhayakathaṁ yuddhakathaṁ annakathaṁ pānakathaṁ
vatthakathaṁ sayanakathaṁ (pts. m ii, 2) mālākathaṁ gandhakathaṁ ñātikathaṁ yānakathaṁ gāmakathaṁ
nigamakathaṁ nagarakathaṁ janapadakathaṁ itthīkathaṁ sūrakathaṁ visikhākathaṁ kumbhaṭṭhānakathaṁ
kumbhadāsikathaṁ 5- pubbapetakathaṁ nānattakathaṁ lokakkhāyikaṁ samuddakkhāyikaṁ

footnote: 1 yu. anugāro. 2 yu. varadharo sī. varacaro. 3 yu. ayaṁ saddo natthi.
footnote: 4 yu. uccasaddāya. 5 yu. ayaṁ pāṭho natthi.

page number: 311

itibhavābhavakathaṁ iti vā. addasā kho sakuludāyi paribbājako
bhagavantaṁ dūrato 

[1]- āgacchantaṁ disvāna sakaṁ parisaṁ saṇṭhapesi 2-
appasaddā bhonto hontu mā bhonto saddamakattha ayaṁ samaṇo
gotamo āgacchati appasaddakāmo kho pana so āyasmā appasaddavaṇṇavādī 3-
appevanāma appasaddaṁ parisaṁ viditvā upasaṅkamitabbaṁ
maññeyyāti. atha kho te paribbājakā tuṇhī ahesuṁ. atha
kho bhagavā yena sakuludāyi paribbājako tenupasaṅkami. atha kho
sakuludāyi paribbājako bhagavantaṁ etadavoca etu kho bhante
bhagavā svāgataṁ 4- bhante bhagavato cirassaṁ kho bhante bhagavā imaṁ
pariyāyamakāsi yadidaṁ idhāgamanāya nisīdatu bhante bhagavā idamāsanaṁ
paññattanti. nisīdi bhagavā paññatte āsane. sakuludāyipi
kho paribbājako aññataraṁ nīcaṁ āsanaṁ gahetvā ekamantaṁ nisīdi.
ekamantaṁ nisinnaṁ kho sakuludāyi paribbājakaṁ bhagavā etadavoca
kāya nuttha udāyi etarahi kathāya sannisinnā kā ca pana vo
antarākathā vippakatāti.

[316] tiṭṭhatesā bhante kathā yāya mayaṁ etarahi kathāya
sannisinnā nesā bhante kathā bhagavato dullabhā bhavissati pacchāpi
savanāya purimāni bhante divasāni purimatarāni nānātitthiyānaṁ
samaṇabrāhmaṇānaṁ kutūhalasālāyaṁ 5- sannisinnānaṁ sannipatitānaṁ ayamantarākathā

footnote: 1 yu. va. 2 yu. saṇṭhāpesi. 3 yu. appasaddassa. 4 yu. sāgataṁ.
footnote: 5 kotuhalasālāyantipi pāṭho.

page number: 312

udapādi lābhā vata bho aṅgamagadhānaṁ suladdhaṁ vata
bho aṅgamagadhānaṁ yatrime 1- samaṇabrāhmaṇā saṅghino gaṇino
gaṇācariyā ñātā yasassino titthakarā sādhusammatā bahujanassa
rājagahaṁ vassāvāsaṁ upagatā 2-. ayampi kho pūraṇo kassapo saṅghī
ceva gaṇī ca gaṇācariyo 

[3]- ñāto yasassī titthakaro sādhusammato
bahujanassa sopi rājagahaṁ vassāvāsaṁ upagato. ayampi kho
makkhali gosālo ... (pts. m ii, 3) ajito kesakambalo ... pakuddho kaccāyano ...
sañjayo velaṭṭhaputto 4- ... nigantho 5- nāṭaputto saṅghī ceva gaṇī
ca gaṇācariyo 

[6]- ñāto yasassī titthakaro sādhusammato bahujanassa
sopi rājagahaṁ vassāvāsaṁ upagato. ayampi kho samaṇo gotamo
saṅghī ceva gaṇī ca gaṇācariyo 

[7]- ñāto yasassī titthakaro sādhusammato
bahujanassa sopi rājagahaṁ vassāvāsaṁ upagato. ko nu kho
imesaṁ bhavataṁ 8- samaṇabrāhmaṇānaṁ saṅghīnaṁ gaṇīnaṁ gaṇācariyānaṁ ñātānaṁ
yasassīnaṁ titthakarānaṁ sādhusammatānaṁ bahujanassa sāvakānaṁ sakkato
garukato mānito pūjito kathañca pana sāvakā sakkatvā garukatvā
upanissāya viharantīti.

[317] tatrekacce evamāhaṁsu ayaṁ kho pūraṇo kassapo
saṅghī ceva gaṇī ca gaṇācariyo 

[10]- ñāto yasassī titthakaro sādhusammato
bahujanassa so kho sāvakānaṁ na sakkato na garukato na mānito

footnote: 1 yu. yatthime. 2 sī. ma. yu. osaṭā. 3-6-7-10 yu. etthantare casaddo atthi.
footnote: 4 yu. belaṭṭhiputto. ito paraṁ īdisameva. 5 yu. nigaṇṭho. 8 yu. bhagavataṁ.
footnote: 9 yu. kathaṁ.

page number: 313

na pūjito na ca pana pūraṇaṁ kassapaṁ sāvakā sakkatvā garukatvā
upanissāya viharanti. bhūtapubbaṁ pūraṇo kassapo anekasatāya
parisāya dhammaṁ desesi. tatra aññataro pūraṇassa kassapassa
sāvako saddamakāsi mā bhonto pūraṇaṁ kassapaṁ etamatthaṁ pucchittha
neso etaṁ jānāti mayametaṁ jānāma amhe etamatthaṁ pucchatha
mayametaṁ bhavataṁ byākarissāmāti. bhūtapubbaṁ pūraṇo kassapo
bāhā paggayha kandanto na labhati appasaddā bhonto hontu
mā bhonto saddamakattha nete bhavante pucchanti amhe ete
pucchanti mayametesaṁ byākarissāmīti. bahū kho pana pūraṇassa
kassapassa sāvakā vādaṁ āropetvā apakkantā na tvaṁ imaṁ
dhammavinayaṁ ājānāsi ahaṁ imaṁ dhammavinayaṁ ājānāmi kiṁ tvaṁ imaṁ
dhammavinayaṁ ājānissasi micchāpaṭipanno tvamasi ahamasmi
sammāpaṭipanno sahitamme asahitante pure vacanīyaṁ pacchā avaca
pacchā vacanīyaṁ pure avaca adhiciṇṇante 1- viparāvattaṁ āropito
te vādo niggahitosi cara vādappamokkhāya nibbedhehi vā sace
pahosīti. iti pūraṇo kassapo sāvakānaṁ na sakkato na
garukato na (pts. m ii, 4) mānito na pūjito na ca pana pūraṇaṁ kassapaṁ sāvakā
sakkatvā garukatvā upanissāya viharanti akuṭṭho ca pana pūraṇo
kassapo dhammakkosenāti. ekacce evamāhaṁsu ayampi kho
makkhali gosālo ... ajito kesakambalo 2- ... pakuddho kaccāyano ...

footnote: 1 yu. aviciṇṇante. 2 yu. sabbattha kesakambalīti dissati.

page number: 314

sañjayo velaṭṭhaputto ... nigantho nāṭaputto saṅghī ceva gaṇī
ca gaṇācariyo ñāto yasassī titthakaro sādhusammato bahujanassa
sopi sāvakānaṁ na sakkato na garukato na mānito na pūjito
na ca pana niganthaṁ nāṭaputtaṁ sāvakā sakkatvā garukatvā upanissāya
viharanti. bhūtapubbaṁ nigantho nāṭaputto anekasatāya parisāya
dhammaṁ desesi. tatra aññataro niganthassa nāṭaputtassa sāvako
saddamakāsi mā bhonto niganthaṁ nāṭaputtaṁ etamatthaṁ pucchittha
neso etaṁ jānāti mayametaṁ jānāma amhe etamatthaṁ pucchatha
mayametaṁ bhavataṁ byākarissāmāti. bhūtapubbaṁ nigantho nāṭaputto
bāhā paggayha kandanto na labhati appasaddā bhonto hontu
mā bhonto saddamakattha nete bhavante pucchanti amhe ete
pucchanti mayametesaṁ 1- byākarissāmāti. bahū kho pana niganthassa
nāṭaputtassa sāvakā vādaṁ āropetvā apakkantā na tvaṁ
imaṁ dhammavinayaṁ ājānāsi ahaṁ imaṁ dhammavinayaṁ ājānāmi kiṁ
tvaṁ imaṁ dhammavinayaṁ ājānissasi micchāpaṭipanno tvamasi ahamasmi
sammāpaṭipanno sahitamme asahitante pure vacanīyaṁ pacchā
avaca pacchā vacanīyaṁ pure avaca adhiciṇṇante viparāvattaṁ
āropito te vādo niggahitosi cara vādappamokkhāya nibbedhehi
vā sace pahosīti. iti nigantho nāṭaputto sāvakānaṁ na
sakkato na garukato na mānito na pūjito na ca pana niganthaṁ

footnote: 1 yu. mayametaṁ.

page number: 315

nāṭaputtaṁ sāvakā sakkatvā garukatvā upanissāya viharanti akuṭṭho
ca pana nigantho nāṭaputto dhammakkosenāti.

[318] ekacce evamāhaṁsu ayampi 1- kho samaṇo gotamo
saṅghī ceva gaṇī ca gaṇācariyo ñāto yasassī titthakaro
sādhusammato bahujanassa so ca kho sāvakānaṁ sakkato garukato
mānito pūjito samaṇañca pana gotamaṁ sāvakā sakkatvā garukatvā
upanissāya viharanti. bhūtapubbaṁ samaṇo gotamo anekasatāya
parisāya (pts. m ii, 5) dhammaṁ desesi. tatra aññataro samaṇassa gotamassa
sāvako ukkāsi. tamenamaññataro sabrahmacārī jannukena ghaṭṭesi
appasaddo āyasmā hotu mā āyasmā saddamakāsi satthā
no bhagavā dhammaṁ desetīti. yasmiṁ samaye samaṇo gotamo
anekasatāya parisāya dhammaṁ desesi neva tasmiṁ samaye samaṇassa
gotamassa sāvakānaṁ khipitasaddo vā hoti ukkāsitasaddo vā
tamenaṁ mahājanakāyo 2- paccāsiṁsamānarūpo paccupaṭṭhito hoti yanno
bhagavā dhammaṁ bhāsissati tanno sossāmāti. seyyathāpi nāma
puriso cātummahāpathe khuddaṁ madhuṁ anelakaṁ pīḷeyya tamenaṁ mahājanakāyo
paccāsiṁsamānarūpo paccupaṭṭhito assa evameva yasmiṁ samaye
samaṇo gotamo anekasatāya parisāya dhammaṁ deseti neva tasmiṁ
samaye samaṇassa gotamassa sāvakānaṁ khipitasaddo vā hoti ukkāsitasaddo
vā tamenaṁ mahājanakāyo paccāsiṁsamānarūpo paccupaṭṭhito

footnote: 1 yu. ayaṁ. 2 yu. janakāyo.

page number: 316

hoti yanno bhagavā dhammaṁ bhāsissati tanno sossāmāti.
yepi samaṇassa gotamassa sāvakā sabrahmacārīhi sampayojetvā
sikkhaṁ paccakkhāya hīnāyāvattanti tepi satthuno ceva vaṇṇavādino
honti dhammassa ca vaṇṇavādino honti saṅghassa ca vaṇṇavādino
honti attagarahinoyeva honti anaññagarahino mayamevamhā
alakkhikā mayaṁ appapuññā ye mayaṁ evaṁ svākkhāte dhammavinaye
pabbajitvā na sakkhimhā yāvajīvaṁ paripuṇṇaṁ parisuddhaṁ brahmacariyaṁ
caritunti. te ārāmikabhūtā vā upāsakabhūtā vā pañcasu
sikkhāpadesu samādāya vattanti. iti samaṇo gotamo sāvakānaṁ
sakkato garukato mānito pūjito samaṇañca pana gotamaṁ sāvakā
sakkatvā garukatvā upanissāya viharantīti. katī pana tvaṁ udāyi
mayi dhamme samanupassasi yehi mama sāvakā sakkaronti garukaronti
mānenti pūjenti sakkatvā garukatvā upanissāya viharantīti.

[319] pañca kho ahaṁ bhante bhagavati dhamme samanupassāmi
yehi bhagavantaṁ sāvakā sakkaronti garukaronti mānenti pūjenti
sakkatvā garukatvā upanissāya viharanti katame pañca bhagavā
hi bhante appāhāro appāhāratāya ca vaṇṇavādī yampi
bhante bhagavā appāhāro appāhāratāya ca vaṇṇavādī imaṁ
kho ahaṁ bhante bhagavati paṭhamaṁ dhammaṁ samanupassāmi yena bhagavantaṁ
sāvakā (pts. m ii, 6) sakkaronti garukaronti mānenti pūjenti sakkatvā garukatvā

page number: 317

upanissāya viharanti.

[320] puna caparaṁ bhante bhagavā santuṭṭho itarītarena cīvarena
itarītaracīvarasantuṭṭhiyā ca vaṇṇavādī yampi bhante bhagavā santuṭṭho
itarītarena cīvarena itarītaracīvarasantuṭṭhiyā ca vaṇṇavādī imaṁ kho
ahaṁ bhante bhagavati dutiyaṁ dhammaṁ samanupassāmi yena bhagavantaṁ sāvakā
sakkaronti garukaronti mānenti pūjenti sakkatvā garukatvā
upanissāya viharanti.

[321] puna caparaṁ bhante bhagavā santuṭṭho itarītarena
piṇḍapātena itarītarapiṇḍapātasantuṭṭhiyā ca vaṇṇavādī yampi bhante
bhagavā santuṭṭho itarītarena piṇḍapātena itarītarapiṇḍapātasantuṭṭhiyā
ca vaṇṇavādī imaṁ kho ahaṁ bhante bhagavati tatiyaṁ
dhammaṁ samanupassāmi yena bhagavantaṁ sāvakā sakkaronti garukaronti
mānenti pūjenti sakkatvā garukatvā upanissāya viharanti.

[322] puna caparaṁ bhante bhagavā santuṭṭho itarītarena senāsanena
itarītarasenāsanasantuṭṭhiyā ca vaṇṇavādī yampi bhante bhagavā
santuṭṭho itarītarena senāsanena itarītarasenāsanasantuṭṭhiyā ca
vaṇṇavādī imaṁ kho ahaṁ bhante bhagavati catutthaṁ dhammaṁ samanupassāmi
yena bhagavantaṁ sāvakā sakkaronti garukaronti mānenti
pūjenti sakkatvā garukatvā upanissāya viharanti.

[323] puna caparaṁ bhante bhagavā pavivitto pavivekassa ca

page number: 318

vaṇṇavādī yampi bhante bhagavā pavivitto pavivekassa ca
vaṇṇavādī imaṁ kho ahaṁ bhante bhagavati pañcamaṁ dhammaṁ samanupassāmi
yena bhagavantaṁ sāvakā sakkaronti garukaronti mānenti
pūjenti sakkatvā garukatvā upanissāya viharanti. ime kho ahaṁ
bhante bhagavati pañca dhamme samanupassāmi yehi bhagavantaṁ sāvakā
sakkaronti garukaronti mānenti pūjenti sakkatvā garukatvā
upanissāya viharantīti.

[324] appāhāro samaṇo gotamo appāhāratāya ca
vaṇṇavādīti iti ce maṁ udāyi sāvakā sakkareyyuṁ garukareyyuṁ
māneyyuṁ pūjeyyuṁ sakkatvā (pts. m ii, 7) garukatvā upanissāya vihareyyuṁ santi
kho pana me udāyi sāvakā kosakāhārāpi addhakosakāhārāpi 1-
veluvāhārāpi addhaveluvāhārāpi 2- ahaṁ kho panudāyi appekadā
iminā pattena samatittikampi bhuñjāmi bhiyyopi bhuñjāmi.
appāhāro samaṇo gotamo appāhāratāya ca vaṇṇavādīti
iti ce maṁ udāyi sāvakā sakkareyyuṁ garukareyyuṁ māneyyuṁ pūjeyyuṁ
sakkatvā garukatvā upanissāya vihareyyuṁ ye te udāyi mama
sāvakā kosakāhārāpi addhakosakāhārāpi veluvāhārāpi
addhaveluvāhārāpi na mante iminā dhammena sakkareyyuṁ garukareyyuṁ
māneyyuṁ pūjeyyuṁ sakkatvā garukatvā upanissāya vihareyyuṁ.

[325] santuṭṭho samaṇo gotamo itarītarena cīvarena
itarītaracīvarasantuṭṭhiyā

footnote: 1-2 yu. aḍḍha....

page number: 319

ca vaṇṇavādīti iti ce maṁ udāyi sāvakā sakkareyyuṁ
garukareyyuṁ māneyyuṁ pūjeyyuṁ sakkatvā garukatvā upanissāya vihareyyuṁ
santi kho pana me udāyi sāvakā paṁsukūlikā lūkhacīvaradharā te
susānā vā saṅkārakuṭā vā pāpaṇikā vā nantakāni uccinitvā
saṅghāṭiṁ karitvā dhārenti ahaṁ kho panudāyi appekadā gahapatāni
cīvarāni dhāremi daḷhāni suttalūkhāni 1- alāvulomasāni santuṭṭho
samaṇo gotamo itarītarena cīvarena itarītaracīvarasantuṭṭhiyā ca
vaṇṇavādīti iti ce maṁ udāyi sāvakā sakkareyyuṁ garukareyyuṁ
māneyyuṁ pūjeyyuṁ sakkatvā garukatvā upanissāya vihareyyuṁ ye
te udāyi mama sāvakā paṁsukūlikā lūkhacīvaradharā te susānā vā
saṅkārakuṭā vā pāpaṇikā vā nantakāni uccinitvā saṅghāṭiṁ
karitvā dhārenti na mante iminā dhammena sakkareyyuṁ garukareyyuṁ
māneyyuṁ pūjeyyuṁ sakkatvā garukatvā upanissāya vihareyyuṁ.

[326] santuṭṭho samaṇo gotamo itarītarena piṇḍapātena
itarītarapiṇḍapātasantuṭṭhiyā ca vaṇṇavādīti iti ce maṁ udāyi
sāvakā sakkareyyuṁ garukareyyuṁ māneyyuṁ pūjeyyuṁ sakkatvā garukatvā
upanissāya vihareyyuṁ santi kho pana me udāyi sāvakā piṇḍapātikā
sapadānacārino uccāpake 2- vatte ratā te antaragharaṁ
paviṭṭhā samānā āsanenapi nimantiyamānā na sādiyanti ahaṁ
kho panudāyi appekadā nimantanepi bhuñjāmi sālīnaṁ odanaṁ

footnote: 1 yu. yattha lūkhāni. 2 yu. uccepake vate. ito paraṁ īdisameva.

page number: 320

vicitakāḷakaṁ anekasūpaṁ anekabyañjanaṁ santuṭṭho samaṇo gotamo
itarītarena piṇḍapātena itarītarapiṇḍapātasantuṭṭhiyā ca vaṇṇavādīti
iti ce maṁ udāyi sāvakā sakkareyyuṁ garukareyyuṁ māneyyuṁ
pūjeyyuṁ sakkatvā garukatvā upanissāya vihareyyuṁ ye te udāyi
mama sāvakā piṇḍapātikā sapadānacārino uccāpake vatte ratā
te antaragharaṁ paviṭṭhā samānā āsanenapi nimantiyamānā na sādiyanti
na mante iminā dhammena sakkareyyuṁ garukareyyuṁ māneyyuṁ pūjeyyuṁ
sakkatvā garukatvā upanissāya vihareyyuṁ.

[327] santuṭṭho samaṇo gotamo itarītarena senāsanena
itarītarasenāsanasantuṭṭhiyā ca vaṇṇavādīti iti ce maṁ udāyi
sāvakā sakkareyyuṁ garukareyyuṁ māneyyuṁ pūjeyyuṁ sakkatvā garukatvā
upanissāya vihareyyuṁ santi kho pana me udāyi sāvakā rukkhamūlikā
abbhokāsikā te aṭṭha māse channaṁ na upenti ahaṁ kho panudāyi
appekadā kūṭāgāresupi viharāmi ullittāvalittesu nivātesu
phusitaggaḷesu pihitavātapānesu santuṭṭho samaṇo gotamo itarītarena
senāsanena itarītarasenāsanasantuṭṭhiyā ca vaṇṇavādīti iti ce maṁ
udāyi sāvakā sakkareyyuṁ garukareyyuṁ māneyyuṁ pūjeyyuṁ sakkatvā
garukatvā upanissāya vihareyyuṁ ye te udāyi mama sāvakā
rukkhamūlikā abbhokāsikā te 1- aṭṭha māse channaṁ na upenti
na mante iminā dhammena sakkareyyuṁ garukareyyuṁ māneyyuṁ pūjeyyuṁ

footnote: 1 yu. ayaṁ pāṭho natthi.

page number: 321

sakkatvā garukatvā upanissāya vihareyyuṁ.

[328] pavivitto samaṇo gotamo pavivekassa ca vaṇṇavādīti
iti ce maṁ udāyi sāvakā sakkareyyuṁ garukareyyuṁ māneyyuṁ pūjeyyuṁ
sakkatvā garukatvā upanissāya vihareyyuṁ santi kho pana me
udāyi sāvakā āraññakā pantāni senāsanāni 1- araññavanapatthāni 

[2]-
ajjhogahetvā viharanti te anvaḍḍhamāsaṁ saṅghamajjhe osaranti
pātimokkhuddesāya ahaṁ kho panudāyi appekadā ākiṇṇo
viharāmi bhikkhūhi bhikkhunīhi upāsakehi (pts. m ii, 9) upāsikāhi raññā 3-
rājamahāmattehi titthiyehi titthiyasāvakehi pavivitto samaṇo gotamo
pavivekassa ca vaṇṇavādīti iti ce maṁ udāyi sāvakā sakkareyyuṁ
garukareyyuṁ māneyyuṁ pūjeyyuṁ sakkatvā garukatvā upanissāya vihareyyuṁ
ye te udāyi mama sāvakā āraññakā pantāni senāsanāni
araññavanapatthāni 

[4]- ajjhogahetvā viharanti te anvaḍḍhamāsaṁ
saṅghamajjhe osaranti pātimokkhuddesāya na mante iminā
dhammena sakkareyyuṁ garukareyyuṁ māneyyuṁ pūjeyyuṁ sakkatvā garukatvā
upanissāya vihareyyuṁ. iti kho udāyi na maṁ 5- sāvakā imehi
pañcahi dhammehi sakkaronti garukaronti mānenti pūjenti sakkatvā
garukatvā upanissāya viharanti.

[329] atthi kho udāyi aññe ca pañca dhammā yehi
pañcahi dhammehi mama sāvakā sakkaronti garukaronti mānenti

footnote: 1 yu. pantasenāsanā. 2-4 yu. etthantare pantāni senāsanānīti dissati.
footnote: 3 yu. rañño. 5 yu. mamaṁ.

page number: 322

pūjenti sakkatvā garukatvā upanissāya viharanti katame pañca
idhudāyi mama sāvakā adhisīle sambhāventi sīlavā samaṇo gotamo
paramena sīlakkhandhena samannāgatoti. yamudāyi 1- mama sāvakā
adhisīle sambhāventi sīlavā samaṇo gotamo paramena sīlakkhandhena
samannāgatoti. ayaṁ kho udāyi paṭhamo dhammo yena
mama sāvakā sakkaronti garukaronti mānenti pūjenti sakkatvā
garukatvā upanissāya viharanti.

[330] puna caparaṁ udāyi mama sāvakā abhikkante
ñāṇadassane sambhāventi jānaṁyevāha samaṇo gotamo jānāmīti
passaṁyevāha samaṇo gotamo passāmīti abhiññāya samaṇo
gotamo dhammaṁ deseti no anabhiññāya sanidānaṁ samaṇo
gotamo dhammaṁ deseti no anidānaṁ sappāṭihāriyaṁ samaṇo
gotamo dhammaṁ deseti no appāṭihāriyanti. yamudāyi 2- mama
sāvakā abhikkante ñāṇadassane sambhāventi jānaṁyevāha samaṇo
gotamo jānāmīti passaṁyevāha samaṇo gotamo passāmīti
abhiññāya samaṇo gotamo dhammaṁ deseti no anabhiññāya
sanidānaṁ samaṇo gotamo dhammaṁ deseti (pts. m ii, 10) no anidānaṁ sappāṭihāriyaṁ
samaṇo gotamo dhammaṁ deseti no appāṭihāriyanti. ayaṁ kho
udāyi dutiyo dhammo yena mama sāvakā sakkaronti garukaronti
mānenti pūjenti sakkatvā garukatvā upanissāya viharanti.

footnote: 1-2 yu. yaṁ panudāyi. sabbattha īdisameva.

page number: 323

[331] puna caparaṁ udāyi mama sāvakā adhipaññāya sambhāventi
paññavā samaṇo gotamo paramena paññākkhandhena samannāgato
taṁ vata anāgataṁ vā vādapathaṁ na dakkhati uppannaṁ vā parappavādaṁ
na sahadhammena suniggahitaṁ niggahissatīti netaṁ ṭhānaṁ vijjati. taṁ
kiṁ maññasi udāyi api nu me sāvakā evaṁ jānantā evaṁ
passantā antarantarā kathaṁ opāteyyunti. no hetaṁ bhante.
na kho panāhaṁ udāyi sāvakesu anusāsaniṁ paccāsiṁsāmi aññadatthuṁ
mamaṁyeva sāvakā anusāsaniṁ paccāsiṁsanti. yamudāyi mama sāvakā
adhipaññāya sambhāventi paññavā samaṇo gotamo paramena
paññākkhandhena samannāgato taṁ vata 1- anāgataṁ vā vādapathaṁ
na dakkhati uppannaṁ vā parappavādaṁ na sahadhammena suniggahitaṁ
niggahissatīti netaṁ ṭhānaṁ vijjati. ayaṁ kho udāyi tatiyo dhammo
yena mama sāvakā sakkaronti garukaronti mānenti pūjenti
sakkatvā garukatvā upanissāya viharanti.

[332] puna caparaṁ udāyi mama sāvakā yena dukkhena
dukkhotiṇṇā dukkhaparetā te maṁ upasaṅkamitvā dukkhaṁ ariyasaccaṁ
pucchanti tesāhaṁ dukkhaṁ ariyasaccaṁ puṭṭho byākaromi tesāhaṁ
cittaṁ ārādhemi pañhassa veyyākaraṇena te maṁ upasaṅkamitvā
dukkhasamudayaṁ ... dukkhanirodhaṁ ... dukkhanirodhagāminiṁ paṭipadaṁ ariyasaccaṁ
pucchanti tesāhaṁ dukkhanirodhagāminiṁ paṭipadaṁ ariyasaccaṁ puṭṭho

footnote: 1 yu. vatasaddo natthi.

page number: 324

byākaromi tesāhaṁ cittaṁ ārādhemi pañhassa veyyākaraṇena.
yamudāyi mama sāvakā yena dukkhena dukkhotiṇṇā dukkhaparetā
te maṁ upasaṅkamitvā dukkhaṁ ariyasaccaṁ pucchanti tesāhaṁ dukkhaṁ
ariyasaccaṁ puṭṭho byākaromi tesāhaṁ cittaṁ ārādhemi pañhassa
veyyākaraṇena te maṁ upasaṅkamitvā dukkhasamudayaṁ ... dukkhanirodhaṁ ...
dukkhanirodhagāminiṁ paṭipadaṁ ariyasaccaṁ pucchanti tesāhaṁ dukkhanirodhagāminiṁ
paṭipadaṁ (pts. m ii, 11) ariyasaccaṁ puṭṭho byākaromi tesāhaṁ cittaṁ
ārādhemi pañhassa veyyākaraṇena. ayaṁ kho udāyi catuttho
dhammo yena mama sāvakā sakkaronti garukaronti mānenti
pūjenti sakkatvā garukatvā upanissāya viharanti.

[333] puna caparaṁ udāyi akkhātā mayā sāvakānaṁ paṭipadā
yathāpaṭipannā me sāvakā cattāro satipaṭṭhāne bhāventi.
idhudāyi bhikkhu kāye kāyānupassī viharati ātāpī sampajāno
satimā vineyya loke abhijjhādomanassaṁ vedanāsu vedanānupassī
viharati ... citte cittānupassī viharati ... dhammesu dhammānupassī
viharati ātāpī sampajāno satimā vineyya loke abhijjhādomanassaṁ.
tatra ca pana me sāvakā bahū abhiññāvosānapāramippattā
viharanti.

[334] puna caparaṁ udāyi akkhātā mayā sāvakānaṁ paṭipadā
yathāpaṭipannā me sāvakā cattāro sammappadhāne bhāventi.

page number: 325

idhudāyi bhikkhu anuppannānaṁ pāpakānaṁ akusalānaṁ dhammānaṁ anuppādāya
chandaṁ janeti vāyamati viriyaṁ ārabhati cittaṁ paggaṇhāti padahati
uppannānaṁ pāpakānaṁ akusalānaṁ dhammānaṁ pahānāya chandaṁ janeti
vāyamati viriyaṁ ārabhati cittaṁ paggaṇhāti padahati anuppannānaṁ
kusalānaṁ dhammānaṁ uppādāya chandaṁ janeti vāyamati viriyaṁ ārabhati
cittaṁ paggaṇhāti padahati uppannānaṁ kusalānaṁ dhammānaṁ ṭhitiyā
asammosāya bhiyyobhāvāya vepullāya bhāvanāya pāripūriyā chandaṁ
janeti vāyamati viriyaṁ ārabhati cittaṁ paggaṇhāti padahati. tatra
ca pana me sāvakā bahū abhiññāvosānapāramippattā viharanti.

[335] puna caparaṁ udāyi akkhātā mayā sāvakānaṁ paṭipadā
yathāpaṭipannā me sāvakā cattāro iddhipāde bhāventi.
idhudāyi bhikkhu chandasamādhipadhānasaṅkhārasamannāgataṁ iddhipādaṁ bhāveti
viriyasamādhipadhānasaṅkhārasamannāgataṁ iddhipādaṁ bhāveti cittasamādhipadhāna-
saṅkhārasamannāgataṁ iddhipādaṁ bhāveti vīmaṁsāsamādhipadhānasaṅkhārasamannāgataṁ
iddhipādaṁ bhāveti. tatra ca pana me sāvakā
bahū abhiññāvosānapāramippattā viharanti.

[336] puna caparaṁ udāyi akkhātā mayā sāvakānaṁ paṭipadā
yathāpaṭipannā me sāvakā pañcindriyāni bhāventi. idhudāyi
bhikkhu saddhindriyaṁ bhāveti upasamagāmiṁ sambodhagāmiṁ viriyindriyaṁ
bhāveti ... satindriyaṁ bhāveti ... samādhindriyaṁ bhāveti ... paññindriyaṁ

page number: 326

bhāveti upasamagāmiṁ sambodhagāmiṁ. tatra ca pana me sāvakā
bahū abhiññāvosānapāramippattā viharanti.

[337] puna caparaṁ udāyi akkhātā mayā sāvakānaṁ paṭipadā
yathāpaṭipannā me sāvakā pañca balāni bhāventi. idhudāyi
bhikkhu saddhābalaṁ bhāveti upasamagāmiṁ sambodhagāmiṁ viriyabalaṁ bhāveti ...
satibalaṁ bhāveti ... samādhibalaṁ bhāveti ... paññābalaṁ bhāveti upasamagāmiṁ
sambodhagāmiṁ. tatra ca pana me sāvakā bahū abhiññāvosānapāramippattā
viharanti.

[338] puna caparaṁ udāyi akkhātā mayā sāvakānaṁ
paṭipadā yathāpaṭipannā me sāvakā satta bojjhaṅge bhāventi.
idhudāyi bhikkhu satisambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ dhammavicayasambojjhaṅgaṁ bhāveti ...
viriyasambojjhaṅgaṁ bhāveti ... pītisambojjhaṅgaṁ bhāveti ...
passaddhisambojjhaṅgaṁ bhāveti ... samādhisambojjhaṅgaṁ bhāveti ...
upekkhāsambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ. tatra ca pana me
sāvakā bahū abhiññāvosānapāramippattā viharanti.

[339] puna caparaṁ udāyi akkhātā mayā sāvakānaṁ paṭipadā
yathāpaṭipannā me sāvakā ariyaṁ aṭṭhaṅgikaṁ maggaṁ bhāventi.
idhudāyi bhikkhu sammādiṭṭhiṁ bhāveti sammāsaṅkappaṁ bhāveti sammāvācaṁ

page number: 327

bhāveti sammākammantaṁ bhāveti sammāājīvaṁ bhāveti sammāvāyāmaṁ
bhāveti sammāsatiṁ bhāveti sammāsamādhiṁ bhāveti. tatra ca pana
me sāvakā bahū abhiññāvosānapāramippattā viharanti.

[340] puna caparaṁ udāyi akkhātā mayā sāvakānaṁ paṭipadā
yathāpaṭipannā me sāvakā aṭṭha vimokkhe bhāventi. rūpī
rūpāni passati ayaṁ paṭhamo vimokkho. ajjhattaṁ arūpasaññī
bahiddhā rūpāni passati ayaṁ dutiyo vimokkho. subhanteva
adhimutto hoti ayaṁ tatiyo vimokkho. sabbaso rūpasaññānaṁ
samatikkamā paṭighasaññānaṁ aṭṭhaṅgamā nānattasaññānaṁ amanasikārā
ananto ākāsoti ākāsānañcāyatanaṁ upasampajja viharati
ayaṁ catuttho vimokkho. sabbaso ākāsānañcāyatanaṁ samatikkamma
anantaṁ viññāṇanti viññāṇañcāyatanaṁ upasampajja viharati ayaṁ
pañcamo vimokkho. sabbaso viññāṇañcāyatanaṁ samatikkamma
natthi kiñcīti ākiñcaññāyatanaṁ upasampajja viharati ayaṁ chaṭṭho
vimokkho. sabbaso ākiñcaññāyatanaṁ samatikkamma nevasaññānāsaññāyatanaṁ
upasampajja viharati ayaṁ sattamo vimokkho.
sabbaso nevasaññānāsaññāyatanaṁ samatikkamma saññāvedayitanirodhaṁ
upasampajja viharati ayaṁ aṭṭhamo vimokkho. tatra ca pana me
sāvakā bahū abhiññāvosānapāramippattā viharanti.

[341] puna caparaṁ udāyi akkhātā mayā sāvakānaṁ paṭipadā

page number: 328

yathāpaṭipannā me sāvakā aṭṭha abhibhāyatanāni bhāventi.
ajjhattaṁ rūpasaññī eko bahiddhā rūpāni passati parittāni
suvaṇṇadubbaṇṇāni tāni abhibhuyya jānāmi passāmīti evaṁsaññī
hoti idaṁ paṭhamaṁ abhibhāyatanaṁ. ajjhattaṁ rūpasaññī eko
bahiddhā rūpāni passati appamāṇāni suvaṇṇadubbaṇṇāni tāni
abhibhuyya jānāmi passāmīti evaṁsaññī hoti idaṁ dutiyaṁ abhibhāyatanaṁ.
ajjhattaṁ arūpasaññī eko bahiddhā rūpāni passati
parittāni suvaṇṇadubbaṇṇāni tāni abhibhuyya jānāmi passāmīti
evaṁsaññī hoti idaṁ tatiyaṁ abhibhāyatanaṁ. ajjhattaṁ arūpasaññī eko
bahiddhā rūpāni passati appamāṇāni 

[1]- tāni abhibhuyya jānāmi
passāmīti evaṁsaññī hoti idaṁ catutthaṁ abhibhāyatanaṁ. ajjhattaṁ
arūpasaññī eko bahiddhā rūpāni passati nīlāni nīlavaṇṇāni
nīlanidassanāni nīlanibhāsāni. seyyathāpi nāma ummārapupphaṁ 

[2]-
nīlavaṇṇaṁ nīlanidassanaṁ nīlanibhāsaṁ seyyathāpi vā pana taṁ vatthaṁ
bārāṇaseyyakaṁ ubhatobhāgavimatthaṁ 3- nīlaṁ nīlavaṇṇaṁ nīlanidassanaṁ nīlanibhāsaṁ
evameva 4- ajjhattaṁ arūpasaññī eko bahiddhā (pts. m ii, 14) rūpāni passati
nīlāni nīlavaṇṇāni nīlanidassanāni nīlanibhāsāni tāni abhibhuyya
jānāmi passāmīti evaṁsaññī hoti idaṁ pañcamaṁ abhibhāyatanaṁ.
ajjhattaṁ arūpasaññī eko bahiddhā rūpāni passati pītāni pītavaṇṇāni
pītanidassanāni pītanibhāsāni. seyyathāpi nāma kaṇṇikārapupphaṁ 1-

footnote: 1 yu. etthantare suvaṇṇadubbaṇṇānīti dissati. 2 yu. etthantare nīlanti
footnote: dissati. 3 yu. ubhato-vimaṭṭhaṁ. 4 yu. evamevaṁ.

page number: 329

pītavaṇṇaṁ pītanidassanaṁ pītanibhāsaṁ seyyathāpi vā pana taṁ
vatthaṁ bārāṇaseyyakaṁ ubhatobhāgavimatthaṁ pītaṁ pītavaṇṇaṁ pītanidassanaṁ
pītanibhāsaṁ evameva 2- ajjhattaṁ arūpasaññī eko bahiddhā rūpāni
passati pītāni pītavaṇṇāni pītanidassanāni pītanibhāsāni tāni
abhibhuyya jānāmi passāmīti evaṁsaññī hoti idaṁ chaṭṭhaṁ
abhibhāyatanaṁ. ajjhattaṁ arūpasaññī eko bahiddhā rūpāni passati
lohitakāni lohitakavaṇṇāni lohitakanidassanāni lohitakanibhāsāni.
seyyathāpi nāma bandhujīvakapupphaṁ lohitakaṁ lohitakavaṇṇaṁ lohitakanidassanaṁ
lohitakanibhāsaṁ seyyathāpi vā pana taṁ vatthaṁ bārāṇaseyyakaṁ
ubhatobhāgavimatthaṁ lohitakaṁ lohitakavaṇṇaṁ lohitakanidassanaṁ lohitakanibhāsaṁ
evameva 3- ajjhattaṁ arūpasaññī eko bahiddhā rūpāni passati
lohitakāni lohitakavaṇṇāni lohitakanidassanāni lohitakanibhāsāni
tāni abhibhuyya jānāmi passāmīti evaṁsaññī hoti idaṁ sattamaṁ
abhibhāyatanaṁ. ajjhattaṁ arūpasaññī eko bahiddhā rūpāni passati
odātāni odātavaṇṇāni odātanidassanāni odātanibhāsāni.
seyyathāpi nāma osadhitārakā odātā odātavaṇṇā odātanidassanā
odātanibhāsā seyyathāpi vā pana taṁ vatthaṁ bārāṇaseyyakaṁ
ubhatobhāgavimatthaṁ odātaṁ odātavaṇṇaṁ odātanidassanaṁ
odātanibhāsaṁ evameva 4- ajjhattaṁ arūpasaññī eko bahiddhā rūpāni
passati odātāni odātavaṇṇāni odātanidassanāni odātanibhāsāni

footnote: 1 yu. etthantare pītanti dissati. 2-3-4 yu. evamevaṁ.

page number: 330

tāni abhibhuyya jānāmi passāmīti evaṁsaññī hoti idaṁ
aṭṭhamaṁ abhibhāyatanaṁ. tatra ca pana me sāvakā bahū abhiññāvosānapāramippattā
viharanti.

[342] puna caparaṁ udāyi akkhātā mayā sāvakānaṁ paṭipadā
yathāpaṭipannā me sāvakā dasa kasiṇāyatanāni bhāventi.
paṭhavīkasiṇameko sañjānāti uddhamadho tiriyaṁ anvayaṁ appamāṇaṁ
āpokasiṇameko sañjānāti ... tejokasiṇameko sañjānāti ...
vāyokasiṇameko sañjānāti ... nīlakasiṇameko sañjānāti (pts. m ii, 15) ... pītakasiṇameko
sañjānāti ... lohitakasiṇameko sañjānāti ... odātakasiṇameko
sañjānāti ... ākāsakasiṇameko sañjānāti ... viññāṇakasiṇameko
sañjānāti uddhamadho tiriyaṁ anvayaṁ appamāṇaṁ. tatra
ca pana me sāvakā bahū abhiññāvosānapāramippattā viharanti.

[343] puna caparaṁ udāyi akkhātā mayā sāvakānaṁ paṭipadā
yathāpaṭipannā me sāvakā cattāri jhānāni 1- bhāventi. idhudāyi
bhikkhu vivicceva kāmehi vivicca akusalehi dhammehi savitakkaṁ
savicāraṁ vivekajaṁ pītisukhaṁ paṭhamaṁ jhānaṁ upasampajja viharati so
imameva kāyaṁ vivekajena pītisukhena abhisanneti 2- parisanneti 3- paripūreti
parippharati nāssa kiñci sabbāvato kāyassa vivekajena pītisukhena
apphutaṁ hoti. seyyathāpi udāyi dakkho nhāpako vā nhāpakantevāsī

footnote: 1 yu. cattāro jhāne. 2 sī. yu. catūsu ṭhānesu abhisandeti. 3 parisandetīti
footnote: pāṭho dissati. yu. catūsu ṭhānesu parisandeti.

page number: 331

vā kaṁsathāle nhāniyacuṇṇāni ākīritvā udakena
paripphosakaṁ 1- sanneyya sāssa nhāniyapiṇḍi snehānuggatā 2-
snehāparetā santarabāhirā phuṭṭhā snehena na ca paggharinī evameva
kho udāyi bhikkhu imameva kāyaṁ vivekajena pītisukhena abhisanneti
parisanneti paripūreti parippharati nāssa kiñci sabbāvato kāyassa
vivekajena pītisukhena apphutaṁ hoti.

[344] puna caparaṁ udāyi bhikkhu vitakkavicārānaṁ vūpasamā .pe.
dutiyaṁ jhānaṁ upasampajja viharati so imameva kāyaṁ samādhijena
pītisukhena abhisanneti parisanneti paripūreti parippharati nāssa
kiñci sabbāvato kāyassa samādhijena pītisukhena apphutaṁ hoti.
seyyathāpi udāyi udakarahado gambhīro 3- ubbhitodako 4- tassa
nevassa puratthimāya disāya udakassāyamukhaṁ na pacchimāya disāya
udakassāyamukhaṁ na uttarāya disāya udakassāyamukhaṁ na dakkhiṇāya disāya
udakassāyamukhaṁ devo ca kālena kālaṁ sammādhāraṁ anuppaveccheyya
atha kho tamhā 

[5]- udakarahadā sītā vāridhārā ubbhijjitvā tameva
udakarahadaṁ sītena vārinā abhisanneyya parisanneyya paripūreyya
paripphareyya nāssa kiñci sabbāvato udakarahadassa sītena vārinā
apphutaṁ assa evameva kho udāyi bhikkhu imameva kāyaṁ samādhijena
pītisukhena abhisanneti parisanneti paripūreti parippharati nāssa kiñci

footnote: 1 yu. ayaṁ pāṭho dve vāre āmeḍito dissati. 2 sī. subhānugatā.
footnote: 3 yu. gambhīroti natthi. 4 yu. ubbhidodakoti dissati. 5 yu. ca.

page number: 332

sabbāvato kāyassa samādhijena pītisukhena apphutaṁ hoti.

[345] puna caparaṁ udāyi bhikkhu pītiyā ca virāgā .pe.
tatiyaṁ jhānaṁ upasampajja viharati so imameva kāyaṁ nippītikena
sukhena abhisanneti parisanneti paripūreti parippharati nāssa kiñci
sabbāvato kāyassa nippītikena sukhena apphutaṁ hoti. seyyathāpi
udāyi uppaliniyaṁ vā paduminiyaṁ vā puṇḍarīkiniyaṁ vā appekaccāni
uppalāni vā padumāni vā puṇḍarīkāni vā udake jātāni udake
saṁvaḍḍhāni udakānuggatāni antonimmuggapositāni 1- tāni yāva ca
aggā yāva ca mūlā tena 2- vārinā abhisannāni parisannāni paripūrāni
paripphutāni nāssa kiñci sabbāvataṁ uppalānaṁ vā padumānaṁ vā
puṇḍarīkānaṁ vā tena 2- vārinā apphutaṁ assa evameva 

[3]- udāyi
bhikkhu imameva kāyaṁ nippītikena sukhena abhisanneti parisanneti
paripūreti parippharati nāssa kiñci sabbāvato kāyassa nippītikena
sukhena apphutaṁ hoti.

[346] puna caparaṁ udāyi bhikkhu sukhassa ca pahānā .pe.
catutthaṁ jhānaṁ upasampajja viharati so imameva kāyaṁ parisuddhena
cetasā pariyodātena pharitvā nisinno hoti nāssa kiñci
sabbāvato kāyassa parisuddhena cetasā pariyodātena apphutaṁ hoti.
seyyathāpi udāyi puriso odātena vatthena sīsaṁ 4- pārupitvā
nisinno assa nāssa kiñci sabbāvato kāyassa odātena

footnote: 1 yu. antonimuggaposīni tāni. 2 yu. sītenāti dissati. 3 yu. kho.
footnote: 4 yu. sasīsaṁ.

page number: 333

vatthena apphutaṁ assa evameva (pts. m ii, 17) kho udāyi bhikkhu imameva kāyaṁ
parisuddhena cetasā pariyodātena pharitvā nisinno hoti nāssa
kiñci sabbāvato kāyassa parisuddhena cetasā pariyodātena apphutaṁ
hoti. tatra ca pana me sāvakā bahū abhiññāvosānapāramippattā
viharanti.

[347] puna caparaṁ udāyi akkhātā mayā sāvakānaṁ paṭipadā
yathāpaṭipannā me sāvakā evaṁ pajānanti ayaṁ kho me kāyo
rūpī cātummahābhūtiko mātāpettikasambhavo odanakummāsūpacayo
aniccucchādanaparimaddanabhedanaviddhaṁsanadhammo idañca pana me
viññāṇaṁ ettha sitaṁ ettha paṭibaddhaṁ. seyyathāpi udāyi maṇi
veḷuriyo subho jotimā 1- aṭṭhaṁso suparikammakato accho vippasanno
sabbākārasampanno tatrassa suttaṁ āvutaṁ nīlaṁ vā pītaṁ vā
lohitaṁ vā odātaṁ vā paṇḍusuttaṁ vā tamenaṁ cakkhumā puriso
hatthe karitvā paccavekkheyya ayaṁ kho maṇi veḷuriyo subho
jotimā 2- aṭṭhaṁso suparikammakato accho vippasanno sabbākārasampanno
tatridaṁ suttaṁ āvutaṁ nīlaṁ vā pītaṁ vā lohitaṁ vā
odātaṁ vā paṇḍusuttaṁ vāti evameva kho udāyi akkhātā
mayā sāvakānaṁ paṭipadā yathāpaṭipannā me sāvakā evaṁ pajānanti 3-
ayaṁ kho me kāyo rūpī cātummahābhūtiko mātāpettikasambhavo
odanakummāsūpacayo aniccucchādanaparimaddanabhedanaviddhaṁsanadhammo

footnote: 1-2 yu. jātimā. 3 yu. jānanti.

page number: 334

idañca pana me 1- viññāṇaṁ ettha sitaṁ ettha paṭibaddhanti.
tatra ca pana me sāvakā bahū abhiññāvosānapāramippattā
viharanti.

[348] puna caparaṁ udāyi akkhātā mayā sāvakānaṁ paṭipadā
yathāpaṭipannā me sāvakā imamhā kāyā aññaṁ kāyaṁ abhinimminanti
rūpiṁ manomayaṁ sabbaṅgapaccaṅgaṁ ahīnindriyaṁ 2-. seyyathāpi
udāyi puriso muñjamhā īsikaṁ ubbāheyya tassa evamassa 3-
ayaṁ īsikā ayaṁ muñjo 4- añño muñjo aññā īsikā muñjamhā
tveva īsikā ubbāḷhāti 5- seyyathāpi vā panudāyi puriso asiṁ
kosiyā ubbāheyya 6- (pts. m ii, 18) tassa evamassa ayaṁ asi ayaṁ kosi
añño asi aññā 7- kosi kosiyā tveva asi ubbāḷhoti
seyyathāpi vā 8- panudāyi puriso ahiṁ karaṇḍā uddhareyya tassa
evamassa ayaṁ ahi ayaṁ karaṇḍo añño ahi añño karaṇḍo
karaṇḍā tveva ahi ubbhatoti evameva kho udāyi akkhātā
mayā sāvakānaṁ paṭipadā yathāpaṭipannā me sāvakā imamhā
kāyā aññaṁ kāyaṁ abhinimminanti rūpiṁ manomayaṁ sabbaṅgapaccaṅgaṁ 9-
ahīnindriyaṁ 10-. tatra ca pana me sāvakā bahū abhiññāvosānapāramippattā
viharanti.

[349] puna caparaṁ udāyi akkhātā mayā sāvakānaṁ paṭipadā
yathāpaṭipannā me sāvakā anekavihitaṁ iddhividhaṁ paccanubhonti

footnote: 1 yu. ayaṁ pāṭho natthi. 2-10 yu. abhinindriyaṁ. 3 yu. evañcassa. 4 yu.
footnote: ayaṁ muñjo. ayaṁ īsikā. 5 yu. pabbāḷhati. 6 yu. pabbāheyya. 7 yu.
footnote: añño. 8 yu. vāsaddo natthi. 9 yu. sabbaṅgapaccaṅgiṁ.

page number: 335

ekopi hutvā bahudhā honti bahudhāpi hutvā eko honti
āvibhāvaṁ tirobhāvaṁ tirokuḍḍaṁ tiropākāraṁ tiropabbataṁ asajjamānā
gacchanti seyyathāpi ākāse. paṭhaviyāpi ummujjanimmujjaṁ karonti
seyyathāpi udake. udakepi abhijjamāne gacchanti seyyathāpi
paṭhaviyaṁ. ākāsepi pallaṅkena kamanti seyyathāpi pakkhī sakuṇā 1-.
imepi candimasuriye evaṁmahiddhike evaṁmahānubhāve pāṇinā parimasanti
parimajjanti yāva brahmalokāpi kāyena vasaṁ vattenti.
seyyathāpi udāyi dakkho kumbhakāro vā kumbhakārantevāsī vā
suparikammakatāya mattikāya yaṁyadeva bhājanavikatiṁ ākaṅkheyya tantadeva
kareyya abhinipphādeyya seyyathā vā panudāyi dakkho dantakāro
vā dantakārantevāsī vā suparikammakatasmiṁ dantasmiṁ yaṁyadeva
dantavikatiṁ ākaṅkheyya tantadeva kareyya abhinipphādeyya seyyathā
vā panudāyi dakkho suvaṇṇakāro vā suvaṇṇakārantevāsī vā
suparikammakatasmiṁ suvaṇṇasmiṁ yaṁyadeva suvaṇṇavikatiṁ ākaṅkheyya
tantadeva kareyya abhinipphādeyya evameva kho udāyi akkhātā
mayā sāvakānaṁ paṭipadā yathāpaṭipannā me sāvakā anekavihitaṁ
iddhividhaṁ paccanubhonti ekopi hutvā bahudhā honti bahudhāpi
hutvā eko honti āvibhāvaṁ tirobhāvaṁ tirokuḍḍaṁ tiropākāraṁ
tiropabbataṁ asajjamānā gacchanti seyyathāpi ākāse. paṭhaviyāpi
ummujjanimmujjaṁ karonti seyyathāpi udake. udakepi abhijjamāne

footnote: 1 (pts. m ii, 19) yu. sakuṇo.

page number: 336

gacchanti seyyathāpi paṭhaviyaṁ. ākāse 1- pallaṅkena kamanti
seyyathāpi pakkhī sakuṇā. imepi candimasuriye evaṁmahiddhike
evaṁmahānubhāve pāṇinā parimasanti parimajjanti yāva brahmalokāpi
kāyena vasaṁ vattenti. tatra ca pana me sāvakā bahū
abhiññāvosānapāramippattā viharanti.

[350] puna caparaṁ udāyi akkhātā mayā sāvakānaṁ paṭipadā
yathāpaṭipannā me sāvakā dibbāya sotadhātuyā visuddhāya
atikkantamānusakāya ubho sadde suṇanti dibbe ca mānuse ca ye
dūre santike ca. seyyathāpi udāyi balavā saṅkhadhamo appakasirena 2-
ca catuddisā viññāpeyya evameva kho udāyi akkhātā
mayā sāvakānaṁ paṭipadā yathāpaṭipannā me sāvakā dibbāya
sotadhātuyā visuddhāya atikkantamānusakāya 3- ubho sadde suṇanti
dibbe ca mānuse ca ye dūre santike ca. tatra ca pana me
sāvakā bahū abhiññāvosānapāramippattā viharanti.

[351] puna caparaṁ udāyi akkhātā mayā sāvakānaṁ paṭipadā
yathāpaṭipannā me sāvakā parasattānaṁ parapuggalānaṁ cetasā
ceto paricca pajānanti sarāgaṁ vā cittaṁ sarāgaṁ cittanti
pajānanti vītarāgaṁ vā cittaṁ vītarāgaṁ cittanti pajānanti
sadosaṁ vā cittaṁ sadosaṁ cittanti pajānanti vītadosaṁ vā
cittaṁ vītadosaṁ cittanti pajānanti samohaṁ vā cittaṁ samohaṁ

footnote: 1 yu. ākāsepi. 2 yu. appakasireneva. casaddo natthi. 3 yu. ..ßēáānusikāya.

page number: 337

cittanti pajānanti vītamohaṁ vā cittaṁ vītamohaṁ cittanti
pajānanti saṅkhittaṁ vā cittaṁ saṅkhittaṁ cittanti pajānanti
vikkhittaṁ vā cittaṁ vikkhittaṁ cittanti pajānanti mahaggataṁ vā
cittaṁ mahaggataṁ cittanti pajānanti amahaggataṁ vā cittaṁ
amahaggataṁ cittanti pajānanti sauttaraṁ vā cittaṁ sauttaraṁ
cittanti pajānanti anuttaraṁ vā cittaṁ anuttaraṁ cittanti
pajānanti samāhitaṁ vā cittaṁ samāhitaṁ cittanti pajānanti
asamāhitaṁ vā cittaṁ asamāhitaṁ cittanti pajānanti vimuttaṁ
vā cittaṁ vimuttaṁ cittanti pajānanti avimuttaṁ vā cittaṁ
avimuttaṁ cittanti pajānanti. seyyathāpi udāyi itthī vā
puriso vā daharo yuvā (pts. m ii, 20) maṇḍanakajātiko ādāse vā parisuddhe
pariyodāte acche vā udakapatte sakaṁ mukhanimittaṁ paccavekkhamāno
sakaṇikaṁ vā sakaṇikanti pajāneyya akaṇikaṁ vā akaṇikanti
pajāneyya evameva udāyi akkhātā mayā sāvakānaṁ paṭipadā
yathāpaṭipannā me sāvakā parasattānaṁ parapuggalānaṁ cetasā ceto
paricca pajānanti sarāgaṁ vā cittaṁ sarāgaṁ cittanti pajānanti
vītarāgaṁ vā cittaṁ vītarāgaṁ cittanti pajānanti sadosaṁ vā
cittaṁ sadosaṁ cittanti pajānanti vītadosaṁ vā cittaṁ vītadosaṁ
cittanti pajānanti samohaṁ vā cittaṁ ... vītamohaṁ vā
cittaṁ ... saṅkhittaṁ vā cittaṁ ... vikkhittaṁ vā cittaṁ ... mahaggataṁ

page number: 338

vā cittaṁ ... amahaggataṁ vā cittaṁ ... sauttaraṁ vā cittaṁ ... anuttaraṁ
vā cittaṁ ... samāhitaṁ vā cittaṁ ... asamāhitaṁ vā cittaṁ ... vimuttaṁ
vā cittaṁ ... avimuttaṁ vā cittaṁ avimuttaṁ cittanti pajānanti.
tatra ca pana me sāvakā bahū abhiññāvosānapāramippattā
viharanti.

[352] puna caparaṁ udāyi akkhātā mayā sāvakānaṁ paṭipadā
yathāpaṭipannā me sāvakā anekavihitaṁ pubbenivāsaṁ anussaranti
seyyathīdaṁ ekampi jātiṁ dvepi jātiyo tissopi jātiyo catassopi
jātiyo pañcapi jātiyo dasapi jātiyo vīsampi jātiyo tiṁsampi
jātiyo cattāḷīsampi jātiyo paññāsampi jātiyo jātisatampi 1-
jātisahassampi jātisatasahassampi anekepi saṁvaṭṭakappe anekepi
vivaṭṭakappe anekepi saṁvaṭṭavivaṭṭakappe amutrāsiṁ evaṁnāmo
evaṁgotto evaṁvaṇṇo evamāhāro evaṁ sukhadukkhapaṭisaṁvedī
evamāyupariyanto so tato cuto amutra udapādiṁ tatrāpāsiṁ
evaṁnāmo evaṁgotto evaṁvaṇṇo evamāhāro evaṁ sukhadukkhapaṭisaṁvedī
evamāyupariyanto so tato cuto idhūpapannoti. iti sākāraṁ
sauddesaṁ anekavihitaṁ pubbenivāsaṁ anussaranti. seyyathāpi
udāyi puriso sakamhā gāmā aññaṁ gāmaṁ gaccheyya tamhāpi
gāmā aññaṁ gāmaṁ gaccheyya so tamhā gāmā sakaṁyeva gāmaṁ
paccāgaccheyya tassa evamassa ahaṁ kho sakamhā gāmā amuṁ

footnote: 1 katthaci satampi jātiyo sahassampi jātiyo satasahassampi jātiyotipi dissati.

page number: 339

gāmaṁ (pts. m ii, 21) āgacchiṁ tatra evaṁ aṭṭhāsiṁ evaṁ nisīdiṁ abhāsiṁ evaṁ
tuṇhī ahosiṁ tamhāpi gāmā amuṁ gāmaṁ āgacchiṁ tatrāpi evaṁ
aṭṭhāsiṁ evaṁ nisīdiṁ evaṁ abhāsiṁ evaṁ tuṇhī ahosiṁ somhi
tamhā gāmā sakaṁyeva gāmaṁ paccāgatoti evameva kho udāyi
akkhātā mayā sāvakānaṁ paṭipadā yathāpaṭipannā me sāvakā
anekavihitaṁ pubbenivāsaṁ anussaranti seyyathīdaṁ ekampi jātiṁ
dvepi jātiyo .pe. iti sākāraṁ sauddesaṁ anekavihitaṁ pubbenivāsaṁ
anussaranti. tatra ca pana me sāvakā bahū abhiññāvosānapāramippattā
viharanti.

[353] puna caparaṁ udāyi akkhātā mayā sāvakānaṁ paṭipadā
yathāpaṭipannā me sāvakā dibbena cakkhunā visuddhena atikkantamānusakena
satte passanti cavamāne upapajjamāne hīne paṇīte
suvaṇṇe dubbaṇṇe sugate duggate yathākammūpage satte pajānanti
ime vata bhonto sattā kāyaduccaritena samannāgatā vacīduccaritena
samannāgatā manoduccaritena samannāgatā ariyānaṁ upavādakā
micchādiṭṭhikā micchādiṭṭhikammasamādānā te kāyassa bhedā parammaraṇā
apāyaṁ duggatiṁ vinipātaṁ nirayaṁ upapannā ime vā pana bhonto
sattā kāyasucaritena samannāgatā vacīsucaritena samannāgatā manosucaritena
samannāgatā ariyānaṁ anupavādakā sammādiṭṭhikā sammādiṭṭhikammasamādānā
te kāyassa bhedā parammaraṇā sugatiṁ saggaṁ

page number: 340

lokaṁ upapannāti. iti dibbena cakkhunā visuddhena atikkantamānusakena
satte passanti cavamāne upapajjamāne hīne paṇīte suvaṇṇe
dubbaṇṇe sugate duggate yathākammūpage satte pajānanti.
seyyathāpassu udāyi 1- dve agārā sadvārā tatra cakkhumā
puriso majjhe ṭhito passeyya manusse gehe pavisantepi nikkhamantepi
anusaṁcarantepi anuvicarantepi evameva kho udāyi akkhātā mayā
sāvakānaṁ paṭipadā yathāpaṭipannā me sāvakā dibbena cakkhunā
visuddhena atikkantamānusakena satte passanti cavamāne upapajjamāne
hīne paṇīte suvaṇṇe dubbaṇṇe sugate duggate .pe. yathākammūpage
satte (pts. m ii, 22) pajānanti. tatra ca pana me sāvakā bahū
abhiññāvosānapāramippattā viharanti.

[354] puna caparaṁ udāyi akkhātā mayā sāvakānaṁ paṭipadā
yathāpaṭipannā me sāvakā āsavānaṁ khayā anāsavaṁ cetovimuttiṁ
paññāvimuttiṁ diṭṭheva dhamme sayaṁ abhiññā sacchikatvā upasampajja
viharanti. seyyathāpi udāyi pabbatasaṅkhepe udakarahado accho
vippasanno anāvilo tatra cakkhumā puriso tīre ṭhito passeyya
sippikasambukampi 2- sakkharakaṭhalampi macchagumbampi carantampi tiṭṭhantampi
tassa evamassa ayaṁ kho udakarahado accho vippasanno anāvilo
tatrime sippikasambukāpi 3- sakkharakaṭhalāpi 4- macchagumbāpi carantipi
tiṭṭhantipīti evameva kho udāyi akkhātā mayā sāvakānaṁ paṭipadā

footnote: 1 yu. seyyathāpassudāyi. 2-3 yu. sippisambukampi. 4 yu. pisaddo natthi.

page number: 341

yathāpaṭipannā me sāvakā āsavānaṁ khayā anāsavaṁ cetovimuttiṁ
paññāvimuttiṁ diṭṭheva dhamme sayaṁ abhiññā sacchikatvā upasampajja
viharanti. tatra ca pana me sāvakā bahū abhiññāvosānapāramippattā
viharanti.

[355] ayaṁ kho udāyi pañcamo dhammo yena mama sāvakā
sakkaronti garukaronti mānenti pūjenti sakkatvā garukatvā
upanissāya viharanti. ime kho udāyi pañca dhammā yehi
mama sāvakā sakkaronti garukaronti mānenti pūjenti sakkatvā
garukatvā upanissāya viharantīti.
idamavoca bhagavā attamano sakuludāyi paribbājako bhagavato
bhāsitaṁ abhinandīti.
mahāsakuludāyisuttaṁ niṭṭhitaṁ sattamaṁ.
----------

page number: 342

samaṇamuṇḍikasuttaṁ

[356] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tena kho (pts. m ii, 23) pana samayena
uggāhamāno paribbājako samaṇamuṇḍikāputto 1- samayappavādake
tiṇḍukācīre 2- ekasālake mallikāya ārāme paṭivasati mahatiyā
paribbājakaparisāya saddhiṁ pañcamattehi paribbājakasatehi. atha kho
pañcakaṅgo thapati sāvatthiyā nikkhami divādivassa bhagavantaṁ dassanāya.
atha kho pañcakaṅgassa thapatissa etadahosi akālo kho tāva
bhagavantaṁ dassanāya paṭisallīno bhagavā manobhāvanīyānampi bhikkhūnaṁ
asamayo dassanāya paṭisallīnā manobhāvanīyā bhikkhū yannūnāhaṁ
yena samayappavādako tiṇḍukācīro ekasālako mallikāya ārāmo
yena uggāhamāno paribbājako samaṇamuṇḍikāputto 3-
tenupasaṅkameyyanti. atha kho pañcakaṅgo thapati yena samayappavādako
tiṇḍukācīro ekasālako mallikāya ārāmo tenupasaṅkami.

[357] tena kho pana samayena uggāhamāno paribbājako
samaṇamuṇḍikāputto mahatiyā paribbājakaparisāya saddhiṁ nisinno
hoti unnādiniyā uccāsaddamahāsaddāya anekavihitaṁ tiracchānakathaṁ
kathentiyā seyyathīdaṁ rājakathaṁ corakathaṁ mahāmattakathaṁ senākathaṁ

footnote: 1-3 yu. samaṇamaṇḍikāputto. 2 sī. ma. tindukācīre.

page number: 343

bhayakathaṁ yuddhakathaṁ annakathaṁ pānakathaṁ vatthakathaṁ sayanakathaṁ mālākathaṁ
gandhakathaṁ ñātikathaṁ yānakathaṁ gāmakathaṁ nigamakathaṁ nagarakathaṁ janapadakathaṁ
itthīkathaṁ sūrakathaṁ visikhākathaṁ kumbhaṭṭhānakathaṁ kumbhadāsikathaṁ pubbapetakathaṁ
nānattakathaṁ lokakkhāyikaṁ samuddakkhāyikaṁ itibhavābhavakathaṁ iti vā.
addasā kho uggāhamāno paribbājako samaṇamuṇḍikāputto pañcakaṅgaṁ
thapatiṁ dūrato āgacchantaṁ disvāna sakaṁ parisaṁ saṇṭhapesi
appasaddā bhonto hontu mā bhonto saddamakattha 

[2]- samaṇassa
gotamassa sāvako āgacchati pañcakaṅgo thapati yāvatā kho pana
samaṇassa gotamassa sāvakā gihī odātavasanā sāvatthiyaṁ paṭivasanti
ayaṁ tesaṁ aññataro pañcakaṅgo thapati appasaddakāmā kho pana te
āyasmanto appasaddavinītā appasaddassa vaṇṇavādino appevanāma
appasaddaṁ parisaṁ viditvā upasaṅkamitabbaṁ maññeyyāti.
atha kho te paribbājakā tuṇhī ahesuṁ. atha kho pañcakaṅgo
thapati (pts. m ii, 24) yena uggāhamāno paribbājako samaṇamuṇḍikāputto tenupasaṅkami
upasaṅkamitvā uggāhamānena paribbājakena samaṇamuṇḍikāputtena
saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi.

[358] ekamantaṁ nisinnaṁ kho pañcakaṅgaṁ thapatiṁ uggāhamāno
paribbājako samaṇamuṇḍikāputto etadavoca catūhi kho ahaṁ
thapati dhammehi samannāgataṁ purisapuggalaṁ paññāpemi sampannakusalaṁ

footnote: 1 yu. dūratova. 2 yu. etthantare ayanti dissati.

page number: 344

paramakusalaṁ uttamappattipattaṁ samaṇaṁ ayojjhaṁ katamehi catūhi idha
thapati na kāyena pāpakaṁ kammaṁ karoti na pāpikaṁ vācaṁ bhāsati
na pāpakaṁ saṅkappaṁ saṅkappeti na pāpakaṁ ājīvaṁ ājīvati imehi
kho ahaṁ thapati catūhi dhammehi samannāgataṁ parisapuggalaṁ paññāpemi
sampannakusalaṁ paramakusalaṁ uttamappattipattaṁ samaṇaṁ ayojjhanti.
atha kho pañcakaṅgo thapati uggāhamānassa paribbājakassa samaṇamuṇḍikāputtassa
bhāsitaṁ neva abhinandi nappaṭikkosi anabhinanditvā
appaṭikkositvā uṭṭhāyāsanā pakkāmi bhagavato santike etassa
bhāsitassa atthaṁ ājānissāmīti. atha kho pañcakaṅgo thapati
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinno kho pañcakaṅgo thapati
yāvatako ahosi uggāhamānena paribbājakena samaṇamuṇḍikāputtena
saddhiṁ kathāsallāpo taṁ sabbaṁ bhagavato ārocesi.

[359] evaṁ vutte bhagavā pañcakaṅgaṁ thapatiṁ etadavoca evaṁ
sante kho thapati daharo kumāro mando uttānaseyyako sampannakusalo
bhavissati paramakusalo uttamappattipatto samaṇo ayojjho
yathā uggāhamānassa paribbājakassa samaṇamuṇḍikāputtassa vacanaṁ.
daharassa hi thapati kumārassa mandassa uttānaseyyakassa kāyotipi
na hoti kuto pana kāyena pāpakaṁ kammaṁ karissati aññatra
phanditamattā. daharassa hi thapati kumārassa mandassa uttānaseyyakassa

page number: 345

vācātipi na hoti kuto pana pāpikaṁ vācaṁ bhāsissati
aññatra roditamattā. daharassa hi thapati kumārassa mandassa
uttānaseyyakassa saṅkappotipi na hoti kuto pana pāpakaṁ
saṅkappaṁ saṅkappissati (pts. m ii, 25) aññatra vikujjitamattā. daharassa hi
thapati kumārassa mandassa uttānaseyyakassa ājīvotipi na hoti
kuto pana pāpakaṁ ājīvaṁ ājīvissati aññatra mātu thaññā.
evaṁ sante kho thapati daharo kumāro mando uttānaseyyako
sampannakusalo bhavissati paramakusalo uttamappattipatto samaṇo
ayojjho yathā uggāhamānassa paribbājakassa samaṇamuṇḍikāputtassa
vacanaṁ.

[360] catūhi kho ahaṁ thapati dhammehi samannāgataṁ purisapuggalaṁ
paññāpemi na ceva sampannakusalaṁ na paramakusalaṁ na
uttamappattipattaṁ samaṇaṁ ayojjhaṁ apicimaṁ daharaṁ kumāraṁ mandaṁ
uttānaseyyakaṁ samadhiggayha tiṭṭhati katamehi catūhi idha thapati
kāyena 1- pāpakaṁ kammaṁ karoti na pāpikaṁ vācaṁ bhāsati na pāpakaṁ
saṅkappaṁ saṅkappeti na pāpakaṁ ājīvaṁ ājīvati imehi kho
ahaṁ thapati catūhi dhammehi samannāgataṁ purisapuggalaṁ paññāpemi na
ceva sampannakusalaṁ na paramakusalaṁ na uttamappattipattaṁ samaṇaṁ
ayojjhaṁ apicimaṁ daharaṁ kumāraṁ mandaṁ uttānaseyyakaṁ samadhiggayha
tiṭṭhati.

footnote: 1 yu. etthantare nasaddo dissati.

page number: 346

[361] dasahi kho ahaṁ thapati dhammehi samannāgataṁ purisapuggalaṁ
paññāpemi sampannakusalaṁ paramakusalaṁ uttamappattipattaṁ samaṇaṁ
ayojjhaṁ. ime akusalā sīlā 1- tamahaṁ 1- thapati veditabbanti
vadāmi. itosamuṭṭhānā akusalā sīlā tamahaṁ thapati veditabbanti
vadāmi. idha akusalā sīlā aparisesā nirujjhanti tamahaṁ thapati
veditabbanti vadāmi. evaṁ paṭipanno akusalānaṁ sīlānaṁ nirodhāya
paṭipanno hoti tamahaṁ thapati veditabbanti vadāmi. ime kusalā
sīlā tamahaṁ thapati veditabbanti vadāmi. itosamuṭṭhānā kusalā
sīlā tamahaṁ thapati veditabbanti vadāmi. idha kusalā sīlā
aparisesā nirujjhanti tamahaṁ thapati veditabbanti vadāmi. evaṁ
paṭipanno kusalānaṁ sīlānaṁ nirodhāya paṭipanno hoti tamahaṁ thapati
veditabbanti vadāmi. ime akusalā (pts. m ii, 26) saṅkappā tamahaṁ thapati
veditabbanti vadāmi. itosamuṭṭhānā akusalā saṅkappā tamahaṁ
thapati veditabbanti vadāmi. idha akusalā saṅkappā aparisesā
nirujjhanti tamahaṁ thapati veditabbanti vadāmi. evaṁ paṭipanno
akusalānaṁ saṅkappānaṁ nirodhāya paṭipanno hoti tamahaṁ thapati
veditabbanti vadāmi. ime kusalā saṅkappā tamahaṁ thapati
veditabbanti vadāmi. itosamuṭṭhānā kusalā saṅkappā tamahaṁ

footnote: 1 sī anekavāresu tahanti pāṭho dissati. 2 yu. ime akusalasīlā tahanti dissanti.

page number: 347

thapati veditabbanti vadāmi. idha kusalā saṅkappā aparisesā
nirujjhanti tamahaṁ thapati veditabbanti vadāmi. evaṁ paṭipanno
kusalānaṁ saṅkappānaṁ nirodhāya paṭipanno hoti tamahaṁ thapati
veditabbanti vadāmi.

[362] katame ca thapati akusalā sīlā. akusalaṁ kāyakammaṁ
akusalaṁ vacīkammaṁ pāpako ājīvo ime vuccanti thapati akusalā
sīlā. ime ca thapati akusalā sīlā kiṁsamuṭṭhānā. samuṭṭhānampi
nesaṁ vuttaṁ. cittasamuṭṭhānātissa vacanīyaṁ. katamaṁ cittaṁ.
cittampi hi bahu anekavidhaṁ nānappakārakaṁ yaṁ cittaṁ 1- sarāgaṁ
sadosaṁ samohaṁ itosamuṭṭhānā akusalā sīlā. ime ca thapati
akusalā sīlā kuhiṁ aparisesā nirujjhanti. nirodhopi nesaṁ
vutto. idha thapati bhikkhu kāyaduccaritaṁ pahāya kāyasucaritaṁ
bhāveti vacīduccaritaṁ pahāya vacīsucaritaṁ bhāveti manoduccaritaṁ
pahāya manosucaritaṁ bhāveti micchājīvaṁ pahāya sammājīvena jīvitaṁ 2-
kappeti etthete akusalā sīlā aparisesā nirujjhanti. kathaṁ
paṭipanno 3- thapati akusalānaṁ sīlānaṁ nirodhāya paṭipanno hoti.
idha thapati bhikkhu anuppannānaṁ pāpakānaṁ akusalānaṁ dhammānaṁ anuppādāya
chandaṁ janeti vāyamati viriyaṁ ārabhati cittaṁ paggaṇhāti
padahati uppannānaṁ pāpakānaṁ akusalānaṁ dhammānaṁ pahānāya chandaṁ
janeti vāyamati viriyaṁ ārabhati cittaṁ paggaṇhāti padahati anuppannānaṁ

footnote: 1 yu. sacittaṁ. 2 yu. jīvikaṁ. 3 yu. etthantare cāti dissati.

page number: 348

kusalānaṁ dhammānaṁ uppādāya chandaṁ janeti vāyamati viriyaṁ
ārabhati cittaṁ paggaṇhāti padahati uppannānaṁ kusalānaṁ dhammānaṁ
ṭhitiyā (pts. m ii, 27) asammosāya bhiyyobhāvāya vepullāya bhāvanāya pāripūriyā chandaṁ
janeti vāyamati viriyaṁ ārabhati cittaṁ paggaṇhāti padahati. evaṁ
paṭipanno kho thapati akusalānaṁ sīlānaṁ nirodhāya paṭipanno hoti.

[363] katame ca thapati kusalā sīlā. kusalaṁ kāyakammaṁ
kusalaṁ vacīkammaṁ ājīvapārisuddhiṁpi kho ahaṁ thapati sīlasmiṁ vadāmi
ime vuccanti thapati kusalā sīlā. ime ca thapati kusalā sīlā
kiṁsamuṭṭhānā. samuṭṭhānampi nesaṁ vuttaṁ. cittasamuṭṭhānātissa
vacanīyaṁ. katamaṁ cittaṁ. cittampi hi bahu anekavidhaṁ nānappakārakaṁ
yaṁ cittaṁ vītarāgaṁ vītadosaṁ vītamohaṁ itosamuṭṭhānā kusalā
sīlā. ime ca thapati kusalā sīlā kuhiṁ aparisesā nirujjhanti.
nirodhopi nesaṁ vutto. idha thapati bhikkhu sīlavā hoti no ca
sīlamayo tañca cetovimuttiṁ paññāvimuttiṁ yathābhūtaṁ pajānāti
yatthassa te kusalā sīlā aparisesā nirujjhanti. kathaṁ paṭipanno
ca thapati kusalānaṁ sīlānaṁ nirodhāya paṭipanno hoti. idha thapati
bhikkhu anuppannānaṁ pāpakānaṁ akusalānaṁ dhammānaṁ anuppādāya
chandaṁ janeti vāyamati viriyaṁ ārabhati cittaṁ paggaṇhāti padahati
uppannānaṁ pāpakānaṁ akusalānaṁ dhammānaṁ pahānāya .pe. anuppannānaṁ
kusalānaṁ dhammānaṁ uppādāya .pe. uppannānaṁ kusalānaṁ

page number: 349

dhammānaṁ ṭhitiyā asammosāya bhiyyobhāvāya vepullāya bhāvanāya
pāripūriyā chandaṁ janeti vāyamati viriyaṁ ārabhati cittaṁ paggaṇhāti
padahati. evaṁ paṭipanno kho thapati kusalānaṁ sīlānaṁ nirodhāya
paṭipanno hoti.

[364] katame ca thapati akusalā saṅkappā. kāmasaṅkappo
byāpādasaṅkappo vihiṁsāsaṅkappo ime vuccanti thapati akusalā
saṅkappā. ime ca thapati akusalā saṅkappā kiṁsamuṭṭhānā.
samuṭṭhānampi nesaṁ vuttaṁ. saññāsamuṭṭhānātissa vacanīyaṁ. katamā
saññā. saññāpi hi bahu anekavidhā nānappakārakā yā kāmasaññā
byāpādasaññā vihiṁsāsaññā itosamuṭṭhānā akusalā
saṅkappā. ime ca thapati akusalā saṅkappā kuhiṁ aparisesā
nirujjhanti. nirodhopi nesaṁ vutto. idha thapati bhikkhu vivicceva
kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ
paṭhamaṁ jhānaṁ upasampajja viharati etthete akusalā saṅkappā
aparisesā nirujjhanti. kathaṁ paṭipanno ca thapati akusalānaṁ
saṅkappānaṁ nirodhāya paṭipanno hoti. idha thapati bhikkhu anuppannānaṁ
pāpakānaṁ akusalānaṁ dhammānaṁ anuppādāya chandaṁ janeti
vāyamati viriyaṁ ārabhati cittaṁ paggaṇhāti padahati uppannānaṁ
pāpakānaṁ akusalānaṁ dhammānaṁ pahānāya .pe. anuppannānaṁ kusalānaṁ
dhammānaṁ uppādāya .pe. uppannānaṁ kusalānaṁ dhammānaṁ ṭhitiyā

page number: 350

asammosāya bhiyyobhāvāya vepullāya bhāvanāya pāripūriyā chandaṁ
janeti vāyamati viriyaṁ ārabhati cittaṁ paggaṇhāti padahati. evaṁ paṭipanno
kho thapati akusalānaṁ saṅkappānaṁ nirodhāya paṭipanno hoti.

[365] katame ca thapati kusalā saṅkappā. nekkhammasaṅkappo
abyāpādasaṅkappo avihiṁsāsaṅkappo ime vuccanti thapati kusalā
saṅkappā. ime ca thapati kusalā saṅkappā kiṁsamuṭṭhānā.
samuṭṭhānampi nesaṁ vuttaṁ. saññāsamuṭṭhānātissa vacanīyaṁ.
katamā saññā. saññāpi hi bahu anekavidhā nānappakārakā 1-
yā 2- nekkhammasaññā abyāpādasaññā avihiṁsāsaññā itosamuṭṭhānā
kusalā saṅkappā. ime ca thapati kusalā saṅkappā
kuhiṁ aparisesā nirujjhanti. nirodhopi nesaṁ vutto. idha thapati
bhikkhu vitakkavicārānaṁ vūpasamā .pe. dutiyaṁ jhānaṁ upasampajja
viharati etthete kusalā saṅkappā aparisesā nirujjhanti. kathaṁ
paṭipanno ca thapati kusalānaṁ saṅkappānaṁ nirodhāya paṭipanno
hoti. idha thapati bhikkhu anuppannānaṁ pāpakānaṁ akusalānaṁ
dhammānaṁ anuppādāya chandaṁ janeti vāyamati viriyaṁ ārabhati cittaṁ
paggaṇhāti padahati uppannānaṁ pāpakānaṁ akusalānaṁ dhammānaṁ
pahānāya .pe. anuppannānaṁ kusalānaṁ dhammānaṁ uppādāya
.pe. uppannānaṁ kusalānaṁ dhammānaṁ ṭhitiyā asammosāya bhiyyobhāvāya
vepullāya bhāvanāya pāripūriyā chandaṁ janeti vāyamati viriyaṁ

footnote: 1 yu. nānappakārikā. 2 yu. yā iti pāṭho na dissati.

page number: 351

ārabhati cittaṁ paggaṇhāti padahati. evaṁ paṭipanno kho thapati
kusalānaṁ saṅkappānaṁ nirodhāya paṭipanno hoti.

[366] katamehi 

[1]- thapati dasahi dhammehi samannāgataṁ purisapuggalaṁ
paññāpemi sampannakusalaṁ paramakusalaṁ uttamappattipattaṁ samaṇaṁ
ayojjhaṁ. idha thapati bhikkhu asekhāya sammādiṭṭhiyā samannāgato
hoti asekhena sammāsaṅkappena samannāgato hoti asekhāya
sammāvācāya samannāgato hoti asekhena sammākammantena
samannāgato hoti asekhena sammāājīvena samannāgato hoti
asekhena sammāvāyāmena samannāgato hoti asekhāya sammāsatiyā
samannāgato hoti asekhena sammāsamādhinā samannāgato
hoti asekhena sammāñāṇena samannāgato hoti asekhāya
sammāvimuttiyā samannāgato hoti. imehi kho ahaṁ thapati
dasahi dhammehi samannāgataṁ purisapuggalaṁ paññāpemi sampannakusalaṁ
paramakusalaṁ uttamappattipattaṁ samaṇaṁ ayojjhanti.
idamavoca bhagavā attamano pañcakaṅgo thapati bhagavato
bhāsitaṁ abhinandīti.
samaṇamuṇḍikasuttaṁ 2- niṭṭhitaṁ aṭṭhamaṁ
------------

footnote: 1 yu. etthantare cāhanti dissati. 2 yu. samaṇamaṇḍikasuttaṁ.

page number: 352

cūḷasakuludāyisuttaṁ

[367] evamme sutaṁ ekaṁ samayaṁ bhagavā rājagahe viharati
veḷuvane kalandakanivāpe. tena kho pana samayena sakuludāyi
paribbājako moranivāpe paribbājakārāme paṭivasati mahatiyā paribbājakaparisāya
saddhiṁ. atha kho bhagavā pubbaṇhasamayaṁ nivāsetvā
pattacīvaramādāya yena rājagahaṁ tena 1- piṇḍāya pāvisi. atha
kho bhagavato etadahosi atippago kho tāva rājagahe 2- piṇḍāya
carituṁ yannūnāhaṁ yena moranivāpo paribbājakārāmo yena sakuludāyi
paribbājako tenupasaṅkameyyanti. atha kho bhagavā yena moranivāpo
paribbājakārāmo tenupasaṅkami.

[368] tena kho pana samayena sakuludāyi paribbājako mahatiyā
paribbājakaparisāya saddhiṁ nisinno hoti unnādiniyā uccāsaddamahāsaddāya
anekavihitaṁ tiracchānakathaṁ kathentiyā seyyathīdaṁ rājakathaṁ
.pe. itibhavābhavakathaṁ iti vā. addasā kho sakuludāyi paribbājako
bhagavantaṁ dūratova āgacchantaṁ disvāna sakaṁ parisaṁ saṇṭhapesi
appasaddā bhonto hontu mā bhonto saddamakattha ayaṁ
samaṇo gotamo āgacchati appasaddakāmo kho pana so āyasmā
appasaddassa vaṇṇavādī appevanāma appasaddaṁ parisaṁ viditvā
upasaṅkamitabbaṁ maññeyyāti. atha kho te paribbājakā tuṇhī

footnote: 1 yu. yena tenāti pāṭhā natthi. 2 yu. rājagahaṁ.

page number: 353

ahesuṁ. atha kho bhagavā yena sakuludāyi paribbājako tenupasaṅkami.
atha kho sakuludāyi paribbājako bhagavantaṁ etadavoca
etu kho bhante bhagavā svāgataṁ 1- bhante bhagavato cirassaṁ kho
bhante bhagavā imaṁ pariyāyamakāsi yadidaṁ idhāgamanāya nisīdatu bhante
bhagavā idamāsanaṁ paññattanti. nisīdi bhagavā paññatte āsane.
sakuludāyipi kho paribbājako aññataraṁ nīcaṁ āsanaṁ gahetvā
ekamantaṁ nisīdi. ekamantaṁ nisinnaṁ kho sakuludāyiṁ paribbājakaṁ
bhagavā etadavoca kāya nuttha udāyi etarahi kathāya sannisinnā
kā ca pana vo antarākathā vippakatāti.

[369] tiṭṭhatesā bhante kathā yāya mayaṁ etarahi kathāya
sannisinnā nesā bhante kathā bhagavato dullabhā bhavissati
pacchāpi savanāya yadāhaṁ bhante imaṁ parisaṁ anupasaṅkanto
homi athāyaṁ parisā anekavihitaṁ tiracchānakathaṁ kathentī nisinnā
hoti yadā ca kho ahaṁ bhante imaṁ parisaṁ upasaṅkanto homi
athāyaṁ (pts. m ii, 31) parisā mamaṁyeva mukhaṁ olokentī 2- nisinnā hoti yanno
samaṇo gotamo udāyi dhammaṁ bhāsissati tanno sossāmāti.
yadā pana bhante bhagavā imaṁ parisaṁ upasaṅkanto hoti atha ca 3-
ahañceva ayañca parisā bhagavato 4- mukhaṁ olokentī 5- nisinnā hoti 6-
yanno bhagavā dhammaṁ bhāsissati tanno sossāmāti. tenahi
udāyi taññevettha paṭibhātu yathā maṁ paṭibhāseyyāti.

footnote: 1 yu. sāgataṁ. 2 yu. ullokentī. 3 yu. casaddo natthi. 4 yu. bhagavatova.
footnote: 5 yu. ullokentā 6 yu. homa.

page number: 354

[370] purimāni bhante divasāni purimatarāni sabbaññū sabbadassāvī
aparisesaṁ ñāṇadassanaṁ paṭijānamāno carato ca me
tiṭṭhato ca suttassa ca jāgarassa ca satataṁ samitaṁ ñāṇadassanaṁ
paccupaṭṭhitanti so mayā pubbantaṁ ārabbha pañhaṁ puṭṭho
samāno aññenaññaṁ paṭicari bahiddhākathaṁ apanāmesi kopañca
dosañca appaccayañca pātvākāsi tassa mayhaṁ bhante bhagavantaṁyeva
ārabbha sati 1- udapādi aho nūna bhagavā aho nūna sugato
yo imesaṁ dhammānaṁ kusaloti. ko paneso udāyi sabbaññū
sabbadassāvī aparisesaṁ ñāṇadassanaṁ paṭijānamāno carato ca
me tiṭṭhato ca suttassa ca jāgarassa ca satataṁ samitaṁ ñāṇadassanaṁ
paccupaṭṭhitanti so tayā pubbantaṁ ārabbha pañhaṁ puṭṭho
samāno aññenaññaṁ paṭicari bahiddhākathaṁ apanāmesi kopañca
dosañca appaccayañca pātvākāsīti. nigantho bhante nāṭaputtoti.

[371] yo kho udāyi anekavihitaṁ pubbenivāsaṁ anussareyya
seyyathīdaṁ ekampi jātiṁ dvepi jātiyo .pe. iti sākāraṁ
sauddesaṁ anekavihitaṁ pubbenivāsaṁ anussareyya so vā maṁ pubbantaṁ
ārabbha pañhaṁ puccheyya taṁ vāhaṁ pubbantaṁ ārabbha pañhaṁ puccheyyaṁ
so vā me pubbantaṁ ārabbha pañhassa veyyākaraṇena cittaṁ
ārādheyya tassa vāhaṁ pubbantaṁ ārabbha pañhassa veyyākaraṇena

footnote: 1 yu. pīti.

page number: 355

cittaṁ ārādheyyaṁ yo 1- kho udāyi dibbena cakkhunā visuddhena
atikkantamānusakena satte passeyya cavamāne upapajjamāne hīne
paṇīte suvaṇṇe dubbaṇṇe sugate (pts. m ii, 32) duggate .pe. yathākammūpage
satte pajāneyya so vā maṁ aparantaṁ ārabbha pañhaṁ puccheyya
taṁ vāhaṁ aparantaṁ ārabbha pañhaṁ puccheyyaṁ so vā me aparantaṁ
ārabbha pañhassa veyyākaraṇena cittaṁ ārādheyya tassa vāhaṁ
aparantaṁ ārabbha pañhassa veyyākaraṇena cittaṁ ārādheyyaṁ
apicudāyi tiṭṭhatu pubbanto tiṭṭhatu aparanto dhammante
desessāmi imasmiṁ sati idaṁ hoti imassuppādā idaṁ uppajjati
imasmiṁ asati idaṁ na hoti imassa nirodhā idaṁ nirujjhatīti.
ahañhi bhante yāvatakampi me iminā attabhāvena paccanubhūtaṁ
tampi nappahomi iti sākāraṁ sauddesaṁ anussarituṁ kuto panāhaṁ
anekavihitaṁ pubbenivāsaṁ anussarissāmi seyyathīdaṁ ekampi jātiṁ
dvepi jātiyo tissopi jātiyo .pe. iti sākāraṁ sauddesaṁ
anekavihitaṁ pubbenivāsaṁ anussarissāmi seyyathāpi bhagavā ahañhi
bhante etarahi paṁsupisācakampi na passāmi kuto panāhaṁ dibbena
cakkhunā visuddhena atikkantamānusakena satte passissāmi cavamāne
upapajjamāne hīne paṇīte suvaṇṇe dubbaṇṇe sugate duggate
.pe. yathākammūpage satte pajānissāmi seyyathāpi bhagavā
yampana maṁ bhante bhagavā evamāha apicudāyi tiṭṭhatu pubbanto

footnote: 1 yu. so.

page number: 356

tiṭṭhatu aparanto dhammante 1- desessāmi imasmiṁ sati idaṁ hoti
imassuppādā idaṁ uppajjati imasmiṁ asati idaṁ na hoti imassa
nirodhā idaṁ nirujjhatīti tañca pana me bhiyyoso mattāya na
pakkhāyati appevanāma bhante sake ācariyake bhagavato cittaṁ
ārādheyyaṁ pañhassa veyyakaraṇenāti.

[372] kinti pana te udāyi sake ācariyake hotīti.
amhākaṁ bhante sake ācariyake evaṁ hoti ayaṁ paramo vaṇṇo
ayaṁ paramo vaṇṇoti. yampana te taṁ 2- udāyi sake ācariyake
evaṁ hoti ayaṁ paramo vaṇṇo ayaṁ paramo vaṇṇoti katamo
pana so paramo vaṇṇoti. yasmā bhante vaṇṇā añño
vaṇṇo uttaritaro vā paṇītataro vā natthi so (pts. m ii, 33) paramo
vaṇṇoti. katamo pana so udāyi vaṇṇo yasmā vaṇṇā
añño vaṇṇo uttaritaro vā paṇītataro vā natthīti. yasmā
bhante vaṇṇā añño vaṇṇo uttaritaro vā paṇītataro vā
natthi so paramo vaṇṇoti.

[373] dīghāpi kho te esā udāyi phareyya yasmā bhante
vaṇṇā añño vaṇṇo uttaritaro vā paṇītataro vā natthi
so paramo vaṇṇoti vadesi tañca vaṇṇaṁ na paññāpesi.
seyyathāpi udāyi puriso evaṁ vadeyya ahaṁ yā imasmiṁ janapade
janapadakalyāṇī taṁ icchāmi taṁ kāmemīti. tamenaṁ evaṁ vadeyyuṁ

footnote: 1 yu. teti pāṭho natthi. 2 yu. etaṁ.

page number: 357

ambho purisa yaṁ tvaṁ janapadakalyāṇiṁ icchasi kāmesi jānāsi
taṁ janapadakalyāṇiṁ khattiyiṁ 1- vā brāhmaṇiṁ vā vessiṁ vā suddiṁ
vāti. iti puṭṭho noti vadeyya. tamenaṁ evaṁ vadeyyuṁ
ambho purisa yaṁ tvaṁ janapadakalyāṇiṁ icchasi kāmesi jānāsi
taṁ janapadakalyāṇiṁ evaṁvaṇṇā 2- evaṁgottā iti vāti .pe.
dīghā vā rassā vā majjhimā 3- vā kāḷī vā sāmā vā maṅguracchavī
vāti amukasmiṁ nāma gāme vā nigame vā nagare vāti. iti
puṭṭho noti vadeyya. tamenaṁ evaṁ vadeyyuṁ ambho purisa
yaṁ tvaṁ na jānāsi na passasi taṁ tvaṁ icchasi kāmesīti. iti
puṭṭho āmāti vadeyya. taṁ kiṁ maññasi udāyi nanu evaṁ
sante tassa purisassa appāṭihirīkataṁ 4- bhāsitaṁ sampajjatīti. addhā
kho bhante evaṁ sante tassa purisassa appāṭihirīkataṁ bhāsitaṁ
sampajjatīti. evameva kho tvaṁ udāyi yasmā bhante vaṇṇā
añño vaṇṇo uttaritaro vā paṇītataro vā natthi so paramo
vaṇṇoti vadesi tañca vaṇṇaṁ na paññāpesīti. seyyathāpi
bhante maṇi veḷuriyo subho jotimā aṭṭhaṁso suparikammakato
paṇḍukambale nikkhitto bhāsateva tapateva virocateva 5- evaṁvaṇṇo
attā hoti arogo parammaraṇāti.

[374] taṁ kiṁ maññasi udāyi yo vā maṇi veḷuriyo

footnote: 1 yu. khattiyī vā brāhmaṇī vā vessī vā suddī vāti. 2 yu. evaṁnāmā.
footnote: 3 sī. majjhā vā. 4 yu. appāṭihīrakataṁ. ma. appāṭihirakataṁ.
footnote: sī. appāṭihīrikaṁ. 5 sī. yu. bhāsati ca tapati ca virocati ca.

page number: 358

subho jotimā aṭṭhaṁso suparikammakato paṇḍukambale nikkhitto
bhāsateva tapateva virocateva yo vā rattandhakāratimisāya kimi
khajjopanako imesaṁ ubhinnaṁ vaṇṇānaṁ katamo vaṇṇo abhikkantataro
ca 1- paṇītataro cāti. yvāyaṁ bhante rattandhakāratimisāya kimi
khajjopanako ayaṁ imesaṁ ubhinnaṁ vaṇṇānaṁ abhikkantataro ca
paṇītataro cāti.

[375] taṁ kiṁ maññasi udāyi yo vā rattandhakāratimisāya kimi
khajjopanako yo vā rattandhakāratimisāya telappadīpo imesaṁ
ubhinnaṁ vaṇṇānaṁ katamo vaṇṇo abhikkantataro ca paṇītataro
cāti. yvāyaṁ bhante rattandhakāratimisāya telappadīpo ayaṁ
imesaṁ ubhinnaṁ vaṇṇānaṁ abhikkantataro ca paṇītataro cāti.

[376] taṁ kiṁ maññasi udāyi yo vā rattandhakāratimisāya
telappadīpo yo vā rattandhakāratimisāya mahāaggikkhandho imesaṁ
ubhinnaṁ vaṇṇānaṁ katamo vaṇṇo abhikkantataro ca paṇītataro
cāti. yvāyaṁ bhante rattandhakāratimisāya mahāaggikkhandho ayaṁ
imesaṁ ubhinnaṁ vaṇṇānaṁ abhikkantataro ca paṇītataro cāti.

[377] taṁ kiṁ maññasi udāyi yo vā rattandhakāratimisāya
aggikkhandho 2- yā vā rattiyā paccūsasamayaṁ viddhe vigatavalāhake
deve osadhitārakā imesaṁ ubhinnaṁ vaṇṇānaṁ katamo vaṇṇo

footnote: 1 sī. anekaṭhānesu vāti pāṭho dissati. 2 yu. mahāaggikkhandho.

page number: 359

abhikkantataro ca paṇītataro cāti. yāyaṁ bhante rattiyā paccūsasamayaṁ
viddhe vigatavalāhake deve osadhitārakā ayaṁ imesaṁ ubhinnaṁ
vaṇṇānaṁ abhikkantataro ca paṇītataro cāti.

[378] taṁ kiṁ maññasi udāyi yā vā rattiyā paccūsasamayaṁ
viddhe vigatavalāhake deve osadhitārakā yo vā tadahuposathe
paṇṇarase viddhe vigatavalāhake deve abhido aḍḍharattasamayaṁ
cando imesaṁ ubhinnaṁ vaṇṇānaṁ katamo vaṇṇo abhikkantataro
ca paṇītataro cāti. yvāyaṁ bhante tadahuposathe paṇṇarase
viddhe (pts. m ii, 35) vigatavalāhake deve abhido aḍḍharattasamayaṁ cando ayaṁ
imesaṁ ubhinnaṁ vaṇṇānaṁ abhikkantataro ca paṇītataro cāti.

[379] taṁ kiṁ maññasi udāyi yo vā tadahuposathe paṇṇarase
viddhe vigatavalāhake deve abhido aḍḍharattasamayaṁ cando
yo vā vassānaṁ pacchime māse saradasamaye viddhe vigatavalāhake
deve abhido majjhantikasamayaṁ suriyo imesaṁ ubhinnaṁ vaṇṇānaṁ
katamo vaṇṇo abhikkantataro ca paṇītataro cāti. yvāyaṁ
bhante vassānaṁ pacchime māse saradasamaye viddhe vigatavalāhake
deve abhido majjhantikasamayaṁ suriyo ayaṁ imesaṁ ubhinnaṁ vaṇṇānaṁ
abhikkantataro ca paṇītataro cāti. tato kho 1- te udāyi bahū
hi bahutarā devā ye imesaṁ candimasuriyānaṁ ābhā nānubhonti

footnote: 1 yu. ato khoti dissati. sī. atha kho.

page number: 360

tyāhaṁ pajānāmi atha ca panāhaṁ na vadāmi yasmā vaṇṇā
añño vaṇṇo uttaritaro vā paṇītataro vā natthīti atha ca
pana tvaṁ udāyi yvāyaṁ vaṇṇo kiminā khajjopanakena nihīnataro 1-
ca kiliṭṭhataro 2- ca so paramo vaṇṇoti vadesi tañca vaṇṇaṁ
na paññāpesīti. acchidaṁ bhagavā kathaṁ acchidaṁ sugata 3- kathanti.
kiṁ pana tvaṁ udāyi evaṁ vadesi acchidaṁ bhagavā kathaṁ acchidaṁ
sugata kathanti. amhākaṁ bhante sake ācariyake evaṁ hoti
ayaṁ paramo vaṇṇo ayaṁ paramo vaṇṇoti te mayaṁ bhante
bhagavatā sake ācariyake samanuyuñjiyamānā samanuggāhiyamānā samanubhāsiyamānā
rittā tucchā aparaddhāti.

[380] kiṁ panudāyi atthi ekantasukho loko atthi ākāravatī
paṭipadā ekantasukhassa lokassa sacchikiriyāyāti. amhākaṁ bhante
sake ācariyake evaṁ hoti atthi ekantasukho loko atthi
ākāravatī paṭipadā ekantasukhassa lokassa sacchikiriyāyāti.
katamā pana sā udāyi ākāravatī paṭipadā ekantasukhassa lokassa
sacchikiriyāyāti. idha bhante ekacco pāṇātipātaṁ pahāya
pāṇātipātā paṭivirato hoti adinnādānaṁ pahāya adinnādānā
paṭivirato hoti kāmesu micchācāraṁ pahāya kāmesu micchācārā paṭivirato
hoti musāvādaṁ pahāya musāvādā paṭivirato hoti aññataraṁ
vā pana tapoguṇaṁ samādāya vattati ayaṁ kho sā bhante

footnote: 1 yu. hīnataro. 2 yu. patikiṭṭhataro. 3 yu. sabbaṭṭhānesu sugatoti dissati.

page number: 361

ākāravatī paṭipadā ekantasukhassa lokassa sacchikiriyāyāti.

[381] taṁ kiṁ maññasi udāyi yasmiṁ samaye pāṇātipātaṁ
pahāya pāṇātipātā paṭivirato hoti ekantasukhī vā tasmiṁ
samaye attā hoti sukhadukkhī vāti. sukhadukkhī bhanteti 1-. taṁ
kiṁ maññasi udāyi yasmiṁ samaye adinnādānaṁ pahāya adinnādānā
paṭivirato hoti ekantasukhī vā tasmiṁ samaye attā hoti
sukhadukkhī vāti. sukhadukkhī bhanteti. taṁ kiṁ maññasi udāyi
yasmiṁ samaye kāmesu micchācāraṁ pahāya kāmesu micchācārā paṭivirato
hoti ekantasukhī vā tasmiṁ samaye attā hoti sukhadukkhī vāti.
sukhadukkhī bhanteti. taṁ kiṁ maññasi udāyi yasmiṁ samaye
musāvādaṁ pahāya musāvādā paṭivirato hoti ekantasukhī vā
tasmiṁ samaye attā hoti sukhadukkhī vāti. sukhadukkhī bhanteti.
taṁ kiṁ maññasi udāyi yasmiṁ samaye aññataraṁ tapoguṇaṁ samādāya
vattati ekantasukhī vā tasmiṁ samaye attā hoti sukhadukkhī
vāti. sukhadukkhī bhanteti. taṁ kiṁ maññasi udāyi api nu
kho vokiṇṇasukhadukkhaṁ paṭipadaṁ āgamma ekantasukhassa lokassa
sacchikiriyā hotīti 2-. acchidaṁ bhagavā kathaṁ acchidaṁ sugata kathanti.
kiṁ pana tvaṁ udāyi evaṁ vadesi acchidaṁ bhagavā kathaṁ acchidaṁ
sugata kathanti. amhākaṁ bhante sake ācariyake evaṁ hoti
atthi ekantasukho loko atthi ākāravatī paṭipadā ekantasukhassa

footnote: 1 yu. sabbaṭṭhānesu itisaddo natthi. 2 ma. sacchikiriyāyāti.

page number: 362

lokassa sacchikiriyāyāti. te mayaṁ bhante bhagavatā sake ācariyake
samanuyuñjiyamānā samanuggāhiyamānā samanubhāsiyamānā rittā tucchā(pts. m ii, 37) 
aparaddhāpi kiṁ pana bhante atthi ekantasukho loko atthi
ākāravatī paṭipadā ekantasukhassa lokassa sacchikiriyāyāti. atthi
kho udāyi ekantasukho loko atthi ākāravatī paṭipadā ekantasukhassa
lokassa sacchikiriyāyāti. katamā pana sā bhante ākāravatī
paṭipadā ekantasukhassa lokassa sacchikiriyāyāti.

[382] idhudāyi bhikkhu vivicceva kāmehi .pe. paṭhamaṁ jhānaṁ
upasampajja viharati vitakkavicārānaṁ vūpasamā .pe. dutiyaṁ jhānaṁ
upasampajja viharati pītiyā ca virāgā .pe. tatiyaṁ jhānaṁ
upasampajja viharati ayaṁ kho sā udāyi ākāravatī paṭipadā
ekantasukhassa lokassa sacchikiriyāyāti. kinnu 1- kho sā bhante
ākāravatī paṭipadā ekantasukhassa lokassa sacchikiriyāya sacchikato
hissa bhante ettāvatā ekantasukho loko hotīti. na khvassa
udāyi ettāvatā ekantasukho loko sacchikato hoti ākāravatī
tveva sā paṭipadā ekantasukhassa lokassa sacchikiriyāyāti.

[383] evaṁ vutte sakuludāyissa paribbājakassa parisā unnādinī
uccāsaddamahāsaddā ahosi ettha mayaṁ anassāma sācariyakā
ettha mayaṁ anassāma sācariyakā na mayaṁ ito bhiyyo uttaritaraṁ
pajānāmāti. atha kho sakuludāyi paribbājako te paribbājake

footnote: 1 yu. na kho sā.

page number: 363

appasadde katvā bhagavantaṁ etadavoca kittāvatā panassa bhante
ekantasukho loko sacchikato hotīti.

[384] idhudāyi bhikkhu sukhassa ca pahānā .pe. catutthaṁ
jhānaṁ upasampajja viharati yāvatā devatā ekantasukhaṁ lokaṁ
upapannā tāhi devatāhi saddhiṁ santiṭṭhati sallapati sākacchaṁ
samāpajjati ettāvatā khvassa udāyi ekantasukho loko sacchikato
hotīti. etassa nūna bhante ekantasukhassa lokassa
sacchikiriyāhetu bhikkhū bhagavati brahmacariyaṁ carantīti. na kho udāyi
etassa ekantasukhassa lokassa sacchikiriyāhetu bhikkhū mayi brahmacariyaṁ
caranti atthi kho udāyi aññeva dhammā uttaritarā ca
paṇītatarā ca yesaṁ sacchikiriyāhetu bhikkhū mayi brahmacariyaṁ carantīti.
katame pana te bhante dhammā uttaritarā ca paṇītatarā ca yesaṁ
sacchikiriyāhetu bhikkhū bhagavati brahmacariyaṁ carantīti.

[385] idhudāyi tathāgato loke uppajjati arahaṁ sammāsambuddho
vijjācaraṇasampanno sugato lokavidū anuttaro purisadammasārathi
satthā devamanussānaṁ buddho bhagavā .pe. so ime
pañca nīvaraṇe pahāya cetaso upakkilese paññāya dubbalīkaraṇe
vivicceva kāmehi .pe. paṭhamaṁ jhānaṁ upasampajja viharati ayampi
kho udāyi dhammo uttaritaro ca paṇītataro ca yassa sacchikiriyāhetu
bhikkhū mayi brahmacariyaṁ caranti. puna caparaṁ udāyi 

[1]- vitakkavicārānaṁ

footnote: 1 yu. etthantare bhikkhūti dissati.

page number: 364

vūpasamā .pe. dutiyaṁ jhānaṁ ... tatiyaṁ jhānaṁ ... catutthaṁ
jhānaṁ upasampajja viharati ayampi kho udāyi dhammo uttaritaro
ca paṇītataro ca yassa sacchikiriyāhetu bhikkhū mayi brahmacariyaṁ
caranti.

[386] so evaṁ samāhite citte parisuddhe pariyodāte anaṅgaṇe
vigatūpakkilese mudubhūte kammaniye ṭhite āneñjappatte 1-
pubbenivāsānussatiñāṇāya cittaṁ abhininnāmeti so anekavihitaṁ pubbenivāsaṁ
anussarati seyyathīdaṁ ekampi jātiṁ dvepi jātiyo .pe.
iti sākāraṁ sauddesaṁ anekavihitaṁ pubbenivāsaṁ anussarati ayampi
kho udāyi dhammo uttaritaro ca paṇītataro ca yassa sacchikiriyāhetu
bhikkhū mayi brahmacariyaṁ caranti. so evaṁ samāhite
citte parisuddhe pariyodāte anaṅgaṇe vigatūpakkilese mudubhūte
kammaniye ṭhite āneñjappatte sattānaṁ cutūpapātañāṇāya cittaṁ
abhininnāmeti so dibbena cakkhunā visuddhena atikkantamānusakena
satte passati cavamāne upapajjamāne hīne paṇīte suvaṇṇe
dubbaṇṇe sugate duggate .pe. yathākammūpage satte pajānāti
ayampi kho udāyi dhammo uttaritaro ca paṇītataro ca yassa sacchikiriyāhetu
bhikkhū mayi brahmacariyaṁ caranti. so evaṁ samāhite
citte parisuddhe pariyodāte anaṅgaṇe vigatūpakkilese mudubhūte
kammaniye ṭhite āneñjappatte āsavānaṁ khayañāṇāya cittaṁ

footnote: 1 yu. sabbattha ānejjappatteti dissati.

page number: 365

abhininnāmeti so idaṁ dukkhanti yathābhūtaṁ pajānāti ayaṁ dukkhasamudayoti
.pe. ayaṁ dukkhanirodhoti .pe. (pts. m ii, 39) ayaṁ dukkhanirodhagāminī
paṭipadāti yathābhūtaṁ pajānāti ime āsavāti yathābhūtaṁ
pajānāti ayaṁ āsavasamudayoti .pe. ayaṁ āsavanirodhoti .pe.
ayaṁ āsavanirodhagāminī paṭipadāti yathābhūtaṁ pajānāti. tassa evaṁ
jānato evaṁ passato kāmāsavāpi cittaṁ vimuccati bhavāsavāpi cittaṁ
vimuccati avijjāsavāpi cittaṁ vimuccati vimuttasmiṁ vimuttamiti
ñāṇaṁ hoti khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti pajānāti ayaṁ kho udāyi dhammo uttaritaro ca
paṇītataro ca yassa sacchikiriyāhetu bhikkhū mayi brahmacariyaṁ caranti.
ime kho udāyi dhammā uttaritarā ca paṇītatarā ca yesaṁ sacchikiriyāhetu
bhikkhū mayi brahmacariyaṁ carantīti.

[387] evaṁ vutte sakuludāyi paribbājako bhagavantaṁ etadavoca
abhikkantaṁ bhante abhikkantaṁ bhante seyyathāpi bhante nikkujjitaṁ
vā ukkujjeyya paṭicchannaṁ vā vivareyya mūḷhassa vā maggaṁ
ācikkheyya andhakāre vā telapajjotaṁ dhāreyya cakkhumanto
rūpāni dakkhantīti 1- evameva bhagavatā anekapariyāyena dhammo
pakāsito esāhaṁ bhante bhagavantaṁ saraṇaṁ gacchāmi dhammañca
bhikkhusaṅghañca labheyyāhaṁ bhante bhagavato santike pabbajjaṁ
labheyyaṁ upasampadanti.

footnote: 1 yu. dakkhintīti.

page number: 366

[388] evaṁ vutte sakuludāyissa paribbājakassa parisā sakuludāyiṁ
paribbājakaṁ etadavoca mā bhavaṁ udāyi samaṇe gotame brahmacariyaṁ
cari mā bhavaṁ udāyi ācariyo hutvā antevāsīvāsaṁ vasi
seyyathāpi nāma udakamaṇiko hutvā uddekaniko assa evaṁ
sampadamidaṁ bhoto udāyissa bhavissati mā bhavaṁ udāyi samaṇe
gotame brahmacariyaṁ cari mā bhavaṁ udāyi ācariyo hutvā
antevāsīvāsaṁ vasīti.
iti hidaṁ sakuludāyissa paribbājakassa parisā sakuludāyiṁ
paribbājakaṁ antarāyamakāsi bhagavati brahmacariyeti.
cūḷasakuludāyisuttaṁ niṭṭhitaṁ navamaṁ.
-----------(pts. m ii, 40) 

page number: 367

vekhaṇasasuttaṁ 1-

[389] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. atha kho vekhaṇaso 2- paribbājako
yena bhagavā tenupasaṅkami upasaṅkamitvā bhagavatā saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ aṭṭhāsi.

[390] ekamantaṁ ṭhito kho vekhaṇaso paribbājako bhagavato
santike udānaṁ udānesi ayaṁ paramo vaṇṇo ayaṁ paramo
vaṇṇoti. kiṁ pana tvaṁ kaccāna evaṁ vadesi ayaṁ paramo
vaṇṇo ayaṁ paramo vaṇṇoti katamo 

[3]- paramo vaṇṇoti.
yasmā bho gotama vaṇṇā añño vaṇṇo uttaritaro vā
paṇītataro vā natthi so paramo vaṇṇoti. katamo so
kaccāna vaṇṇo yasmā vaṇṇā añño vaṇṇo uttaritaro
vā paṇītataro vā natthīti. yasmā bho gotama vaṇṇā añño
vaṇṇo uttaritaro vā paṇītataro vā natthi so paramo vaṇṇoti.

[391] dīghāpi kho te esā kaccāna phareyya yasmā bho
gotama vaṇṇā añño vaṇṇo uttaritaro vā paṇītataro vā
natthi so paramo vaṇṇoti vadesi tañca vaṇṇaṁ na paññāpesi.
seyyathāpi kaccāna puriso evaṁ vadeyya ahaṁ yā imasmiṁ

footnote: 1 yu. vekhanassasuttanti dissati. ma. vekhanasasuttanti dissati.
footnote: 2 yu. vekhanasso. 3 yu. etthantare soti dissati.

page number: 368

janapade janapadakalyāṇī taṁ icchāmi taṁ kāmemīti. tamenaṁ
evaṁ vadeyyuṁ ambho purisa yaṁ tvaṁ janapadakalyāṇiṁ icchasi
kāmesi jānāsi taṁ janapadakalyāṇiṁ 1- khattiyiṁ vā brāhmaṇiṁ vā
vessiṁ vā suddiṁ vāti. iti puṭṭho noti vadeyya. tamenaṁ
evaṁ vadeyyuṁ ambho purisa yaṁ tvaṁ janapadakalyāṇiṁ icchasi
kāmesi jānāsi taṁ janapadakalyāṇiṁ evaṁvaṇṇā evaṁgottā
iti vāti .pe. dīghā vā rassā vā majjhimā vā kāḷī vā
sāmā vā maṅguracchavī vāti amukasmiṁ nāma gāme vā nigame
vā nagare vāti. iti puṭṭho noti vadeyya. (pts. m ii, 41) tamenaṁ evaṁ
vadeyyuṁ ambho purisa yaṁ tvaṁ na jānāsi na passasi taṁ tvaṁ
icchasi kāmesīti. iti puṭṭho āmāti vadeyya. taṁ kiṁ
maññasi kaccāna nanu evaṁ sante tassa purisassa appāṭihirīkataṁ
bhāsitaṁ sampajjatīti. addhā kho bho gotama evaṁ sante tassa
purisassa appāṭihirīkataṁ bhāsitaṁ sampajjatīti. evameva kho tvaṁ
kaccāna yasmā bho gotama vaṇṇā añño vaṇṇo uttaritaro
vā paṇītataro vā natthi so paramo vaṇṇoti vadesi tañca vaṇṇaṁ
na paññāpesīti. seyyathāpi bho gotama maṇi veḷuriyo subho jotimā 2-
aṭṭhaṁso suparikammakato paṇḍukambale nikkhitto bhāsateva 3- tapateva
virocateva evaṁvaṇṇo attā hoti arogo parammaraṇāti.

[392] taṁ kiṁ maññasi kaccāna yo vā maṇi veḷuriyo

footnote: 1 yu. janapadakalyāṇī vā khattiyī vā brāhmaṇī vā vessī vā suddī vāti.
footnote: 2 yu. sabbattha jātimāti dissati. 3 yu. bhāsati ca tapati ca virocati cāti dissati.

page number: 369

subho jotimā aṭṭhaṁso suparikammakato paṇḍukambale nikkhitto
bhāsateva tapateva virocateva yo vā rattandhakāratimisāya kimi
khajjopanako imesaṁ ubhinnaṁ vaṇṇānaṁ katamo vaṇṇo abhikkantataro
ca paṇītataro cāti yvāyaṁ bho gotama rattandhakāratimisāya
kimi khajjopanako ayaṁ imesaṁ ubhinnaṁ vaṇṇānaṁ abhikkantataro
ca paṇītataro cāti.

[393] taṁ kiṁ maññasi kaccāna yo vā rattandhakāratimisāya
kimi khajjopanako yo vā rattandhakāratimisāya telappadīpo imesaṁ
ubhinnaṁ vaṇṇānaṁ katamo vaṇṇo abhikkantataro ca paṇītataro
cāti. yvāyaṁ bho gotama rattandhakāratimisāya telappadīpo ayaṁ
imesaṁ ubhinnaṁ vaṇṇānaṁ abhikkantataro ca paṇītataro cāti.

[394] taṁ kiṁ maññasi kaccāna yo vā rattandhakāratimisāya
telappadīpo yo vā rattandhakāratimisāya mahāaggikkhandho imesaṁ
ubhinnaṁ vaṇṇānaṁ katamo vaṇṇo abhikkantataro ca paṇītataro
cāti. yvāyaṁ bho gotama rattandhakāratimisāya mahāaggikkhandho
ayaṁ imesaṁ ubhinnaṁ vaṇṇānaṁ abhikkantataro (pts. m ii, 42) ca paṇītataro cāti.

[395] taṁ kiṁ maññasi kaccāna yo vā rattandhakāratimisāya
mahāaggikkhandho yā vā rattiyā paccūsasamayaṁ viddhe vigatavalāhake
deve osadhitārakā imesaṁ ubhinnaṁ vaṇṇānaṁ katamo vaṇṇo
abhikkantataro ca paṇītataro cāti. yāyaṁ bho gotama rattiyā

page number: 370

paccūsasamayaṁ viddhe vigatavalāhake deve osadhitārakā ayaṁ imesaṁ
ubhinnaṁ vaṇṇānaṁ abhikkantataro ca paṇītataro cāti.

[396] taṁ kiṁ maññasi kaccāna yā vā rattiyā paccūsasamayaṁ
viddhe vigatavalāhake deve osadhitārakā yo vā tadahuposathe
paṇṇarase viddhe vigatavalāhake deve abhido aḍḍharattasamayaṁ
cando imesaṁ ubhinnaṁ vaṇṇānaṁ katamo vaṇṇo abhikkantataro
ca paṇītataro cāti. yvāyaṁ bho gotama tadahuposathe paṇṇarase
viddhe vigatavalāhake deve abhido aḍḍharattasamayaṁ cando ayaṁ
imesaṁ ubhinnaṁ vaṇṇānaṁ abhikkantataro ca paṇītataro cāti.

[397] taṁ kiṁ maññasi kaccāna yo vā tadahuposathe
paṇṇarase viddhe vigatavalāhake deve abhido aḍḍharattasamayaṁ
cando yo vā vassānaṁ pacchime māse saradasamaye viddhe
vigatavalāhake deve abhido majjhantikasamayaṁ suriyo imesaṁ ubhinnaṁ
vaṇṇānaṁ katamo vaṇṇo abhikkantataro ca paṇītataro cāti.
yvāyaṁ bho gotama vassānaṁ pacchime māse saradasamaye viddhe
vigatavalāhake deve abhido majjhantikasamayaṁ suriyo ayaṁ imesaṁ
ubhinnaṁ vaṇṇānaṁ abhikkantataro ca paṇītataro cāti.

[398] tato 1- kho te kaccāna bahū hi bahutarā devā ye
imesaṁ candimasuriyānaṁ ābhā nānubhonti tyāhaṁ pajānāmi atha
ca panāhaṁ na vadāmi yasmā vaṇṇā añño vaṇṇo uttaritaro

footnote: 1 yu. ato.

page number: 371

vā 1- paṇītataro vā natthīti atha ca pana tvaṁ kaccāna yvāyaṁ
vaṇṇo kiminā khajjopanakena nihīnataro 2- ca kiliṭṭhataro 3- ca so
paramo (pts. m ii, 43) vaṇṇoti vadesi tañca vaṇṇaṁ na paññāpesi 4-.
pañca kho ime kaccāna kāmaguṇā katame pañca cakkhuviññeyyā
rūpā iṭṭhā kantā manāpā piyarūpā kāmūpasañhitā
rajanīyā sotaviññeyyā saddā ... ghānaviññeyyā gandhā ...
jivhāviññeyyā rasā ... kāyaviññeyyā phoṭṭhabbā iṭṭhā kantā
manāpā piyarūpā kāmūpasañhitā rajanīyā ime kho kiccāna
pañca kāmaguṇā. yaṁ kho kaccāna ime pañca kāmaguṇe
paṭicca uppajjati sukhaṁ somanassaṁ idaṁ vuccati kāmasukhaṁ. iti
kāmehi kāmasukhaṁ kāmasukhā kāmaggasukhaṁ tattha aggamakkhāyatīti.

[399] evaṁ vutte vekhaṇaso paribbājako bhagavantaṁ etadavoca
acchariyaṁ bho gotama abbhūtaṁ bho gotama yāva subhāsitañcidaṁ
bhotā gotamena kāmehi kāmasukhaṁ kāmasukhā kāmaggasukhaṁ tattha
aggamakkhāyatīti. dujjānaṁ kho etaṁ kaccāna tayā aññadiṭṭhikena
aññakkhantikena aññarucikena aññatthayogena aññathācariyakena
kāmaṁ 5- vā kāmasukhaṁ vā kāmaggasukhaṁ vāti 6- ye kho te kaccāna
bhikkhū arahanto khīṇāsavā vusitavanto katakaraṇīyā ohitabhārā
anuppattasadatthā parikkhīṇabhavasaññojanā sammadaññā vimuttā te

footnote: 1 yu. ca. 2 yu. hīnataro. 3 yu. patikiṭṭhataro. 4 yu. paññāpesīti.
footnote: 5 ma. kāmā vā. 6 yu. itisaddo natthi.

page number: 372

kho etaṁ jāneyyuṁ kāmaṁ vā kāmasukhaṁ vā kāmaggasukhaṁ vāti.

[400] evaṁ vutte vekhaṇaso paribbājako kupito anattamano
bhagavantaṁyeva khuṁsento bhagavantaṁyeva vambhento bhagavantaṁyeva vadamāno
samaṇo 

[1]- gotamo pāpito bhavissatīti bhagavantaṁ etadavoca evameva
panidhekacce 2- samaṇabrāhmaṇā ajānantā pubbantaṁ ajānantā
aparantaṁ atha ca pana khīṇā jāti vusitaṁ brahmacariyaṁ kataṁ
karaṇīyaṁ nāparaṁ itthattāyāti pajānāmāti 3- paṭijānanti tesamidaṁ
bhāsitaṁ hassakaṁyeva sampajjati lāmakaṁyeva sampajjati rittakaṁyeva
sampajjati (pts. m ii, 44) tucchakaṁyeva sampajjatīti.

[401] ye kho te kaccāna samaṇabrāhmaṇā ajānantā
pubbantaṁ ajānantā 4- aparantaṁ khīṇā jāti vusitaṁ brahmacariyaṁ kataṁ
karaṇīyaṁ nāparaṁ itthattāyāti pajānāmāti paṭijānanti tesaṁ soyeva
sahadhammiko niggaho hoti apica kaccāna tiṭṭhatu pubbanto
tiṭṭhatu aparanto etu viññū puriso asaṭho amāyāvī ujujātiko
ahamanusāsāmi ahaṁ dhammaṁ desemi yathānusiṭṭhaṁ tathā paṭipajjamāno
nacirasseva sāmaññeva ñassati sāmaṁ dakkhiti 5- evaṁ kirāyasmā 6- bandhanā
vippamokkho hoti yadidaṁ avijjābandhanā. seyyathāpi kaccāna
daharo kumāro mando uttānaseyyako kaṇṭhapañcamehi bandhanehi
bandho 7- assa suttabandhanehi tassa vuḍḍhimanvāya indriyānaṁ

footnote: 1 yu. ca. 2 yu. panidheke. 3 yu. ayaṁ pāṭho natthi. 4 yu. apassantā.
footnote: 5 yu. dakkhīti. 6 sī. yu. kira sammā. 7 yu. baddho.

page number: 373

paripākamanvāya tāni bandhanāni muñceyyuṁ 1- so mokkhomhīti kho
jāneyya no ca bandhanaṁ evameva kho kaccāna etu viññū
puriso asaṭho amāyāvī ujujātiko ahamanusāsāmi ahaṁ dhammaṁ
desemi yathānusiṭṭhaṁ tathā paṭipajjamāno nacirasseva sāmaññeva
ñassati sāmaṁ dakkhiti evaṁ kirāyasmā 2- bandhanā vippamokkho
hoti yadidaṁ avijjābandhanāti.

[402] evaṁ vutte vekhaṇaso paribbājako bhagavantaṁ etadavoca
abhikkantaṁ bho gotama abhikkantaṁ bho gotama .pe. upāsakaṁ
maṁ bhavaṁ gotamo dhāretu ajjatagge pāṇupetaṁ saraṇaṅgatanti.
vekhaṇasasuttaṁ niṭṭhitaṁ dasamaṁ.
paribbājakavaggo tatiyo.
------------
tassa vaggassa uddānaṁ
puṇḍarī aggi sahakathināmo
dīghanakho puna bhaṇḍaragotto
sandakudāyi muṇḍikaputto
maṇiko 3- tathā kaccāno varavaggo.
-------------

footnote: 1 yu. mucceyyuṁ. 2 yu. kira sammā. 3 sī. maṇikottha.

page number: 374

rājavaggo
----(pts. m ii, 45) 
ghaṭikārasuttaṁ

[403] evamme sutaṁ ekaṁ samayaṁ bhagavā kosalesu cārikaṁ
carati mahatā bhikkhusaṅghena saddhiṁ. atha kho bhagavā maggā
okkamma aññatarasmiṁ padese sitaṁ pātvākāsi. atha kho
āyasmato ānandassa etadahosi ko nu kho hetu ko paccayo
bhagavato sitassa pātukammāya na akāraṇena tathāgatā sitaṁ pātukarontīti.
atha kho āyasmā ānando ekaṁsaṁ uttarāsaṅgaṁ 1-
karitvā yena bhagavā tenañjalimpaṇāmetvā bhagavantaṁ etadavoca
ko nu kho bhante hetu ko paccayo bhagavato sitassa pātukammāya
na akāraṇena tathāgatā sitaṁ pātukarontīti.

[404] bhūtapubbaṁ ānanda imasmiṁ padese vebhaḷigaṁ 2- nāma
nigamo 3- ahosi iddho ceva phīto ca bahujano ākiṇṇamanusso.
vebhaḷigaṁ kho ānanda nigamaṁ kassapo bhagavā arahaṁ sammāsambuddho
upanissāya vihāsi. idha sudaṁ ānanda kassapassa bhagavato arahato
sammāsambuddhassa ārāmo ahosi. idha sudaṁ ānanda kassapo
bhagavā arahaṁ sammāsambuddho nisinno bhikkhusaṅghaṁ ovadatīti.

footnote: 1 sī. yu. cīvaraṁ. 2 sī. ma. vebhaḷiṅgaṁ. 3 yu. gāmanigamo.

page number: 375

[405] atha kho āyasmā ānando catuguṇaṁ saṅghāṭiṁ
paññāpetvā bhagavantaṁ etadavoca tenahi bhante bhagavā nisīdatu
evāyaṁ bhūmippadeso dvīhi arahantehi sammāsambuddhehi paribhutto
bhavissatīti. nisīdi bhagavā paññatte āsane. nisajja kho
bhagavā āyasmantaṁ ānandaṁ āmantesi bhūtapubbaṁ ānanda imasmiṁ
padese vebhaḷigaṁ nāma nigamo ahosi iddho ceva phīto ca bahujano
ākiṇṇamanusso. vebhaḷigaṁ kho ānanda nigamaṁ kassapo bhagavā
arahaṁ sammāsambuddho upanissāya vihāsi. idha sudaṁ ānanda
kassapassa bhagavato arahato sammāsambuddhassa ārāmo ahosi.
idha sudaṁ ānanda kassapo bhagavā arahaṁ sammāsambuddho nisinno 1-
bhikkhusaṅghaṁ ovadati. vebhaḷige 2- kho ānanda nigame ghaṭikāro nāma
kumbhakāro kassapassa bhagavato arahato sammāsambuddhassa upaṭṭhāko
ahosi aggupaṭṭhāko. ghaṭikārassa kho ānanda kumbhakārassa
jotipālo nāma māṇavo sahāyo ahosi piyasahāyo. atha
kho ānanda ghaṭikāro kumbhakāro jotipālaṁ māṇavaṁ ānantesi
āyāma samma jotipāla kassapaṁ bhagavantaṁ arahantaṁ sammāsambuddhaṁ
dassanāya upasaṅkamissāma sādhusammatañhi me tassa bhagavato
dassanaṁ arahato sammāsambuddhassāti.

[406] evaṁ vutte ānanda jotipālo māṇavo ghaṭikāraṁ
kumbhakāraṁ etadavoca alaṁ samma ghaṭikāra kiṁ pana tena muṇḍakena

footnote: 1 yu. nisinnako. 2 yu. vebhaḷiṅge.

page number: 376

samaṇakena diṭṭhenāti. dutiyampi kho ānanda .pe. tatiyampi
kho ānanda ghaṭikāro kumbhakāro jotipālaṁ māṇavaṁ etadavoca
āyāma samma jotipāla kassapaṁ bhagavantaṁ arahantaṁ sammāsambuddhaṁ
dassanāya upasaṅkamissāma sādhusammatañhi me tassa bhagavato
dassanaṁ arahato sammāsambuddhassāti. tatiyampi kho ānanda
jotipālo māṇavo ghaṭikāraṁ kumbhakāraṁ etadavoca alaṁ samma
ghaṭikāra kiṁ pana tena muṇḍakena samaṇakena diṭṭhenāti.
tenahi samma jotipāla sottisinānaṁ 1- ādāya nadiṁ gamissāma
sināyitunti. evaṁ sammāti kho ānanda jotipālo māṇavo
ghaṭikārassa kumbhakārassa paccassosi.

[407] atha kho ānanda ghaṭikāro ca kumbhakāro jotipālo
ca māṇavo sottisinānaṁ ādāya nadiṁ agamaṁsu sināyituṁ. atha
kho ānanda ghaṭikāro kumbhakāro jotipālaṁ māṇavaṁ āmantesi
ayaṁ samma jotipāla kassapassa bhagavato arahato sammāsambuddhassa
avidūre ārāmo āyāma samma jotipāla kassapaṁ bhagavantaṁ
arahantaṁ sammāsambuddhaṁ dassanāya upasaṅkamissāma sādhusammatañhi
me tassa bhagavato dassanaṁ arahato sammāsambuddhassāti.

[408] evaṁ vutte ānanda jotipālo māṇavo ghaṭikāraṁ
kumbhakāraṁ etadavoca alaṁ samma ghaṭikāra kiṁ pana tena muṇḍakena

footnote: 1 sī. yu. sottiṁ sināniṁ.

page number: 377

samaṇakena diṭṭhenāti. dutiyampi kho ānanda .pe. tatiyampi
kho ānanda ghaṭikāro kumbhakāro jotipālaṁ māṇavaṁ etadavoca
ayaṁ samma jotipāla kassapassa bhagavato arahato sammāsambuddhassa
avidūre ārāmo āyāma samma jotipāla kassapaṁ bhagavantaṁ
arahantaṁ sammāsambuddhaṁ dassanāya upasaṅkamissāma sādhusammatañhi
me tassa bhagavato dassanaṁ arahato sammāsambuddhassāti. tatiyampi
kho ānanda jotipālo māṇavo ghaṭikāraṁ kumbhakāraṁ etadavoca alaṁ
samma ghaṭikāra kiṁ pana tena muṇḍakena samaṇakena diṭṭhenāti.

[409] atha kho ānanda ghaṭikāro kumbhakāro jotipālaṁ
māṇavaṁ ovaṭṭikāya parāmasitvā etadavoca ayaṁ samma jotipāla
kassapassa bhagavato arahato sammāsambuddhassa avidūre ārāmo
āyāma samma jotipāla kassapaṁ bhagavantaṁ arahantaṁ sammāsambuddhaṁ
dassanāya upasaṅkamissāma sādhusammatañhi me tassa bhagavato
dassanaṁ arahato sammāsambuddhassāti. atha kho ānanda jotipālo
māṇavo ovaṭṭikaṁ viniveṭhetvā ghaṭikāraṁ kumbhakāraṁ etadavoca alaṁ
samma ghaṭikāra kiṁ pana tena muṇḍakena samaṇakena diṭṭhenāti.
atha kho ānanda ghaṭikāro kumbhakāro jotipālaṁ māṇavaṁ sīsanhātaṁ
kesesu parāmasitvā etadavoca ayaṁ samma jotipāla kassapassa
bhagavato arahato sammāsambuddhassa avidūre ārāmo āyāma
samma jotipāla kassapaṁ bhagavantaṁ arahantaṁ sammāsambuddhaṁ dassanāya

page number: 378

upasaṅkamissāma sādhusammatañhi me tassa bhagavato dassanaṁ
arahato sammāsambuddhassāti. atha kho ānanda jotipālassa
māṇavassa etadahosi acchariyaṁ vata bho abbhūtaṁ vata bho yatra
hi nāmāyaṁ ghaṭikāro kumbhakāro ittarajacco samāno amhākaṁ
sīsanhātānaṁ kesesu parāmasitvā 1- maññissati na vatidaṁ orakaṁ
maññe (pts. m ii, 48) bhavissatīti. ghaṭikāraṁ kumbhakāraṁ etadavoca yāvetadohipi
samma ghaṭikārāti. yāvetadohipi samma jotipāla tathā hi
pana me sādhu samma taṁ tassa bhagavato dassanaṁ arahato sammāsambuddhassāti.
tenahi samma ghaṭikāra muñca gamissāmāti.

[410] atha kho ānanda ghaṭikāro ca kumbhakāro jotipālo
ca māṇavo yena kassapo bhagavā arahaṁ sammāsambuddho tenupasaṅkamiṁsu
upasaṅkamitvā ghaṭikāro kumbhakāro kassapaṁ bhagavantaṁ
arahantaṁ sammāsambuddhaṁ abhivādetvā ekamantaṁ nisīdi. jotipālo
pana māṇavo kassapena bhagavatā arahatā sammāsambuddhena saddhiṁ
sammodi sammodanīyaṁ kathaṁ sārāṇīyaṁ vītisāretvā ekamantaṁ
nisīdi. ekamantaṁ nisinno kho 2- ghaṭikāro kumbhakāro kassapaṁ
bhagavantaṁ arahantaṁ sammāsambuddhaṁ etadavoca ayaṁ me bhante
jotipālo māṇavo sahāyo piyasahāyo imassa bhagavā dhammaṁ
desetūti.

[411] atha kho ānanda kassapo bhagavā arahaṁ sammāsambuddho

footnote: 1 yu. parāmasitabbaṁ. 2 yu. etthantare ānandāti ālapanaṁ dissati.

page number: 379

ghaṭikārañca kumbhakāraṁ jotipālañca māṇavaṁ dhammiyā kathāya
sandassesi samādapesi samuttejesi sampahaṁsesi. atha kho ānanda
ghaṭikāro ca kumbhakāro jotipālo ca māṇavo kassapena bhagavatā
arahatā sammāsambuddhena dhammiyā kathāya sandassitā samādapitā
samuttejitā sampahaṁsitā kassapassa bhagavato arahato sammāsambuddhassa
bhāsitaṁ abhinanditvā anumoditvā uṭṭhāyāsanā kassapaṁ
bhagavantaṁ arahantaṁ sammāsambuddhaṁ abhivādetvā padakkhiṇaṁ katvā
pakkamiṁsu.

[412] atha kho ānanda jotipālo māṇavo ghaṭikāraṁ kumbhakāraṁ
etadavoca imaṁ nu tvaṁ samma ghaṭikāra dhammaṁ suṇanto
atha ca pana 1- agārasmā anagāriyaṁ pabbajasīti. nanu ca maṁ samma
jotipāla jānāsi andhe jiṇṇe mātāpitaro posemīti. tenahi
samma ghaṭikāra ahaṁ agārasmā anagāriyaṁ pabbajissāmīti.

[413] atha kho ānanda ghaṭikāro ca kumbhakāro jotipālo
ca māṇavo yena kassapo bhagavā arahaṁ sammāsambuddho tenupasaṅkamiṁsu
upasaṅkamitvā kassapaṁ bhagavantaṁ arahantaṁ sammāsambuddhaṁ
abhivādetvā ekamantaṁ nisīdiṁsu. ekamantaṁ nisinno kho ānanda
ghaṭikāro kumbhakāro kassapaṁ bhagavantaṁ arahantaṁ sammāsambuddhaṁ
etadavoca ayaṁ me bhante jotipālo māṇavo sahāyo piyasahāyo
imaṁ bhagavā pabbājetūti. alattha kho ānanda jotipālo

footnote: 1 yu. etthantare nasaddo dissati.

page number: 380

māṇavo kassapassa bhagavato arahato sammāsambuddhassa santike
pabbajjaṁ alattha upasampadaṁ. atha kho ānanda kassapo bhagavā
arahaṁ sammāsambuddho acirūpasampanne jotipāle māṇave
aḍḍhamāsūpasampanne vebhaḷige yathābhirantaṁ viharitvā yena bārāṇasī
tena cārikaṁ pakkāmi anupubbena cārikañcaramāno yena bārāṇasī
tadavasari.

[414] tatra sudaṁ ānanda kassapo bhagavā arahaṁ sammāsambuddho
bārāṇasiyaṁ viharati isipatane migadāye. assosi kho
ānanda kiki 1- kāsirājā kassapo kira bhagavā arahaṁ sammāsambuddho
bārāṇasiṁ anuppatto bārāṇasiyaṁ viharati isipatane migadāyeti.
atha kho ānanda kiki kāsirājā bhadrāni bhadrāni yānāni yojāpetvā
bhadraṁ yānaṁ abhirūhitvā bhadrehi bhadrehi yānehi bārāṇasiyā
niyyāsi mahaccarājānubhāvena 2- kassapaṁ bhagavantaṁ arahantaṁ sammāsambuddhaṁ
dassanāya yāvatikā yānassa bhūmi yānena gantvā yānā
paccorohitvā pattikova yena kassapo bhagavā arahaṁ sammāsambuddho
tenupasaṅkami upasaṅkamitvā kassapaṁ bhagavantaṁ arahantaṁ
sammāsambuddhaṁ abhivādetvā ekamantaṁ nisīdi.

[415] ekamantaṁ nisinnaṁ kho ānanda kikiṁ kāsirājānaṁ
kassapo bhagavā arahaṁ sammāsambuddho dhammiyā kathāya sandassesi
samādapesi samuttejesi sampahaṁsesi. atha kho ānanda kiki kāsirājā

footnote: 1 yu. kikī. 2 yu. mahatā rājānubhāvena.

page number: 381

kassapena bhagavatā arahatā (pts. m ii, 50) sammāsambuddhena dhammiyā kathāya
sandassito samādapito samuttejito sampahaṁsito kassapaṁ bhagavantaṁ
arahantaṁ sammāsambuddhaṁ etadavoca adhivāsetu me bhante bhagavā
svātanāya bhattaṁ saddhiṁ bhikkhusaṅghenāti. adhivāsesi kho ānanda
kassapo bhagavā arahaṁ sammāsambuddho tuṇhībhāvena. atha kho
ānanda kiki kāsirājā kassapassa bhagavato arahato sammāsambuddhassa
adhivāsanaṁ viditvā uṭṭhāyāsanā kassapaṁ bhagavantaṁ
arahantaṁ sammāsambuddhaṁ abhivādetvā padakkhiṇaṁ katvā pakkāmi.
atha kho ānanda kiki kāsirājā tassā rattiyā accayena sake
nivesane paṇītaṁ khādanīyaṁ bhojanīyaṁ paṭiyādāpetvā paṇḍumudikassa 1-
sālino vicitakāḷakaṁ anekasūpaṁ anekabyañjanaṁ kassapassa bhagavato
arahato sammāsambuddhassa kālaṁ ārocāpesi kālo bhante
niṭṭhitaṁ bhattanti.

[416] atha kho ānanda kassapo bhagavā arahaṁ sammāsambuddho
pubbaṇhasamayaṁ nivāsetvā pattacīvaramādāya yena kikissa
kāsirañño nivesanaṁ tenupasaṅkami upasaṅkamitvā paññatte āsane
nisīdi saddhiṁ bhikkhusaṅghena. atha kho ānanda kiki kāsirājā
buddhappamukhaṁ bhikkhusaṅghaṁ paṇītena khādanīyena bhojanīyena sahatthā
santappesi sampavāresi. atha kho ānanda kiki kāsirājā kassapaṁ

footnote: 1 sī. yu. paṇḍumuṭikassa.

page number: 382

bhagavantaṁ arahantaṁ sammāsambuddhaṁ bhuttāviṁ onītapattapāṇiṁ aññataraṁ
nīcaṁ āsanaṁ gahetvā ekamantaṁ nisīdi. ekamantaṁ nisinno kho
ānanda kiki kāsirājā kassapaṁ bhagavantaṁ arahantaṁ sammāsambuddhaṁ
etadavoca adhivāsetu me bhante bhagavā bārāṇasiyaṁ vassāvāsaṁ
evarūpaṁ saṅghassa upaṭṭhānaṁ bhavissatīti. alaṁ mahārāja adhivuṭṭho
me vassāvāsoti. dutiyampi kho ānanda .pe. tatiyampi kho
ānanda kiki kāsirājā kassapaṁ bhagavantaṁ arahantaṁ sammāsambuddhaṁ
etadavoca adhivāsetu me 1- bhagavā bārāṇasiyaṁ vassāvāsaṁ evarūpaṁ
saṅghassa upaṭṭhānaṁ (pts. m ii, 51) bhavissatīti. alaṁ mahārāja adhivuṭṭho me
vassāvāsoti. atha kho ānanda kikissa kāsirañño na me
kassapo bhagavā arahaṁ sammāsambuddho adhivāsesi bārāṇasiyaṁ
vassāvāsanti ahudeva aññathattaṁ ahu domanassaṁ. atha kho ānanda
kiki kāsirājā kassapaṁ bhagavantaṁ arahantaṁ sammāsambuddhaṁ etadavoca
atthi nu kho bhante añño koci mayā upaṭṭhākataroti.

[417] atthi mahārāja vebhaḷigaṁ nāma nigamo tattha ghaṭikāro
nāma kumbhakāro so me upaṭṭhāko aggupaṭṭhāko tuyhaṁ kho
pana mahārāja na me kassapo bhagavā arahaṁ sammāsambuddho
adhivāsesi 2- bārāṇasiyaṁ vassāvāsanti attheva 3- aññathattaṁ atthi
domanassaṁ tayidaṁ ghaṭikāre kumbhakāre natthi na ca bhavissati
ghaṭikāro kho mahārāja kumbhakāro buddhaṁ saraṇaṁ gato dhammaṁ

footnote: 1 yu. etthantare bhanteti dissati. 2 yu. adhivāseti. 3 yu. atthi.

page number: 383

saraṇaṁ gato saṅghaṁ saraṇaṁ gato ghaṭikāro kho mahārāja kumbhakāro
pāṇātipātā paṭivirato adinnādānā paṭivirato kāmesumicchācārā
paṭivirato musāvādā paṭivirato surāmerayamajjapamādaṭṭhānā
paṭivirato ghaṭikāro kho mahārāja kumbhakāro buddhe
aveccappasādena samannāgato dhamme aveccappasādena samannāgato
saṅghe aveccappasādena samannāgato ariyakantehi sīlehi samannāgato
ghaṭikāro kho mahārāja kumbhakāro dukkhe nikkaṅkho dukkhasamudaye
nikkaṅkho dukkhanirodhe nikkaṅkho dukkhanirodhagāminiyā paṭipadāya
nikkaṅkho ghaṭikāro kho mahārāja kumbhakāro ekabhattiko
brahmacārī sīlavā kalyāṇadhammo ghaṭikāro kho mahārāja
kumbhakāro nikkhittamaṇisuvaṇṇo apetajātarūparajato ghaṭikāro
kho mahārāja kumbhakāro na musalena na sahatthā paṭhaviñca 1- khanati
yaṁ hoti kūlapaluggaṁ 2- vā mūsikukkuro vā taṁ kājena 3- āharitvā
bhājanaṁ karitvā evamāha ettha yo icchati taṇḍulapatibhastāni
vā muggapatibhastāni 4- vā kāḷāyapatibhastāni 4- vā nikkhipitvā
yaṁ icchati taṁ haratūti ghaṭikāro kho mahārāja kumbhakāro andhe
jiṇṇe mātāpitaro poseti ghaṭikāro kho mahārāja kumbhakāro
pañcannaṁ orambhāgiyānaṁ saññojanānaṁ parikkhayā opapātiko tatthaparinibbāyī
anāvattidhammo tasmā lokā.

footnote: 1 yu. casaddo natthi. 2 ma. kullapalugganti dissati. 3 sī. yu. kāmena.
footnote: 4 yu. ...pabhivattāni.

page number: 384

[418] ekamidāhaṁ mahārāja samayaṁ vebhaḷige nāma nigame
viharāmi. atha khvāhaṁ mahārāja pubbaṇhasamayaṁ nivāsetvā
pattacīvaramādāya yena ghaṭikārassa kumbhakārassa mātāpitaro
tenupasaṅkamiṁ upasaṅkamitvā ghaṭikārassa kumbhakārassa mātāpitaro
etadavocaṁ handa ko nu kho ayaṁ bhagavo 1- gatoti. nikkhanto
kho te bhante upaṭṭhāko ato kumbhiyā odanaṁ gahetvā
pariyogā sūpaṁ gahetvā paribhuñjāti. atha khvāhaṁ mahārāja
kumbhiyā odanaṁ gahetvā pariyogā sūpaṁ gahetvā paribhuñjitvā
uṭṭhāyāsanā pakkāmiṁ. atha kho mahārāja ghaṭikāro kumbhakāro
yena mātāpitaro tenupasaṅkami upasaṅkamitvā mātāpitaro
etadavoca ko kumbhiyā odanaṁ gahetvā pariyogā sūpaṁ gahetvā
paribhuñjitvā uṭṭhāyāsanā pakkantoti. kassapo tāta bhagavā
arahaṁ sammāsambuddho kumbhiyā odanaṁ gahetvā pariyogā sūpaṁ
gahetvā paribhuñjitvā uṭṭhāyāsanā pakkantoti. atha kho
mahārāja ghaṭikārassa kumbhakārassa etadahosi lābhā vata me
suladdhaṁ vata me yassa me kassapo bhagavā arahaṁ sammāsambuddho
evaṁ abhivissaṭṭhoti. atha kho mahārāja ghaṭikāraṁ kumbhakāraṁ
aḍḍhamāsaṁ pītisukhaṁ na vijahi sattāhaṁ mātāpitūnaṁ.

[419] ekamidāhaṁ mahārāja samayaṁ tattheva vebhaḷige nāma
nigame viharāmi. atha khavāhaṁ mahārāja pubbaṇhasamayaṁ nivāsetvā

footnote: 1 yu. bhaggavo.

page number: 385

pattacīvaramādāya yena ghaṭikārassa kumbhakārassa mātāpitaro
tenupasaṅkamiṁ upasaṅkamitvā ghaṭikārassa kumbhakārassa mātāpitaro
etadavocaṁ handa ko nu kho ayaṁ bhagavo 1- gatoti. nikkhanto
kho te bhante upaṭṭhāko (pts. m ii, 53) ato kaḷopiyā kummāsaṁ gahetvā
pariyogā sūpaṁ gahetvā paribhuñjāti. atha khvāhaṁ mahārāja
kaḷopiyā kummāsaṁ gahetvā pariyogā sūpaṁ gahetvā paribhuñjitvā
uṭṭhāyāsanā pakkāmiṁ. atha kho mahārāja ghaṭikāro kumbhakāro
yena mātāpitaro tenupasaṅkami upasaṅkamitvā mātāpitaro
etadavoca ko kaḷopiyā kummāsaṁ gahetvā pariyogā sūpaṁ gahetvā
paribhuñjitvā uṭṭhāyāsanā pakkantoti. kassapo tāta bhagavā
arahaṁ sammāsambuddho kaḷopiyā kummāsaṁ gahetvā pariyogā sūpaṁ
gahetvā paribhuñjitvā uṭṭhāyāsanā pakkantoti. atha kho
mahārāja ghaṭikārassa kumbhakārassa etadahosi lābhā vata me
suladdhaṁ vata me yassa me kassapo bhagavā arahaṁ sammāsambuddho
evaṁ abhivissaṭṭhoti. atha kho mahārāja ghaṭikāraṁ kumbhakāraṁ
aḍḍhamāsaṁ pītisukhaṁ na vijahi sattāhaṁ mātāpitūnaṁ.

[420] ekamidāhaṁ mahārāja samayaṁ tattheva vebhaḷige 2- nāma
nigame viharāmi. tena kho pana samayena kuṭi ovassati. atha
khvāhaṁ mahārāja bhikkhū āmantesiṁ gacchatha bhikkhave ghaṭikārassa
kumbhakārassa nivesane tiṇaṁ jānāthāti. evaṁ vutte mahārāja

footnote: 1 yu. bhaggavo. 2 yu. vebhaḷiṅge.

page number: 386

te bhikkhū maṁ etadavocuṁ natthi kho bhante ghaṭikārassa kumbhakārassa
nivesane tiṇaṁ atthi ca khvāssa āvesanaṁ tiṇacchadananti.
gacchatha bhikkhave ghaṭikārassa kumbhakārassa āvesanaṁ
uttiṇaṁ karothāti. atha kho te mahārāja bhikkhū ghaṭikārassa
kumbhakārassa āvesanaṁ uttiṇamakaṁsu. atha kho mahārāja ghaṭikārassa
kumbhakārassa mātāpitaro te bhikkhū etadavocuṁ ke āvesanaṁ
uttiṇaṁ karontīti. bhikkhū bhagini kassapassa bhagavato arahato
sammāsambuddhassa kuṭi ovassatīti. haratha bhante haratha bhadramukhāti.
atha kho mahārāja ghaṭikāro kumbhakāro yena mātāpitaro
tenupasaṅkami upasaṅkamitvā mātāpitaro etadavoca ke
āvesanaṁ uttiṇamakaṁsūti. bhikkhū tāta kassapassa kira bhagavato
arahato sammāsambuddhassa kuṭi ovassatīti. atha kho mahārāja
ghaṭikārassa kumbhakārassa etadahosi lābhā vata me (pts. m ii, 54) suladdhaṁ vata
me yassa me kassapo bhagavā arahaṁ sammāsambuddho evaṁ
abhivissaṭṭhoti. atha kho mahārāja ghaṭikāraṁ kumbhakāraṁ aḍḍhamāsaṁ
pītisukhaṁ na vijahi sattāhaṁ mātāpitūnaṁ. atha kho taṁ mahārāja
āvesanaṁ sabbaṁ temāsaṁ ākāsacchadanaṁ aṭṭhāsi na cātivassi
evarūpo ca mahārāja ghaṭikāro kumbhakāroti. lābhā bhante
ghaṭikārassa kumbhakārassa suladdhaṁ bhante ghaṭikārassa kumbhakārassa
yassa bhagavā evaṁ abhivissaṭṭhoti.

page number: 387

[421] atha kho ānanda kiki kāsirājā ghaṭikārassa kumbhakārassa
pañcamattāni taṇḍulavāhasatāni pāhesi paṇḍumudikassa sālino
tadūpiyañca sūpeyyaṁ. atha kho te ānanda rājapurisā ghaṭikāraṁ
kumbhakāraṁ upasaṅkamitvā etadavocuṁ imāni vo 1- bhante pañcamattāni
taṇḍulavāhasatāni kikinā kāsirājena pahitāni paṇḍumudikassa
sālino tadūpiyañca sūpeyyaṁ tāni bhante paṭiggaṇhātūti.
rājā kho bahukicco bahukaraṇīyo alamme raññova hotūti.

[422] siyā kho pana te ānanda evamassa añño nūna
tena samayena jotipālo māṇavo ahosīti. na kho panetaṁ
ānanda evaṁ daṭṭhabbaṁ ahaṁ tena samayena jotipālo māṇavo
ahosinti.
idamavoca bhagavā attamano āyasmā ānando bhagavato
bhāsitaṁ abhinandīti.
ghaṭikārasuttaṁ niṭṭhitaṁ paṭhamaṁ.
-----------

footnote: 1 yu. te.

page number: 388

raṭṭhapālasuttaṁ

[423] evamme sutaṁ ekaṁ samayaṁ bhagavā kurūsu cārikañcaramāno
mahatā bhikkhusaṅghena saddhiṁ yena thullakoṭṭhitaṁ nāma kurūnaṁ
nigamo tadavasari. assosuṁ kho thullakoṭṭhitakā brāhmaṇagahapatikā
samaṇo khalu bho gotamo sakyaputto sakyakulā pabbajito kurūsu
cārikaṁ caramāno mahatā bhikkhusaṅghena saddhiṁ thullakoṭṭhitaṁ anuppatto
taṁ kho pana bhavantaṁ gotamaṁ evaṁkalyāṇo kittisaddo abbhuggato
itipi so bhagavā arahaṁ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṁ buddho
bhagavā 1- so imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ
pajaṁ sadevamanussaṁ sayaṁ abhiññā sacchikatvā pavedeti
so dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ
sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāseti
sādhu kho pana tathārūpānaṁ arahataṁ dassanaṁ hotīti.

[424] atha kho thullakoṭṭhitakā brāhmaṇagahapatikā yena
bhagavā tenupasaṅkamiṁsu upasaṅkamitvā appekacce bhagavantaṁ abhivadetvā
ekamantaṁ nisīdiṁsu appekacce bhagavatā saddhiṁ sammodiṁsu
sammodanīyaṁ kathaṁ sārāṇīyaṁ vītisāretvā ekamantaṁ nisīdiṁsu
appekacce yena bhagavā tenañjalimpaṇāmetvā ekamantaṁ nisīdiṁsu

footnote: 1 yu. bhagavāti.

page number: 389

appekacce bhagavato santike nāmagottaṁ sāvetvā ekamantaṁ
nisīdiṁsu appekacce tuṇhībhūtā ekamantaṁ nisīdiṁsu. ekamantaṁ
nisinne kho thullakoṭṭhitake brāhmaṇagahapatike bhagavā dhammiyā
kathāya sandassesi samādapesi samuttejesi sampahaṁsesi.

[425] tena kho pana samayena raṭṭhapālo nāma kulaputto
tasmiṁyeva thullakoṭṭhite aggakulikassa putto tissaṁ parisāyaṁ nisinno
hoti. atha kho raṭṭhapālassa kulaputtassa etadahosi yathā
yathā khvāhaṁ bhagavatā dhammaṁ desitaṁ ājānāmi nayidaṁ sukaraṁ agāraṁ
ajjhāvasatā ekantaparipuṇṇaṁ ekantaparisuddhaṁ saṅkhalikhitaṁ brahmacariyaṁ
carituṁ yannūnāhaṁ kesamassuṁ ohāretvā kāsāyāni vatthāni
acchādetvā agārasmā anagāriyaṁ pabbajeyyanti. atha kho
thullakoṭṭhitakā brāhmaṇagahapatikā bhagavatā (pts. m ii, 56) dhammiyā kathāya
sandassitā samādapitā samuttejitā sampahaṁsitā bhagavato bhāsitaṁ
abhinanditvā anumoditvā uṭṭhāyāsanā bhagavantaṁ abhivādetvā
padakkhiṇaṁ katvā pakkāmiṁsu. atha kho raṭṭhapālo kulaputto
acirapakkantesu thullakoṭṭhitakesu brāhmaṇagahapatikesu yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinno kho raṭṭhapālo kulaputto bhagavantaṁ
etadavoca yathā yathāhaṁ bhante bhagavatā dhammaṁ desitaṁ ājānāmi
nayidaṁ sukaraṁ agāraṁ ajjhāvasatā ekantaparipuṇṇaṁ ekantaparisuddhaṁ

page number: 390

saṅkhalikhitaṁ brahmacariyaṁ carituṁ icchāmahaṁ bhante kesamassuṁ ohāretvā
kāsāyāni vatthāni acchādetvā agārasmā anagāriyaṁ
pabbajituṁ labheyyāhaṁ bhante bhagavato santike pabbajjaṁ labheyyaṁ
upasampadanti. anuññātosi pana tvaṁ raṭṭhapāla mātāpitūhi
agārasmā anagāriyaṁ pabbajjāyāti. na khohaṁ bhante anuññāto
mātāpitūhi āgārasmā anagāriyaṁ pabbajjāyāti. na kho raṭṭhapāla
tathāgatā ananuññātaṁ mātāpitūhi puttaṁ pabbājentīti. svāhaṁ
bhante tathā karissāmi yathā maṁ mātāpitaro anujānissanti
agārasmā anagāriyaṁ pabbajjāyāti.

[426] atha kho raṭṭhapālo kulaputto uṭṭhāyāsanā bhagavantaṁ
abhivādetvā padakkhiṇaṁ katvā yena mātāpitaro tenupasaṅkami
upasaṅkamitvā mātāpitaro etadavoca ammatāta 1- yathā yathāhaṁ
bhagavatā dhammaṁ desitaṁ ājānāmi nayidaṁ sukaraṁ agāraṁ ajjhāvasatā
ekantaparipuṇṇaṁ ekantaparisuddhaṁ saṅkhalikhitaṁ brahmacariyaṁ carituṁ
icchāmahaṁ kesamassuṁ ohāretvā kāsāyāni vatthāni acchādetvā
agārasmā anagāriyaṁ pabbajituṁ anujānātha maṁ agārasmā anagāriyaṁ
pabbajjāyāti.

[427] evaṁ vutte raṭṭhapālassa kulaputtassa mātāpitaro
raṭṭhapālaṁ kulaputtaṁ etadavocuṁ tvaṁ khosi tāta raṭṭhapāla amhākaṁ
ekaputtako piyo manāpo sukhedhito 2- sukhaparihato 3- na tvaṁ tāta

footnote: 1 (pts. m ii, 57) yu. ammatātā. 2 yu. sukhe ṭhito. 3 yu. sabbattha sukhaparibhatoti dissati.

page number: 391

raṭṭhapāla kiñci 1- dukkhassa jānāsi ehi tvaṁ tāta raṭṭhapāla
bhuñja ca piva ca paricārehi ca bhuñjanto pivanto paricārento
kāme 2- paribhuñjanto puññāni karonto abhiramassu na taṁ mayaṁ
anujānāma agārasmā anagāriyaṁ pabbajjāya maraṇenapi te mayaṁ
akāmakā vinā bhavissāma kiṁ pana mayaṁ taṁ jīvantaṁ anujānissāma
agārasmā anagāriyaṁ pabbajjāyāti. dutiyampi kho .pe. tatiyampi
kho raṭṭhapālo kulaputto mātāpitaro etadavoca ammatāta
yathā yathāhaṁ bhagavatā dhammaṁ desitaṁ ājānāmi nayidaṁ sukaraṁ agāraṁ
ajjhāvasatā ekantaparipuṇṇaṁ ekantaparisuddhaṁ saṅkhalikhitaṁ brahmacariyaṁ
carituṁ icchāmahaṁ kesamassuṁ ohāretvā kāsāyāni vatthāni acchādetvā
agārasmā anagāriyaṁ pabbajituṁ anujānātha maṁ agārasmā
anagāriyaṁ pabbajjāyāti. tatiyampi kho raṭṭhapālassa kulaputtassa
mātāpitaro raṭṭhapālaṁ kulaputtaṁ etadavocuṁ tvaṁ khosi tāta
raṭṭhapāla amhākaṁ ekaputtako piyo manāpo sukhedhito 3- sukhaparihato
na tvaṁ tāta raṭṭhapāla kiñci 1- dukkhassa jānāsi ehi tvaṁ tāta
raṭṭhapāla bhuñja ca piva ca paricārehi ca bhuñjanto pivanto
paricārento kāme paribhuñjanto puññāni karonto abhiramassu
na taṁ mayaṁ anujānāma agārasmā anagāriyaṁ pabbajjāya maraṇenapi
te mayaṁ akāmakā vinā bhavissāma kiṁ pana mayaṁ taṁ jīvantaṁ

footnote: 1 yu. sabbattha kassacīti dissati. 2 sī. kāmāni. 3 yu. chasu ṭhānesu sukhe
footnote: ṭhitoti dissati.

page number: 392

anujānissāma agārasmā anagāriyaṁ pabbajjāyāti.

[428] atha kho raṭṭhapālo kulaputto 1- na maṁ mātāpitaro
anujānanti agārasmā anagāriyaṁ pabbajjāyāti tattheva anantarahitāya
bhūmiyā nipajji idha 2- vā me maraṇaṁ bhavissati pabbajjā
vāti. atha 3- kho raṭṭhapālo kulaputto ekampi bhattaṁ na bhuñji
dvepi bhattāni na bhuñji tīṇipi bhattāni na bhuñji cattāripi
bhattāni (pts. m ii, 58) na bhuñji pañcapi bhattāni na bhuñji chapi bhattāni na
bhuñji sattapi bhattāni na bhuñji.

[429] atha kho raṭṭhapālassa kulaputtassa mātāpitaro raṭṭhapālaṁ
kulaputtaṁ etadavocuṁ tvaṁ khosi 4- tāta raṭṭhapāla amhākaṁ ekaputtako
piyo manāpo sukhedhito sukhaparihato na tvaṁ tāta raṭṭhapāla
kiñci dukkhassa jānāsi uṭṭhehi tāta raṭṭhapāla bhuñja ca
piva ca paricārehi ca bhuñjanto pivanto paricārento kāme
paribhuñjanto puññāni karonto abhiramassu na taṁ mayaṁ anujānāma
agārasmā anagāriyaṁ pabbajjāya maraṇenapi te mayaṁ akāmakā
vinā bhavissāma kiṁ pana mayaṁ 5- taṁ jīvantaṁ anujānissāma agārasmā
anagāriyaṁ pabbajjāyāti. evaṁ vutte raṭṭhapālo kulaputto
tuṇhī ahosi. dutiyampi kho raṭṭhapālassa kulaputtassa mātāpitaro

footnote: 1 sī. yu. ito paraṁ mātāpitūsu pabbajjaṁ alabhamāno tattheva anantarahitāya bhūmiyā
footnote: nipajjīti vacanaṁ dissati. 2 yu. idheva. 3 yu. ito paraṁ atha kho ... bhuñjīti
footnote: vacanaṁ na dissati. 4 yu. taṁ kho. 5 yu. ayaṁ pāṭho natthi.

page number: 393

raṭṭhapālaṁ kulaputtaṁ etadavocuṁ .pe. dutiyampi kho raṭṭhapālo
kulaputto tuṇhī ahosi. tatiyampi kho raṭṭhapālassa kulaputtassa
mātāpitaro raṭṭhapālaṁ kulaputtaṁ etadavocuṁ tvaṁ khosi tāta
raṭṭhapāla amhākaṁ ekaputtako piyo manāpo sukhedhito sukhaparihato
na tvaṁ tāta raṭṭhapāla kiñci dukkhassa jānāsi uṭṭhehi tāta
raṭṭhapāla bhuñja ca piva ca paricārehi ca bhuñjanto pivanto
paricārento kāme paribhuñjanto puññāni karonto abhiramassu
na taṁ mayaṁ anujānāma agārasmā anagāriyaṁ pabbajjāya maraṇenapi
te mayaṁ akāmakā vinā bhavissāma kiṁ pana mayaṁ taṁ jīvantaṁ
anujānissāma (pts. m ii, 59) agārasmā anagāriyaṁ pabbajjāyāti. tatiyampi
kho raṭṭhapālo kulaputto tuṇhī ahosi.

[430] atha kho raṭṭhapālassa kulaputtassa sahāyakā 

[1]- yena
raṭṭhapālo kulaputto tenupasaṅkamiṁsu upasaṅkamitvā raṭṭhapālaṁ
kulaputtaṁ etadavocuṁ tvaṁ khosi samma raṭṭhapāla mātāpitūnaṁ
ekaputtako piyo manāpo sukhedhito sukhaparihato 2- na tvaṁ samma
raṭṭhapāla kiñci 3- dukkhassa jānāsi uṭṭhehi samma raṭṭhapāla bhuñja
ca piva ca paricārehi ca bhuñjanto pivanto paricārento kāme
paribhuñjanto puññāni karonto abhiramassu na taṁ mātāpitaro
anujānanti agārasmā anagāriyaṁ pabbajjāya maraṇenapi te mātāpitaro
akāmakā vinā bhavissanti kiṁ pana te taṁ jīvantaṁ anujānissanti

footnote: 1 yu. raṭṭhapālassa kulaputtassa mātāpitūnaṁ paṭisutvā. 2 yu. sukhaparibbhato.
footnote: 3 yu. kassaci dukkhassa.

page number: 394

agārasmā anagāriyaṁ pabbajjāyāti. evaṁ vutte raṭṭhapālo
kulaputto tuṇhī ahosi. dutiyampi kho .pe. tatiyampi kho
raṭṭhapālassa kulaputtassa sahāyakā raṭṭhapālaṁ kulaputtaṁ etadavocuṁ
tvaṁ khosi samma raṭṭhapāla mātāpitūnaṁ ekaputtako piyo manāpo
sukhedhito sukhaparihato .pe. uṭṭhehi samma raṭṭhapāla bhuñja ca
piva ca paricārehi ca bhuñjanto pivanto paricārento kāme
paribhuñjanto puññāni karonto abhiramassu na taṁ mātāpitaro
anujānanti agārasmā anagāriyaṁ pabbajjāya maraṇenapi te mātāpitaro
akāmakā vinā bhavissanti kiṁ pana te taṁ jīvantaṁ anujānissanti
agārasmā anagāriyaṁ pabbajjāyāti. tatiyampi kho
raṭṭhapālo kulaputto tuṇhī ahosi. atha kho raṭṭhapālassa
kulaputtassa sahāyakā yena raṭṭhapālassa kulaputtassa mātāpitaro
tenupasaṅkamiṁsu upasaṅkamitvā raṭṭhapālassa kulaputtassa mātāpitaro
etadavocuṁ ammatāta eso raṭṭhapālo kulaputto tattheva anantarahitāya
bhūmiyā nipanno idha vā me maraṇaṁ bhavissati pabbajjā
vāti sace tumhe raṭṭhapālaṁ kulaputtaṁ nānujānissatha agārasmā
anagāriyaṁ pabbajjāya tattheva maraṇaṁ bhavissati 1- sace pana tumhe
raṭṭhapālaṁ kulaputtaṁ anujānissatha agārasmā anagāriyaṁ pabbajjāya
pabbajitaṁpi naṁ dakkhissatha sace raṭṭhapālo kulaputto nābhiramissati
agārasmā anagāriyaṁ pabbajjāya kā tassa aññā gati bhavissati

footnote: 1 yu. āgamissati.

page number: 395

idheva paccāgamissati anujānātha raṭṭhapālaṁ kulaputtaṁ agārasmā
anagāriyaṁ pabbajjāyāti.

[431] anujānāma tātā raṭṭhapālaṁ kulaputtaṁ agārasmā
anagāriyaṁ pabbajjāya pabbajitena ca pana te mātāpitaro uddassetabbāti.
atha kho raṭṭhapālassa kulaputtassa sahāyakā yena raṭṭhapālo
kulaputto tenupasaṅkamiṁsu upasaṅkamitvā raṭṭhapālaṁ kulaputtaṁ
etadavocuṁ 

[1]- anuññātosi mātāpitūhi agārasmā anagāriyaṁ pabbajjāya
pabbajitena ca pana te mātāpitaro uddassetabbāti.

[432] atha kho raṭṭhapālo kulaputto uṭṭhahitvā balaṁ gāhetvā 2-
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinno kho raṭṭhapālo kulaputto bhagavantaṁ
etadavoca anuññātomhi ahaṁ bhante mātāpitūhi agārasmā anagāriyaṁ
pabbajjāya pabbājetu maṁ bhagavāti. alattha kho raṭṭhapālo
kulaputto bhagavato santike pabbajjaṁ alattha upasampadaṁ.
atha kho bhagavā acirūpasampanne āyasmante raṭṭhapāle aḍḍhamāsūpasampanne
thullakoṭṭhite yathābhirantaṁ viharitvā (pts. m ii, 61) yena sāvatthī tena cārikaṁ
pakkāmi anupubbena cārikaṁ caramāno yena sāvatthī tadavasari.

[433] tatra sudaṁ bhagavā sāvatthiyaṁ viharati jetavane anāthapiṇḍikassa
ārāme. atha kho āyasmā raṭṭhapālo eko
vūpakaṭṭho appamatto ātāpī pahitatto viharanto nacirasseva

footnote: 1 yu. etthantare tvaṁ kho samma raṭṭhapāla mātāpitunnaṁ ekaputtako piyo manāpo
footnote: sukhe ṭhito sukhaparibhato; na tvaṁ samma raṭṭhapāla kassaci dukkhassa jānāsi. uṭṭhehi
footnote: bhuñja ca piva ca paricārehi ca, bhuñjanto pivanto paricārento kāme paribhuñjanto

puññāni karonto abhiramassūti dissanti. 2 yu. gahetvā.

page number: 396

yassatthāya kulaputtā sammadeva agārasmā anagāriyaṁ pabbajanti
tadanuttaraṁ brahmacariyapariyosānaṁ diṭṭheva dhamme sayaṁ abhiññā
sacchikatvā upasampajja vihāsi khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti abbhaññāsi. aññataro
kho panāyasmā raṭṭhapālo arahataṁ ahosi.

[434] atha kho āyasmā raṭṭhapālo yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho āyasmā raṭṭhapālo bhagavantaṁ etadavoca icchāmahaṁ
bhante mātāpitaro uddassetuṁ sace maṁ bhagavā anujānātīti. atha kho 

[1]-
āyasmato raṭṭhapālassa cetasā ceto paricca 2- manasākāsi yathā 3- bhagavā
aññāsi abhabbo kho raṭṭhapālo kulaputto sikkhaṁ paccakkhāya
hīnāyāvattitunti. atha kho bhagavā āyasmantaṁ raṭṭhapālaṁ etadavoca
yassidāni 4- raṭṭhapāla kālaṁ maññasīti. atha kho āyasmā raṭṭhapālo
uṭṭhāyāsanā bhagavantaṁ abhivādetvā padakkhiṇaṁ katvā senāsanaṁ saṁsāmetvā
pattacīvaramādāya yena thullakoṭṭhitaṁ tena cārikaṁ pakkāmi
anupubbena cārikaṁ caramāno yena thullakoṭṭhitaṁ tadavasari.

[435] tatra sudaṁ āyasmā raṭṭhapālo thullakoṭṭhite viharati
rañño korabyassa migācīre. atha kho āyasmā raṭṭhapālo
pubbaṇhasamayaṁ nivāsetvā pattacīvaramādāya thullakoṭṭhitaṁ piṇḍāya
pāvisi. thullakoṭṭhite sapadānaṁ piṇḍāya caramāno yena sakapitu

footnote: 1 yu. etthantare bhagavāti dissati. 2 yu. parivitakkaṁ. 3 yu. yadā.
footnote: 4 yu. yassadāni tvaṁ.

page number: 397

nivesanaṁ tenupasaṅkami. tena kho pana samayena āyasmato
raṭṭhapālassa pitā majjhimāya dvārasālāya ullikkhāpeti. addasā
kho āyasmato raṭṭhapālassa pitā (pts. m ii, 62) āyasmantaṁ raṭṭhapālaṁ dūratova
āgacchantaṁ disvāna etadavoca imehi muṇḍakehi samaṇakehi
amhākaṁ ekaputtako piyo manāpo pabbājitoti. atha kho
āyasmā raṭṭhapālo sakapitu nivesane neva dānaṁ alattha na
paccakkhānaṁ aññadatthuṁ 1- akkosameva alattha.

[436] tena kho pana samayena āyasmato raṭṭhapālassa
ñātidāsī ābhidosikaṁ kummāsaṁ chaḍḍetukāmā hoti. atha kho
āyasmā raṭṭhapālo taṁ ñātidāsiṁ etadavoca sace taṁ bhagini
chaḍḍanīyadhammaṁ idha me patte ākīrāti. atha kho āyasmato
raṭṭhapālassa ñātidāsī taṁ ābhidosikaṁ kummāsaṁ āyasmato raṭṭhapālassa
patte ākīrantī hatthānañca pādānañca sarassa ca
nimittaṁ aggahesi. atha kho āyasmato raṭṭhapālassa ñātidāsī
yenāyasmato raṭṭhapālassa mātā tenupasaṅkami upasaṅkamitvā
āyasmato raṭṭhapālassa mātaraṁ etadavoca yagghayye jāneyyāsi
ayyaputto raṭṭhapālo anuppattoti. sace je saccaṁ bhaṇasi
adāsiṁ 2- taṁ karomīti 3-. atha kho āyasmato raṭṭhapālassa mātā
yenāyasmato raṭṭhapālassa pitā tenupasaṅkami upasaṅkamitvā

footnote: 1 yu. aññadatthu. 2 sī. yu. vadasi adāsī bhavasi.
footnote: 3 yu. taṁ karomīti natthi. bhavasīti iti dissati.

page number: 398

āyasmato raṭṭhapālassa pitaraṁ etadavoca yagghe gahapati jāneyyāsi
raṭṭhapālo kira kulaputto anuppattoti.

[437] tena kho pana samayena āyasmā raṭṭhapālo taṁ
ābhidosikaṁ kummāsaṁ 1- aññataraṁ kuḍḍaṁ nissāya paribhuñjati. atha
kho āyasmato raṭṭhapālassa pitā yenāyasmā raṭṭhapālo tenupasaṅkami
upasaṅkamitvā āyasmantaṁ raṭṭhapālaṁ etadavoca atthi
nāma tāta raṭṭhapāla ābhidosikaṁ kummāsaṁ paribhuñjissasi nanu
tāta raṭṭhapāla (pts. m ii, 63) sakaṁ gehaṁ gantabbanti. kuto no gahapati
amhākaṁ gehaṁ agārasmā anagāriyaṁ pabbajitānaṁ anagārā 2- mayaṁ
gahapati agamamhā kho te gahapati gehaṁ tattha neva dānaṁ
alatthamhā na paccakkhānaṁ aññadatthuṁ akkosameva alatthamhāti.
ehi tāta raṭṭhapāla gharaṁ gamissāmāti. alaṁ gahapati kataṁ me
ajja bhattakiccanti. tenahi tāta raṭṭhapāla adhivāsehi svātanāya
bhattanti. adhivāsesi kho āyasmā raṭṭhapālo tuṇhībhāvena.

[438] atha kho āyasmato raṭṭhapālassa pitā āyasmato
raṭṭhapālassa adhivāsanaṁ viditvā yena sakaṁ nivesanaṁ tenupasaṅkami
upasaṅkamitvā haritena gomayena paṭhaviyā upalimpetvā 3- mahantaṁ

footnote: 1 sī. pūtikummāsaṁ. 2 yu. anāgārā. 3 ito paraṁ sī. ma. yu. mahantaṁ
footnote: hiraññasuvaṇṇassa puñjaṁ kārāpetvā te puñje kilañjehi paṭicchādetvā āyasmato
footnote: raṭṭhapālassa purāṇadutiyike āmantesīti vacanaṁ dissati. yu. haritena gomayena

paṭhaviyā upalimpetvāti natthi.

page number: 399

hiraññasuvaṇṇassa puñjaṁ kārāpetvā dve puñje kārāpetvā
ekaṁ hiraññassa ekaṁ suvaṇṇassa mahantā puñjā ahesuṁ.
orato ṭhito puriso pārato ṭhitaṁ purisaṁ na passati tathā pārato
ṭhito orato ṭhitaṁ te puñje kilañjehi paṭicchādāpetvā majjhe
āsanaṁ paññāpetvā tirokaraṇīyaṁ parikkhipitvā āyasmato raṭṭhapālassa
purāṇadutiyike āmantesi etha tumhe vadhuke yena
alaṅkārena alaṅkatā pubbe puttassa 1- raṭṭhapālassa piyā hotha
manāpā tena alaṅkārena alaṅkarothāti. atha kho āyasmato
raṭṭhapālassa pitā tassā rattiyā accayena sake nivesane paṇītaṁ
khādanīyaṁ bhojanīyaṁ paṭiyādāpetvā āyasmato raṭṭhapālassa kālaṁ
ārocesi kālo tāta raṭṭhapāla niṭṭhitaṁ bhattanti. atha kho
āyasmā raṭṭhapālo pubbaṇhasamayaṁ nivāsetvā pattacīvaramādāya
yena sakapitu nivesanaṁ tenupasaṅkami upasaṅkamitvā paññatte āsane
nisīdi. atha kho āyasmato raṭṭhapālassa pitā taṁ hiraññasuvaṇṇassa
puñjaṁ vivarāpetvā āyasmantaṁ raṭṭhapālaṁ etadavoca
idaṁ te tāta raṭṭhapāla (pts. m ii, 64) mattikaṁ dhanaṁ aññaṁ pettikaṁ aññaṁ
petāmahaṁ sakkā tāta raṭṭhapāla bhoge ca bhuñjituṁ puññāni ca
kātuṁ ehi tvaṁ tāta raṭṭhapāla sikkhaṁ paccakkhāya hīnāyāvattitvā
bhoge ca bhuñjassu puññāni ca karohīti. sace 2- me tvaṁ gahapati
vacanaṁ kareyyāsi imaṁ hiraññasuvaṇṇassa puñjaṁ sakaṭesu āropetvā

footnote: 1 yu. raṭṭhapālassa kulaputtassa. 2 yu. sace kho.

page number: 400

nibbāhāpetvā majjhe gaṅgāya nadiyā sote osīdāpeyyāsi 1-
taṁ kissa hetu uppajjissanti hi te gahapati tatonidānaṁ
sokaparidevadukkhadomanassupāyāsāti. atha kho āyasmato raṭṭhapālassa
purāṇadutiyikā paccekaṁ pādesu gahetvā āyasmantaṁ raṭṭhapālaṁ
etadavocuṁ kīdisā nāma tāta ayyaputta accharāyo yāsaṁ tvaṁ
hetu brahmacariyaṁ carasīti. na kho mayaṁ bhagini accharānaṁ hetu
brahmacariyaṁ carāmāti. bhaginivādena no ayyaputto raṭṭhapālo
samudācaratīti tattheva mucchitā papatiṁsu. atha kho āyasmā
raṭṭhapālo pitaraṁ etadavoca sace gahapati bhojanaṁ dātabbaṁ detha
mā no viheṭhethāti. bhuñja tāta raṭṭhapāla niṭṭhitaṁ bhattanti.
atha kho āyasmato raṭṭhapālassa pitā āyasmantaṁ raṭṭhapālaṁ
paṇītena khādanīyena bhojanīyena sahatthā santappesi sampavāresi.

[439] atha kho āyasmā raṭṭhapālo bhuttāvī onītapattapāṇī
ṭhitakova imā gāthā abhāsi
passa cittakataṁ bimbaṁ arukāyaṁ samussitaṁ
āturaṁ bahusaṅkappaṁ yassa natthi dhuvaṁ ṭhiti
passa cittakataṁ rūpaṁ maṇinā kuṇḍalena ca
aṭṭhitacena 2- onaddhaṁ saha vatthebhi sobhati
alattakakatā pādā mukhaṁ cuṇṇakamakkhitaṁ

footnote: 1 sī. yu. opilāpeyyāsi. 2 yu. aṭṭhitañcena.

page number: 401

alaṁ bālassa mohāya no ca pāragavesino
aṭṭhapādakatā kesā nettā añjanamakkhitā
alaṁ bālassa mohāya no ca pāragavesino
añjanīva navā cittā pūtikāyo alaṅkato
alaṁ bālassa mohāya no ca pāragavesino
odahi migavo pāsaṁ nāsadā vākaraṁ migo
bhutvā nivāpaṁ gacchāmi kandante migabandhaketi.
atha kho āyasmā raṭṭhapālo ṭhitakova imā gāthā bhāsitvā
yena rañño korabyassa migācīraṁ tenupasaṅkami upasaṅkamitvā
aññatarasmiṁ rukkhamūle divāvihāraṁ nisīdi.

[440] atha kho rājā korabyo migavaṁ āmantesi sodhehi 

[1]-
migava migācīraṁ uyyānabhūmiṁ gacchāma subhūmiṁ dassanāyāti. evaṁ devāti
kho migavo rañño korabyassa paṭissutvā migācīraṁ sodhento addasa
āyasmantaṁ raṭṭhapālaṁ aññatarasmiṁ rukkhamūle divāvihāraṁ nisinnaṁ
disvāna yena rājā korabyo tenupasaṅkami upasaṅkamitvā rājānaṁ
korabyaṁ etadavoca suddhaṁ kho te deva migācīraṁ atthi cettha
raṭṭhapālo nāma kulaputto imasmiṁyeva thullakoṭṭhite aggakulikassa
putto yassa tvaṁ abhiṇhaṁ kittayamāno ahosi so aññatarasmiṁ
rukkhamūle divāvihāraṁ nisinnoti. tenahi samma migava alandānajja
uyyānabhūmiyā tamevadāni mayaṁ bhavantaṁ raṭṭhapālaṁ payirupāsissāmāti.

footnote: 1 yu. etthantare sammāti dissati.

page number: 402

atha kho rājā korabyo yaṁ tattha khādanīyaṁ bhojanīyaṁ patiyattaṁ
taṁ sabbaṁ visajjethāti vatvā bhadrāni yānāni yojāpetvā
bhadraṁ yānaṁ abhirūhitvā bhadrehi bhadrehi yānehi thullakoṭṭhitamhā
niyyāsi mahaccarājānubhāvena āyasmantaṁ raṭṭhapālaṁ dassanāya.
yāvatikā yānassa bhūmi yānena (pts. m ii, 66) gantvā yānā paccorohitvā
pattikova ussaṭāya ussaṭāya parisāya yenāyasmā raṭṭhapālo
tenupasaṅkami upasaṅkamitvā āyasmatā raṭṭhapālena saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ aṭṭhāsi.
ekamantaṁ ṭhito kho rājā korabyo āyasmantaṁ raṭṭhapālaṁ etadavoca
idha bhavaṁ raṭṭhapālo kaṭṭhatthare 1- nisīdatūti. alaṁ mahārāja nisīda
tvaṁ nisinno ahaṁ sake āsaneti. nisīdi kho rājā korabyo
paññatte āsane.

[441] nisajja kho rājā korabyo āyasmantaṁ raṭṭhapālaṁ
etadavoca cattārīmāni bho raṭṭhapāla pārijuññāni yehi pārijuññehi
samannāgatā idhekacce kesamassuṁ ohāretvā kāsāyāni
vatthāni acchādetvā agārasmā anagāriyaṁ pabbajanti katamāni
cattāri jarāpārijuññaṁ byādhipārijuññaṁ bhogapārijuññaṁ ñātipārijuññaṁ.

[442] katamaṁ 2- bho raṭṭhapāla jarāpārijuññaṁ. idha bho

footnote: 1 sī. yu. hatthatthare. 2 yu. katamañca.

page number: 403

raṭṭhapāla ekacco jiṇṇo hoti vuḍḍho mahallako addhagato
vayoanuppatto. so iti paṭisañcikkhati ahaṁ khomhi etarahi
jiṇṇo vuḍḍho mahallako addhagato vayoanuppatto na kho
pana mayā sukaraṁ anadhigataṁ vā bhogaṁ 1- adhigantuṁ adhigataṁ vā bhogaṁ 2-
phātiṁ kātuṁ yannūnāhaṁ kesamassuṁ ohāretvā kāsāyāni vatthāni
acchādetvā agārasmā anagāriyaṁ pabbajeyyanti. so tena
jarāpārijuññena samannāgato kesamassuṁ ohāretvā kāsāyāni
vatthāni acchādetvā agārasmā anagāriyaṁ pabbajati idaṁ vuccati
bho raṭṭhapāla jarāpārijuññaṁ. bhavaṁ kho pana raṭṭhapālo etarahi
daharo yuvā susukāḷakeso bhadrena yobbanena samannāgato paṭhamena
vayasā taṁ bhoto raṭṭhapālassa jarāpārijuññaṁ natthi. kiṁ bhavaṁ
raṭṭhapālo ñatvā vā disvā vā sutvā vā agārasmā anagāriyaṁ
pabbajito.

[443] katamañca pana 3- bho raṭṭhapāla byādhipārijuññaṁ. idha
bho raṭṭhapāla ekacco ābādhiko hoti dukkhito bāḷhagilāno.
so iti paṭisañcikkhati ahaṁ khomhi (pts. m ii, 67) etarahi ābādhiko dukkhito
bāḷhagilāno na kho pana mayā sukaraṁ anadhigataṁ vā bhogaṁ 4- adhigantuṁ
adhigataṁ vā bhogaṁ 5- phātiṁ kātuṁ yannūnāhaṁ kesamassuṁ ohāretvā
kāsāyāni vatthāni acchādetvā agārasmā anagāriyaṁ pabbajeyyanti.

footnote: 1-4 sī. yu. anadhigatā vā bhogā. 2-5 sī. yu. adhigatā vā bhogā.
footnote: 3 yu. panasaddo natthi.

page number: 404

so tena byādhipārijuññena samannāgato kesamassuṁ ohāretvā
kāsāyāni vatthāni acchādetvā agārasmā anagāriyaṁ pabbajati
idaṁ vuccati bho raṭṭhapāla byādhipārijuññaṁ. bhavaṁ kho pana raṭṭhapālo
etarahi appābādho appātaṅko samavepākiniyā gahaṇiyā
samannāgato nātisītāya nāccuṇhāya taṁ bhoto raṭṭhapālassa
byādhipārijuññaṁ natthi. kiṁ bhavaṁ raṭṭhapālo ñatvā vā disvā
vā sutvā vā agārasmā anagāriyaṁ pabbajito.

[444] katamañca bho raṭṭhapāla bhogapārijuññaṁ. idha 

[1]- raṭṭhapāla
ekacco aḍḍho hoti mahaddhano mahābhogo tassa te
bhogā anupubbena parikkhayaṁ gacchanti. so iti paṭisañcikkhati ahaṁ
kho pubbe aḍḍho ahosiṁ mahaddhano mahābhogo tassa me te
bhogā anupubbena parikkhayaṁ gatā na kho pana mayā sukaraṁ anadhigate
vā bhoge 2- adhigantuṁ adhigate vā bhoge 3- phātiṁ kātuṁ yannūnāhaṁ
kesamassuṁ ohāretvā kāsāyāni vatthāni acchādetvā agārasmā
anagāriyaṁ pabbajeyyanti. so tena bhogapārijuññena samannāgato
kesamassuṁ ohāretvā kāsāyāni vatthāni acchādetvā agārasmā
anagāriyaṁ pabbajati idaṁ vuccati bho raṭṭhapāla bhogapārijuññaṁ. bhavaṁ
kho pana raṭṭhapālo imasmiṁyeva thullakoṭṭhite aggakulikassa putto
taṁ bhoto raṭṭhapālassa bhogapārijuññaṁ natthi. kiṁ bhavaṁ raṭṭhapālo
ñatvā vā disvā vā sutvā vā agārasmā anagāriyaṁ pabbajito

footnote: 1 yu. bho. 2 yu. idha ceva aññattha ca anadhigatā vā bhogāti dissati.
footnote: 3 yu. adhigatā vā bhogā.

page number: 405

[445] katamañca bho raṭṭhapāla ñātipārijuññaṁ. idha bho
raṭṭhapāla ekaccassa bahū honti mittāmaccā ñātisālohitā
tassa te ñātakā anupubbena parikkhayaṁ gacchanti. so iti
paṭisañcikkhati mamaṁ kho pubbe bahū ahesuṁ mittāmaccā ñātisālohitā
tassa me te 1- ñātakā anupubbena (pts. m ii, 68) parikkhayaṁ gatā
na kho pana mayā sukaraṁ anadhigate vā bhoge 2- adhigantuṁ adhigate
vā bhoge 3- phātiṁ kātuṁ yannūnāhaṁ kesamassuṁ ohāretvā kāsāyāni
vatthāni acchādetvā agārasmā anagāriyaṁ pabbajeyyanti. so
tena ñātipārijuññena samannāgato kesamassuṁ ohāretvā kāsāyāni
vatthāni acchādetvā agārasmā anagāriyaṁ pabbajati idaṁ vuccati
bho raṭṭhapāla ñātipārijuññaṁ. bhoto kho pana raṭṭhapālassa
imasmiṁyeva thullakoṭṭhite bahū mittāmaccā ñātisālohitā bhoto 

[4]-
raṭṭhapālassa ñātipārijuññaṁ natthi. kiṁ bhavaṁ raṭṭhapālo ñatvā
vā disvā vā sutvā vā agārasmā anagāriyaṁ pabbajito. imāni
kho 

[5]- raṭṭhapāla cattāri pārijuññāni yehi pārijuññehi samannāgatā
idhekacce kesamassuṁ ohāretvā kāsāyāni vatthāni acchādetvā
agārasmā anagāriyaṁ pabbajanti. tāni bhoto raṭṭhapālassa
natthi. kiṁ bhavaṁ raṭṭhapālo ñatvā vā disvā vā sutvā vā
agārasmā anagāriyaṁ pabbajitoti.

[446] atthi kho mahārāja tena bhagavatā jānatā passatā

footnote: 1 yu. ayaṁ pāṭho natthi. 2 yu. anadhigatā vā bhogā. 3 yu. adhigatā vā bhogā.
footnote: 4 yu. etthantare tanti atthi. 5 yu. etthantare bhoti atthi.

page number: 406

arahatā sammāsambuddhena cattāro dhammuddesā uddiṭṭhā yamahaṁ
ñatvā ca disvā ca sutvā ca agārasmā anagāriyaṁ pabbajito.
katame cattāro. upanīyati loko addhuvoti kho mahārāja
tena bhagavatā jānatā passatā arahatā sammāsambuddhena paṭhamo
dhammuddeso uddiṭṭho yamahaṁ ñatvā ca disvā ca sutvā ca
agārasmā anagāriyaṁ pabbajito atāṇo loko anabhissaroti
kho mahārāja tena bhagavatā jānatā passatā arahatā sammāsambuddhena
dutiyo dhammuddeso uddiṭṭho yamahaṁ ñatvā ca disvā
ca sutvā ca agārasmā anagāriyaṁ pabbajito assako loko
sabbaṁ pahāya gamanīyanti kho mahārāja tena bhagavatā jānatā
passatā arahatā sammāsambuddhena tatiyo dhammuddeso uddiṭṭho
yamahaṁ ñatvā ca disvā ca sutvā ca agārasmā anagāriyaṁ pabbajito
ūno loko atitto taṇhādāsoti kho mahārāja tena bhagavatā
jānatā passatā arahatā sammāsambuddhena catuttho dhammuddeso
uddiṭṭho yamahaṁ ñatvā (pts. m ii, 69) ca disvā ca sutvā ca agārasmā
anagāriyaṁ pabbajito. ime kho mahārāja tena bhagavatā jānatā
passatā arahatā sammāsambuddhena cattāro dhammuddesā uddiṭṭhā
yamahaṁ 1- ñatvā ca disvā ca sutvā ca agārasmā anagāriyaṁ
pabbajitoti.

[447] upanīyati loko addhuvoti bhavaṁ raṭṭhapālo āha

footnote: 1 yu. ye ahaṁ.

page number: 407

imassa pana bho raṭṭhapāla bhāsitassa kathaṁ attho daṭṭhabboti.
taṁ kiṁ maññasi mahārāja ahosi tvaṁ vīsativassuddesikopi
paṇṇavīsativassuddesikopi 1- hatthismiṁpi katāvī assasmiṁpi katāvī rathasmiṁpi
katāvī dhanusmiṁpi katāvī tharusmiṁpi katāvī ūrubalī bāhubalī alamatto
saṅgāmāvacaroti. ahosimahaṁ bho raṭṭhapāla vīsativassuddesikopi
paṇṇavīsativassuddesikopi 2- hatthismiṁpi katāvī assasmiṁpi katāvī
rathasmiṁpi katāvī dhanusmiṁpi katāvī tharusmiṁpi katāvī ūrubalī bāhubalī
alamatto saṅgāmāvacaro appekadāhaṁ bho raṭṭhapāla iddhimā 3-
maññe na attano balena samasamaṁ samanupassāmīti. taṁ kiṁ maññasi
mahārāja evameva tvaṁ etarahipi 4- ūrubalī bāhubalī alamatto
saṅgāmāvacaroti. no hidaṁ bho raṭṭhapāla etarahi jiṇṇo
vuḍḍho mahallako addhagato vayoanuppatto asītiko me vayo 5-
vattati appekadāhaṁ bho raṭṭhapāla idha pādaṁ karissāmīti aññeneva
pādaṁ karomīti. idaṁ kho taṁ mahārāja tena bhagavatā jānatā
passatā arahatā sammāsambuddhena sandhāya bhāsitaṁ upanīyati
loko addhuvoti yamahaṁ ñatvā ca disvā ca sutvā ca agārasmā
anagāriyaṁ pabbajitoti. acchariyaṁ bho raṭṭhapāla abbhūtaṁ bho
raṭṭhapāla yāva subhāsitañcidaṁ tena bhagavatā jānatā passatā
arahatā sammāsambuddhena upanīyati loko addhuvoti upanīyati

footnote: 1-2 yu. paṇṇu.... 3 sī. yu. iddhimāva maññeti dissati.
footnote: 4 yu. pisaddo natthi. 5 yu. āsītiko vayo. meti natthi.

page number: 408

hi bho raṭṭhapāla loko (pts. m ii, 70) addhuvo saṁvijjante kho bho raṭṭhapāla
imasmiṁ rājakule hatthikāyāpi assakāyāpi rathakāyāpi pattikāyāpi
ye amhākaṁ āpadāsu pariyodāya vattissanti.

[448] atāṇo 1- loko anabhissaroti bhavaṁ raṭṭhapālo āha
imassa pana bho raṭṭhapāla bhāsitassa kathaṁ attho daṭṭhabboti.
taṁ kiṁ maññasi mahārāja atthi te koci anusāyiko ābādhoti.
atthi me bho raṭṭhapāla anusāyiko ābādho 2- appekadā maṁ bho
raṭṭhapāla mittāmaccā ñātisālohitā parivāretvā ṭhitā honti
idāni rājā korabyo kālaṁ karissati idāni rājā korabyo
kālaṁ karissatīti. taṁ kiṁ maññasi mahārāja labhasi tvaṁ te mittāmacce
ñātisālohite āyantu me bhonto mittāmaccā ñātisālohitā
sabbeva santā imaṁ vedanaṁ saṁvibhajatha yathāhaṁ lahukatarikaṁ
vedanaṁ vediyeyyanti udāhu tvaṁyeva 

[3]- vedanaṁ vediyasīti. nāhaṁ
bho raṭṭhapāla labhāmi te mittāmacce ñātisālohite 

[4]- sabbeva
santā imaṁ vedanaṁ saṁvibhajatha yathāhaṁ lahukatarikaṁ vedanaṁ vediyeyyanti
atha kho ahameva taṁ vedanaṁ vediyāmīti. idaṁ kho taṁ mahārāja
tena bhagavatā jānatā passatā arahatā sammāsambuddhena sandhāya
bhāsitaṁ atāṇo loko anabhissaroti yamahaṁ ñatvā ca disvā
ca sutvā ca agārasmā anagāriyaṁ pabbajitoti. acchariyaṁ bho
raṭṭhapāla abbhūtaṁ bho raṭṭhapāla yāva subhāsitañcidaṁ tena bhagavatā

footnote: 1 yu. attāṇo. 2 vātābādho. 3 yu. etthantare tanti dissati.
footnote: 4 yu. etthantare āyantu me bhonto mittāmaccā ñātisālohitāti dissati.

page number: 409

jānatā passatā arahatā sammāsambuddhena atāṇo loko anabhissaroti
atāṇo hi bho raṭṭhapāla loko anabhissaro saṁvijjati
kho bho raṭṭhapāla imasmiṁ rājakule pahutaṁ hirañña suvaṇṇaṁ bhūmigatañca
vehāsagatañca 1-.

[449] assako loko sabbaṁ pahāya gamanīyanti bhavaṁ raṭṭhapālo
āha (pts. m ii, 71) imassa pana bho raṭṭhapāla bhāsitassa kathaṁ attho
daṭṭhabboti. taṁ kiṁ maññasi mahārāja yathā tvaṁ etarahi
pañcahi kāmaguṇehi samappito samaṅgībhūto paricāresi lacchasi
tvaṁ paratthāpi evamevāhaṁ imeheva pañcahi kāmaguṇehi samappito
samaṅgībhūto paricāremīti udāhu aññe imaṁ bhogaṁ paṭipajjissanti
tvaṁ pana yathākammaṁ gamissasīti. yathāhaṁ bho raṭṭhapāla etarahi
pañcahi kāmaguṇehi samappito samaṅgībhūto paricāremi nāhaṁ
lacchāmi paratthāpi evamevāhaṁ imeheva pañcahi kāmaguṇehi
samappito samaṅgībhūto paricāremīti atha kho aññe imaṁ bhogaṁ
paṭipajjissanti ahaṁ pana yathākammaṁ gamissāmīti. idaṁ kho taṁ
mahārāja tena bhagavatā jānatā passatā arahatā sammāsambuddhena
sandhāya bhāsitaṁ assako loko sabbaṁ pahāya gamanīyanti yamahaṁ
ñatvā ca disvā ca sutvā ca agārasmā anagāriyaṁ pabbajitoti.
acchariyaṁ bho raṭṭhapāla abbhūtaṁ bho raṭṭhapāla yāva subhāsitañcidaṁ
tena bhagavatā jānatā passatā arahatā sammāsambuddhena assako

footnote: 1 yu. vehāsaṭṭhañca.

page number: 410

loko sabbaṁ pahāya gamanīyanti assako hi bho raṭṭhapāla
loko sabbaṁ pahāya gamanīyaṁ.

[450] ⏓no loko atitto taṇhādāsoti bhavaṁ raṭṭhapālo
āha imassa pana bho raṭṭhapāla bhāsitassa kathaṁ attho
daṭṭhabboti. taṁ kiṁ maññasi mahārāja phītaṁ kuruṁ ajjhāvasasīti.
evaṁ bho raṭṭhapāla phītaṁ kuruṁ ajjhāvasāmīti. taṁ kiṁ maññasi
mahārāja idha te puriso āgaccheyya puratthimāya disāya saddhāyiko
paccayiko. so taṁ upasaṅkamitvā evaṁ vadeyya yagghe mahārāja
jāneyyāsi ahaṁ āgacchāmi puratthimāya disāya tatthaddasaṁ mahantaṁ
janapadaṁ iddhañceva phītañca bahujanaṁ ākiṇṇamanussaṁ bahu 1- tattha
hatthikāyā assakāyā rathakāyā pattikāyā bahu tattha dantājinaṁ
bahu tattha hiraññasuvaṇṇaṁ (pts. m ii, 72) akatañceva katañca bahu tattha itthīpariggaho
sakkāva 2- tāvattakena balatthena abhivijinituṁ abhivijina mahārājāti
kinti naṁ kareyyāsīti. tampi mayaṁ bho raṭṭhapāla
abhivijjiya ajjhāvaseyyāmāti. taṁ kiṁ maññasi mahārāja idha
te puriso āgaccheyya pacchimāya disāya ... uttarāya disāya ...
dakkhiṇāya disāya ... parasamuddato saddhāyiko paccayiko. so
taṁ upasaṅkamitvā evaṁ vadeyya yagghe mahārāja jāneyyāsi ahaṁ
āgacchāmi parasamuddato tatthaddasaṁ mahantaṁ janapadaṁ iddhañceva
phītañca bahujanaṁ ākiṇṇamanussaṁ bahu tattha hatthikāyā assakāyā

footnote: 1 yu. bahū. 2 yu. sakkā ca.

page number: 411

rathakāyā pattikāyā bahu tattha dantājinaṁ bahu tattha hiraññasuvaṇṇaṁ
akatañceva katañca bahu tattha itthīpariggaho sakkāva tāvattakena
balatthena abhivijinituṁ abhivijina mahārājāti kinti naṁ kareyyāsīti.
tampi mayaṁ bho raṭṭhapāla abhivijjiya ajjhāvaseyyāmāti. idaṁ
kho taṁ mahārāja tena bhagavatā jānatā passatā arahatā sammāsambuddhena
sandhāya bhāsitaṁ ūno loko atitto taṇhādāsoti
yamahaṁ ñatvā ca disvā ca sutvā ca agārasmā anagāriyaṁ
pabbajitoti. acchariyaṁ bho raṭṭhapāla abbhūtaṁ bho raṭṭhapāla
yāva subhāsitañcidaṁ tena bhagavatā jānatā passatā arahatā sammāsambuddhena
ūno loko atitto taṇhādāsoti ūno hi bho
raṭṭhapāla loko atitto taṇhādāsoti.

[451] idamavoca āyasmā raṭṭhapālo idaṁ vatvā athāparaṁ
etadavoca
passāmi loke sadhane manusse
laddhāna vittaṁ na dadanti mohā
luddhā dhanaṁ sannicayaṁ karonti
bhiyyo ca kāme abhipatthayanti
rājā pasayha 1- paṭhaviṁ vijitvā
sasāgarantaṁ mahimāvasanto
oraṁ samuddassa atittarūpo

footnote: 1 yu. pasayhā.

page number: 412

pāraṁ samuddassapi patthayetha
rājā ca aññe ca bahū manussā
avītataṇhā maraṇaṁ upenti
ūnāva hutvāna jahanti dehaṁ haṁ
kāmehi lokamhi nahatthi titti
kandanti naṁ ñāti pakīriya kese
aho vatāno amarāti cāhu
vatthena naṁ pārutaṁ nīharitvā
citaṁ samādāya tato ḍahanti
so ḍayhati sūlehi tujjamāno
ekena vatthena pahāya bhoge
na miyyamānassa bhavanti tāṇā
ñātī ca mittā atha vā sahāyā
dāyādakā tassa dhanaṁ haranti
satto pana gacchati yena kammaṁ
na miyyamānaṁ dhanamanveti kiñci
puttā ca dārā ca dhanañca raṭṭhaṁ
na dīghamāyuṁ labhate dhanena
na cāpi vittena jaraṁ vihanti
appakañcidaṁ jīvitamāhu dhīrā

page number: 413

assassataṁ vippariṇāmadhammaṁ
aḍḍhā daliddā ca phusanti phassaṁ
bālo ca dhīro ca tatheva phuṭṭho
bālo hi bālyā vadhitova seti
dhīro ca na vedhati phassaphuṭṭho
tasmā hi paññā ca dhanena seyyo
yāya vosānaṁ idhādhigacchati
abyositattā 1- hi bhavābhavesu
pāpāni kammāni karonti mohā
upeti gabbhañca parañca lokaṁ
saṁsāramāpajja paramparāya
tassappapañño abhisaddahanto
upeti gabbhañca parañca lokaṁ
coro yathā sandhimukhe gahito
sakammunā haññati pāpadhammo
evaṁ pajā pecca paramhi loke
sakammunā haññati pāpadhammā 2-
kāmā hi citrā madhurā manoramā
virūparūpena mathenti cittaṁ
ādīnavaṁ kāmaguṇesu disvā

footnote: 1 yu. asositattā. 2 yu. pāpadhammo.

page number: 414

tasmāhaṁ pabbajitomhi rāja
dumapphalāneva 1- patanti māṇavā
daharā ca vuḍḍhā ca sarīrabhedā
etaṁ 2- viditvā pabbajitomhi rāja
apaṇṇakaṁ sāmaññameva seyyoti.
raṭṭhapālasuttaṁ niṭṭhitaṁ dutiyaṁ.
-------

footnote: 1 yu. nīva. 2 yu. etaṁpi disvā.

page number: 415

maghadevasuttaṁ

[452] evamme sutaṁ ekaṁ samayaṁ bhagavā mithilāyaṁ viharati
maghadevambavane 1-. atha kho bhagavā aññatarasmiṁ padese sitaṁ
pātvākāsi. atha kho āyasmato ānandassa etadahosi ko
nu kho hetu ko paccayo bhagavato sitassa pātukammāya na
akāraṇena tathāgatā sitaṁ pātukarontīti. atha kho āyasmā
ānando ekaṁsaṁ cīvaraṁ katvā yena bhagavā tenañjalimpaṇāmetvā
bhagavantaṁ etadavoca ko nu kho bhante hetu ko paccayo bhagavato
sitassa pātukammāya na akāraṇena tathāgatā sitaṁ pātukarontīti.

[453] bhūtapubbaṁ ānanda imissāyeva mithilāyaṁ rājā ahosi
maghadevo 2- (pts. m ii, 75) nāma dhammiko dhammarājā dhamme ṭhito mahārājā dhammaṁ
carati brāhmaṇagahapatikesu negamesu ceva jānapadesu ca uposathañca
upavasati cātuddasiṁ pañcadasiṁ aṭṭhamiṁ ca pakkhassa. atha kho
ānanda rājā maghadevo bahūnaṁ vassānaṁ bahūnaṁ 3- vassasatānaṁ bahūnaṁ
vassasahassānaṁ accayena kappakaṁ āmantesi yadā me samma
kappaka passeyyāsi sirasmiṁ palitāni 4- jātāni atha me āroceyyāsīti.
evaṁ devāti kho ānanda kappako rañño maghadevassa
paccassosi. addasā kho ānanda kappako bahūnaṁ

footnote: 1 sī. yu. makhādevambavane. 2 sī. yu. makhādevo. 3 yu. bahunnaṁ.
footnote: 4 yu. sabbattha phalitānīti dissati.

page number: 416

vassānaṁ bahūnaṁ vassasatānaṁ bahūnaṁ vassasahassānaṁ accayena rañño
maghadevassa sirasmiṁ palitāni jātāni disvāna rājānaṁ maghadevaṁ
etadavoca pātubhūtā kho devassa devadūtā dissanti sirasmiṁ
palitāni jātānīti. tenahi samma kappaka tāni palitāni sādhukaṁ
saṇḍāsena uddharitvā mama añjalismiṁ patiṭṭhāpehīti. evaṁ
devāti kho ānanda kappako rañño maghadevassa paṭissutvā
tāni palitāni sādhukaṁ saṇḍāsena uddharitvā rañño maghadevassa
añjalismiṁ patiṭṭhāpesi. atha kho ānanda rājā maghadevo
kappakassa gāmavaraṁ datvā jeṭṭhaputtaṁ kumāraṁ āmantāpetvā
etadavoca pātubhūtā kho me tāta kumāra devadūtā dissanti
sirasmiṁ palitāni jātāni bhuttā kho pana me mānusakā kāmā
samayo dibbe kāme pariyesituṁ ehi tvaṁ tāta kumāra imaṁ rajjaṁ
paṭipajja ahaṁ pana kesamassuṁ ohāretvā kāsāyāni vatthāni
acchādetvā agārasmā anagāriyaṁ pabbajissāmi tenahi tāta
kumāra yadā tvaṁ passeyyāsi sirasmiṁ palitāni jātāni atha
kappakassa gāmavaraṁ datvā jeṭṭhaputtaṁ kumāraṁ sādhukaṁ rajje samanusāsitvā
kesamassuṁ ohāretvā kāsāyāni vatthāni acchādetvā
agārasmā anagāriyaṁ pabbajeyyāsi yena me idaṁ kalyāṇaṁ vattaṁ
nihitaṁ anuppavatteyyāsi mā kho me tvaṁ antimapuriso ahosi
yasmiṁ kho tāta kumāra purisayuge vattamāne evarūpassa kalyāṇassa(pts. m ii, 76) 

page number: 417

vattassa samucchedo hoti so tesaṁ antimapuriso hoti. tantāhaṁ
tāta kumāra evaṁ vadāmi yena me idaṁ kalyāṇaṁ vattaṁ nihitaṁ
anuppavatteyyāsi mā kho me tvaṁ antimapuriso ahosīti.

[454] atha kho ānanda rājā maghadevo kappakassa gāmavaraṁ
datvā jeṭṭhaputtaṁ kumāraṁ sādhukaṁ rajje samanusāsitvā imasmiṁyeva
maghadevambavane kesamassuṁ ohāretvā kāsāyāni vatthāni acchādetvā
agārasmā anagāriyaṁ pabbaji. so mettāsahagatena
cetasā ekaṁ disaṁ pharitvā vihāsi. tathā dutiyaṁ tathā tatiyaṁ
tathā catutthaṁ. iti uddhamadho tiriyaṁ sabbadhi sabbatthatāya 1- sabbāvantaṁ
lokaṁ mettāsahagatena cetasā vipulena mahaggatena appamāṇena
averena abyāpajjhena pharitvā vihāsi. karuṇāsahagatena cetasā
.pe. muditāsahagatena cetasā .pe. upekkhāsahagatena cetasā
ekaṁ disaṁ pharitvā vihāsi. tathā dutiyaṁ tathā tatiyaṁ tathā
catutthaṁ. iti uddhamadho tiriyaṁ sabbadhi sabbatthatāya sabbāvantaṁ
lokaṁ upekkhāsahagatena cetasā vipulena mahaggatena appamāṇena
averena abyāpajjhena pharitvā vihāsi. rājā kho panānanda
maghadevo caturāsītivassasahassāni kumārakīḷikaṁ kīḷi caturāsītivassasahassāni
uparajjaṁ 2- kāresi caturāsītivassasahassāni rajjaṁ kāresi
caturāsītivassasahassāni imasmiṁyeva maghadevambavane agārasmā anagāriyaṁ
pabbajito brahmacariyaṁ cari. so cattāro brahmavihāre

footnote: 1 yu. sabbattha sabbattatāyāti dissati. 2 yu. oparajjaṁ.

page number: 418

bhāvetvā kāyassa bhedā parammaraṇā brahmalokūpago ahosi.

[455] atha kho ānanda rañño maghadevassa putto bahūnaṁ
vassānaṁ bahūnaṁ vassasatānaṁ bahūnaṁ vassasahassānaṁ accayena kappakaṁ
āmantesi yadā me samma kappaka passeyyāsi sirasmiṁ palitāni
jātāni atha me āroceyyāsīti. evaṁ devāti kho ānanda
kappako rañño maghadevassa puttassa paccassosi. addasā
kho ānanda kappako bahūnaṁ vassānaṁ bahūnaṁ vassasatānaṁ bahūnaṁ
vassasahassānaṁ accayena rañño maghadevassa puttassa sirasmiṁ(pts. m ii, 77) 
palitāni jātāni disvāna rañño maghadevassa puttaṁ etadavoca
pātubhūtā kho devassa devadūtā dissanti sirasmiṁ palitāni jātānīti.
tenahi samma kappaka tāni palitāni sādhukaṁ saṇḍāsena uddharitvā
mama añjalismiṁ patiṭṭhāpehīti. evaṁ devāti kho ānanda
kappako rañño maghadevassa puttassa paṭissutvā tāni palitāni
sādhukaṁ saṇḍāsena uddharitvā rañño maghadevassa puttassa
añjalismiṁ patiṭṭhāpesi. atha kho ānanda rañño maghadevassa
putto kappakassa gāmavaraṁ datvā jeṭṭhaputtaṁ kumāraṁ āmantāpetvā
etadavoca pātubhūtā kho me tāta kumāra devadūtā
dissanti sirasmiṁ palitāni jātāni bhuttā kho pana me mānusakā
kāmā samayo dibbe kāme pariyesituṁ ehi tvaṁ tāta kumāra
imaṁ rajjaṁ paṭipajja ahaṁ pana kesamassuṁ ohāretvā kāsāyāni

page number: 419

vatthāni acchādetvā agārasmā anagāriyaṁ pabbajissāmi tenahi
tāta kumāra yadā tvampi passeyyāsi sirasmiṁ palitāni jātāni
atha kappakassa gāmavaraṁ datvā jeṭṭhaputtaṁ kumāraṁ sādhukaṁ rajje
samanusāsitvā kesamassuṁ ohāretvā kāsāyāni vatthāni acchādetvā
agārasmā anagāriyaṁ pabbajeyyāsi yena me idaṁ kalyāṇaṁ
vattaṁ nihitaṁ anuppavatteyyāsi mā kho me tvaṁ antimapuriso
ahosi yasmiṁ kho tāta kumāra purisayuge vattamāne evarūpassa
kalyāṇassa vattassa samucchedo hoti so tesaṁ antimapuriso
hoti. tantāhaṁ tāta kumāra evaṁ vadāmi yena me idaṁ
kalyāṇaṁ vattaṁ nihitaṁ anuppavatteyyāsi mā kho me tvaṁ
antimapuriso ahosīti.

[456] atha kho ānanda rañño maghadevassa putto kappakassa
gāmavaraṁ datvā jeṭṭhaputtaṁ kumāraṁ sādhukaṁ rajje samanusāsitvā
imasmiṁyeva maghadevambavane kesamassuṁ ohāretvā kāsāyāni vatthāni
acchādetvā agārasmā anagāriyaṁ pabbaji. so mettāsahagatena
cetasā ekaṁ disaṁ pharitvā vihāsi. tathā dutiyaṁ tathā tatiyaṁ
tathā catutthaṁ. iti uddhamadho tiriyaṁ sabbadhi sabbatthatāya sabbāvantaṁ
lokaṁ mettāsahagatena cetasā vipulena mahaggatena appamāṇena
averena abyāpajjhena pharitvā vihāsi. karuṇāsahagatena cetasā
.pe. muditāsahagatena cetasā .pe. upekkhāsahagatena cetasā

page number: 420

ekaṁ disaṁ pharitvā vihāsi. tathā dutiyaṁ tathā tatiyaṁ tathā
catutthaṁ. iti (pts. m ii, 78) uddhamadho tiriyaṁ sabbadhi sabbatthatāya sabbāvantaṁ
lokaṁ upekkhāsahagatena cetasā vipulena mahaggatena appamāṇena
averena abyāpajjhena pharitvā vihāsi. rañño kho panānanda
maghadevassa putto caturāsītivassasahassāni kumārakīḷikaṁ kīḷi caturāsītivassasahassāni
uparajjaṁ kāresi caturāsītivassasahassāni rajjaṁ
kāresi caturāsītivassasahassāni imasmiṁyeva maghadevambavane agārasmā
anagāriyaṁ pabbajito brahmacariyaṁ cari. so cattāro brahmavihāre
bhāvetvā kāyassa bhedā parammaraṇā brahmalokūpago ahosi.

[457] rañño kho panānanda maghadevassa puttapaputtakā tassa
paraṁparā caturāsītisahassāni 1- imasmiṁyeva maghadevambavane kesamassuṁ
ohāretvā kāsāyāni vatthāni acchādetvā agārasmā anagāriyaṁ
pabbajiṁsu. te mettāsahagatena cetasā ekaṁ disaṁ pharitvā
vihariṁsu. tathā dutiyaṁ tathā tatiyaṁ tathā catutthaṁ. iti uddhamadho
tiriyaṁ sabbadhi sabbatthatāya sabbāvantaṁ lokaṁ mettāsahagatena
cetasā vipulena mahaggatena appamāṇena averena abyāpajjhena
pharitvā vihariṁsu. karuṇāsahagatena cetasā ... muditāsahagatena
cetasā ... upekkhāsahagatena cetasā ekaṁ disaṁ pharitvā vihariṁsu.
tathā dutiyaṁ tathā tatiyaṁ tathā catutthaṁ. iti uddhamadho tiriyaṁ
sabbadhi sabbatthatāya sabbāvantaṁ lokaṁ upekkhāsahagatena cetasā

footnote: 1 yu. caturāsīti khattiyasahassāni.

page number: 421

vipulena mahaggatena appamāṇena averena abyāpajjhena pharitvā
vihariṁsu. 

[1]- caturāsītivassasahassāni kumārakīḷikaṁ kīḷiṁsu caturāsītivassasahassāni
uparajjaṁ kāresuṁ caturāsītivassasahassāni rajjaṁ kāresuṁ
caturāsītivassasahassāni imasmiṁyeva maghadevambavane agārasmā anagāriyaṁ
pabbajitā brahmacariyaṁ cariṁsu. te cattāro brahmavihāre
bhāvetvā kāyassa bhedā parammaraṇā brahmalokūpagā
ahesuṁ. nimi tesaṁ rājā pacchimako ahosi dhammiko dhammarājā
dhamme ṭhito mahārājā dhammaṁ carati brāhmaṇagahapatikesu negamesu
ceva jānapadesu ca uposathañca upavasati cātuddasiṁ pañcadasiṁ
aṭṭhamiṁ ca pakkhassa.

[458] bhūtapubbaṁ ānanda devānaṁ tāvatiṁsānaṁ sudhammāyaṁ
sabhāyaṁ sannisinnānaṁ sannipatitānaṁ ayamantarākathā udapādi lābhā
vata bho videhānaṁ suladdhaṁ vata bho videhānaṁ yesaṁ nimi rājā
dhammiko dhammarājā dhamme ṭhito mahārājā dhammaṁ carati brāhmaṇagahapatikesu
negamesu ceva jānapadesu ca uposathañca upavasati
cātuddasiṁ pañcadasiṁ aṭṭhamiṁ ca pakkhassāti.

[459] atha kho ānanda sakko devānamindo deve tāvatiṁse
āmantesi iccheyyātha no tumhe mārisā nimirājānaṁ daṭṭhunti
icchāma mayaṁ mārisā nimirājānaṁ daṭṭhunti. tena kho panānanda
samayena nimi rājā tadahuposathe paṇṇarase sīsanhāto uposathiko

footnote: 1 yu. etthantare teti dissati.

page number: 422

upari pāsādavaragato nisinno hoti. atha kho ānanda sakko
devānamindo seyyathāpi nāma balavā puriso sammiñjitaṁ vā bāhaṁ
pasāreyya pasāritaṁ vā bāhaṁ sammiñjeyya evameva devesu
tāvatiṁsesu antarahito nimissa rañño sammukhe pāturahosi.
atha kho ānanda sakko devānamindo nimiṁ rājānaṁ etadavoca
lābhā te mahārāja suladdhaṁ te mahārāja devā mahārāja
tāvatiṁsā sudhammāyaṁ sabhāyaṁ kittayamānarūpā sannisinnā lābhā
vata bho videhānaṁ suladdhaṁ vata bho videhānaṁ yesaṁ nimi rājā
dhammiko dhammarājā dhamme ṭhito mahārājā dhammaṁ carati brāhmaṇagahapatikesu
negamesu ceva jānapadesu ca uposathañca upavasati
cātuddasiṁ pañcadasiṁ aṭṭhamiṁ ca pakkhassāti devā te mahārāja
tāvatiṁsā dassanakāmā tassa te ahaṁ mahārāja sahassayuttaṁ
ājaññarathaṁ pahiṇissāmi abhiruheyyāsi 1- mahārāja dibbaṁ yānaṁ
avikampamānoti. adhivāsesi kho ānanda nimi rājā tuṇhībhāvena.
atha kho ānanda sakko devānamindo nimissa rañño adhivāsanaṁ
viditvā seyyathāpi nāma balavā puriso sammiñjitaṁ vā bāhaṁ
pasāreyya pasāritaṁ vā bāhaṁ sammiñjeyya evameva nimissa rañño
sammukhe antarahito devesu tāvatiṁsesu pāturahosi.

[460] atha kho ānanda sakko devānamindo mātaliṁ saṅgāhakaṁ
āmantesi ehi tvaṁ samma mātali sahassayuttaṁ ājaññarathaṁ

footnote: 1 yu. abhirūheyyāsi.

page number: 423

yojetvā nimiṁ (pts. m ii, 80) rājānaṁ upasaṅkamitvā evaṁ vadehi ayante mahārāja
sahassayutto ājaññaratho sakkena devānamindena pesito abhirūheyyāsi
mahārāja dibbaṁ yānaṁ avikampamānoti. evaṁ 1- bhadantavāti
kho ānanda mātali saṅgāhako sakkassa devānamindassa paṭissutvā
sahassayuttaṁ ājaññarathaṁ yojetvā nimiṁ rājānaṁ upasaṅkamitvā
etadavoca ayaṁ te mahārāja sahassayutto ājaññaratho sakkena
devānamindena pesito abhirūha mahārāja dibbaṁ yānaṁ avikampamāno
apica mahārāja katamena taṁ nemi yena vā pāpakammā pāpakānaṁ
kammānaṁ vipākaṁ paṭisaṁvedenti yena vā kalyāṇakammā kalyāṇakammānaṁ
vipākaṁ paṭisaṁvedentīti. ubhayeneva maṁ mātali nehīti.
saṁpavesi 2- kho ānanda mātali saṅgāhako nimiṁ rājānaṁ sudhammāyaṁ
sabhāyaṁ 3-. addasā kho ānanda sakko devānamindo nimiṁ rājānaṁ
dūratova āgacchantaṁ disvā nimiṁ rājānaṁ etadavoca ehi kho
mahārāja svāgataṁ mahārāja devā te mahārāja tāvatiṁsā
sudhammāyaṁ sabhāyaṁ kittayamānarūpā sannisinnā lābhā vata bho
videhānaṁ suladdhaṁ vata bho videhānaṁ yesaṁ nimi rājā dhammiko
dhammarājā dhamme ṭhito mahārājā dhammaṁ carati brāhmaṇagahapatikesu
negamesu ceva jānapadesu ca uposathañca upavasati cātuddasiṁ
pañcadasiṁ aṭṭhamiṁ ca pakkhassāti devā te mahārāja tāvatiṁsā

footnote: 1 yu. evaṁ hotu bhaddantavāti. 2 sī. yu. sampāpesi. 3 sī. yu. sudhammaṁ sabhaṁ.

page number: 424

dassanakāmā abhirama mahārāja devesu devānubhāvenāti. alaṁ
mārisa tattheva maṁ mithilaṁ paṭinetu tathāhaṁ dhammaṁ carissāmi
brāhmaṇagahapatikesu negamesu ceva jānapadesu ca uposathañca
upavasissāmi cātuddasiṁ pañcadasiṁ aṭṭhamiṁ ca pakkhassāti. atha
kho ānanda sakko devānamindo mātaliṁ saṅgāhakaṁ āmantesi
ehi tvaṁ samma mātali sahassayuttaṁ ājaññarathaṁ yojetvā nimiṁ
rājānaṁ tattheva mithilaṁ paṭinehīti. evaṁ bhadantavāti 1- kho ānanda
mātali saṅgāhako sakkassa devānamindassa paṭissutvā sahassayuttaṁ
ājaññarathaṁ yojetvā nimiṁ rājānaṁ tattheva (pts. m ii, 81) mithilaṁ paṭinesi.

[461] tatra sudaṁ ānanda mahārājā 2- dhammaṁ carati brāhmaṇagahapatikesu
negamesu ceva jānapadesu ca uposathañca upavasati
cātuddasiṁ pañcadasiṁ aṭṭhamiṁ ca pakkhassāti 3-. atha kho ānanda
nimi rājā bahūnaṁ vassānaṁ bahūnaṁ vassasatānaṁ bahūnaṁ vassasahassānaṁ
accayena kappakaṁ āmantesi yadā me samma kappaka passeyyāsi
sirasmiṁ palitāni jātāni atha me āroceyyāsīti. evaṁ devāti kho
ānanda kappako nimissa rañño paccassosi. addasā kho ānanda
kappako bahūnaṁ vassānaṁ bahūnaṁ vassasatānaṁ bahūnaṁ vassasahassānaṁ
accayena nimissa rañño sirasmiṁ palitāni jātāni disvāna
nimiṁ rājānaṁ etadavoca pātubhūtā kho devassa devadūtā dissanti
sirasmiṁ palitāni jātānīti. tenahi samma kappaka tāni palitāni

footnote: 1 yu. bhaddantavāti. 2 yu. nimirājā. 3 yu. pakkhassa.

page number: 425

sādhukaṁ saṇḍāsena uddharitvā mama añjalismiṁ patiṭṭhāpehīti. evaṁ
devāti kho ānanda kappako nimissa rañño paṭissutvā tāni
palitāni sādhukaṁ saṇḍāsena uddharitvā nimissa rañño añjalismiṁ
patiṭṭhāpesi. atha kho ānanda rājā 1- kappakassa gāmavaraṁ datvā
jeṭṭhaputtaṁ kumāraṁ āmantāpetvā etadavoca pātubhūtā kho me
tāta kumāra devadūtā dissanti sirasmiṁ palitāni jātāni bhuttā
kho pana me mānusakā kāmā samayo dibbe kāme pariyesituṁ
ehi tvaṁ tāta kumāra imaṁ rajjaṁ paṭipajja ahaṁ pana kesamassuṁ
ohāretvā kāsāyāni vatthāni acchādetvā agārasmā anagāriyaṁ
pabbajissāmi tenahi 2- kumāra yadā tvampi passeyyāsi sirasmiṁ
palitāni jātāni atha kappakassa gāmavaraṁ datvā jeṭṭhaputtaṁ kumāraṁ
sādhukaṁ rajje samanusāsitvā kesamassuṁ ohāretvā kāsāyāni
vatthāni acchādetvā agārasmā anagāriyaṁ pabbajeyyāsi yena
me idaṁ kalyāṇaṁ vattaṁ nihitaṁ anuppavatteyyāsi mā kho me
tvaṁ antimapuriso ahosi yasmiṁ kho tāta kumāra purisayuge
vattamāne evarūpassa kalyāṇassa vattassa samucchedo hoti so
tesaṁ antimapuriso hoti. tantāhaṁ tāta kumāra evaṁ vadāmi
yena me idaṁ kalyāṇaṁ vattaṁ nihitaṁ anuppavatteyyāsi mā kho
me tvaṁ antimapuriso ahosīti.

[462] atha kho ānanda nimi rājā kappakassa gāmavaraṁ

footnote: 1 yu. nimirājā. 2 yu. tāta kumāra.

page number: 426

datvā jeṭṭhaputtaṁ kumāraṁ sādhukaṁ rajje samanusāsitvā imasmiṁyeva
maghadevambavane kesamassuṁ ohāretvā kāsāyāni vatthāni acchādetvā(pts. m ii, 82) 
agārasmā anagāriyaṁ pabbaji. so mettāsahagatena
cetasā ekaṁ disaṁ pharitvā vihāsi. tathā dutiyaṁ tathā tatiyaṁ
tathā catutthaṁ. iti uddhamadho tiriyaṁ sabbadhi sabbatthatāya
sabbāvantaṁ lokaṁ mettāsahagatena cetasā vipulena mahaggatena
appamāṇena averena abyāpajjhena pharitvā vihāsi. karuṇāsahagatena
cetasā ... muditāsahagatena cetasā ... upekkhāsahagatena
cetasā ekaṁ disaṁ pharitvā vihāsi. tathā dutiyaṁ tathā tatiyaṁ
tathā catutthaṁ. iti uddhamadho tiriyaṁ sabbadhi sabbatthatāya
sabbāvantaṁ lokaṁ upekkhāsahagatena cetasā vipulena mahaggatena
appamāṇena averena abyāpajjhena pharitvā vihāsi. nimi kho
panānanda rājā caturāsītivassasahassāni kumārakīḷikaṁ kīḷi
caturāsītivassasahassāni uparajjaṁ kāresi caturāsītivassasahassāni rajjaṁ
kāresi caturāsītivassasahassāni imasmiṁyeva maghadevambavane agārasmā
anagāriyaṁ pabbajito brahmacariyaṁ cari. so cattāro brahmavihāre
bhāvetvā kāyassa bhedā parammaraṇā brahmalokūpago ahosi.

[463] nimissa kho panānanda rañño kaḷārajanako nāma
putto ahosi. so na agārasmā anagāriyaṁ pabbaji. so
taṁ kalyāṇaṁ vattaṁ samucchindi. so tesaṁ antimapuriso ahosi.

page number: 427

siyā kho pana te ānanda evamassa añño nūna tena samayena
rājā maghadevo ahosi yena taṁ kalyāṇaṁ vattaṁ nihitanti. na
kho panetaṁ ānanda evaṁ daṭṭhabbaṁ. ahaṁ tena samayena rājā
maghadevo ahosiṁ. ahaṁ taṁ kalyāṇaṁ vattaṁ nihiniṁ 1- mayā taṁ
kalyāṇaṁ vattaṁ nihitaṁ pacchimā janatā anuppavattesi. taṁ kho
panānanda kalyāṇaṁ vattaṁ na nibbidāya na virāgāya na nirodhāya
na upasamāya na abhiññāya na sambodhāya na nibbānāya saṁvattati
yāvadeva brahmalokūpapattiyā. idaṁ kho panānanda etarahi
mayā kalyāṇaṁ vattaṁ nihitaṁ ekantanibbidāya virāgāya nirodhāya
upasamāya abhiññāya sambodhāya nibbānāya saṁvattati. katamañcānanda
etarahi mayā kalyāṇaṁ vattaṁ nihitaṁ ekantanibbidāya
virāgāya nirodhāya upasamāya abhiññāya sambodhāya nibbānāya
saṁvattati. ayameva ariyo aṭṭhaṅgiko maggo seyyathīdaṁ sammādiṭṭhi
sammāsaṅkappo sammāvācā sammākammanto sammāājīvo
sammāvāyāmo sammāsati sammāsamādhi idaṁ kho ānanda etarahi
mayā kalyāṇaṁ vattaṁ nihitaṁ ekantanibbidāya virāgāya nirodhāya
upasamāya abhiññāya sambodhāya nibbānāya saṁvattati. taṁ vo 2-
ahaṁ ānanda evaṁ vadāmi yena me idaṁ kalyāṇaṁ vattaṁ nihitaṁ
anuppavatteyyātha mā kho me tumhe antimapurisā 3- ahuvattha
yasmiṁ kho ānanda purisayuge vattamāne evarūpassa kalyāṇassa

footnote: 1 yu. nihaniṁ. 2 yu. taṁ kho ahaṁ. 3 yu. antimapuriso.

page number: 428

vattassa samucchedo hoti so tesaṁ antimapuriso hoti. taṁ vo
ahaṁ ānanda evaṁ vadāmi yena me idaṁ kalyāṇaṁ vattaṁ nihitaṁ
anuppavatteyyātha mā kho me tumhe antimapurisā ahuvatthāti.
idamavoca bhagavā attamano āyasmā ānando bhagavato
bhāsitaṁ abhinandīti.
maghadevasuttaṁ niṭṭhitaṁ tatiyaṁ.
--------

page number: 429

madhurasuttaṁ

[464] evamme sutaṁ ekaṁ samayaṁ āyasmā mahākaccāno
madhurāya viharati gundhāvane 1-. assosi kho rājā madhuro avantiputto
samaṇo khalu bho kaccāno madhurāya viharati gundhāvane
taṁ kho pana bhavantaṁ kaccānaṁ evaṁ kalyāṇo kittisaddo abbhuggato
paṇḍito viyatto 2- medhāvī bahussuto cittakathī kalyāṇapaṭibhāṇo
vuḍḍho ceva arahā ca sādhu kho pana tathārūpānaṁ arahataṁ
dassanaṁ hotīti. atha kho rājā madhuro avantiputto bhadrāni
bhadrāni yānāni yojāpetvā bhadraṁ yānaṁ abhirūhitvā bhadrehi
bhadrehi yānehi madhurāya niyyāsi mahaccarājānubhāvena āyasmantaṁ
mahākaccānaṁ (pts. m ii, 84) dassanāya yāvatikā yānassa bhūmi yānena gantvā
yānā paccorohitvā pattikova yenāyasmā mahākaccāno tenupasaṅkami
upasaṅkamitvā āyasmatā mahākaccānena saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi. ekamantaṁ
nisinno kho rājā madhuro avantiputto āyasmantaṁ mahākaccānaṁ
etadavoca brāhmaṇā bho kaccāna evamāhaṁsu brāhmaṇāva
seṭṭho vaṇṇo hīno añño vaṇṇo brāhmaṇāva sukko
vaṇṇo kaṇho añño vaṇṇo brāhmaṇāva sujjhanti no
abrāhmaṇā brāhmaṇāva brahmuno puttā orasā mukhato

footnote: 1 yu. gundāvane. 2 yu. vayatto.

page number: 430

jātā brahmajā brahmanimmitā brahmadāyādāti idaṁ 1- bhavaṁ
kaccāno kimakkhāyīti 2-.

[465] ghosoyeva kho eso mahārāja lokasmiṁ brāhmaṇāva
seṭṭho vaṇṇo hīno añño vaṇṇo brāhmaṇāva sukko
vaṇṇo kaṇho añño vaṇṇo brāhmaṇāva sujjhanti no
abrāhmaṇā brāhmaṇāva brahmuno puttā orasā mukhato
jātā brahmajā brahmanimmitā brahmadāyādāti imināpi 3- kho
etaṁ mahārāja pariyāyena veditabbaṁ yathā ghosoyeveso lokasmiṁ
brāhmaṇāva seṭṭho vaṇṇo hīno añño vaṇṇo .pe. brahmadāyādāti
taṁ kiṁ maññasi mahārāja khattiyassa cepi ijjheyya
dhanena vā dhaññena vā rajatena vā jātarūpena vā khattiyopissāssa
pubbuṭṭhāyī pacchānipātī kiṁkārapaṭissāvī manāpacārī piyavādīti.
brāhmaṇopissāssa ... vessopissāssa ... suddopissāssa
pubbuṭṭhāyī pacchānipātī kiṁkārapaṭissāvī manāpacārī piyavādīti.
khattiyassa cepi bho kaccāna ijjheyya dhanena vā dhaññena vā
rajatena vā jātarūpena vā khattiyopissāssa pubbuṭṭhāyī pacchānipātī
kiṁkārapaṭissāvī manāpacārī piyavādī. brāhmaṇopissāssa ...
vessopissāssa ... suddopissāssa pubbuṭṭhāyī pacchānipātī kiṁkārapaṭissāvī
manāpacārī piyavādīti.

footnote: 1 sī. iti. yu. idha. 2 sī. yu. kimāhāti. 3 sī. tadimināpetaṁ. yu.
footnote: tadamināpetaṁ.

page number: 431

[466] taṁ kiṁ maññasi mahārāja brāhmaṇassa cepi ijjheyya
dhanena vā dhaññena vā (pts. m ii, 85) rajatena vā jātarūpena vā brāhmaṇopissāssa
pubbuṭṭhāyī pacchānipātī kiṁkārapaṭissāvī manāpacārī piyavādī.
vessopissāssa ... suddopissāssa ... khattiyopissāssa
pubbuṭṭhāyī pacchānipātī kiṁkārapaṭissāvī manāpacārī piyavādīti.
brāhmaṇassa cepi bho kaccāna ijjheyya dhanena vā dhaññena vā
rajatena vā jātarūpena vā brāhmaṇopissāssa pubbuṭṭhāyī pacchānipātī
kiṁkārapaṭissāvī manāpacārī piyavādī. vessopissāssa ...
suddopissāssa ... khattiyopissāssa pubbuṭṭhāyī pacchānipātī kiṁkārapaṭissāvī
manāpacārī piyavādīti.

[467] taṁ kiṁ maññasi mahārāja vessassa cepi ijjheyya dhanena
vā dhaññena vā rajatena vā jātarūpena vā vessopissāssa
pubbuṭṭhāyī pacchānipātī kiṁkārapaṭissāvī manāpacārī piyavādī.
suddopissāssa ... khattiyopissāssa ... brāhmaṇopissāssa
pubbuṭṭhāyī pacchānipātī kiṁkārapaṭissāvī manāpacārī piyavādīti.
vessassa cepi bho kaccāna ijjheyya dhanena vā dhaññena vā rajatena
vā jātarūpena vā vessopissāssa pubbuṭṭhāyī pacchānipātī
kiṁkārapaṭissāvī manāpacārī piyavādī. suddopissāssa ...
khattiyopissāssa ... brāhmaṇopissāssa pubbuṭṭhāyī pacchānipātī
kiṁkārapaṭissāvī manāpacārī piyavādīti.

page number: 432

[468] taṁ kiṁ maññasi mahārāja suddassa cepi ijjheyya
dhanena vā dhaññena vā rajatena vā jātarūpena vā suddopissāssa
pubbuṭṭhāyī pacchānipātī kiṁkārapaṭissāvī manāpacārī piyavādī.
khattiyopissāssa ... brāhmaṇopissāssa ... vessopissāssa
pubbuṭṭhāyī pacchānipātī kiṁkārapaṭissāvī manāpacārī piyavādīti.
suddassa cepi bho kaccāna ijjheyya dhanena vā dhaññena vā
rajatena vā jātarūpena vā suddopissāssa pubbuṭṭhāyī pacchānipātī
kiṁkārapaṭissāvī manāpacārī piyavādī. khattiyopissāssa ...
brāhmaṇopissāssa ... vessopissāssa pubbuṭṭhāyī pacchānipātī
kiṁkārapaṭissāvī manāpacārī piyavādīti.

[469] (pts. m ii, 86) taṁ kiṁ maññasi mahārāja yadi evaṁ sante ime
cattāro vaṇṇā samā 1- honti no vā kathaṁ vā te ettha
hotīti. addhā kho bho kaccāna evaṁ sante ime cattāro vaṇṇā
samasamā honti nāhaṁ 2- ettha kiñci nānākaraṇaṁ samanupassāmīti.

[470] imināpi kho etaṁ mahārāja pariyāyena veditabbaṁ
yathā ghosoyeveso lokasmiṁ brāhmaṇāva seṭṭho vaṇṇo
hīno añño vaṇṇo .pe. brahmadāyādāti taṁ kiṁ maññasi
mahārāja idhāssa khattiyo pāṇātipātī adinnādāyī kāmesumicchācārī
musāvādī pisuṇavāco pharusavāco samphappalāpī abhijjhālu
byāpannacitto micchādiṭṭhī kāyassa bhedā parammaraṇā apāyaṁ

footnote: 1 yu. samasamā. 2 yu. sabbattha na santīti dissati.

page number: 433

duggatiṁ vinipātaṁ nirayaṁ upapajjeyya no vā kathaṁ vā te ettha
hotīti. khattiyopi hi bho kaccāna pāṇātipātī adinnādāyī
kāmesu micchācārī musāvādī pisuṇavāco pharusavāco samphappalāpī
abhijjhālu byāpannacitto micchādiṭṭhī kāyassa bhedā parammaraṇā
apāyaṁ duggatiṁ vinipātaṁ nirayaṁ upapajjeyya evaṁ me ettha hoti
evañca pana me etaṁ arahataṁ sutanti.

[471] sādhu sādhu mahārāja sādhu kho te etaṁ mahārāja
evaṁ hoti sādhu ca pana te etaṁ arahataṁ sutaṁ taṁ kiṁ maññasi
mahārāja idhāssa brāhmaṇo ... idhāssa vesso ... idhāssa
suddo pāṇātipātī adinnādāyī .pe. micchādiṭṭhī kāyassa
bhedā parammaraṇā apāyaṁ duggatiṁ vinipātaṁ nirayaṁ upapajjeyya no
vā kathaṁ vā te ettha hotīti. suddopi hi bho kaccāna
pāṇātipātī adinnādāyī .pe. micchādiṭṭhī kāyassa bhedā
parammaraṇā apāyaṁ duggatiṁ vinipātaṁ nirayaṁ upapajjeyya evaṁ me
ettha hoti evañca pana me etaṁ arahataṁ sutanti.

[472] sādhu sādhu mahārāja sādhu kho te etaṁ mahārāja
evaṁ hoti sādhu ca pana te etaṁ arahataṁ (pts. m ii, 87) sutaṁ taṁ kiṁ maññasi
mahārāja yadi evaṁ sante ime cattāro vaṇṇā samasamā
honti no vā kathaṁ vā te ettha hotīti. addhā kho
kaccāna evaṁ sante ime cattāro vaṇṇā samasamā honti nāhaṁ

page number: 434

ettha kiñci nānākaraṇaṁ samanupassāmīti.

[473] imināpi kho etaṁ mahārāja pariyāyena veditabbaṁ
yathā ghosoyeveso lokasmiṁ brāhmaṇāva seṭṭho vaṇṇo
hīno añño vaṇṇo .pe. brahmadāyādāti taṁ kiṁ maññasi
mahārāja idhāssa khattiyo pāṇātipātā paṭivirato adinnādānā
paṭivirato kāmesumicchācārā paṭivirato musāvādā paṭivirato
pisuṇāya vācāya paṭivirato pharusāya vācāya paṭivirato samphappalāpā
paṭivirato anabhijjhālu abyāpannacitto sammādiṭṭhī kāyassa bhedā
parammaraṇā sugatiṁ saggaṁ lokaṁ upapajjeyya no vā kathaṁ vā
te ettha hotīti. khattiyopi hi bho kaccāna pāṇātipātā
paṭivirato adinnādānā paṭivirato kāmesumicchācārā paṭivirato
musāvādā paṭivirato pisuṇāya vācāya paṭivirato pharusāya vācāya
paṭivirato samphappalāpā paṭivirato anabhijjhālu abyāpannacitto
sammādiṭṭhī kāyassa bhedā parammaraṇā sugatiṁ saggaṁ lokaṁ upapajjeyya
evaṁ me ettha hoti evañca pana me etaṁ arahataṁ sutanti.

[474] sādhu sādhu mahārāja sādhu kho te etaṁ mahārāja
evaṁ hoti sādhu ca pana te etaṁ arahataṁ sutaṁ taṁ kiṁ maññasi
mahārāja idhāssa brāhmaṇo ... idhāssa vesso ... idhāssa
suddo pāṇātipātā paṭivirato .pe. sammādiṭṭhī kāyassa
bhedā parammaraṇā sugatiṁ saggaṁ lokaṁ upapajjeyya no vā kathaṁ

page number: 435

vā te ettha hotīti. suddopi hi bho kaccāna pāṇātipātā
paṭivirato adinnādānā paṭivirato .pe. sammādiṭṭhī kāyassa
bhedā parammaraṇā sugatiṁ saggaṁ lokaṁ upapajjeyya evaṁ me ettha
hoti. evañca pana me etaṁ arahataṁ sutanti.

[475] sādhu sādhu mahārāja sādhu kho te etaṁ mahārāja
evaṁ hoti sādhu ca pana te etaṁ arahataṁ (pts. m ii, 88) sutaṁ taṁ kiṁ maññasi
mahārāja yadi evaṁ sante ime cattāro vaṇṇā samasamā
honti no vā kathaṁ vā te ettha hotīti. addhā kho bho
kaccāna evaṁ sante ime cattāro vaṇṇā samasamā honti
nāhaṁ ettha kiñci nānākaraṇaṁ samanupassāmīti.

[476] imināpi kho etaṁ mahārāja pariyāyena veditabbaṁ
yathā ghosoyeveso lokasmiṁ brāhmaṇāva seṭṭho vaṇṇo
.pe. brahmadāyādāti taṁ kiṁ maññasi mahārāja idha
khattiyo sandhiṁ vā chindeyya nillopaṁ vā hareyya ekāgārikaṁ
vā kareyya paripanthe vā tiṭṭheyya paradāraṁ vā gaccheyya
tañcete purisā gahetvā dasseyyuṁ ayaṁ te deva coro āguṁ
cārī imassa yaṁ icchasi taṁ daṇḍaṁ paṇehīti kinti naṁ kareyyāsīti.
ghāteyyāma vā bho kaccāna phāleyyāma 1- vā pabbājeyyāma
vā yathāpaccayaṁ vā kareyyāma taṁ kissa hetu yā

footnote: 1 sī. yu. jāpeyyāma.

page number: 436

hissa bho kaccāna pubbe khattiyoti samaññā sāssa antarahitā
corotveva saṅkhaṁ gacchatīti.

[477] taṁ kiṁ maññasi mahārāja idha brāhmaṇo ... idha
vesso ... idha suddo sandhiṁ vā chindeyya nillopaṁ vā hareyya
ekāgārikaṁ vā kareyya paripanthe vā tiṭṭheyya paradāraṁ vā
gaccheyya tañcete purisā gahetvā dasseyyuṁ ayaṁ te deva
coro āguṁ cārī imassa yaṁ icchasi taṁ daṇḍaṁ paṇehīti kinti
naṁ kareyyāsīti. ghāteyyāma vā bho kaccāna phāleyyāma vā
pabbājeyyāma vā yathāpaccayaṁ vā kareyyāma taṁ kissa hetu
yā hissa bho kaccāna pubbe suddoti samaññā sāssa
antarahitā corotveva saṅkhaṁ gacchatīti.

[478] taṁ kiṁ maññasi mahārāja yadi evaṁ sante ime
cattāro vaṇṇā samasamā honti no vā kathaṁ vā te ettha
hotīti. addhā kho bho kaccāna evaṁ sante ime cattāro
vaṇṇā samasamā honti nāhaṁ ettha kiñci nānākaraṇaṁ
samanupassāmīti.

[479] imināpi kho etaṁ mahārāja pariyāyena veditabbaṁ
yathā ghosoyeveso lokasmiṁ brāhmaṇāva seṭṭho vaṇṇo
hīno añño vaṇṇo .pe. brahmadāyādāti taṁ kiṁ maññasi
mahārāja idha khattiyo kesamassuṁ ohāretvā kāsāyāni vatthāni

page number: 437

acchādetvā agārasmā anagāriyaṁ pabbajito assavirato
pāṇātipātā virato adinnādānā virato musāvādā ekabhattiko
brahmacārī sīlavā kalyāṇadhammo kinti naṁ kareyyāsīti. abhivādeyyāma
vā bho kaccāna paccuṭṭheyyāma vā āsanena vā
nimanteyyāma abhinimanteyyāma vā 1- naṁ cīvarapiṇḍapātasenāsana-
gilānapaccayabhesajjaparikkhārehi dhammikaṁ vā assa rakkhāvaraṇaguttiṁ
saṁvidaheyyāma taṁ kissa hetu yā hissa bho kaccāna pubbe
khattiyoti samaññā sāssa antarahitā samaṇotveva saṅkhaṁ
gacchatīti.

[480] taṁ kiṁ maññasi mahārāja idha brāhmaṇo ... idha
vesso ... idha suddo kesamassuṁ ohāretvā kāsāyāni vatthāni
acchādetvā agārasmā anagāriyaṁ pabbajito assa virato
pāṇātipātā virato adinnādānā virato musāvādā ekabhattiko
brahmacārī sīlavā kalyāṇadhammo kinti naṁ kareyyāsīti. abhivādeyyāma
vā bho kaccāna paccuṭṭheyyāma vā āsanena vā
nimanteyyāma abhinimanteyyāma vā 2- naṁ cīvarapiṇḍapātasenāsana-
gilānapaccayabhesajjaparikkhārehi dhammikaṁ vā assa rakkhāvaraṇaguttiṁ
saṁvidaheyyāma taṁ kissa hetu yā hissa bho kaccāna pubbe
suddoti samaññā sāssa antarahitā samaṇotveva saṅkhaṁ
gacchatīti.

footnote: 1-2 yu. pi.

page number: 438

[481] taṁ kiṁ maññasi mahārāja yadi evaṁ sante ime
cattāro vaṇṇā samasamā honti no vā kathaṁ vā te ettha
hotīti. addhā kho bho kaccāna evaṁ sante ime cattāro
vaṇṇā samasamā honti nāhaṁ ettha kiñci nānākaraṇaṁ samanupassāmīti.

[482] iminā 1- kho etaṁ mahārāja pariyāyena veditabbaṁ
yathā ghosoyeveso lokasmiṁ brāhmaṇāva seṭṭho vaṇṇo hīno
añño vaṇṇo brāhmaṇāva sukko vaṇṇo kaṇho añño
vaṇṇo brāhmaṇāva sujjhanti no abrāhmaṇā brāhmaṇāva
brahmuno (pts. m ii, 90) puttā orasā mukhato jātā brahmajā brahmanimmitā
brahmadāyādāti.

[483] evaṁ vutte rājā madhuro avantiputto āyasmantaṁ
mahākaccānaṁ etadavoca abhikkantaṁ bho kaccāna abhikkantaṁ bho
kaccāna seyyathāpi 

[2]- kaccāna nikkujjitaṁ vā ukkujjeyya
paṭicchannaṁ vā vivareyya mūḷhassa vā maggaṁ ācikkheyya andhakāre vā
telapajjotaṁ dhāreyya cakkhumanto rūpāni dakkhantīti evameva bhotā
kaccānena anekapariyāyena dhammo pakāsito esāhaṁ bhavantaṁ
kaccānaṁ saraṇaṁ gacchāmi dhammañca bhikkhusaṅghañca upāsakaṁ maṁ
bhavaṁ kaccāno dhāretu ajjatagge pāṇupetaṁ saraṇaṅgatanti.

[484] mā kho maṁ tvaṁ mahārāja saraṇaṁ agamāsi tametaṁ

footnote: 1 yu. imināpi. 2 yu. etthantare bhoti dissati.

page number: 439

tvaṁ bhagavantaṁ saraṇaṁ gaccha yamahaṁ saraṇaṁ gatoti. kahaṁ pana bho
kaccāna etarahi so bhagavā viharati arahaṁ sammāsambuddhoti.
parinibbuto kho mahārāja etarahi so bhagavā arahaṁ sammāsambuddhoti.

[485] sace hi mayaṁ bho kaccāna suṇeyyāma taṁ bhagavantaṁ
dasasu yojanesu dasapi mayaṁ yojanāni gaccheyyāma taṁ bhagavantaṁ
dassanāya arahantaṁ sammāsambuddhaṁ sace hi mayaṁ bho kaccāna
suṇeyyāma taṁ bhagavantaṁ vīsatiyā yojanesu ... tiṁsāya yojanesu ...
cattāḷīsāya yojanesu ... paññāsāya yojanesu paññāsampi mayaṁ
yojanāni gaccheyyāma taṁ bhagavantaṁ dassanāya arahantaṁ sammāsambuddhaṁ
yojanasate cepi mayaṁ bho kaccāna suṇeyyāma taṁ bhagavantaṁ yojanasataṁpi
mayaṁ gaccheyyāma taṁ bhagavantaṁ dassanāya arahantaṁ sammāsambuddhaṁ
yato ca kho bho kaccāna parinibbuto so bhagavā
parinibbutaṁpi mayaṁ 

[1]- bhagavantaṁ saraṇaṁ gacchāma dhammañca bhikkhusaṅghañca
upāsakaṁ maṁ bhavaṁ kaccāno dhāretu ajjatagge pāṇupetaṁ
saraṇaṅgatanti.
madhurasuttaṁ niṭṭhitaṁ catutthaṁ.
-----------

footnote: 1 (pts. m ii, 91) yu. etthantare tanti dissati.

page number: 440

bodhirājakumārasuttaṁ

[486] evamme sutaṁ ekaṁ samayaṁ bhagavā bhaggesu viharati
suṁsumāragire bhesakaḷāvane migadāye. tena kho pana samayena
bodhissa rājakumārassa kokanudo 1- nāma pāsādo acirakārito
hoti anajjhāvuṭaṭho samaṇena vā brāhmaṇena vā kenaci vā
manussabhūtena. atha kho bodhi rājakumāro sañjikāputtaṁ māṇavaṁ
āmantesi ehi tvaṁ samma sañjikāputta yena bhagavā tenupasaṅkama
upasaṅkamitvā mama vacanena bhagavato pāde sirasā vanda appābādhaṁ
appātaṅkaṁ lahuṭṭhānaṁ balaṁ phāsuvihāraṁ puccha bodhi bhante rājakumāro
bhagavato pāde sirasā vandati appābādhaṁ appātaṅkaṁ
lahuṭṭhānaṁ balaṁ phāsuvihāraṁ pucchatīti evañca vadehi adhivāsetu
kira bhante bhagavā bodhissa rājakumārassa svātanāya bhattaṁ saddhiṁ
bhikkhusaṅghenāti. evaṁ bhoti kho sañjikāputto māṇavo bodhissa
rājakumārassa paṭissutvā yena bhagavā tenupasaṅkami upasaṅkamitvā
bhagavatā saddhiṁ sommodi sammodanīyaṁ kathaṁ sārāṇīyaṁ vītisāretvā
ekamantaṁ nisīdi.

[487] ekamantaṁ nisinno kho sañjikāputto māṇavo bhagavantaṁ
etadavoca bodhi bho gotama rājakumāro bhoto gotamassa pāde

footnote: 1 sī. yu. kokanado.

page number: 441

sirasā vandati appābādhaṁ appātaṅkaṁ lahuṭṭhānaṁ balaṁ phāsuvihāraṁ
pucchati evañca pana vadeti adhivāsetu kira bhavaṁ gotamo
bodhissa rājakumārassa svātanāya bhattaṁ saddhiṁ bhikkhusaṅghenāti.
adhivāsesi bhagavā tuṇhībhāvena. atha kho sañjikāputto māṇavo
bhagavato adhivāsanaṁ viditvā uṭṭhāyāsanā yena bodhi rājakumāro
tenupasaṅkami upasaṅkamitvā (pts. m ii, 92) bodhiṁ rājakumāraṁ etadavoca avocumhā
kho mayaṁ bhoto vacanena taṁ bhavantaṁ gotamaṁ bodhi bho
gotama rājakumāro bhoto gotamassa pāde sirasā vandati
appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchati evañca
vadeti adhivāsetu kira bhavaṁ gotamo bodhissa rājakumārassa svātanāya
bhattaṁ saddhiṁ bhikkhusaṅghenāti adhivutthañca pana samaṇena gotamenāti.
atha kho bodhi rājakumāro tassā rattiyā accayena

[1]- nivesane paṇītaṁ khādanīyaṁ bhojanīyaṁ paṭiyādāpetvā kokanudañca
pāsādaṁ odātehi dussehi santharāpetvā yāva pacchimasopāṇakaḷevarā
sañjikāputtaṁ māṇavaṁ āmantesi ehi tvaṁ samma
sañjikāputta yena bhagavā tenupasaṅkama upasaṅkamitvā bhagavato
kālaṁ ārocehi kālo bhante niṭṭhitaṁ bhattanti. evaṁ bhoti
kho sañjikāputto māṇavo bodhissa rājakumārassa paṭissutvā
yena bhagavā tenupasaṅkami upasaṅkamitvā bhagavato kālaṁ ārocesi
kālo bho gotama niṭṭhitaṁ bhattanti.

footnote: 1 yu. etthantare saketi dissati.

page number: 442

[488] atha kho bhagavā pubbaṇhasamayaṁ nivāsetvā pattacīvaramādāya
yena bodhissa rājakumārassa nivesanaṁ tenupasaṅkami. tena
kho pana samayena bodhi rājakumāro bahidvārakoṭṭhake ṭhito hoti
bhagavantaṁ āgamayamāno. addasā kho bodhi rājakumāro bhagavantaṁ
dūratova āgacchantaṁ disvāna paccuggantvā bhagavantaṁ abhivādetvā
purakkhitvā yena kokanudo pāsādo tenupasaṅkami. atha kho
bhagavā pacchimaṁ sopāṇakaḷevaraṁ nissāya aṭṭhāsi. atha kho bodhi
rājakumāro bhagavantaṁ etadavoca abhirūhatu bhante bhagavā dussāni
abhirūhatu sugato dussāni yaṁ mama assa dīgharattaṁ hitāya sukhāyāti.
evaṁ vutte bhagavā tuṇhī ahosi. dutiyampi kho bodhi rājakumāro
bhagavantaṁ etadavoca abhirūhatu bhante bhagavā dussāni
abhirūhatu sugato dussāni yaṁ mama assa dīgharattaṁ hitāya sukhāyāti.
evaṁ vutte 1- bhagavā tuṇhī ahosi. tatiyampi kho bodhi rājakumāro
bhagavantaṁ etadavoca abhirūhatu bhante bhagavā dussāni
abhirūhatu sugato dussāni yaṁ mama assa dīgharattaṁ hitāya sukhāyāti.
atha kho bhagavā āyasmantaṁ ānandaṁ apalokesi. atha kho
āyasmā ānando bodhiṁ rājakumāraṁ etadavoca saṁharatu rājakumāra
dussāni na bhagavā celapaṭikaṁ akkamissati pacchimaṁ janataṁ tathāgato
apaloketīti. atha kho bodhi rājakumāro dussāni saṁharāpetvā
upari kokanude 

[2]- āsanāni paññāpesi. atha kho bhagavā kokanudaṁ

footnote: 1 yu. evaṁ vutteti natthi. dutiyampi khoti dissati.
footnote: 2 yu. etthantare pāsādeti dissati.

page number: 443

pāsādaṁ abhirūhitvā paññatte āsane nisīdi saddhiṁ bhikkhusaṅghena.
atha kho bodhi rājakumāro buddhappamukhaṁ bhikkhusaṅghaṁ paṇītena khādanīyena
bhojanīyena sahatthā santappesi sampavāresi. atha kho bodhi
rājakumāro bhagavantaṁ bhuttāviṁ onītapattapāṇiṁ aññataraṁ nīcaṁ
āsanaṁ gahetvā ekamantaṁ nisīdi. ekamantaṁ nisinno kho bodhi
rājakumāro bhagavantaṁ etadavoca mayhaṁ kho bhante evaṁ hoti
na kho sukhena sukhaṁ adhigantabbaṁ dukkhena kho sukhaṁ adhigantabbanti.

[489] mayhampi kho rājakumāra pubbeva sambodhā anabhisambuddhassa
bodhisattasseva sato etadahosi na kho sukhena
sukhaṁ adhigantabbaṁ dukkhena kho sukhaṁ adhigantabbanti. so kho ahaṁ
rājakumāra aparena samayena daharova samāno susukāḷakeso bhadrena
yobbanena samannāgato paṭhamena vayasā akāmakānaṁ mātāpitūnaṁ
assumukhānaṁ rodantānaṁ kesamassuṁ ohāretvā kāsāyāni vatthāni
acchādetvā agārasmā anagāriyaṁ pabbajiṁ. so evaṁ pabbajito
samāno kiṁkusalagavesī anuttaraṁ santivarapadaṁ pariyesamāno yena āḷāro
kālāmo tenupasaṅkamiṁ upasaṅkamitvā āḷāraṁ kālāmaṁ etadavocaṁ
icchāmahaṁ āvuso kālāma imasmiṁ dhammavinaye brahmacariyaṁ caritunti.
evaṁ vutte rājakumāra āḷāro kālāmo maṁ etadavoca viharatāyasmā
tādiso ayaṁ dhammo yattha viññū puriso nacirasseva sakaṁ
ācariyakaṁ sayaṁ abhiññā sacchikatvā upasampajja vihareyyāti.

page number: 444

so kho ahaṁ rājakumāra nacirasseva khippameva taṁ dhammaṁ pariyāpuṇiṁ.
so kho ahaṁ rājakumāra tāvattakeneva oṭṭhapahatamattena lapitalāpanamattena
ñāṇavādañca vadāmi theravādañca jānāmi passāmīti
ca paṭijānāmi ahañceva añño ca. tassa mayhaṁ rājakumāra
etadahosi na kho āḷāro kālāmo imaṁ dhammaṁ kevalaṁ saddhāmattakena
sayaṁ abhiññā sacchikatvā upasampajja viharāmīti pavedeti 1-
addhā āḷāro kālāmo imaṁ dhammaṁ jānaṁ passaṁ viharatīti.
atha khvāhaṁ rājakumāra yena āḷāro kālāmo tenupasaṅkamiṁ
upasaṅkamitvā āḷāraṁ kālāmaṁ etadavocaṁ kittāvatā no
āvuso kālāma imaṁ dhammaṁ sayaṁ abhiññā sacchikatvā upasampajja
pavedesīti. evaṁ vutte rājakumāra āḷāro kālāmo
ākiñcaññāyatanaṁ pavedesi. tassa mayhaṁ rājakumāra etadahosi
na kho āḷārasseva kālāmassa atthi saddhā mayhaṁpatthi saddhā
na kho āḷārasseva kālāmassa atthi viriyaṁ mayhaṁpatthi viriyaṁ
na kho āḷārasseva kālāmassa atthi sati ... samādhi ... paññā
mayhaṁpatthi paññā yannūnāhaṁ yaṁ dhammaṁ āḷāro kālāmo sayaṁ
abhiññā sacchikatvā upasampajja viharāmīti pavedeti tassa dhammassa
sacchikiriyāya padaheyyanti. so kho ahaṁ rājakumāra nacirasseva
khippameva taṁ dhammaṁ sayaṁ abhiññā sacchikatvā upasampajja vihāsiṁ.

footnote: 1 sī. pavedesi.

page number: 445

atha khvāhaṁ rājakumāra yena āḷāro kālāmo tenupasaṅkamiṁ upasaṅkamitvā
āḷāraṁ kālāmaṁ etadavocaṁ ettāvatā no āvuso
kālāma imaṁ dhammaṁ sayaṁ abhiññā sacchikatvā upasampajja
pavedesīti. ettāvatā kho ahaṁ āvuso imaṁ dhammaṁ sayaṁ
abhiññā sacchikatvā upasampajja pavedemīti. ahaṁpi kho āvuso
ettāvatā imaṁ dhammaṁ sayaṁ abhiññā sacchikatvā upasampajja
viharāmīti. lābhā no āvuso suladdhaṁ no āvuso ye mayaṁ
āyasmantaṁ tādisaṁ sabrahmacāriṁ passāma iti yāhaṁ dhammaṁ
sayaṁ abhiññā sacchikatvā upasampajja pavedemi taṁ tvaṁ dhammaṁ
sayaṁ abhiññā sacchikatvā upasampajja vihāsi yaṁ tvaṁ dhammaṁ
sayaṁ abhiññā sacchikatvā upasampajja vihāsi tamahaṁ dhammaṁ sayaṁ
abhiññā sacchikatvā upasampajja pavedemi iti yāhaṁ dhammaṁ
jānāmi taṁ tvaṁ dhammaṁ jānāsi yaṁ tvaṁ dhammaṁ jānāsi tamahaṁ dhammaṁ
jānāmi iti yādiso ahaṁ tādiso tuvaṁ yādiso tuvaṁ tādiso
ahaṁ. ehidāni āvuso ubho vasantā imaṁ gaṇaṁ pariharāmāti.
iti kho rājakumāra āḷāro kālāmo ācariyo me samāno
antevāsiṁ maṁ samānaṁ attano samasamaṁ ṭhapesi uḷārāya ca maṁ
pūjāya pūjesi. tassa mayhaṁ rājakumāra etadahosi nāyaṁ dhammo
nibbidāya na virāgāya na nirodhāya na upasamāya na abhiññāya
na sambodhāya na nibbānāya saṁvattati yāvadeva ākiñcaññāyatanūpapattiyāti.

page number: 446

so kho ahaṁ rājakumāra taṁ dhammaṁ analaṅkaritvā
tasmā dhammā nibbijja apakkamiṁ.

[490] so kho ahaṁ rājakumāra kiṁkusalagavesī anuttaraṁ santivarapadaṁ
pariyesamāno yena uddako rāmaputto tenupasaṅkamiṁ upasaṅkamitvā
uddakaṁ rāmaputtaṁ etadavocaṁ icchāmahaṁ āvuso
rāma imasmiṁ dhammavinaye brahmacariyaṁ caritunti. evaṁ vutte
rājakumāra uddako rāmaputto maṁ etadavoca viharatāyasmā
tādiso ayaṁ dhammo yattha viññū puriso nacirasseva sakaṁ ācariyakaṁ
sayaṁ abhiññā sacchikatvā upasampajja vihareyyāti. so kho
ahaṁ rājakumāra nacirasseva khippameva taṁ dhammaṁ pariyāpuṇiṁ. so
kho ahaṁ rājakumāra tāvattakeneva oṭṭhapahatamattena lapitalāpanamattena
ñāṇavādañca vadāmi theravādañca jānāmi passāmīti
ca paṭijānāmi ahañceva añño ca. tassa mayhaṁ rājakumāra
etadahosi na kho rāmo imaṁ dhammaṁ kevalaṁ saddhāmattakena sayaṁ
abhiññā sacchikatvā upasampajja viharāmīti pavedeti addhā
rāmo imaṁ dhammaṁ jānaṁ passaṁ viharatīti. atha khvāhaṁ rājakumāra
yena uddako rāmaputto tenupasaṅkamiṁ upasaṅkamitvā uddakaṁ
rāmaputtaṁ etadavocaṁ kittāvatā no āvuso rāma imaṁ dhammaṁ
sayaṁ abhiññā sacchikatvā upasampajja pavedesīti. evaṁ vutte
rājakumāra uddako rāmaputto nevasaññānāsaññāyatanaṁ pavedesi.

page number: 447

tassa mayhaṁ rājakumāra etadahosi na kho rāmasseva ahosi
saddhā mayhaṁpatthi saddhā na kho rāmasseva ahosi viriyaṁ .pe.
sati ... samādhi ... paññā mayhaṁpatthi paññā yannūnāhaṁ yaṁ
dhammaṁ rāmo sayaṁ abhiññā sacchikatvā upasampajja viharāmīti
pavedesi tassa dhammassa sacchikiriyāya padaheyyanti. so kho
ahaṁ rājakumāra nacirasseva khippameva taṁ dhammaṁ sayaṁ abhiññā
sacchikatvā upasampajja vihāsiṁ. atha khvāhaṁ rājakumāra yena
uddako rāmaputto tenupasaṅkamiṁ upasaṅkamitvā uddakaṁ rāmaputtaṁ
etadavocaṁ ettāvatā no āvuso rāma imaṁ dhammaṁ sayaṁ
abhiññā sacchikatvā upasampajja pavedesīti. ettāvatā kho
ahaṁ āvuso imaṁ dhammaṁ sayaṁ abhiññā sacchikatvā upasampajja
pavedemīti. ahaṁpi kho āvuso ettāvatā imaṁ dhammaṁ sayaṁ
abhiññā sacchikatvā upasampajja viharāmīti. lābhā no āvuso
suladdhaṁ no āvuso ye mayaṁ āyasmantaṁ tādisaṁ sabrahmacāriṁ
passāma iti yaṁ dhammaṁ rāmo sayaṁ abhiññā sacchikatvā
upasampajja pavedesi taṁ tvaṁ dhammaṁ sayaṁ abhiññā sacchikatvā
upasampajja vihāsi yaṁ tvaṁ dhammaṁ sayaṁ abhiññā sacchikatvā
upasampajja vihāsi taṁ dhammaṁ rāmo sayaṁ abhiññā sacchikatvā
upasampajja pavedesi iti yaṁ dhammaṁ rāmo abhiññāsi taṁ tvaṁ
dhammaṁ jānāsi yaṁ tvaṁ dhammaṁ jānāsi taṁ dhammaṁ rāmo abhiññāsi

page number: 448

iti yādiso rāmo ahosi tādiso tuvaṁ yādiso tuvaṁ tādiso
rāmo ahosi ehidāni āvuso tuvaṁ imaṁ gaṇaṁ pariharāti.
iti kho rājakumāra uddako rāmaputto sabrahmacārī me samāno
ācariyaṭṭhāneva 1- maṁ ṭhapesi uḷārāya ca maṁ pūjāya pūjesi. tassa
mayhaṁ rājakumāra etadahosi nāyaṁ dhammo nibbidāya na virāgāya
na nirodhāya na upasamāya na abhiññāya na sambodhāya na nibbānāya
saṁvattati yāvadeva nevasaññānāsaññāyatanūpapattiyāti. so kho
ahaṁ rājakumāra taṁ dhammaṁ analaṅkaritvā tasmā dhammā nibbijja
apakkamiṁ.

[491] so kho ahaṁ rājakumāra kiṁkusalagavesī anuttaraṁ santivarapadaṁ
pariyesamāno magadhesu anupubbena cārikaṁ caramāno yena
uruveḷā senānigamo tadavasariṁ. tatthaddasaṁ ramaṇīyaṁ bhūmibhāgaṁ
pāsādikañca vanasaṇḍaṁ nadiñca sandantiṁ sītodakaṁ 2- supatitthaṁ ramaṇīyaṁ
samantā ca gocaragāmaṁ. tassa mayhaṁ rājakumāra etadahosi
ramaṇīyo vata bhūmibhāgo pāsādiko ca vanasaṇḍo nadī ca sandati
sītodakā supatitthā ramaṇīyā samantā ca gocaragāmo alaṁ
vatidaṁ kulaputtassa padhānatthikassa padhānāyāti. so kho ahaṁ
rājakumāra tattheva nisīdiṁ alamidaṁ padhānāyāti.

[492] apissu maṁ rājakumāra tisso upamā paṭibhaṁsu anacchariyā

footnote: 1 sī. ca. 2 sī. yu. setakaṁ.

page number: 449

pubbe assutapubbā. seyyathāpi rājakumāra allaṁ kaṭṭhaṁ sasnehaṁ 1-
udake nikkhittaṁ. atha puriso āgaccheyya uttarāraṇiṁ ādāya
aggiṁ abhinibbattessāmi tejo pātukarissāmīti. taṁ kiṁ maññasi
rājakumāra api nu so puriso amuṁ allaṁ kaṭṭhaṁ sasnehaṁ udake
nikkhittaṁ uttarāraṇiṁ ādāya abhimatthanto aggiṁ abhinibbatteyya
tejo pātukareyyāti. no hetaṁ bhante taṁ kissa hetu
aduñhi bhante allaṁ kaṭṭhaṁ sasnehaṁ tañca pana udake nikkhittaṁ
yāvadeva ca pana so puriso kilamathassa vighātassa bhāgī assāti.
evameva kho rājakumāra ye hi keci samaṇā vā brāhmaṇā
vā kāyena ceva kāmehi avūpakaṭṭhā viharanti yo ca nesaṁ
kāmesu kāmacchando kāmasneho kāmamucchā kāmapipāsā kāmapariḷāho
so ca ajjhattaṁ na supahīno hoti na supaṭippassaddho.
opakkamikā cepi te bhonto samaṇabrāhmaṇā dukkhā tippā
kaṭukā vedanā vediyanti abhabbāva te ñāṇāya dassanāya
anuttarāya sambodhāya. no cepi te bhonto samaṇabrāhmaṇā
opakkamikā dukkhā tippā kaṭukā vedanā vediyanti abhabbāva
te ñāṇāya dassanāya anuttarāya sambodhāya. ayaṁ kho maṁ
rājakumāra paṭhamā upamā paṭibhāsi anacchariyā pubbe assutapubbā.

[493] aparāpi kho maṁ rājakumāra dutiyā upamā paṭibhāsi

footnote: 1 sī. sassinehaṁ.

page number: 450

anacchariyā pubbe assutapubbā. seyyathāpi rājakumāra allaṁ
kaṭṭhaṁ sasnehaṁ ārakā udakā thale nikkhittaṁ. atha puriso
āgaccheyya uttarāraṇiṁ ādāya aggiṁ abhinibbattessāmi tejo
pātukarissāmīti. taṁ kiṁ maññasi rājakumāra api nu so puriso
amuṁ allaṁ kaṭṭhaṁ sasnehaṁ ārakā udakā thale nikkhittaṁ uttarāraṇiṁ
ādāya abhimatthanto aggiṁ abhinibbatteyya tejo pātukareyyāti.
no hetaṁ bhante taṁ kissa hetu aduñhi bhante allaṁ kaṭṭhaṁ
sasnehaṁ kiñcāpi ārakā udakā thale nikkhittaṁ yāvadeva ca
pana so puriso kilamathassa vighātassa bhāgī assāti. evameva
kho rājakumāra ye hi keci samaṇā vā brāhmaṇā vā kāyena
ceva kāmehi vūpakaṭṭhā viharanti yo ca nesaṁ kāmesu kāmacchando
kāmasneho kāmamucchā kāmapipāsā kāmapariḷāho so ca ajjhattaṁ
na supahīno hoti na supaṭippassaddho. opakkamikā cepi te
bhonto samaṇabrāhmaṇā dukkhā tippā kaṭukā vedanā vediyanti
abhabbāva te ñāṇāya dassanāya anuttarāya sambodhāya. no
cepi te bhonto samaṇabrāhmaṇā opakkamikā dukkhā tippā
kaṭukā vedanā vediyanti abhabbāva te ñāṇāya dassanāya
anuttarāya sambodhāya. ayaṁ kho maṁ rājakumāra dutiyā upamā
paṭibhāsi anacchariyā pubbe assutapubbā.

[494] aparāpi kho maṁ rājakumāra tatiyā upamā paṭibhāsi

page number: 451

anacchariyā pubbe assutapubbā. seyyathāpi rājakumāra sukkhaṁ
kaṭṭhaṁ koḷāpaṁ ārakā udakā thale nikkhittaṁ. atha puriso
āgaccheyya uttarāraṇiṁ ādāya aggiṁ abhinibbattessāmi tejo
pātukarissāmīti. taṁ kiṁ maññasi rājakumāra api nu so puriso
amuṁ sukkhaṁ kaṭṭhaṁ koḷāpaṁ ārakā udakā thale nikkhittaṁ uttarāraṇiṁ
ādāya abhimatthanto aggiṁ abhinibbatteyya tejo pātukareyyāti.
evaṁ bhante taṁ kissa hetu aduñhi bhante sukkhaṁ kaṭṭhaṁ koḷāpaṁ
tañca pana ārakā udakā thale nikkhittanti. evameva kho
rājakumāra ye hi keci samaṇā vā brāhmaṇā vā kāyena
ceva kāmehi vūpakaṭṭhā viharanti yo ca nesaṁ kāmesu kāmacchando
kāmasneho kāmamucchā kāmapipāsā kāmapariḷāho so ca ajjhattaṁ
supahīno hoti supaṭippassaddho. opakkamikā cepi te bhonto
samaṇabrāhmaṇā dukkhā tippā kaṭukā vedanā vediyanti bhabbāva
te ñāṇāya dassanāya anuttarāya sambodhāya. no cepi te
bhonto samaṇabrāhmaṇā opakkamikā dukkhā tippā kaṭukā
vedanā vediyanti bhabbāva te ñāṇāya dassanāya anuttarāya
sambodhāya. ayaṁ kho maṁ rājakumāra tatiyā upamā paṭibhāsi
anacchariyā pubbe assutapubbā. imā kho maṁ rājakumāra tisso
upamā paṭibhaṁsu 1- anacchariyā pubbe assutapubbā.

footnote: 1 sī. paṭibhāsuṁ.

page number: 452

[495] tassa mayhaṁ rājakumāra etadahosi yannūnāhaṁ dantebhi
dantamādhāya jivhāya tāluṁ āhacca cetasā cittaṁ abhiniggaṇheyyaṁ
abhinippīḷeyyaṁ abhisantāpeyyanti. so kho ahaṁ rājakumāra
dantebhi dantamādhāya jivhāya tāluṁ āhacca cetasā cittaṁ abhiniggaṇhāmi
abhinippīḷemi abhisantāpemi. tassa mayhaṁ rājakumāra
dantebhi dantamādhāya jivhāya tāluṁ āhacca cetasā cittaṁ abhiniggaṇhato
abhippīḷayato abhisantāpayato kacchehi sedā muccanti.
seyyathāpi rājakumāra balavā puriso dubbalataraṁ purisaṁ sīse vā
gahetvā khandhe vā gahetvā abhiniggaṇheyya abhinippīḷeyya
abhisantāpeyya evameva kho me rājakumāra dantebhi dantamādhāya
jivhāya tāluṁ āhacca cetasā cittaṁ abhiniggaṇhato abhinippīḷayato
abhisantāpayato kacchehi sedā muccanti. āraddhaṁ kho pana me
rājakumāra viriyaṁ hoti asallīnaṁ upaṭṭhitā sati appammuṭṭhā 1-
sāraddho ca pana me kāyo hoti appaṭippassaddho teneva
dukkhappadhānena padhānābhitunnassa sato.

[496] tassa mayhaṁ rājakumāra etadahosi yannūnāhaṁ appānakaṁ
jhānaṁ jhāyeyyanti. so kho ahaṁ rājakumāra mukhato ca
nāsato ca assāsapassāse uparundhiṁ. tassa mayhaṁ rājakumāra
mukhato ca nāsato ca assāsapassāsesu uparuddhesu kaṇṇasotehi

footnote: 1 sī. yu. asammuṭṭhā.

page number: 453

vātānaṁ nikkhantānaṁ adhimatto saddo hoti. seyyathāpi nāma
kammāragaggariyā 1- dhamamānāya adhimatto saddo hoti evameva
kho me rājakumāra mukhato ca nāsato ca assāsapassāsesu
uparuddhesu kaṇṇasotehi vātānaṁ nikkhantānaṁ adhimatto saddo
hoti. āraddhaṁ kho pana me rājakumāra viriyaṁ hoti asallīnaṁ
upaṭṭhitā sati appammuṭṭhā sāraddho ca pana me kāyo hoti
appaṭippassaddho teneva dukkhappadhānena padhānābhitunnassa sato.

[497] tassa mayhaṁ rājakumāra etadahosi yannūnāhaṁ appānakaṁyeva
jhānaṁ jhāyeyyanti. so kho ahaṁ rājakumāra mukhato ca
nāsato ca kaṇṇasotato ca 2- assāsapassāse uparundhiṁ. tassa
mayhaṁ rājakumāra mukhato ca nāsato ca kaṇṇasotato ca assāsapassāsesu
uparuddhesu adhimattā vātā muddhānaṁ ohananti.
seyyathāpi rājakumāra balavā puriso tiṇhena sikharena muddhānaṁ
abhimattheyya evameva kho me rājakumāra mukhato ca nāsato ca
kaṇṇasotato ca assāsapassāsesu uparuddhesu adhimattā vātā
muddhānaṁ ohananti. āraddhaṁ kho pana me rājakumāra viriyaṁ hoti
asallīnaṁ upaṭṭhitā sati appammuṭṭhā sāraddho ca pana me
kāyo hoti appaṭippassaddho teneva dukkhappadhānena padhānābhitunnassa
sato.

footnote: 1 sī. gaggāriyā. 2 sī. yu. kaṇṇato cāti evaṁ sabbattha ñātabbaṁ.

page number: 454

[498] tassa mayhaṁ rājakumāra etadahosi yannūnāhaṁ appānakaṁyeva
jhānaṁ jhāyeyyanti. so kho ahaṁ rājakumāra mukhato
ca nāsato ca kaṇṇasotato ca assāsapassāse uparundhiṁ. tassa
mayhaṁ rājakumāra mukhato ca nāsato ca kaṇṇasotato ca assāsapassāsesu
uparuddhesu adhimattā sīse sīsavedanā honti. seyyathāpi
rājakumāra balavā puriso daḷhena varattakkhandhena sīse sīsaveṭṭhanaṁ
dadeyya evameva kho me rājakumāra mukhato ca nāsato ca
kaṇṇasotato ca assasāsapassāsesu uparuddhesu adhimattā sīse
sīsavedanā honti. āraddhaṁ kho pana me rājakumāra viriyaṁ hoti
asallīnaṁ upaṭṭhitā sati appammuṭṭhā sāraddho ca pana me
kāyo hoti appaṭippassaddho teneva dukkhappadhānena padhānābhitunnassa
sato.

[499] tassa mayhaṁ rājakumāra etadahosi yannūnāhaṁ appānakaṁyeva
jhānaṁ jhāyeyyanti. so kho ahaṁ rājakumāra mukhato ca
nāsato ca kaṇṇasotato ca assāsapassāse uparundhiṁ. tassa
mayhaṁ rājakumāra mukhato ca nāsato ca kaṇṇasotato ca assāsapassāsesu
uparuddhesu adhimattā vātā kucchiṁ parikantanti. seyyathāpi
rājakumāra dakkho goghātako vā goghātakantevāsī vā tiṇhena
govikantanena kucchiṁ parikanteyya evameva kho rājakumāra mukhato
ca nāsato ca kaṇṇasotato ca asasāsapassāsesu uparuddhesu

page number: 455

adhimattā vātā kucchiṁ parikantanti. āraddhaṁ kho pana me
rājakumāra viriyaṁ hoti asallīnaṁ upaṭṭhitā sati appammuṭṭhā
sāraddho ca pana me kāyo hoti appaṭippassaddho teneva
dukkhappadhānena padhānābhitunnassa sato.

[500] tassa mayhaṁ rājakumāra etadahosi yannūnāhaṁ appānakaṁyeva
jhānaṁ jhāyeyyanti. so kho ahaṁ rājakumāra mukhato ca
nāsato ca kaṇṇasotato ca assāsapassāse uparundhiṁ. tassa
mayhaṁ rājakumāra mukhato ca nāsato ca kaṇṇasotato ca assāsapassāsesu
uparuddhesu adhimatto kāyasmiṁ ḍāho hoti. seyyathāpi
rājakumāra dve balavanto purisā dubbalataraṁ purisaṁ nānābāhāsu
gahetvā aṅgārakāsuyā santāpeyyuṁ saṁparitāpeyyuṁ evameva kho
me rājakumāra mukhato ca nāsato ca kaṇṇasotato ca assāsapassāsesu
uparuddhesu adhimatto kāyasmiṁ ḍāho hoti. āraddhaṁ
kho pana me rājakumāra viriyaṁ hoti asallīnaṁ upaṭṭhitā sati
appammuṭṭhā sāraddho ca pana me kāyo hoti appaṭippassaddho
teneva dukkhappadhānena padhānābhitunnassa sato.

[501] apissu maṁ rājakumāra devatā disvā evamāhaṁsu
kālakato samaṇo gotamoti. ekaccā devatā evamāhaṁsu na
kālakato samaṇo gotamo apica kālaṁ karotīti. ekaccā
devatā evamāhaṁsu na kālakato samaṇo gotamo napi kālaṁ

page number: 456

karoti arahaṁ samaṇo gotamo vihāro tveva so arahato
evarūpo hotīti.

[502] tassa mayhaṁ rājakumāra etadahosi yannūnāhaṁ sabbaso
āhārupacchedāya paṭipajjeyyanti. atha kho maṁ rājakumāra tā
devatā upasaṅkamitvā etadavocuṁ mā kho tvaṁ mārisa sabbaso
āhārupacchedāya paṭipajji. sace kho tvaṁ mārisa sabbaso
āhārupacchedāya paṭipajjissasi tassa te mayaṁ dibbaṁ ojaṁ
lomakūpehi ajjhoharissāma tāya tvaṁ yāpessasīti. tassa
mayhaṁ rājakumāra etadahosi ahaṁ ceva kho pana sabbaso
ajaddhukaṁ paṭijāneyyaṁ imā ca kho me devatā dibbaṁ ojaṁ
lomakūpehi ajjhohareyyuṁ tāya cāhaṁ yāpeyyaṁ taṁ mama assa
musāti. so kho ahaṁ rājakumāra tā devatā paccācikkhāmi
alanti vadāmi. tassa mayhaṁ rājakumāra etadahosi yannūnāhaṁ
thokaṁ thokaṁ āhāraṁ āhāreyyaṁ pasataṁ pasataṁ yadi vā muggayūsaṁ
yadi vā kulatthayūsaṁ yadi vā kaḷāyayūsaṁ 1- yadi vā hareṇukayūsanti.
so kho ahaṁ rājakumāra thokaṁ thokaṁ āhāraṁ āhāresiṁ pasataṁ
pasataṁ yadi vā muggayūsaṁ yadi vā kulatthayūsaṁ yadi vā kaḷāyayūsaṁ
yadi vā hareṇukayūsanti. tassa mayhaṁ rājakumāra thokaṁ thokaṁ
āhāraṁ āhārayato pasataṁ pasataṁ yadi vā muggayūsaṁ yadi vā

footnote: 1 sī. kāḷayūsaṁ.

page number: 457

kulatthayūsaṁ yadi vā kaḷāyayūsaṁ yadi vā hareṇukayūsaṁ adhimattakasimānaṁ
patto kāyo hoti.

[503] seyyathāpi nāma asītikapabbāni vā kālapabbāni vā
evamevassu me aṅgapaccaṅgāni bhavanti tāyevappāhāratāya.
seyyathāpi nāma oṭṭhapadaṁ evamevassu me ānisadaṁ hoti
tāyevappāhāratāya. seyyathāpi nāma vaṭṭanāvaḷī evamevassu
me piṭṭhikaṇṭako uṇṇatāvaṇato hoti tāyevappāhāratāya.
seyyathāpi nāma jajjarasālāya 1- gopāṇasiyo oluggaviluggā bhavanti
evamevassu me phāsuḷiyo oluggaviluggā bhavanti tāyevappāhāratāya.
seyyathāpi nāma gambhīre udapāne udakatārakā
gambhīragatā okkhāyikā dissanti evamevassu me akkhikūpesu
akkhitārakā gambhīragatā okkhāyikā dissanti tāyevappāhāratāya.
seyyathāpi nāma tittikālāvu āmakacchinno vātātapena
saṁphusito hoti sammilāto evamevassu me sīsacchavi saṁphusitā
hoti sammilātā tāyevappāhāratāya. so kho ahaṁ rājakumāra
udaracchaviṁ parimasissāmīti piṭṭhikaṇṭakaṁyeva pariggaṇhāmi piṭṭhikaṇṭakaṁ
parimasissāmīti udaracchaviṁyeva pariggaṇhāmi. yāvassu
me rājakumāra udaracchavi piṭṭhikaṇṭakaṁ allīnā hoti tāyevappāhāratāya.
so kho ahaṁ rājakumāra vaccaṁ vā muttaṁ vā
karissāmīti tattheva avakujjo papatāmi tāyevappāhāratāya. so

footnote: 1 yu. jarasālāya.

page number: 458

kho ahaṁ rājakumāra imameva kāyaṁ assāsento pāṇinā gattāni
anumajjāmi. tassa mayhaṁ rājakumāra pāṇinā gattāni anumajjato
pūtimūlāni lomāni kāyasmā papatanti tāyevappāhāratāya.
apissu maṁ rājakumāra manussā disvā evamāhaṁsu kāḷo samaṇo
gotamoti. ekacce manussā evamāhaṁsu na kāḷo samaṇo
gotamo sāmo samaṇo gotamoti. ekacce manussā evamāhaṁsu
na kāḷo samaṇo gotamo nāpi sāmo maṅguracchavī samaṇo
gotamoti. yāvassu me rājakumāra tāya parisuddho chavivaṇṇo
pariyodāto upahato hoti tāyevappāhāratāya.

[504] tassa mayhaṁ rājakumāra etadahosi ye kho keci
atītamaddhānaṁ samaṇā vā brāhmaṇā vā opakkamikā dukkhā
tippā kaṭukā vedanā vedayiṁsu etāvaparamaṁ nayito bhiyyo.
yepi hi keci anāgatamaddhānaṁ samaṇā vā brāhmaṇā vā
opakkamikā dukkhā tippā kaṭukā vedanā vedayissanti etāvaparamaṁ
nayito bhiyyo. yepi hi keci etarahi samaṇā vā
brāhmaṇā vā opakkamikā dukkhā tippā kaṭukā vedanā
vediyanti etāvaparamaṁ nayito bhiyyo. na kho panāhaṁ imāya
kaṭukāya dukkarakārikāya adhigacchāmi uttariṁ manussadhammā alamariyañāṇadassanavisesaṁ
siyā nu kho añño maggo bodhiyāti.

[505] tassa mayhaṁ rājakumāra etadahosi abhijānāmi kho

page number: 459

panāhaṁ pitu sakkassa kammante sītāyaṁ jambuchāyāyaṁ nisinno
vivicceva kāmehi vivicca akusalehi dhammehi savitakkaṁ savicāraṁ
vivekajaṁ pītisukhaṁ paṭhamaṁ jhānaṁ upasampajja viharitā siyā nu kho
eso maggo bodhiyāti. tassa mayhaṁ rājakumāra satānusārīviññāṇaṁ
ahosi eseva maggo bodhiyāti. tassa mayhaṁ
rājakumāra etadahosi kinnu kho ahaṁ tassa sukhassa bhāyāmi
yantaṁ sukhaṁ aññatreva kāmehi aññatra akusalehi dhammehīti.
tassa mayhaṁ rājakumāra etadahosi na kho ahaṁ tassa sukhassa
bhāyāmi yantaṁ sukhaṁ aññatreva kāmehi aññatra akusalehi
dhammehīti. tassa mayhaṁ rājakumāraṁ etadahosi na kho taṁ
sukaraṁ sukhaṁ adhigantuṁ evaṁ adhimattakasimānaṁ pattakāyena yannūnāhaṁ
oḷārikaṁ āhāraṁ āhāreyyaṁ odanaṁ kummāsanti. so kho ahaṁ
rājakumāra oḷārikaṁ āhāraṁ āhāresiṁ odanaṁ kummāsaṁ. tena
kho pana maṁ 1- rājakumāra samayena pañcavaggiyā bhikkhū paccupaṭṭhitā
honti yanno samaṇo gotamo dhammaṁ adhigamissati taṁ no
ārocessatīti. yato kho ahaṁ rājakumāra oḷārikaṁ āhāraṁ
āhāresiṁ odanaṁ kummāsaṁ atha me te pañcavaggiyā bhikkhū
nibbijja pakkamiṁsu bāhulliko samaṇo gotamo padhānavibbhanto
āvatto bāhullāyāti 2-. so kho ahaṁ rājakumāra oḷārikaṁ āhāraṁ

footnote: 1 sī. me. 2 sī. bāhulyāya.

page number: 460

āhāretvā balaṁ gāhetvā vivicceva kāmehi .pe. paṭhamaṁ jhānaṁ
upasampajja vihāsiṁ. vitakkavicārānaṁ vūpasamā .pe. dutiyaṁ
jhānaṁ ... tatiyaṁ jhānaṁ ... catutthaṁ jhānaṁ upasampajja vihāsiṁ.

[506] so evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte
pubbenivāsānussatiñāṇāya cittaṁ abhininnāmesiṁ. so anekavihitaṁ
pubbenivāsaṁ anussarāmi seyyathīdaṁ ekampi jātiṁ dvepi jātiyo
.pe. iti sākāraṁ sauddesaṁ anekavihitaṁ pubbenivāsaṁ anussarāmi.
ayaṁ kho me rājakumāra rattiyā paṭhame yāme paṭhamā vijjā adhigatā
avijjā vihatā vijjā uppannā tamo vihato āloko uppanno
yathātaṁ appamattassa ātāpino pahitattassa viharato.

[507] so evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte
sattānaṁ cutūpapātañāṇāya cittaṁ abhininnāmesiṁ. so dibbena
cakkhunā visuddhena atikkantamānusakena satte passāmi cavamāne
upapajjamāne hīne paṇīte suvaṇṇe dubbaṇṇe sugate duggate
.pe. yathākammūpage satte pajānāmi. ayaṁ kho me rājakumāra
rattiyā majjhime yāme dutiyā vijjā adhigatā avijjā
vihatā vijjā uppannā tamo vihato āloko uppanno
yathātaṁ appamattassa ātāpino pahitattassa viharato.

page number: 461

[508] so evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte
āsavānaṁ khayañāṇāya cittaṁ abhininnāmesiṁ. so idaṁ dukkhanti
yathābhūtaṁ abbhaññāsiṁ .pe. ayaṁ dukkhanirodhagāminī paṭipadāti
yathābhūtaṁ abbhaññāsiṁ ime āsavāti yathābhūtaṁ abbhaññāsiṁ .pe.
ayaṁ āsavanirodhagāminī paṭipadāti yathābhūtaṁ abbhaññāsiṁ. tassa
me evaṁ jānato evaṁ passato kāmāsavāpi cittaṁ vimuccittha
bhavāsavāpi cittaṁ vimuccittha avijjāsavāpi cittaṁ vimuccittha vimuttasmiṁ
vimuttamiti ñāṇaṁ ahosi khīṇā jāti vusitaṁ brahmacariyaṁ kataṁ
karaṇīyaṁ nāparaṁ itthattāyāti abbhaññāsiṁ. ayaṁ kho me rājakumāra
rattiyā pacchime yāme tatiyā vijjā adhigatā avijjā vihatā
vijjā uppannā tamo vihato āloko uppanno yathātaṁ
appamattassa ātāpino pahitattassa viharato.

[509] tassa mayhaṁ rājakumāra etadahosi adhigato kho
me ayaṁ dhammo gambhīro duddaso duranubodho santo paṇīto
atakkāvacaro nipuṇo paṇḍitavedanīyo. ālayarāmā kho panāyaṁ
pajā ālayaratā ālayasammuditā. ālayarāmāya kho pana pajāya
ālayaratāya ālayasammuditāya duddasaṁ idaṁ ṭhānaṁ yadidaṁ idappaccayatā
paṭiccasamuppādo. idaṁpi kho ṭhānaṁ duddasaṁ yadidaṁ sabbasaṅkhārasamatho
sabbūpadhipaṭinissaggo taṇhakkhayo virāgo nirodho

page number: 462

nibbānaṁ. ahañceva kho pana dhammaṁ deseyyaṁ pare ca me na
ājāneyyuṁ so mamassa kilamatho sā mamassa vihesāti. apissu
maṁ rājakumāra imā anacchariyā gāthā paṭibhaṁsu pubbe assutapubbā
kicchena me adhigataṁ halandāni pakāsituṁ
rāgadosaparetehi nāyaṁ dhammo susambudho
paṭisotagāmiṁ nipuṇaṁ gambhīraṁ duddasaṁ aṇuṁ
rāgarattā na dakkhanti 1- tamokkhandhena āvutāti.
itiha me rājakumāra paṭisañcikkhato appossukkatāya cittaṁ namati
no dhammadesanāya.

[510] atha kho rājakumāra brahmuno sahampatissa mama cetasā
cetoparivitakkamaññāya etadahosi nassati vata bho loko vinassati
vata bho loko yatra hi nāma tathāgatassa arahato sammāsambuddhassa
appossukkatāya cittaṁ namati no dhammadesanāyāti.
atha kho rājakumāra brahmā sahampati seyyathāpi nāma balavā
puriso sammiñjitaṁ vā bāhaṁ pasāreyya pasāritaṁ vā bāhaṁ sammiñjeyya
evameva brahmaloke antarahito mama purato pāturahosi.
atha kho rājakumāra brahmā sahampati ekaṁsaṁ uttarāsaṅgaṁ karitvā
yenāhaṁ tenañjaliṁ paṇāmetvā maṁ etadavoca desetu me bhante
bhagavā dhammaṁ desetu sugato dhammaṁ santi sattā apparajakkhajātikā
assavanatā dhammassa parihāyanti bhavissanti dhammassa aññātāroti.

footnote: 1 yu. dakkhinti.

page number: 463

idamavoca rājakumāra brahmā sahampati idaṁ vatvā
athāparaṁ etadavoca
pāturahosi magadhesu pubbe
dhammo asuddho samalehi cintito
apāpuretaṁ amatassa dvāraṁ
suṇantu dhammaṁ vimalenānubuddhaṁ
sele yathā pabbatamuddhaniṭṭhito
yathāpi passe janataṁ samantato
tathūpamaṁ dhammamayaṁ sumedha
pāsādamāruyha samantacakkhu
sokāvakiṇṇaṁ janatamapetasoko
avekkhassu jātijarābhibhūtaṁ
uṭṭhehi vīra vijitasaṅgāma
satthavāha anaṇa vicara loke
desetu 1- bhagavā dhammaṁ aññātāro bhavissantīti.

[511] atha khvāhaṁ rājakumāra brahmuno ca ajjhesanaṁ viditvā
sattesu ca kāruññataṁ paṭicca buddhacakkhunā lokaṁ volokesiṁ.
addasaṁ kho ahaṁ rājakumāra buddhacakkhunā lokaṁ volokento satte
apparajakkhe mahārajakkhe tikkhindriye mudindriye svākāre dvākāre

footnote: 1 sī. yu. desassūti dissati.

page number: 464

suviññāpaye duviññāpaye appekacce paralokavajjabhayadassāvino
viharante. seyyathāpi nāma uppaliniyaṁ vā paduminiyaṁ vā puṇḍarīkiniyaṁ
vā appekaccāni uppalāni vā padumāni vā puṇḍarīkāni vā
udake jātāni udake saṁbaddhāni 1- udakānuggatāni anto
nimmuggapositāni appekaccāni uppalāni vā padumāni vā puṇḍarīkāni
vā udake jātāni udake saṁbaddhāni samodakaṇṭhitāni appekaccāni
uppalāni vā padumāni vā puṇḍarīkāni vā udake jātāni udake
saṁbaddhāni udakā accuggamma tiṭṭhanti anupalittāni udakena
evameva kho ahaṁ rājakumāra buddhacakkhunā lokaṁ volokento
addasaṁ satte apparajakkhe mahārajakkhe tikkhindriye mudindriye
svākāre dvākāre suviññāpaye duviññāpaye appekacce
paralokavajjabhayadassāvino viharante. atha khvāhaṁ rājakumāra
brahmānaṁ sahampatiṁ gāthāya paccabhāsiṁ
apārutā tesaṁ amatassa dvārā
ye sotavanto pamuñcantu saddhaṁ
vihiṁsasaññī paguṇaṁ na bhāsiṁ
dhammaṁ paṇītaṁ manujesu brahmeti.
atha kho rājakumāra brahmā sahampati katāvakāso khomhi bhagavatā
dhammadesanāyāti maṁ abhivādetvā padakkhiṇaṁ katvā tatthevantaradhāyi.

[512] tassa mayhaṁ rājakumāra etadahosi kassa nu kho ahaṁ

footnote: 1 yu. saṁvaddhāni.

page number: 465

paṭhamaṁ dhammaṁ deseyyaṁ ko imaṁ dhammaṁ khippameva ājānissatīti.
tassa mayhaṁ rājakumāra etadahosi ayaṁ kho āḷāro kālāmo
paṇḍito viyatto medhāvī dīgharattaṁ apparajakkhajātiko yannūnāhaṁ
āḷārassa kālāmassa paṭhamaṁ dhammaṁ deseyyaṁ so imaṁ dhammaṁ
khippameva ājānissatīti. atha kho maṁ rājakumāra devatā
upasaṅkamitvā etadavocuṁ sattāhaṁ kālakato bhante āḷāro
kālāmoti. Ñāṇañca pana me dassanaṁ udapādi sattāhaṁ
kālakato āḷāro kālāmoti. tassa mayhaṁ rājakumāra etadahosi
mahājāniyo kho āḷāro kālāmo sace hi so imaṁ dhammaṁ
suṇeyya khippameva ājāneyyāti. tassa mayhaṁ rājakumāra
etadahosi kassa nu kho ahaṁ paṭhamaṁ dhammaṁ deseyyaṁ ko imaṁ
dhammaṁ khippameva ājānissatīti. tassa mayhaṁ rājakumāra etadahosi
ayaṁ kho uddako rāmaputto paṇḍito viyatto medhāvī dīgharattaṁ
apparajakkhajātiko yannūnāhaṁ uddakassa rāmaputtassa paṭhamaṁ dhammaṁ
deseyyaṁ so imaṁ dhammaṁ khippameva ājānissatīti. atha kho
maṁ rājakumāra devatā upasaṅkamitvā etadavocuṁ abhidosakālakato
bhante uddako rāmaputtoti. Ñāṇañca pana me dassanaṁ
udapādi abhidosakālakato uddako rāmaputtoti. tassa mayhaṁ
rājakumāra etadahosi mahājāniyo kho uddako rāmaputto
sace hi so imaṁ dhammaṁ suṇeyya khippameva ājāneyyāti.

page number: 466

tassa mayhaṁ rājakumāra etadahosi kassa nu kho ahaṁ paṭhamaṁ
dhammaṁ deseyyaṁ ko imaṁ dhammaṁ khippameva ājānissatīti. tassa
mayhaṁ rājakumāra etadahosi bahukārā kho me pañcavaggiyā
bhikkhū ye maṁ padhānapahitattaṁ upaṭṭhahiṁsu yannūnāhaṁ pañcavaggiyānaṁ
bhikkhūnaṁ paṭhamaṁ dhammaṁ deseyyanti. tassa mayhaṁ rājakumāra etadahosi
kahaṁ nu kho etarahi pañcavaggiyā bhikkhū viharantīti. addasaṁ kho
ahaṁ rājakumāra dibbena cakkhunā visuddhena atikkantamānusakena
pañcavaggiye bhikkhū bārāṇasiyaṁ viharante isipatane migadāye.
atha kho ahaṁ rājakumāra uruvelāyaṁ yathābhirantaṁ viharitvā yena
bārāṇasī tena cārikaṁ apakkamiṁ 1-.

[513] addasā kho maṁ rājakumāra upako ājīvako antarā
ca gayaṁ antarā ca bodhiṁ addhānamaggaṁ paṭipannaṁ disvāna maṁ
etadavoca vippasannāni kho te āvuso indriyāni parisuddho
chavivaṇṇo pariyodāto kaṁsi tvaṁ āvuso uddissa pabbajito
ko vā te satthā kassa 2- vā dhammaṁ rocesīti. evaṁ vutte
ahaṁ rājakumāra upakaṁ ājīvakaṁ gāthāhi ajjhabhāsiṁ
sabbābhibhū sabbavidūhamasmi
sabbesu dhammesu anūpalitto
sabbañjaho taṇhakkhaye vimutto
sayaṁ abhiññāya kamuddiseyyaṁ

footnote: 1 yu. pakkāmiṁ. 2 yu. kassa vā tvaṁ.

page number: 467

na me ācariyo atthi sadiso me na vijjati
sadevakasmi lokasmiṁ natthi me paṭipuggalo
ahaṁ hi arahā loke ahaṁ satthā anuttaro
ekomhi sammāsambuddho sītibhūtomhi 1- nibbuto
dhammacakkaṁ pavattetuṁ gacchāmi kāsinaṁ puraṁ
andhabhūtasmi lokasmiṁ āhaññiṁ 2- amatadundubhinti.
yathā kho tvaṁ āvuso paṭijānāsi arahāsi anantajinoti.
mādisā ve jinā honti ye pattā āsavakkhayaṁ
jitā me pāpakā dhammā tasmāhaṁ upakā jinoti.
evaṁ vutte rājakumāra upako ājīvako huveyyāvusoti vatvā
sīsaṁ ukkaṁsitvā 3- jivhaṁ nillāḷetvā 4- ummaggaṁ gahetvā pakkāmi.

[514] atha khvāhaṁ anupubbena cārikaṁ caramāno yena bārāṇasī
isipatanaṁ migadāyo yena pañcavaggiyā bhikkhū tenupasaṅkamiṁ.
addasaṁsu kho maṁ rājakumāra pañcavaggiyā bhikkhū dūratova āgacchantaṁ
disvāna aññamaññaṁ katikaṁ saṇṭhapesuṁ ayaṁ āvuso samaṇo
gotamo āgacchati bāhulliko padhānavibbhanto āvatto bāhullāya
so neva abhivādetabbo na paccuṭṭhātabbo nāssa pattacīvaraṁ
paṭiggahetabbaṁ apica kho āsanaṁ ṭhapetabbaṁ sace ākaṅkhati 5-
nisīdissatīti. yathā yathā kho ahaṁ rājakumāra pañcavaggiye

footnote: 1 yu. sītibhūtosmi. 2 yu. āhañchaṁ. 3 sī. okappetvā. yu. okampetvā.
footnote: 4 padadvayaṁ sīhaḷapotthake natthi. 5 yu. ākaṅkhissati.

page number: 468

bhikkhū upasaṅkamiṁ tathā tathā pañcavaggiyā bhikkhū nāsakkhiṁsu sakāya
katikāya saṇṭhātuṁ appekacce maṁ paccuggantvā pattacīvaraṁ paṭiggahesuṁ
appekacce āsanaṁ paññāpesuṁ appekacce pādodakaṁ
upaṭṭhapesuṁ apica kho maṁ nāmena ca āvusovādena ca samudācaranti.
evaṁ vutte ahaṁ rājakumāra pañcavaggiye bhikkhū etadavocaṁ
mā bhikkhave tathāgataṁ nāmena ca āvusovādena ca samudācarittha
arahaṁ bhikkhave tathāgato sammāsambuddho odahatha bhikkhave sotaṁ
amatamadhigataṁ ahamanusāsāmi ahaṁ dhammaṁ desemi yathānusiṭṭhaṁ tathā
paṭipajjamānā nacirasseva yassatthāya kulaputtā sammadeva agārasmā
anagāriyaṁ pabbajanti tadanuttaraṁ brahmacariyapariyosānaṁ diṭṭheva dhamme
sayaṁ abhiññā sacchikatvā upasampajja viharissathāti. evaṁ vutte
rājakumāra pañcavaggiyā bhikkhū maṁ etadavocuṁ tāyapi kho tvaṁ
āvuso gotama iriyāya tāya paṭipadāya tāya dukkarakārikāya na
ajjhagamā uttariṁ manussadhammā alamariyañāṇadassanavisesaṁ kiṁ pana
tvaṁ etarahi bāhulliko padhānavibbhanto āvatto bāhullāya
adhigamissasi uttariṁ manussadhammā alamariyañāṇadassanavisesanti.
evaṁ vutte ahaṁ rājakumāra pañcavaggiye bhikkhū etadavocaṁ na
bhikkhave tathāgato bāhulliko padhānavibbhanto 1- āvatto bāhullāya
arahaṁ bhikkhave tathāgato sammāsambuddho odahatha bhikkhave sotaṁ
amatamadhigataṁ ahamanusāsāmi ahaṁ dhammaṁ desemi yathānusiṭṭhaṁ tathā

footnote: 1 yu. na padhānavibbhanto na āvatto bāhullāya.

page number: 469

paṭipajjamānā nacirasseva yassatthāya kulaputtā sammadeva agārasmā
anagāriyaṁ pabbajanti tadanuttaraṁ brahmacariyapariyosānaṁ diṭṭheva dhamme
sayaṁ abhiññā sacchikatvā upasampajja viharissathāti. dutiyampi
kho rājakumāra pañcavaggiyā bhikkhū maṁ etadavocuṁ tāyapi kho
tvaṁ āvuso gotama iriyāya tāya paṭipadāya tāya dukkarakārikāya
na ajjhagamā uttariṁ manussadhammā alamariyañāṇadassanavisesaṁ kiṁ
pana tvaṁ etarahi bāhulliko padhānavibbhanto āvatto bāhullāya
adhigamissasi uttariṁ manussadhammā alamariyañāṇadassanavisesanti.
dutiyampi kho ahaṁ rājakumāra pañcavaggiye bhikkhū etadavocaṁ na
bhikkhave tathāgato bāhulliko padhānavibbhanto āvatto bāhullāya
arahaṁ bhikkhave tathāgato sammāsambuddho odahatha bhikkhave sotaṁ
amatamadhigataṁ ahamanusāsāmi ahaṁ dhammaṁ desemi yathānusiṭṭhaṁ tathā
paṭipajjamānā nacirasseva yassatthāya kulaputtā sammadeva agārasmā
anagāriyaṁ pabbajanti tadanuttaraṁ brahmacariyapariyosānaṁ diṭṭheva dhamme
sayaṁ abhiññā sacchikatvā upasampajja viharissathāti. tatiyampi
kho rājakumāra pañcavaggiyā bhikkhū maṁ etadavocuṁ tāyapi kho
tvaṁ āvuso 1- iriyāya tāya paṭipadāya tāya dukkarakārikāya na
ajjhagamā uttariṁ manussadhammā alamariyañāṇadassanavisesaṁ kiṁ pana
tvaṁ etarahi bāhulliko padhānavibbhanto āvatto bāhullāya adhigamissasi
uttariṁ manussadhammā alamariyañāṇadassanavisesanti. evaṁ

footnote: 1 yu. āvuso gotama.

page number: 470

vutte ahaṁ rājakumāra pañcavaggiye bhikkhū etadavocaṁ abhijānātha
me no tumhe bhikkhave ito pubbe evarūpaṁ bhāsitametanti.
no hetaṁ bhante. arahaṁ bhikkhave tathāgato sammāsambuddho
odahatha bhikkhave sotaṁ amatamadhigataṁ ahamanusāsāmi ahaṁ dhammaṁ
desemi yathānusiṭṭhaṁ tathā paṭipajjamānā nacirasseva yassatthāya
kulaputtā sammadeva agārasmā anagāriyaṁ pabbajanti tadanuttaraṁ
brahmacariyapariyosānaṁ diṭṭheva dhamme sayaṁ abhiññā sacchikatvā
upasampajja viharissathāti. asakkhiṁ kho ahaṁ rājakumāra pañcavaggiye
bhikkhū saññāpetuṁ. dvepi sudaṁ rājakumāra bhikkhū ovadāmi.
tayo bhikkhū piṇḍāya caranti. yaṁ tayo (pts. m ii, 94) bhikkhū piṇḍāya caritvā
āharanti tena chabbaggā yāpema. tayopi sudaṁ rājakumāra bhikkhū
ovadāmi. 

[1]- dve bhikkhū piṇḍāya caritvā āharanti tena chabbaggā 2-
yāpema. atha kho rājakumāra pañcavaggiyā bhikkhū mayā evaṁ
ovadiyamānā evaṁ anusāsiyamānā nacirasseva yassatthāya kulaputtā
sammadeva agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja
vihariṁsūti.

[515] evaṁ vutte bodhi rājakumāro bhagavantaṁ etadavoca
kīvacirena nu kho bhante bhikkhu tathāgataṁ vināyakaṁ labhamāno yassatthāya
kulaputtā sammadeva agārasmā anagāriyaṁ pabbajanti tadanuttaraṁ

footnote: 1 yu. etthantare dve bhikkhū piṇḍāya caranti, yanti dissanti.
footnote: 2 yu. chabbaggo.

page number: 471

brahmacariyapariyosānaṁ diṭṭheva dhamme sayaṁ abhiññā sacchikatvā
upasampajja vihareyyāti. tenahi rājakumāra taṁyevettha paṭipucchissāmi
yathā te khameyya tathā taṁ byākareyyāsi taṁ
kiṁ maññasi rājakumāra kusalo tvaṁ hatthārūḷhe aṅkusagaṇhe 1-
sippeti. evaṁ bhante kusalo ahaṁ hatthārūḷhe 2- aṅkusagaṇhe
sippeti.

[516] taṁ kiṁ maññasi rājakumāra idha puriso āgaccheyya
bodhi rājakumāro hatthārūḷhaṁ aṅkusagaṇhaṁ sippaṁ jānāti tassāhaṁ
santike hatthārūḷhaṁ aṅkusagaṇhaṁ sippaṁ sikkhissāmīti. so cassa
asaddho yāvattakaṁ saddhena pattabbaṁ taṁ na sampāpuṇeyya. so
cassa bahvābādho 3- yāvattakaṁ appābādhena pattabbaṁ taṁ na sampāpuṇeyya.
so cassa saṭho māyāvī yāvattakaṁ 4- asaṭhena amāyāvinā
pattabbaṁ taṁ na sampāpuṇeyya. so cassa kusīto yāvattakaṁ
āraddhaviriyena pattabbaṁ taṁ na sampāpuṇeyya. so cassa
duppañño yāvattakaṁ paññavatā 5- pattabbaṁ taṁ na sampāpuṇeyya.
taṁ kiṁ maññasi rājakumāra api nu so puriso tava santike
hatthārūḷhaṁ aṅkusagaṇhaṁ sippaṁ sikkheyyāti. ekamekenāpi bhante
aṅgena samannāgato so puriso na mama santike hatthārūḷhaṁ
aṅkusagaṇhaṁ sippaṁ sikkheyya ko pana vādo pañcahaṅgehīti.

[517] taṁ kiṁ maññasi rājakumāra idha puriso āgaccheyya

footnote: 1 yu. aṅkusagayhe. 2 yu. hatthārūyhe aṅkusagayhe. 3 yu. bavahābādho.
footnote: 4 yu. sabbattha yāvatakanti dissati. 5 yu. paññāvatā.

page number: 472

bodhi rājakumāro hatthārūḷhaṁ aṅkusagaṇhaṁ sippaṁ jānāti tassāhaṁ
santike hatthārūḷhaṁ aṅkusagaṇhaṁ sippaṁ sikkhissāmīti. so cassa
saddho yāvattakaṁ saddhena pattabbaṁ taṁ sampāpuṇeyya. so cassa
appābādho yāvattakaṁ appābādhena pattabbaṁ taṁ sampāpuṇeyya.
so cassa asaṭho amāyāvī yāvattakaṁ asaṭhena amāyāvinā pattabbaṁ
taṁ sampāpuṇeyya. so cassa āraddhaviriyo yāvattakaṁ āraddhaviriyena
pattabbaṁ taṁ sampāpuṇeyya. so cassa paññavā 1- yāvattakaṁ
paññavatā pattabbaṁ taṁ sampāpuṇeyya. taṁ kiṁ maññasi rājakumāra
api nu so puriso tava santike hatthārūḷhaṁ aṅkusagaṇhaṁ
sippaṁ sikkheyyāti. ekamekenapi bhante aṅgena samannāgato
so puriso mama santike hatthārūḷhaṁ aṅkusagaṇhaṁ sippaṁ sikkheyya
ko pana vādo pañcahaṅgehīti.

[518] evameva kho rājakumāra pañcimāni padhāniyaṅgāni.
katamāni pañca. idha rājakumāra bhikkhu saddho hoti saddahati
tathāgatassa bodhiṁ itipi so bhagavā arahaṁ sammāsambuddho
vijjācaraṇasampanno sugato lokavidū anuttaro purisadammasārathi
satthā devamanussānaṁ buddho bhagavāti. appābādho hoti
appātaṅko samavepākiniyā gahaṇiyā samannāgato nātisītāya
nāccuṇhāya majjhimāya padhānakkhamāya. asaṭho hoti amāyāvī
yathābhūtaṁ attānaṁ āvikattā 2- satthari vā viññūsu vā sabrahmacārīsu.

footnote: 1 yu. paññāvā. 2 yu. āvikatvā.

page number: 473

cārīsu. āraddhaviriyo hoti 1- akusalānaṁ dhammānaṁ pahānāya kusalānaṁ
dhammānaṁ upasampadāya thāmavā daḷhaparakkamo anikkhittadhuro kusalesu
dhammesu. paññavā hoti udayatthagāminiyā paññāya samannāgato
ariyāya nibbedhikāya sammādukkhakkhayagāminiyā. imāni kho rājakumāra
pañca padhāniyaṅgāni. imehi 

[2]- rājakumāra pañcahi padhāniyaṅgehi
samannāgato bhikkhu tathāgataṁ vināyakaṁ labhamāno yassatthāya
kulaputtā (pts. m ii, 96) sammadeva agārasmā anagāriyaṁ pabbajanti tadanuttaraṁ
brahmacariyapariyosānaṁ diṭṭheva dhamme sayaṁ abhiññā sacchikatvā
upasampajja vihareyya satta vassāni. tiṭṭhantu rājakumāra satta
vassāni. imehi pañcahi padhāniyaṅgehi samannāgato bhikkhu
tathāgataṁ vināyakaṁ labhamāno yassatthāya kulaputtā sammadeva
agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja vihareyya
cha vassāni ... pañca vassāni ... cattāri vassāni ... tīṇi vassāni ...
dve vassāni ... ekaṁ vassaṁ. tiṭṭhatu rājakumāra ekaṁ vassaṁ.
imehi pañcahi padhāniyaṅgehi samannāgato bhikkhu tathāgataṁ vināyakaṁ
labhamāno yassatthāya kulaputtā sammadeva agārasmā anagāriyaṁ
pabbajanti tadanuttaraṁ brahmacariyapariyosānaṁ diṭṭheva dhamme sayaṁ
abhiññā sacchikatvā upasampajja vihareyya satta māsāni.
tiṭṭhantu rājakumāra satta māsāni. imehi pañcahi padhāniyaṅgehi

footnote: 1 yu. viharati. 2 yu. etthantare khoti saddo dissati.

page number: 474

samannāgato bhikkhu tathāgataṁ vināyakaṁ labhamāno yasasatthāya kulaputtā
sammadeva agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja
vihareyya cha māsāni ... pañca māsāni ... cattāri māsāni ...
tīṇi māsāni ... dve māsāni ... māsaṁ 1- ... aḍḍhamāsaṁ. tiṭṭhatu
rājakumāra aḍḍhamāso. imehi pañcahi padhāniyaṅgehi samannāgato
bhikkhu tathāgataṁ vināyakaṁ labhamāno yassatthāya kulaputtā sammadeva
agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja vihareyya
satta rattindivāni. tiṭṭhanti rājakumāra satta rattindivāni.
imehi pañcahi padhāniyaṅgehi samannāgato bhikkhu tathāgataṁ vināyakaṁ
labhamāno yassatthāya kulaputtā sammadeva agārasmā anagāriyaṁ
pabbajanti tadanuttaraṁ brahmacariyapariyosānaṁ diṭṭheva dhamme sayaṁ
abhiññā sacchikatvā upasampajja vihareyya cha rattindivāni ...
pañca rattindivāni ... cattāri rattindivāni ... tīṇi rattindivāni ...
dve rattindivāni ... ekaṁ rattindivaṁ. tiṭṭhatu rājakumāra eko
rattindivo. imehi pañcahi padhāniyaṅgehi samannāgato bhikkhu
tathāgataṁ vināyakaṁ labhamāno sāyamanusiṭṭho pāto visesaṁ adhigamissati
pātamanusiṭṭho sāyaṁ visesaṁ adhigamissatīti. evaṁ vutte
bodhi rājakumāro bhagavantaṁ etadavoca aho buddho aho dhammo

footnote: 1 yu. ekaṁ māsaṁ.

page number: 475

aho dhammassa svākkhātatā yatra hi nāma sāyamanusiṭṭho pāto
visesaṁ adhigamissati pātamanusiṭṭho sāyaṁ visesaṁ adhigamissatīti.

[519] evaṁ vutte sañjikāputto māṇavo bodhiṁ rājakumāraṁ
etadavoca evameva panāyaṁ bhavaṁ bodhi aho buddho aho dhammo
aho dhammassa svākkhātatāti pavedeti 1- atha ca pana bhavaṁ 2- na taṁ
bhavantaṁ gotamaṁ saraṇaṁ gacchati 3- dhammañca bhikkhusaṅghañcāti.

[520] mā hevaṁ samma sañjikāputta avaca mā hevaṁ samma
sañjikāputta avaca sammukhā me taṁ 

[4]- sañjikāputta ayyāya sutaṁ
sammukhā paṭiggahitaṁ ekamidaṁ samma sañjikāputta samayaṁ bhagavā
kosambiyaṁ viharati ghositārāme atha kho me ayyā kucchimatī 5-
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi ekamantaṁ nisinnā kho me ayyā bhagavantaṁ
etadavoca yo me ayaṁ bhante kucchigato kumārako vā kumārikā
vā so bhagavantaṁ saraṇaṁ gacchati dhammañca bhikkhusaṅghañca upāsakaṁ
naṁ 6- bhagavā dhāretu ajjatagge pāṇupetaṁ saraṇaṅgatanti ekamidaṁ
samma sañjikāputta samayaṁ bhagavā idheva bhaggesu viharati suṁsumāragire
bhesakaḷāvane migadāye atha kho maṁ dhātī aṅkena pāyitvā 7-
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ aṭṭhāsi ekamantaṁ ṭhitā kho 

[8]- dhātī bhagavantaṁ etadavoca

footnote: 1 yu. vadeti. 2 yu. bhavanti natthi. 3 yu. gacchāmi.
footnote: 4 yu. etthantare sammāti dissati. 5 yu. kucchivatī. 6 yu. taṁ.
footnote: 7 sī. vāhitvā. 8 yu. mama.

page number: 476

ayaṁ bhante bodhi rājakumāro bhagavantaṁ saraṇaṁ gacchati dhammañca
bhikkhusaṅghañca upāsakaṁ naṁ bhagavā dhāretu ajjatagge pāṇupetaṁ
saraṇaṅgatanti esāhaṁ samma sañjikāputta tatiyampi bhagavantaṁ
saraṇaṁ gacchāmi dhammañca bhikkhusaṅghañca upāsakaṁ maṁ bhagavā dhāretu
ajjatagge pāṇupetaṁ saraṇaṅgatanti.
bodhirājakumārasuttaṁ niṭṭhitaṁ pañcamaṁ.
-----------

page number: 477

aṅgulimālasuttaṁ

[521] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tena kho pana samayena
rañño pasenadissa kosalassa vijite coro (pts. m ii, 98) aṅgulimālo nāma
hoti luddo lohitapāṇī hatapahate niviṭṭho adayāpanno pāṇabhūtesu.
tena gāmāpi agāmā katā nigamāpi anigamā katā
janapadāpi ajanapadā katā. so manusse vadhitvā vadhitvā
aṅgulīnaṁ mālaṁ dhāreti. atha kho bhagavā pubbaṇhasamayaṁ nivāsetvā
pattacīvaramādāya sāvatthiṁ piṇḍāya pāvisi sāvatthiyaṁ piṇḍāya
caritvā pacchābhattaṁ piṇḍapātapaṭikkanto senāsanaṁ saṁsāmetvā
pattacīvaraṁ ādāya yena coro aṅgulimālo tenaddhānamaggaṁ paṭipajji.
addasaṁsu 1- kho gopālakā pasupālakā kassakā padhāvino
bhagavantaṁ yena coro aṅgulimālo tenaddhānamaggapaṭipannaṁ disvāna
bhagavantaṁ etadavocuṁ mā samaṇa etaṁ maggaṁ paṭipajji etasmiṁ
samaṇa magge coro aṅgulimālo nāma luddo lohitapāṇī
hatapahate niviṭṭho adayāpanno pāṇabhūtesu tena gāmāpi agāmā
katā nigamāpi anigamā katā janapadāpi ajanapadā katā so
manusse vadhitvā vadhitvā aṅgulīnaṁ mālaṁ dhāreti etañhi samaṇa
maggaṁ dasapi purisā vīsampi purisā tiṁsampi purisā cattāḷīsampi

footnote: 1 yu. addasāsuṁ.

page number: 478

purisā saṅgaritvā 1- saṅgaritvā paṭipajjanti tepi corassa aṅgulimālassa
hatthatthaṁ gacchantīti. evaṁ vutte bhagavā tuṇhībhūto
agamāsi.

[522] dutiyampi kho gopālakā pasupālakā kassakā padhāvino
bhagavantaṁ etadavocuṁ mā samaṇa etaṁ maggaṁ paṭipajji etasmiṁ
samaṇa magge coro aṅgulimālo nāma luddo lohitapāṇī
hatapahate niviṭṭho adayāpanno pāṇabhūtesu tena gāmāpi agāmā
katā nigamāpi anigamā katā janapadāpi ajanapadā katā so manusse
vadhitvā vadhitvā aṅgulīnaṁ mālaṁ dhāreti etañhi samaṇa maggaṁ
dasapi purisā vīsampi purisā tiṁsampi purisā cattāḷīsampi purisā
saṅgaritvā saṅgaritvā paṭipajjanti tepi corassa aṅgulimālassa
hatthatthaṁ gacchantīti. atha 2- kho bhagavā tuṇhībhūto agamāsi.

[523] tatiyampi kho gopālakā pasupālakā kassakā padhāvino
bhagavantaṁ etadavocuṁ mā samaṇa etaṁ maggaṁ paṭipajji etasmiṁ
samaṇa magge coro aṅgulimālo nāma luddo lohitapāṇī
hatapahate niviṭṭho adayāpanno pāṇabhūtesu tena gāmāpi agāmā
katā nigamāpi anigamā katā janapadāpi ajanapadā katā so
manusse vadhitvā vadhitvā aṅgulīnaṁ mālaṁ dhāreti etañhi samaṇa
maggaṁ dasapi purisā vīsampi purisā tiṁsampi purisā cattāḷīsampi purisā

footnote: 1 sī. saṁharitvā. 2 yu. dutiyampi.

page number: 479

saṅgaritvā saṅgaritvā paṭipajjanti tepi corassa aṅgulimālassa
hatthatthaṁ gacchantīti. atha kho bhagavā tuṇhībhūto agamāsi.

[524] addasā kho coro aṅgulimālo bhagavantaṁ dūratova(pts. m ii, 99) 
āgacchantaṁ. disvānassa etadahosi acchariyaṁ vata bho abbhūtaṁ
vata bho imañhi maggaṁ dasapi purisā vīsampi purisā tiṁsampi
purisā cattāḷīsampi purisā 

[1]- saṅgaritvā 2- saṅgaritvā paṭipajjanti
tepi mama hatthatthaṁ gacchanti atha ca panāyaṁ samaṇo eko
adutiyo pasayha maññe āgacchati yannūnāhaṁ 

[3]- samaṇaṁ jīvitā
voropeyyanti. atha kho coro aṅgulimālo asicammaṁ gahetvā
dhanukalāpaṁ sannayhitvā bhagavantaṁ piṭṭhito piṭṭhito anubandhi.
atha kho bhagavā tathārūpaṁ iddhābhisaṅkhāraṁ abhisaṅkhāresi 4- yathā coro
aṅgulimālo bhagavantaṁ pakatiyā gacchantaṁ sabbathāmena 5- gacchanto
na sakkoti sampāpuṇituṁ. atha kho corassa aṅgulimālassa
etadahosi acchariyaṁ vata bho abbhūtaṁ vata bho ahañhi pubbe
hatthiṁpi dhāvantaṁ anupatitvā gaṇhāmi assaṁpi dhāvantaṁ anupatitvā
gaṇhāmi rathaṁpi dhāvantaṁ anupatitvā gaṇhāmi migaṁpi dhāvantaṁ anupatitvā
gaṇhāmi atha ca panāhaṁ imaṁ samaṇaṁ pakatiyā gacchantaṁ
sabbathāmena gacchanto na sakkomi sampāpuṇitunti. ßēhitova 6-
bhagavantaṁ etadavoca tiṭṭha samaṇa tiṭṭha samaṇāti. ßēhito ahaṁ
aṅgulimāla tvañca tiṭṭhāti.

footnote: 1 yu. etthantare paṇṇāsampi purisāti dissanti. 2 yu. saṁharitvā.
footnote: 3 yu. etthantare imanti dissati. 4 yu. abhisaṅkhāsi. 5 yu sabbatthāmena.
footnote: 6 yu. vasaddo natthi.

page number: 480

[525] atha kho corassa aṅgulimālassa etadahosi ime
kho samaṇā sakyaputtiyā saccavādino saccapaṭiññā atha ca
panāyaṁ samaṇo gacchaṁyevāha ṭhito ahaṁ aṅgulimāla tvañca tiṭṭhāti
yannūnāhaṁ imaṁ samaṇaṁ puccheyyanti. atha kho coro aṅgulimālo
bhagavantaṁ gāthāya ajjhabhāsi
gacchaṁ vadesi samaṇaṭṭhitomhi
mamañca brūsi ṭhitamaṭṭhitosi
pucchāmi taṁ samaṇa etamatthaṁ
kathaṁ ṭhito tvaṁ ahamaṭṭhitomhi.
ßēhito ahaṁ aṅgulimāla sabbadā
sabbesu bhūtesu nidhāya daṇḍaṁ
tuvañca pāṇesu asaññatosi
tasmā ṭhitohaṁ tuvamaṭṭhitosi.
cirassaṁ vata me mahito mahesī
mahāvanaṁ samaṇa 1- paccupādi 2-
sohaṁ carissāmi pajahissa 3- pāpaṁ
sutvāna gāthaṁ tava dhammayuttaṁ
itveva coro asimāvudhañca
sobbhe papāte narake manvakāri 4-

footnote: 1 sī. yu. samaṇoyaṁ. 2 yu. paccavādi. 3 yu. cirassā pahāssaṁ.
footnote: 4 yu. anvakārī.

page number: 481

avandi coro sugatassa pāde
tattheva naṁ pabbajjaṁ ayāci.
buddho ca kho kāruṇiko mahesī
yo satthā lokassa sadevakassa
tamehi bhikkhūti tadā avoca
eseva tassa ahu bhikkhubhāvoti.
atha kho bhagavā āyasmatā aṅgulimālena pacchāsamaṇena yena
sāvatthī tena cārikaṁ pakkāmi. anupubbena cārikaṁ caramāno
yena sāvatthī tadavasari.

[526] tatra sudaṁ bhagavā sāvatthiyaṁ viharati jetavane anāthapiṇḍikassa
ārāme. tena kho pana samayena rañño pasenadissa
kosalassa antepuradvāre mahājanakāyo sannipatitvā uccāsaddo
mahāsaddo hoti coro te deva vijite aṅgulimālo nāma
luddo lohitapāṇī hatapahate niviṭṭho adayāpanno pāṇabhūtesu
tena gāmāpi agāmā katā nigamāpi anigamā katā janapadāpi
ajanapadā katā so manusse vadhitvā vadhitvā aṅgulīnaṁ mālaṁ
dhāreti taṁ devo paṭisedhetūti. atha kho rājā pasenadi
kosalo pañcamattehi assasatehi sāvatthiyā nikkhamitvā 1- divādivassa
yena ārāmo tena pāvisi yāvatikā 2- yānassa bhūmi yānena
gantvā (pts. m ii, 101) yānā paccorohitvā 3- pattikova yena bhagavā tenupasaṅkami

footnote: 1 yu. nikkhami. 2 yu. yāvatiko. 3 yu. paccārohitvā.

page number: 482

upasaṅkamitvā bhagavantaṁ abhivādetvā ekamantaṁ nisīdi.

[527] ekamantaṁ nisinnaṁ kho rājānaṁ pasenadikosalaṁ bhagavā
etadavoca kinnu te mahārāja rājā māgadho seniyo bimbisāro
kupito vesālikā vā licchavī aññe vā paṭirājānoti. na
kho me bhante rājā māgadho seniyo bimbisāro kupito napi
vesālikā licchavī napi aññe paṭirājāno coro me bhante
vijite aṅgulimālo nāma luddo lohitapāṇī hatapahate niviṭṭho
adayāpanno pāṇabhūtesu tena gāmāpi agāmā katā nigamāpi
anigamā katā janapadāpi ajanapadā katā so manusse vadhitvā
vadhitvā aṅgulīnaṁ mālaṁ dhāreti tāhaṁ 1- bhante paṭisedhissāmīti. sace
pana tvaṁ mahārāja aṅgulimālaṁ passeyyāsi kesamassuṁ ohāretvā
kāsāyāni vatthāni acchādetvā agārasmā anagāriyaṁ pabbajitaṁ
virataṁ pāṇātipātā virataṁ adinnādānā virataṁ musāvādā ekabhattikaṁ
brahmacāriṁ sīlavantaṁ kalyāṇadhammaṁ kinti taṁ kareyyāsīti.
abhivādeyyāma vā bhante paccuṭṭheyyāma vā āsanena vā
nimanteyyāma abhinimanteyyāma vā naṁ cīvarapiṇḍapātasenāsana-
gilānapaccayabhesajjaparikkhārehi dhammikaṁ vā assa rakkhāvaraṇaguttiṁ
saṁvidaheyyāma kuto panassa bhante dussīlassa pāpadhammassa
evarūpo sīlasaṁyamo bhavissatīti.

[528] tena kho pana samayena āyasmā aṅgulimālo bhagavato

footnote: 1 yu. nāhaṁ.

page number: 483

avidūre nisinno hoti. atha kho bhagavā dakkhiṇabāhaṁ paggahetvā
rājānaṁ pasenadikosalaṁ etadavoca eso mahārāja aṅgulimāloti.
atha kho rañño pasenadissa kosalassa ahudeva bhayaṁ ahu chambhitattaṁ
ahu lomahaṁso. atha kho bhagavā rājānaṁ pasenadikosalaṁ bhītaṁ
saṁviggalomahaṭṭhajātaṁ viditvā rājānaṁ pasenadikosalaṁ etadavoca mā
bhāyi mahārāja mā bhāyi mahārāja natthi te ito 1- bhayanti.
atha kho rañño pasenadissa kosalassa yaṁ ahosi bhayaṁ vā
chambhitattaṁ vā lomahaṁso vā so paṭippassambhi. atha kho
rājā pasenadi kosalo yenāyasmā aṅgulimālo tenupasaṅkami
upasaṅkamitvā āyasmantaṁ aṅgulimālaṁ etadavoca ayyo no
bhante aṅgulimāloti. evaṁ mahārājāti. kathaṁgotto 

[2]- ayyassa
pitā kathaṁgottā ayyassa mātāti. gaggo kho mahārāja pitā
mantānī mātāti. abhiramatu bhante ayyo gaggo mantānīputto
ahamayyassa gaggassa mantānīputtassa ussukkaṁ karissāmi
cīvarapiṇḍapātasenāsanagilānapaccayabhesajjaparikkhārānanti. tena kho
pana samayena āyasmā aṅgulimālo āraññako hoti piṇḍapātiko
paṁsukūliko tecīvariko. atha kho āyasmā aṅgulimālo rājānaṁ
pasenadikosalaṁ etadavoca alaṁ mahārāja paripuṇṇaṁ me ticīvaranti.

[529] atha kho rājā pasenadi kosalo yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi.

footnote: 1 yu. ato. 2 yu. etthantare bhanteti dissati.

page number: 484

ekamantaṁ nisinno kho rājā pasenadi kosalo bhagavantaṁ etadavoca
acchariyaṁ bhante abbhūtaṁ bhante yāvañcidaṁ bhante bhagavā adantānaṁ
dametā asamentānaṁ 1- sametā apparinibbutānaṁ parinibbāpetā yaṁ
hi mayaṁ bhante nāsakkhimhā daṇḍenapi satthenapi dametuṁ so
bhagavatā adaṇḍena asatthena 2- danto handadāni mayaṁ bhante
gacchāma bahukiccā mayaṁ bahukaraṇīyāti. yassadāni 

[3]- mahārāja
kālaṁ maññasīti. atha kho rājā pasenadi kosalo uṭṭhāyāsanā
bhagavantaṁ abhivādetvā padakkhiṇaṁ katvā pakkāmi.

[530] atha kho āyasmā aṅgulimālo pubbaṇhasamayaṁ nivāsetvā
pattacīvaramādāya sāvatthiṁ piṇḍāya pāvisi. (pts. m ii, 103) addasā kho āyasmā
aṅgulimālo sāvatthiyaṁ sapadānaṁ piṇḍāya caramāno aññataraṁ
itthiṁ mūḷhagabbhaṁ visātagabbhaṁ. disvānassa etadahosi kilissanti
vata bho sattā kilissanti vata bho sattāti. atha kho āyasmā
aṅgulimālo sāvatthiyaṁ piṇḍāya caritvā pacchābhattaṁ piṇḍapātapaṭikkanto
yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi. ekamantaṁ nisinno kho āyasmā
aṅgulimālo bhagavantaṁ etadavoca idhāhaṁ bhante pubbaṇhasamayaṁ
nivāsetvā pattacīvaraṁ ādāya sāvatthiṁ piṇḍāya pāvisiṁ addasaṁ
kho ahaṁ bhante sāvatthiyaṁ sapadānaṁ piṇḍāya caramāno aññataraṁ
itthiṁ mūḷhagabbhaṁ visātagabbhaṁ disvāna me etadahosi kilissanti

footnote: 1 yu. asantānaṁ. 2 yu. asattheneva. 3 yu. etthantare tvanti dissati.

page number: 485

vata bho sattā kilissanti vata bho sattāti.

[531] tenahi tvaṁ aṅgulimāla yena sā itthī 1- tenupasaṅkama
upasaṅkamitvā taṁ itthiṁ evaṁ vadehi yatohaṁ bhagini jāto nābhijānāmi
sañcicca pāṇaṁ jīvitā voropetā tena saccena sotthi
te hotu sotthi gabbhassāti. so hi nūna me bhante sampajānamusāvādo
bhavissati mayā hi bhante bahū sañcicca pāṇā
jīvitā voropitāti. tenahi tvaṁ aṅgulimāla yena sā itthī 2-
tenupasaṅkama upasaṅkamitvā taṁ itthiṁ evaṁ vadehi yatohaṁ bhagini
ariyāya jātiyā jāto nābhijānāmi sañcicca pāṇaṁ jīvitā
voropetā tena saccena sotthi te hotu sotthi gabbhassāti. evaṁ
bhanteti kho āyasmā aṅgulimālo bhagavato paṭissutvā yena sā
itthī tenupasaṅkami upasaṅkamitvā taṁ itthiṁ etadavoca yatohaṁ
bhagini ariyāya jātiyā jāto nābhijānāmi sañcicca pāṇaṁ jīvitā
voropetā tena saccena sotthi te hotu sotthi gabbhassāti.
atha kho sotthitthiyā ahosi sotthi gabbhassa.

[532] atha kho āyasmā aṅgulimālo eko vūpakaṭṭho
appamatto ātāpī pahitatto viharanto nacirasseva yassatthāya
kulaputtā sammadeva agārasmā anagāriyaṁ pabbajanti tadanuttaraṁ
brahmacariyapariyosānaṁ diṭṭheva dhamme sayaṁ abhiññā sacchikatvā

footnote: 1-2 (pts. m ii, 104) katthaci potthake yena sāvatthīti pāṭho dissati.

page number: 486

upasampajja vihāsi khīṇā jāti vusitaṁ brahmacariyaṁ kataṁ karaṇīyaṁ
nāparaṁ itthattāyāti abbhaññāsi. aññataro kho panāyasmā
aṅgulimālo arahataṁ ahosi.

[533] atha kho āyasmā aṅgulimālo pubbaṇhasamayaṁ nivāsetvā
pattacīvaramādāya sāvatthiyaṁ 1- piṇḍāya pāvisi. tena kho pana
samayena aññenapi leḍḍu khitto āyasmato aṅgulimālassa kāye
nipatati aññenapi daṇḍo khitto āyasmato aṅgulimālassa
kāye nipatati aññenapi sakkharā khittā āyasmato aṅgulimālassa
kāye nipatati. atha kho āyasmā aṅgulimālo bhinnena
sīsena lohitena gaḷantena bhinnena pattena vipphālitāya saṅghāṭiyā
yena bhagavā tenupasaṅkami. addasā kho bhagavā āyasmantaṁ
aṅgulimālaṁ dūratova āgacchantaṁ disvāna āyasmantaṁ aṅgulimālaṁ
etadavoca adhivāsehi tvaṁ brāhmaṇa adhivāsehi tvaṁ brāhmaṇa
yassa kho tvaṁ kammassa vipākena bahūni vassāni bahūni vassasatāni
bahūni vassasahassāni niraye paceyyāsi tassa tvaṁ brāhmaṇa
kammassa vipākaṁ diṭṭheva dhamme paṭisaṁvedesīti.

[534] atha kho āyasmā aṅgulimālo rahogato paṭisallīno
vimuttisukhaṁ paṭisaṁvedī tāyaṁ velāyaṁ imaṁ udānaṁ udānesi
yo ca pubbe pamajjitvā pacchā so nappamajjati
somaṁ lokaṁ pabhāseti abbhāmuttova candimā

footnote: 1 yu. sāvatthiṁ.

page number: 487

yassa pāpaṁ kataṁ kammaṁ kusalena pithīyati
somaṁ lokaṁ pabhāseti abbhāmuttova candimā
yo have daharo bhikkhu yuñjati buddhasāsane
somaṁ lokaṁ pabhāseti abbhāmuttova candimā
disā hi me dhammakathaṁ suṇantu
disā hi me yuñjantu buddhasāsane
disā hi me te manujā 1- bhajantu
ye dhammamevādapayanti santo
disā hi me khantivodānaṁ 2- avirodhappasaṁsanaṁ 3-
suṇantu dhammaṁ kālena tañca anuvidhiyantu
na hi jātu so mamaṁ hiṁse aññaṁ vā pana kañci naṁ
pappuyya paramaṁ santiṁ rakkheyya tasathāvare
udakañhi nayanti nettikā
usukārā namayanti tejanaṁ
dāruṁ namayanti tacchakā
attānaṁ damayanti paṇḍitā
daṇḍeneke damayanti aṅkusebhi kasāhi ca
adaṇḍena asatthena ahaṁ daṇḍomhi 4- tādinā
ahiṁsakoti me nāmaṁ hiṁsakassa pure sato
ajjāhaṁ saccanāmomhi na naṁ hiṁsāmi kañci naṁ

footnote: 1 yu. manusse. 2 yu. khantivādānaṁ. 3 yu. avirodhappasaṁsīnaṁ.
footnote: 4 yu. dantomhi.

page number: 488

coro ahaṁ pure āsiṁ aṅgulimāloti vissuto
vuyhamāno mahoghena buddhaṁ saraṇamāgamaṁ
lohitapāṇī pure āsiṁ aṅgulimāloti vissuto
saraṇagamanaṁpassa bhavanetti samūhatā
tādisaṁ kammaṁ katvāna bahuṁ duggatigāminaṁ
phuṭṭho kammavipākena anaṇo bhuñjāmi bhojanaṁ
pamādamanuyuñjanti bālā dummedhino janā
appamādañca medhāvī dhanaṁ seṭṭhaṁva rakkhati
mā pamādamanuyuñjetha mā kāmaratisanthavaṁ
appamatto hi jhāyanto pappoti vipulaṁ sukhaṁ
svāgataṁ 1- nāpagataṁ nayidaṁ dummanti taṁ mama
suvibhattesu 2- dhammesu yaṁ seṭṭhaṁ tadupāgamaṁ
svāgataṁ 3- nāpagataṁ nayidaṁ dummanti taṁ mama
tisso vijjā anuppattā kataṁ buddhassa sāsananti.
aṅgulimālasuttaṁ niṭṭhitaṁ chaṭṭhaṁ.
----------

footnote: 1-3 (pts. m ii, 106) yu. sāgataṁ. 2 yu. paṭibhattesu.

page number: 489

piyajātikasuttaṁ

[535] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tena kho pana samayena
aññatarassa gahapatissa ekaputtako piyo manāpo kālakato
hoti. tassa kālakiriyāya neva kammantā paṭibhanti na bhattaṁ
paṭibhāti. so āḷahanaṁ gantvā gantvā kandati kahaṁ ekaputtaka
kahaṁ ekaputtakāti. atha kho so gahapati yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi.

[536] ekamantaṁ nisinnaṁ kho taṁ gahapatiṁ bhagavā etadavoca
na kho te gahapati sake citte ṭhitassa indriyāni atthi te
indriyānaṁ aññathattanti. kiṁ hi me bhante indriyānaṁ nāññathattaṁ
bhavissati mayhañhi bhante ekaputtako piyo manāpo kālakato
tassa kālakiriyāya neva kammantā paṭibhanti na bhattaṁ paṭibhāti
sohaṁ āḷahanaṁ gantvā gantvā kandāmi kahaṁ ekaputtaka kahaṁ
ekaputtakāti. evametaṁ gahapati evametaṁ gahapati piyajātikā hi
gahapati sokaparidevadukkhadomanassupāyāsā piyappabhūtikāti 1-. tassa 2-
kho nāmetaṁ bhante evaṁ bhante bhavissati piyajātikā sokaparideva-
dukkhadomanassupāyāsā piyappabhūtikā piyajātikā hi kho bhante
ānandasomanassā piyappabhūtikāti. atha kho so gahapati bhagavato

footnote: 1 yu. sabbattha piyappabhavikāti. 2 yu. kassa.

page number: 490

bhāsitaṁ anabhinanditvā appaṭikkositvā 1- uṭṭhāyāsanā pakkāmi.

[537] tena kho pana samayena sambahulā akkhadhuttā bhagavato
avidūre akkhehi dibbanti. atha (pts. m ii, 107) kho so gahapati yena te
akkhadhuttā tenupasaṅkami upasaṅkamitvā te akkhadhutte etadavoca
idhāhaṁ bhonto yena samaṇo gotamo tenupasaṅkamiṁ upasaṅkamitvā
samaṇaṁ gotamaṁ abhivādetvā ekamantaṁ nisīdiṁ ekamantaṁ nisinnaṁ
kho maṁ bhonto samaṇo gotamo etadavoca na kho 

[2]- gahapati
sake citte ṭhitassa indriyāni atthi te indriyānaṁ aññathattanti
evaṁ vutte ahaṁ bhonto samaṇaṁ gotamaṁ etadavocaṁ kiṁ hi me
bhante indriyānaṁ nāññathattaṁ bhavissati mayhaṁ hi bhante ekaputtako
piyo manāpo kālakato tassa kālakiriyāya neva kammantā
paṭibhanti na bhattaṁ paṭibhāti sohaṁ 3- āḷahanaṁ gantvā gantvā
kandāmi kahaṁ ekaputtaka kahaṁ ekaputtakāti evametaṁ gahapati
evametaṁ gahapati piyajātikā hi gahapati sokaparidevadukkhadomanassupāyāsā
piyappabhūtikāti tassa 4- kho nāmetaṁ bhante evaṁ bhante
bhavissati piyajātikā sokaparidevadukkhadomanassupāyāsā piyappabhūtikā
piyajātikā hi kho bhante ānandasomanassā piyappabhūtikāti
atha khohaṁ bhonto samaṇassa gotamassa bhāsitaṁ anabhinanditvā
appaṭikkositvā 5- uṭṭhāyāsanā pakkāminti. evametaṁ gahapati
evametaṁ gahapati piyajātikā hi gahapati ānandasomanassā

footnote: 1-5 yu. paṭikkositvā. 2 yu. etthantare teti dissati. 3 yu. so.
footnote: 4 yu. kassa. bhanteti natthi.

page number: 491

piyappabhūtikāti. atha kho so gahapati sameti me akkhadhuttehīti
pakkāmi.

[538] atha kho idaṁ kathāvatthuṁ anupubbena rājantepuraṁ pāvisi.
atha kho rājā pasenadi kosalo mallikaṁ deviṁ āmantesi idante
mallike samaṇena gotamena bhāsitaṁ piyajātikā sokaparidevadukkhadomanassupāyāsā
piyappabhūtikāti. sace taṁ mahārāja bhagavatā
bhāsitaṁ evametanti. evamevaṁ panāyaṁ mallikā yaññadeva samaṇo
gotamo bhāsati taṁ tadevassa abbhanumodati sace taṁ mahārāja
bhagavatā bhāsitaṁ evametanti. seyyathāpi nāma ācariyo yaññadeva
antevāsissa bhāsati taṁ tadevassa antevāsī abbhanumodati evametaṁ
ācariya evametaṁ ācariyāti evameva kho tvaṁ mallike yaññadeva
samaṇo gotamo bhāsati taṁ tadevassa abbhanumodasi sace taṁ
mahārāja bhagavatā bhāsitaṁ evametanti cara pire mallike vinassāti.

[539] atha kho mallikā devī nāḷijaṅghaṁ brāhmaṇaṁ āmantesi
ehi tvaṁ brāhmaṇa yena bhagavā tenupasaṅkama upasaṅkamitvā
mama vacanena bhagavato pāde sirasā vandāhi appābādhaṁ appātaṅkaṁ
lahuṭṭhānaṁ balaṁ phāsuvihāraṁ puccha mallikā bhante devī bhagavato
pāde sirasā vandati appābādhaṁ appātaṅkaṁ lahuṭṭhānaṁ balaṁ phāsuvihāraṁ
pucchatīti evañca vadehi bhāsitā nu kho bhante bhagavato 1-
esā vācā piyajātikā sokaparidevadukkhadomanassupāyāsā piyappabhūtikāti

footnote: 1 yu. bhagavatā.

page number: 492

yathā 

[1]- te bhagavā byākaroti taṁ sādhukaṁ uggahetvā
mamāroceyyāsi na hi tathāgatā vitathaṁ bhaṇantīti. evaṁ
bhotīti kho nāḷijaṅgho brāhmaṇo mallikāya deviyā paṭissutvā
yena bhagavā tenupasaṅkami upasaṅkamitvā bhagavatā saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi. ekamantaṁ
nisinno kho nāḷijaṅgho brāhmaṇo bhagavantaṁ etadavoca mallikā
bho gotama devī bhoto gotamassa pāde sirasā vandati appābādhaṁ
appātaṅkaṁ lahuṭṭhānaṁ balaṁ phāsuvihāraṁ pucchati evañca vadeti
bhāsitā nu kho bhante bhagavā esā vācā piyajātikā sokaparideva-
dukkhadomanassupāyāsā piyappabhūtikāti. evametaṁ brāhmaṇa
evametaṁ brāhmaṇa piyajātikā hi brāhmaṇa sokaparidevadukkhadomanassupāyāsā
piyappabhūtikāti. tadimināpetaṁ brāhmaṇa
pariyāyena veditabbaṁ yathā piyajātikā sokaparidevadukkhadomanassupāyāsā
piyappabhūtikāti.

[540] bhūtapubbaṁ brāhmaṇa imissāyeva sāvatthiyā aññatarassā
itthiyā mātā kālamakāsi. sā tassā kālakiriyāya
ummattikā (pts. m ii, 109) khittacittā rathiyāya rathiyaṁ siṅghāṭakena siṅghāṭakaṁ upasaṅkamitvā
evamāha api me mātaraṁ adassatha api me mātaraṁ
adassathāti. imināpi kho etaṁ brāhmaṇa pariyāyena veditabbaṁ
yathā piyajātikā sokaparidevadukkhadomanassupāyāsā piyappabhūtikāti.

footnote: 1 yu. etthantare casaddo dissati.

page number: 493

bhūtapubbaṁ brāhmaṇa imissāyeva sāvatthiyā aññatarassā itthiyā
pitā kālamakāsi ... bhātā kālamakāsi ... bhaginī kālamakāsi ...
putto kālamakāsi ... dhītā kālamakāsi ... sāmiko kālamakāsi.
sā tassa kālakiriyāya ummattikā khittacittā rathiyāya rathiyaṁ
siṅghāṭakena siṅghāṭakaṁ upasaṅkamitvā evamāha api me sāmikaṁ
adassatha api me sāmikaṁ adassathāti. imināpi kho etaṁ brāhmaṇa
pariyāyena veditabbaṁ yathā piyajātikā sokaparidevadukkhadomanassupāyāsā
piyappabhūtikāti.

[541] bhūtapubbaṁ brāhmaṇa imissāyeva sāvatthiyā aññatarassa
purisassa mātā kālamakāsi. so tassā kālakiriyāya
ummattiko khittacitto rathiyāya rathiyaṁ siṅghāṭakena siṅghāṭakaṁ upasaṅkamitvā
evamāha api me mātaraṁ adassatha api me mātaraṁ
adassathāti. imināpi kho etaṁ brāhmaṇa pariyāyena veditabbaṁ
yathā piyajātikā sokaparidevadukkhadomanassupāyāsā piyappabhūtikāti.
bhūtapubbaṁ brāhmaṇa imissāyeva sāvatthiyā aññatarassa purisassa
pitā kālamakāsi ... bhātā kālamakāsi ... bhaginī kālamakāsi ...
putto kālamakāsi ... dhītā kālamakāsi ... pajāpati kālamakāsi.
so tassā kālakiriyāya ummattiko khittacitto rathiyāya rathiyaṁ
siṅghāṭakena siṅghāṭakaṁ upasaṅkamitvā evamāha api me pajāpatiṁ
adassatha api me pajāpatiṁ adassathāti. imināpi kho etaṁ

page number: 494

brāhmaṇa pariyāyena veditabbaṁ yathā piyajātikā sokaparidevadukkha-
domanassupāyāsā piyappabhūtikāti.

[542] bhūtapubbaṁ brāhmaṇa imissāyeva sāvatthiyā aññatarā
itthī ñātikulaṁ agamāsi. tassā te ñātakā sāmikaṁ acchinditvā
aññassa dātukāmā sā ca taṁ na icchati. atha kho sā
itthī 1- sāmikaṁ etadavoca ime mama ayyaputta ñātakā (pts. m ii, 110) taṁ
acchinditvā aññassa dātukāmā ahañca taṁ na icchāmīti.
atha kho so puriso taṁ itthiṁ dvidhā chetvā attānaṁ upphālesi 2-
ubho pecca bhavissāmāti. iminā 3- kho etaṁ brāhmaṇa pariyāyena
veditabbaṁ yathā piyajātikā sokaparidevadukkhadomanassupāyāsā
piyappabhūtikāti.

[543] atha kho nāḷijaṅgho brāhmaṇo bhagavato bhāsitaṁ
abhinanditvā anumoditvā uṭṭhāyāsanā yena mallikā devī tenupasaṅkami
upasaṅkamitvā yāvatako ahosi bhagavatā saddhiṁ kathāsallāpo 4-
sabbaṁ mallikāya deviyā ārocesi. atha kho mallikā
devī yena rājā pasenadi kosalo tenupasaṅkami upasaṅkamitvā
rājānaṁ pasenadikosalaṁ etadavoca taṁ kiṁ maññasi mahārāja piyā
te vajirī kumārīti. evaṁ mallike piyā me vajirī kumārīti. taṁ
kiṁ maññasi mahārāja vajiriyā te kumāriyā vipariṇāmaññathābhāvā

footnote: 1 yu. sāvatthiṁ. 2 yu. uppāṭesi. 3 yu. imināpi.
footnote: 4 yu. etthantare tanti dissati.

page number: 495

uppajjeyyuṁ sokaparidevadukkhadomanassupāyāsāti. vajiriyā me
mallike kumāriyā vipariṇāmaññathābhāvā jīvitassapi siyā aññathattaṁ
kiṁ pana me na uppajjissanti sokaparidevadukkhadomanassupāyāsāti.
idaṁ kho taṁ mahārāja tena bhagavatā jānatā passatā
arahatā sammāsambuddhena sandhāya bhāsitaṁ piyajātikā sokaparideva-
dukkhadomanassupāyāsā piyappabhūtikāti.

[544] taṁ kiṁ maññasi mahārāja piyā te vāsabhakhattiyāti.
evaṁ mallike piyā me vāsabhakhattiyāti. taṁ kiṁ maññasi mahārāja
vāsabhāya te khattiyāya vipariṇāmaññathābhāvā uppajjeyyuṁ
sokaparidevadukkhadomanassupāyāsāti. vāsabhāya 

[1]- mallike khattiyāya
vipariṇāmaññathābhāvā jīvitassapi siyā aññathattaṁ kiṁ pana me
na uppajjissanti sokaparidevadukkhadomanassupāyāsāti. idaṁ kho
taṁ mahārāja tena bhagavatā jānatā passatā arahatā sammāsambuddhena
sandhāya bhāsitaṁ piyajātikā sokaparidevadukkhadomanassupāyāsā
piyappabhūtikāti.

[545] taṁ kiṁ maññasi mahārāja piyo te viḍūḍabho senāpatīti.
evaṁ mallike piyo me viḍūḍabho senāpatīti. taṁ kiṁ maññasi
mahārāja viḍūḍabhassa te senāpatissa vipariṇāmaññathābhāvā
uppajjeyyuṁ sokaparidevadukkhadomanassupāyāsāti. viḍūḍabhassa me
mallike senāpatissa vipariṇāmaññathābhāvā jīvitassapi siyā aññathattaṁ

footnote: 1 yu. etthantare meti dissati.

page number: 496

thattaṁ kiṁ pana me na uppajjissanti sokaparidevadukkhadomanassupāyāsāti.
idaṁ kho taṁ mahārāja tena bhagavatā jānatā passatā
arahatā sammāsambuddhena sandhāya bhāsitaṁ piyajātikā sokaparideva-
dukkhadomanassupāyāsā piyappabhūtikāti.

[546] taṁ kiṁ maññasi mahārāja piyā te ahanti.
evaṁ mallike piyā mesi tvanti. taṁ kiṁ maññasi mahārāja
mayhante vipariṇāmaññathābhāvā uppajjeyyuṁ sokaparidevadukkha-
domanassupāyāsāti. tuyhañhi me mallike vipariṇāmaññathābhāvā
jīvitassapi siyā aññathattaṁ kiṁ pana me na uppajjissanti
sokaparidevadukkhadomanassupāyāsāti. idaṁ kho taṁ mahārāja tena
bhagavatā jānatā passatā arahatā sammāsambuddhena sandhāya bhāsitaṁ
piyajātikā sokaparidevadukkhadomanassupāyāsā piyappabhūtikāti.

[547] taṁ kiṁ maññasi mahārāja piyā te kāsikosalāti.
evaṁ mallike piyā me kāsikosalā kāsikosalānaṁ mallike
ānubhāvena kāsikacandanaṁ paccanubhoma mālāgandhavilepanaṁ dhāremāti.
taṁ kiṁ maññasi mahārāja kāsikosalānaṁ te vipariṇāmaññathābhāvā
uppajjeyyuṁ sokaparidevadukkhadomanassupāyāsāti. kāsikosalānañhi 1-
mallike vipariṇāmaññathābhāvā jīvitassapi siyā aññathattaṁ
kiṁ pana me na uppajjissanti sokaparidevadukkhadomanassupāyāsāti.
idaṁ kho taṁ mahārāja tena bhagavatā jānatā passatā arahatā

footnote: 1 yu. etthantare meti dissati.

page number: 497

sammāsambuddhena sandhāya bhāsitaṁ piyajātikā sokaparidevadukkhadomanassupāyāsā
piyappabhūtikāti 1-.

[548] acchariyaṁ mallike abbhūtaṁ mallike yāvañca so
bhagavā paññāya ativijjha maññe 2- passati ehi mallike
ācamehīti 3-. atha kho rājā pasenadi kosalo uṭṭhāyāsanā
ekaṁsaṁ uttarāsaṅgaṁ karitvā yena bhagavā tenañjalimpaṇāmetvā
tikkhattuṁ udānaṁ udānesi namo tassa bhagavato arahato sammāsambuddhassa
namo tassa .pe. sammāsambuddhassāti.
piyajātikasuttaṁ sattamaṁ.
-------

footnote: 1 yu. piyappabhavikāti. 2 yu. paññāya. 3 yu. ācāmehi.

page number: 498

bāhitiyasuttaṁ

[549] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. atha kho āyasmā ānando
pubbaṇhasamayaṁ nivāsetvā pattacīvaramādāya sāvatthiṁ piṇḍāya pāvisi
sāvatthiyaṁ piṇḍāya caritvā pacchābhattaṁ piṇḍapātapaṭikkanto yena
pubbārāmo migāramātuyā pāsādo tenupasaṅkami divāvihārāya.

[550] tena kho pana samayena rājā pasenadi kosalo ekapuṇḍarīkaṁ
nāgaṁ abhirūhitvā sāvatthiyā niyyāti divādivassa.
addasā kho rājā pasenadi kosalo āyasmantaṁ ānandaṁ dūratova
āgacchantaṁ disvā sirivaḍḍhaṁ mahāmattaṁ āmantesi āyasmā
no eso samma sirivaḍḍha ānandoti. evaṁ mahārāja āyasmā
eso ānandoti. atha kho rājā pasenadi kosalo aññataraṁ
purisaṁ āmantesi ehi tvaṁ ambho purisa yenāyasmā ānando
tenupasaṅkami upasaṅkamitvā mama vacanena āyasmato ānandassa
pāde sirasā vandāhi rājā bhante pasenadi kosalo āyasmato
ānandassa pāde sirasā vandatīti (pts. m ii, 113) evañca vadehi sace kira
bhante āyasmato ānandassa na kiñci accāyikaṁ karaṇīyaṁ āgametu
kira bhante 

[1]- ānando muhuttaṁ anukampaṁ upādāyāti. evaṁ
devāti kho so puriso rañño pasenadissa kosalassa paṭissutvā

footnote: 1 yu. etthantare āyasmāti dissati.

page number: 499

yenāyasmā ānando tenupasaṅkami upasaṅkamitvā āyasmantaṁ
ānandaṁ abhivādetvā ekamantaṁ aṭṭhāsi. ekamantaṁ ṭhito kho
so puriso āyasmantaṁ ānandaṁ etadavoca rājā bhante pasenadi
kosalo āyasmato ānandassa pāde sirasā vandati 

[1]- sace kira
bhante āyasmato ānandassa na kiñci accāyikaṁ karaṇīyaṁ āgametu
kira bhante āyasmā ānando muhuttaṁ anukampaṁ upādāyāti.
adhivāsesi kho āyasmā ānando tuṇhībhāvena.

[551] atha kho rājā pasenadi kosalo yāvatikā nāgassa
bhūmi nāgena gantvā nāgā paccorohitvā pattikova yenāyasmā
ānando tenupasaṅkami upasaṅkamitvā āyasmantaṁ ānandaṁ abhivādetvā
ekamantaṁ aṭṭhāsi. ekamantaṁ ṭhito kho rājā pasenadi
kosalo āyasmantaṁ ānandaṁ etadavoca sace bhante āyasmato
ānandassa na kiñci accāyikaṁ karaṇīyaṁ sādhu bhante āyasmā
ānando yena aciravatiyā nadiyā tīraṁ tenupasaṅkamatu anukampaṁ
upādāyāti. adhivāsesi kho āyasmā ānando tuṇhībhāvena.
atha kho āyasmā ānando yena aciravatiyā nadiyā tīraṁ tenupasaṅkami
upasaṅkamitvā aññatarasmiṁ rukkhamūle paññatte āsane
nisīdi. atha kho rājā pasenadi kosalo yāvatikā nāgassa
bhūmi nāgena gantvā nāgā paccorohitvā pattikova yenāyasmā
ānando tenupasaṅkami upasaṅkamitvā āyasmantaṁ ānandaṁ

footnote: 1 yu. etthantare evañca vadetīti dissati.

page number: 500

abhivādetvā ekamantaṁ aṭṭhāsi. ekamantaṁ ṭhito kho rājā
pasenadi kosalo āyasmantaṁ ānandaṁ etadavoca idha bhante
āyasmā ānando kaṭṭhatthare 1- nisīdatūti. alaṁ mahārāja nisīda
tvaṁ nisinno ahaṁ sake āsaneti. nisīdi kho rājā pasenadi
kosalo paññatte āsane.

[552] nisajja kho rājā pasenadi kosalo āyasmantaṁ ānandaṁ
etadavoca kinnu kho bhante ānanda so bhagavā tathārūpaṁ kāyasamācāraṁ
samācareyya yvāyaṁ 2- kāyasamācāro opārambho samaṇehi
brāhmaṇehi viññūhīti. (pts. m ii, 114) na kho mahārāja so bhagavā tathārūpaṁ
kāyasamācāraṁ samācareyya yvāyaṁ kāyasamācāro opārambho samaṇehi
brāhmaṇehi viññūhīti. kiṁ pana bhante ānanda so bhagavā
tathārūpaṁ vacīsamācāraṁ .pe. manosamācāraṁ samācareyya yvāyaṁ manosamācāro
opārambho samaṇehi brāhmaṇehi viññūhīti. na
kho mahārāja so bhagavā tathārūpaṁ manosamācāraṁ samācareyya yvāyaṁ
manosamācāro opārambho samaṇehi brāhmaṇehi viññūhīti.

[553] acchariyaṁ bhante abbhūtaṁ bhante yañhi mayaṁ bhante
nāsakkhimhā pañhena paripūretuṁ taṁ bhante āyasmatā ānandena
pañhassa veyyākaraṇena paripūritaṁ ye te bhante bālā abyattā
ananuvicca appariyogāhetvā paresaṁ vaṇṇaṁ vā avaṇṇaṁ vā
bhāsanti na mayantaṁ sārato paccāgacchāma ye ca kho te

footnote: 1 yu. hatthatthare. 2 yu. sabbattha yvāssāti dissati.

page number: 501

bhante paṇḍitā byattā 1- viyattā 2- medhāvino anuvicca
pariyogāhetvā paresaṁ vaṇṇaṁ vā avaṇṇaṁ vā bhāsanti taṁ mayaṁ
sārato paccāgacchāma katamo pana bhante ānanda kāyasamācāro
opārambho samaṇehi brāhmaṇehi viññūhīti. yo
kho mahārāja kāyasamācāro akusalo. katamo pana bhante
kāyasamācāro akusalo. yo kho mahārāja kāyasamācāro
sāvajjo. katamo pana bhante kāyasamācāro sāvajjo. yo
kho mahārāja kāyasamācāro sabyāpajjho. katamo pana bhante
kāyasamācāro sabyāpajjho. yo kho mahārāja kāyasamācāro
dukkhavipāko. katamo pana bhante kāyasamācāro dukkhavipāko.
yo kho mahārāja kāyasamācāro attabyābādhāyapi saṁvattati
parabyābādhāyapi saṁvattati ubhayabyābādhāyapi saṁvattati tassa
akusalā dhammā abhivaḍḍhanti kusalā dhammā parihāyanti evarūpo
kho pana mahārāja kāyasamācāro opārambho samaṇehi
brāhmaṇehi viññūhīti. katamo pana bhante ānanda vacīsamācāro
.pe. manosamācāro opārambho samaṇehi brāhmaṇehi(pts. m ii, 115) 
viññūhīti. yo kho mahārāja manosamācāro akusalo.
katamo pana bhante manosamācāro akusalo. yo kho mahārāja
manosamācāro sāvajjo. katamo pana bhante manosamācāro
sāvajjo. yo kho mahārāja manosamācāro sabyāpajjho.

footnote: 1 yu. ayaṁ pāṭho natthi. 2 yu vyattā.

page number: 502

katamo pana bhante manosamācāro sabyāpajjho. yo kho
mahārāja manosamācāro dukkhavipāko. katamo pana bhante
manosamācāro dukkhavipāko. yo kho mahārāja manosamācāro
attabyābādhāyapi saṁvattati parabyābādhāyapi saṁvattati
ubhayabyābādhāyapi saṁvattati tassa akusalā dhammā abhivaḍḍhanti kusalā
dhammā parihāyanti evarūpo kho mahārāja manosamācāro opārambho
samaṇehi brāhmaṇehi viññūhīti.

[554] kiṁ nu kho bhante ānanda so bhagavā sabbesaṁyeva
akusalānaṁ dhammānaṁ pahānaṁ vaṇṇetīti. sabbākusaladhammapahīno
kho mahārāja tathāgato kusaladhammasamannāgato 1-. katamo pana
bhante ānanda kāyasamācāro anopārambho samaṇehi brāhmaṇehi
viññūhīti. yo kho mahārāja kāyasamācāro kusalo. katamo
pana bhante kāyasamācāro kusalo. yo kho mahārāja kāyasamācāro
anavajjo. katamo pana bhante kāyasamācāro anavajjo.
yo kho mahārāja kāyasamācāro abyāpajjho.
katamo pana bhante kāyasamācāro abyāpajjho. yo kho
mahārāja kāyasamācāro sukhavipāko. katamo pana bhante kāyasamācāro
sukhavipāko. yo kho mahārāja kāyasamācāro nevattabyābādhāyapi
saṁvattati na parabyābādhāyapi saṁvattati na ubhayabyābādhāyapi
saṁvattati tassa akusalā dhammā parihāyanti kusalā

footnote: 1 yu. kusaladhammasamannāgatoti.

page number: 503

dhammā abhivaḍḍhanti evarūpo kho mahārāja kāyasamācāro
anopārambho samaṇehi brāhmaṇehi viññūhīti. katamo pana
bhante (pts. m ii, 116) ānanda vacīsamācāro .pe. manosamācāro anopārambho
samaṇehi brāhmaṇehi viññūhīti. yo kho mahārāja manosamācāro
kusalo. katamo pana bhante manosamācāro kusalo.
yo kho mahārāja manosamācāro anavajjo. katamo pana bhante
manosamācāro anavajjo. yo kho mahārāja manosamācāro
abyāpajjho. katamo pana bhante manosamācāro abyāpajjho.
yo kho mahārāja manosamācāro sukhavipāko. katamo pana
bhante manosamācāro sukhavipāko. yo kho mahārāja manosamācāro
nevattabyābādhāyapi saṁvattati na parabyābādhāyapi saṁvattati
na ubhayabyābādhāyapi saṁvattati tassa akusalā dhammā parihāyanti
kusalā dhammā abhivaḍḍhanti evarūpo kho mahārāja manosamācāro
anopārambho samaṇehi brāhmaṇehi viññūhīti.

[555] kinnu kho pana bhante 1- ānanda so bhagavā sabbesaṁyeva
kusalānaṁ dhammānaṁ upasampadaṁ vaṇṇetīti. sabbākusaladhammapahīno
kho mahārāja tathāgato kusaladhammasamannāgatoti.

[556] acchariyaṁ bhante abbhūtaṁ bhante yāva subhāsitañcidaṁ
bhante āyasmatā ānandena iminā ca mayaṁ bhante āyasmato
ānandassa subhāsitena attamanābhiraddhā evaṁ attamanābhiraddhā 

[2]-

footnote: 1 yu. kiṁ pana bhante. 2 yu. etthantare casaddo dissati.

page number: 504

mayaṁ bhante āyasmato ānandassa subhāsitena sace bhante
āyasmato ānandassa hatthiratanaṁ kappeyya hatthiratanampi mayaṁ
āyasmato ānandassa dadeyyāma sace bhante āyasmato
ānandassa assaratanaṁ kappeyya assaratanampi mayaṁ āyasmato
ānandassa dadeyyāma sace bhante āyasmato ānandassa
gāmavaraṁ kappeyya gāmavarampi mayaṁ āyasmato ānandassa
dadeyyāma apica bhante mayampanetaṁ jānāma netaṁ āyasmato
ānandassa kappatīti ayaṁ me bhante bāhitikā raññā māgadhena
ajātasattunā vedehiputtena chattanāḷiyā pakkhipitvā pahitā soḷasasamā
āyāmena aṭṭhasamā vitthārena taṁ bhante āyasmā ānando
paṭiggaṇhātu (pts. m ii, 117) anukampaṁ upādāyāti. alaṁ mahārāja paripuṇṇaṁ
me ticīvaranti.

[557] ayaṁ bhante aciravatī nadī diṭṭhā āyasmatā ceva
ānandena amhehi ca yathā 1- upari pabbate mahāmegho abhippavuṭṭho
hoti athāyaṁ aciravatī nadī ubhato kullāni 2- saṁvisandantī
gacchati evameva kho bhante āyasmā ānando imāya bāhitikāya
attano ticīvaraṁ karissati yaṁ pana āyasmato ānandassa
purāṇaṁ ticīvaraṁ taṁ sabrahmacārīhi saṁvibhajissati evāyaṁ amhākaṁ
dakkhiṇā saṁvisandantī maññe gamissati paṭiggaṇhātu bhante
āyasmā ānando bāhitikanti. paṭiggahesi kho āyasmā

footnote: 1 yu. yadā. 2 yu. kūlāni.

page number: 505

ānando bāhitikaṁ. atha kho rājā pasenadi kosalo āyasmantaṁ
ānandaṁ etadavoca handa cadāni 1- mayaṁ bhante ānanda gacchāma
bahukiccā mayaṁ bahukaraṇīyāti. yassadāni tvaṁ mahārāja kālaṁ
maññasīti. atha kho rājā pasenadi kosalo āyasmato
ānandassa bhāsitaṁ abhinanditvā 

[2]- uṭṭhāyāsanā āyasmantaṁ ānandaṁ
abhivādetvā padakkhiṇaṁ katvā pakkāmi.

[558] atha kho āyasmā ānando acirapakkantassa 

[3]- pasenadissa
kosalassa yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinno kho āyasmā
ānando yāvatako ahosi raññā pasenadinā kosalena saddhiṁ
kathāsallāpo taṁ sabbaṁ bhagavato ārocesi tañca bāhitikaṁ bhagavato
pādāsi. atha kho bhagavā bhikkhū āmantesi lābhā bhikkhave
rañño pasenadissa kosalassa suladdhaṁ 4- bhikkhave rañño pasenadissa
kosalassa yaṁ rājā pasenadi kosalo labhati ānandaṁ dassanāya
labhati payirupāsanāyāti.
idamavoca bhagavā attamanā te bhikkhū bhagavato bhāsitaṁ
abhinandunti.
bāhitiyasuttaṁ niṭṭhitaṁ aṭṭhamaṁ.
---------

footnote: 1 yu. handa va dāni. 2 yu. etthantare anumoditvāti dissati.
footnote: 3 (pts. m ii, 118) yu. etthantare raññoti dissati. 4 yu. suladdhalābhā.

page number: 506

dhammacetiyasuttaṁ

[559] evamme sutaṁ ekaṁ samayaṁ bhagavā sakkesu viharati
medaḷupaṁ nāma sakyānaṁ nigamo. tena kho pana samayena rājā
pasenadi kosalo nagarakaṁ 1- anuppatto hoti kenacideva karaṇīyena.
atha kho rājā pasenadi kosalo dīghaṁ kārāyanaṁ āmantesi yojehi
samma kārāyana bhadrāni bhadrāni yānāni uyyānabhūmiyaṁ gacchāma
subhūmiṁ dassanāyāti. evaṁ devāti kho dīgho kārāyano rañño
pasenadissa kosalassa paṭissutvā bhadrāni bhadrāni yānāni yojāpetvā
rañño pasenadissa kosalassa paṭivedesi yuttāni kho te
deva bhadrāni bhadrāni yānāni yassadāni kālaṁ maññasīti.

[560] atha kho rājā pasenadi kosalo bhadraṁ yānaṁ abhirūhitvā
bhadrehi bhadrehi yānehi nagarakamhā niyyāsi mahaccarājānubhāvena
yena ārāmo tena pāyāsi yāvatikā yānassa bhūmi
yānena gantvā yānā paccorohitvā pattikova ārāmaṁ pāvisi.
addasā kho rājā pasenadi kosalo ārāme jaṅghāvihāraṁ anucaṅkamamāno
anuvicaramāno rukkhamūlāni pāsādikāni pāsādanīyāni
appasaddāni appanigghosāni vijanavātāni manussarāhasseyyakāni
paṭisallānasāruppāni disvāna bhagavantaṁyeva ārabbha pīti udapādi
imāni kho tāni rukkhamūlāni pāsādikāni pāsādanīyāni appasaddāni

footnote: 1 yu. naṅgarakaṁ.

page number: 507

saddāni appanigghosāni vijanavātāni manussarāhasseyyakāni
paṭisallānasāruppāni yattha sudaṁ mayantaṁ bhagavantaṁ payirupāsāma
arahantaṁ sammāsambuddhanti. atha kho rājā pasenadi kosalo
dīghaṁ kārāyanaṁ āmantesi imāni kho samma kārāyana tāni
rukkhamūlāni pāsādikāni pāsādanīyāni appasaddāni appanigghosāni
vijanavātāni manussarāhasseyyakāni paṭisallānasāruppāni yattha (pts. m ii, 119) sudaṁ
mayantaṁ bhagavantaṁ payirupāsāma arahantaṁ sammāsambuddhaṁ kahaṁ nu kho
samma kārāyana etarahi so bhagavā viharati arahaṁ sammāsambuddhoti.
atthi mahārāja medaḷupaṁ nāma sakyānaṁ nigamo tattha so bhagavā
etarahi viharati arahaṁ sammāsambuddhoti. kīvadūro pana samma
kārāyana nagarakamhā medaḷupaṁ nāma sakyānaṁ nigamo hotīti. na
dūre mahārāja tīṇi yojanāni sakkā divasāvasesena gantunti.
tenahi samma kārāyana yojehi bhadrāni bhadrāni yānāni gamissāma
mayantaṁ bhagavantaṁ dassanāya arahantaṁ sammāsambuddhanti. evaṁ
devāti kho dīgho kārāyano rañño pasenadissa kosalassa paṭissutvā
bhadrāni bhadrāni yānāni yojāpetvā rañño pasenadissa
kosalassa paṭivedesi yuttāni kho te deva bhadrāni bhadrāni
yānāni yassadāni kālaṁ maññasīti.

[561] atha kho rājā pasenadi kosalo bhadraṁ yānaṁ abhirūhitvā
bhadrehi bhadrehi yānehi nagarakamhā yena medaḷupaṁ nāma

page number: 508

sakyānaṁ nigamo tena pāyāsi teneva divasāvasesena medaḷupaṁ nāma
sakyānaṁ nigamaṁ sampāpuṇi yena ārāmo tena pāyāsi yāvatikā
yānassa bhūmi yānena gantvā yānā paccorohitvā pattikova
ārāmaṁ pāvisi. tena kho pana samayena sambahulā bhikkhū abbhokāse
caṅkamanti. atha kho rājā pasenadi kosalo yena te bhikkhū
tenupasaṅkami upasaṅkamitvā te bhikkhū etadavoca kahaṁ nu kho
bhante etarahi so bhagavā viharati arahaṁ sammāsambuddho dassanakāmā
hi mayantaṁ bhagavantaṁ arahantaṁ sammāsambuddhanti. eso
mahārāja vihāro saṁvutadvāro tena appasaddo upasaṅkamitvā
ataramāno āḷindaṁ pavisitvā ukkāsitvā aggaḷaṁ ākoṭṭehi
vivarissati te bhagavā dvāranti. atha kho rājā pasenadi kosalo
tattheva khaggañca uṇhisañca dīghassa kārāyanassa pādāsi.
atha kho dīghassa kārāyanassa etadahosi rahāyati khodāni
mahārājā idhevadāni mayā ṭhātabbanti. atha kho rājā pasenadi
kosalo yena so vihāro saṁvutadvāro tena appasaddo upasaṅkamitvā
ataramāno āḷindaṁ (pts. m ii, 120) pavisitvā ukkāsitvā aggaḷaṁ
ākoṭṭesi. vivari bhagavā dvāraṁ. atha kho rājā pasenadi
kosalo vihāraṁ pavisitvā bhagavato pādesu sirasā nipatitvā 1-
bhagavato pādāni mukhena ca paricumbati pāṇīhi ca parisambāhati
nāmañca sāveti rājāhaṁ bhante pasenadi kosalo rājāhaṁ bhante

footnote: 1 yu. patitvā.

page number: 509

pasenadi kosaloti. kiṁ pana tvaṁ mahārāja atthavasaṁ sampassamāno
imasmiṁ sarīre evarūpaṁ paramanipaccakāraṁ 1- karosi mittūpahāraṁ
upadaṁsesīti.

[562] atthi kho me bhante bhagavati dhammanvayo hoti
sammāsambuddho bhagavā svākkhāto bhagavatā dhammo supaṭipanno
bhagavato sāvakasaṅghoti. idhāhaṁ bhante bhagavā 2- passāmi eke
samaṇabrāhmaṇe pariyantakataṁ brahmacariyaṁ carante dasapi vassāni
vīsampi vassāni tiṁsampi vassāni cattāḷīsampi vassāni. te
aparena samayena sunhātā suvilittā kappitakesamassū pañcahi kāmaguṇehi
samappitā samaṅgībhūtā paricārenti 3-. idha panāhaṁ bhante
bhikkhū passāmi yāvajīvaṁ āpāṇakoṭikaṁ paripuṇṇaṁ parisuddhaṁ brahmacariyaṁ
carante. na kho panāhaṁ bhante ito bahiddhā aññaṁ evaṁ
paripuṇṇaṁ parisuddhaṁ brahmacariyaṁ samanupassāmi. ayampi kho me 4-
bhante bhagavati dhammanvayo hoti sammāsambuddho bhagavā svākkhāto
bhagavatā dhammo supaṭipanno bhagavato sāvakasaṅghoti.

[563] puna caparaṁ bhante rājānopi rājūhi vivadanti khattiyāpi
khattiyehi vivadanti brāhmaṇāpi brāhmaṇehi vivadanti gahapatayopi
gahapatīhi vivadanti mātāpi puttena vivadati puttopi mātarā vivadati
pitāpi puttena vivadati puttopi pitarā vivadati 

[5]- bhātāpi bhaginiyā

footnote: 1 yu. ...paccākāraṁ. 2 yu. ayaṁ pāṭho natthi. 3 sī. parivārenti.
footnote: 4 ayaṁ pāṭho natthi. 5 yu. etthantare bhātāpi bhātarā vivadatīti dissanti.

page number: 510

vivadati bhaginīpi (pts. m ii, 121) bhātarā vivadati sahāyopi sahāyena vivadati. idha
panāhaṁ bhante bhikkhū passāmi samagge sammodamāne avivadamāne
khīrodakībhūte aññamaññaṁ piyacakkhūhi sampassante viharante.
na kho panāhaṁ bhante ito bahiddhā aññaṁ evaṁ samaggaṁ parisaṁ
samanupassāmi. ayampi kho me bhante bhagavati dhammanvayo hoti
sammāsambuddho bhagavā svākkhāto bhagavatā dhammo supaṭipanno
bhagavato sāvakasaṅghoti.

[564] puna caparāhaṁ bhante ārāmena ārāmaṁ uyyānena
uyyānaṁ anucaṅkamāmi anuvicarāmi sohaṁ tattha passāmi eke
samaṇabrāhmaṇe kise lūkhe dubbaṇṇe upaṇḍupaṇḍukajāte dhamanisanthatagatte
na viya maññe cakkhuṁ bandhante janassa dassanāya.
tassa mayhaṁ bhante etadahosi 1- addhā ime āyasmanto anabhiratā
vā brahmacariyaṁ caranti atthi vā tesaṁ kiñci pāpaṁ 

[2]- kataṁ paṭicchannaṁ
tathā ime āyasmanto kisā lūkhā dubbaṇṇā upaṇḍupaṇḍukajātā
dhamanisanthatagattā na viya maññe cakkhuṁ bandhanti janassa
dassanāyāti. tyāhaṁ upasaṅkamitvā evaṁ vadāmi kiṁ nu kho
tumhe āyasmanto kisā lūkhā dubbaṇṇā upaṇḍupaṇḍukajātā
dhamanisanthatagattā na viya maññe cakkhuṁ bandhatha janassa dassanāyāti.
te evamāhaṁsu bandhukarogo no mahārājāti. idha panāhaṁ bhante

footnote: 1 sī. yu. evaṁ hoti. 2 yu. etthantare kammanti dissati.

page number: 511

bhikkhū passāmi haṭṭhappahaṭṭhe udaggudagge abhiratarūpe piṇindriye 1-
appossukke pannalome paradavutte migabhūtena cetasā viharante.
tassa mayhaṁ bhante etadahosi addhā ime āyasmanto tassa
bhagavato sāsane uḷāraṁ pubbenāparaṁ visesaṁ jānanti tathā ime
āyasmanto haṭṭhappahaṭṭhā udaggudaggā abhiratarūpā piṇindriyā 1-
appossukkā pannalomā paradavuttā migabhūtena cetasā viharantīti.
ayampi kho me bhante bhagavati dhammanvayo hoti sammāsambuddho
bhagavā svākkhāto bhagavatā dhammo supaṭipanno bhagavato sāvakasaṅghoti.

[565] puna caparāhaṁ bhante rājā khattiyo muddhāvasitto
pahomi ghātetāyaṁ vā ghātetuṁ jāpetāyaṁ vā jāpetuṁ pabbājetāyaṁ
vā pabbājetuṁ. tassa mayhaṁ bhante aṭṭakaraṇe 2- nisinnassa
antarantarā kathaṁ opātenti sohaṁ na labhāmi mā me bhonto
aṭṭakaraṇe nisinnassa antarantarā kathaṁ opātetha kathāpariyosānaṁ
me bhavanto āgamentūti. tassa mayhaṁ bhante antarantarā kathaṁ
opātenti. idha panāhaṁ bhante bhikkhū passāmi yasmiṁ samaye
bhagavā anekasatāya parisāya dhammaṁ deseti neva tasmiṁ samaye
bhagavato sāvakānaṁ khipitasaddo vā hoti ukkāsitasaddo vā.
bhūtapubbaṁ bhante bhagavā anekasatāya parisāya dhammaṁ desesi tatra
aññataro bhagavato sāvako ukkāsi. tamenaṁ aññataro sabrahmacārī

footnote: 1 yu. piṇitindriye. 2 yu. atthatharaṇe.

page number: 512

jannukena ghaṭṭesi appasaddo āyasmā hotu mā āyasmā
saddamakāsi satthā no bhagavā dhammaṁ desetīti. tassa mayhaṁ
bhante etadahosi acchariyaṁ vata bho abbhūtaṁ vata bho adaṇḍena
vata kira bho asatthena evaṁ suvinītā parisā bhavissatīti. na
kho panāhaṁ bhante ito bahiddhā aññaṁ evaṁ suvinītaṁ parisaṁ
samanupassāmi. ayampi kho me bhante bhagavati dhammanvayo hoti
sammāsambuddho bhagavā svākkhāto bhagavatā dhammo supaṭipanno
bhagavato sāvakasaṅghoti.

[566] puna caparāhaṁ bhante passāmi idhekacce khattiyapaṇḍite
nipuṇe kataparappavāde vāḷavedhirūpe. te bhindantā maññe caranti
paññāgatena diṭṭhigatāni. te suṇanti samaṇo khalu bho gotamo
amukaṁ nāma gāmaṁ vā nigamaṁ vā osarissatīti. te pañhaṁ abhisaṅkharonti
imaṁ mayaṁ pañhaṁ samaṇaṁ gotamaṁ upasaṅkamitvā pucchissāma
evañce no puṭṭho evaṁ byākarissati evamassa mayaṁ vādaṁ
āropessāma evañcepi no puṭṭho evaṁ byākarissati evampissa
mayaṁ vādaṁ āropessāmāti. te suṇanti samaṇo khalu bho
gotamo amukaṁ (pts. m ii, 123) nāma gāmaṁ vā nigamaṁ vā osaṭoti. te yena
bhagavā tenupasaṅkamanti. te bhagavā dhammiyā kathāya sandasseti
samādapeti samuttejeti sampahaṁseti. te bhagavatā dhammiyā kathāya
sandassitā samādapitā samuttejitā sampahaṁsitā na ceva bhagavantaṁ

page number: 513

pañhaṁ pucchanti kutassa 1- vādaṁ āropessanti aññadatthuṁ 2- bhagavato
sāvakā sampajjanti. ayampi kho me bhante bhagavati dhammanvayo
hoti sammāsambuddho bhagavā svākkhāto bhagavatā dhammo supaṭipanno
bhagavato sāvakasaṅghoti.

[567] puna caparāhaṁ bhante passāmi idhekacce brāhmaṇapaṇḍite
.pe. gahapatipaṇḍite ... samaṇapaṇḍite nipuṇe kataparappavāde
vāḷavedhirūpe. te bhindantā maññe caranti paññāgatena
diṭṭhigatāni. te suṇanti samaṇo khalu bho gotamo
amukaṁ nāma gāmaṁ vā nigamaṁ vā osarissatīti. te pañhaṁ
abhisaṅkharonti imaṁ mayaṁ pañhaṁ samaṇaṁ gotamaṁ upasaṅkamitvā
pucchissāma evañce no puṭṭho evaṁ byākarissati evamassa
mayaṁ vādaṁ āropessāma evañcepi no puṭṭho evaṁ byākarissati
evaṁpissa mayaṁ vādaṁ āropessāmāti. te suṇanti
samaṇo khalu bho gotamo amukaṁ nāma gāmaṁ vā nigamaṁ vā
osaṭoti. te yena bhagavā tenupasaṅkamanti. te bhagavā
dhammiyā kathāya sandasseti samādapeti samuttejeti sampahaṁseti.
te bhagavatā dhammiyā kathāya sandassitā samādapitā samuttejitā
sampahaṁsitā na ceva bhagavantaṁ pañhaṁ pucchanti kutassa vādaṁ āropessanti
aññadatthuṁ bhagavantaṁyeva okāsaṁ yācanti agārasmā
anagāriyaṁ pabbajjāya. te bhagavā pabbājeti. te tathā

footnote: 1 yu. kuto. 2 yu. aññadatthu.

page number: 514

pabbajitā 1- samānā vūpakaṭṭhā appamattā ātāpino pahitattā
viharantā nacirasseva yassatthāya kulaputtā sammadeva agārasmā anagāriyaṁ
pabbajanti tadanuttaraṁ brahmacariyapariyosānaṁ diṭṭheva dhamme sayaṁ
abhiññā sacchikatvā upasampajja viharanti. te evamāhaṁsu mayaṁ 2-
vata bho anassāma mayaṁ hi pubbe assamaṇāva samānā samaṇāmhāti
paṭijānimhā abrāhmaṇāva samānā brāhmaṇāmhāti paṭijānimhā
anarahantova samānā arahantomhāti paṭijānimhā idāni khomha 3-
samaṇā idāni khomha brāhmaṇā idāni khomha arahantoti.
ayampi kho me bhante bhagavati dhammanvayo hoti sammāsambuddho
bhagavā svākkhāto bhagavatā dhammo supaṭipanno bhagavato sāvakasaṅghoti.

[568] puna caparaṁ bhante ime 4- (pts. m ii, 124) isidantapurāṇā 5- thapatayo
mamabhattā mamayānā 6- ahaṁ nesaṁ jīvitaṁ dātā yasassa āhattā
atha ca pana no tathā mayi nipaccakāraṁ karonti yathā bhagavati.
bhūtapubbāhaṁ bhante senaṁ abbhuyyāto samāno ime 7- isidantapurāṇe
thapatayo vīmaṁsamāno aññatarasmiṁ sambādhe āvasathe
vāsaṁ upagacchiṁ. atha kho bhante ime isidantapurāṇā thapatayo
bahudeva rattiṁ dhammiyā kathāya vītināmetvā yato assosuṁ kho

footnote: 1 sī. yu. pabbājitā. 2 sī. yu. manaṁ vata. 3 yu. khomhā. 4 yu. imeti natthi.
footnote: 5 yu. isidattapurāṇāti dissati. 6 sī. sānā. 7 yu. imeva.

page number: 515

bhagavantaṁ tato sīsaṁ katvā maṁ pādato karitvā nipajjiṁsu. tassa
mayhaṁ bhante etadahosi acchariyaṁ vata bho abbhūtaṁ vata bho
ime isidantapurāṇā thapatayo mamabhattā mamayānā ahaṁ nesaṁ
jīvitaṁ dātā yasassa āhattā atha ca pana no tathā mayi
nipaccakāraṁ karonti yathā bhagavati. addhā ime āyasmanto
tassa bhagavato sāsane oḷāraṁ pubbenāparaṁ visesaṁ jānantīti 1-.
ayampi 2- kho bhante bhagavati dhammanvayo hoti sammāsambuddho
bhagavā svākkhāto bhagavatā dhammo supaṭipanno bhagavato sāvakasaṅghoti.

[569] puna caparaṁ bhante bhagavāpi khattiyo ahampi khattiyo
bhagavāpi kosalo 3- ahampi kosalo bhagavāpi āsītiko ahampi
āsītiko yampi kho 4- bhante bhagavāpi khattiyo ahampi khattiyo
bhagavāpi kosalo ahampi kosalo bhagavāpi āsītiko ahampi āsītikoti 5-.
imināvārahāmevāhaṁ bhante bhagavati paramanipaccakāraṁ
kattuṁ mittūpahāraṁ upadaṁsetuṁ handa cadāni mayaṁ bhante gacchāma
bahukiccā mayaṁ bahukaraṇīyāti. yassadāni tvaṁ mahārāja kālaṁ
maññasīti. atha kho rājā pasenadi kosalo uṭṭhāyāsanā
bhagavantaṁ abhivādetvā padakkhiṇaṁ katvā pakkāmi.

[570] atha kho bhagavā acirapakkantassa rañño pasenadissa
kosalassa bhikkhū āmantesi eso bhikkhave rājā pasenadi kosalo

footnote: 1 yu. sañjānantīti. 2 yu. ayampi kho me. 3 yu. sabbattha kosalakoti dissati.
footnote: 4 yu. (pts. m ii, 125) khosaddo natthi. 5 yu. itisaddo natthi.

page number: 516

dhammacetiyāni bhāsitvā uṭṭhāyāsanā pakkanto uggaṇhatha bhikkhave
dhammacetiyāni pariyāpuṇātha bhikkhave dhammacetiyāni dhāretha bhikkhave
dhammacetiyāni atthasañhitāni bhikkhave dhammacetiyāni ādibrahmacariyakānīti.
idamavoca bhagavā attamanā te bhikkhū bhagavato bhāsitaṁ
abhinandunti.
dhammacetiyasuttaṁ niṭṭhitaṁ navamaṁ.
-----------

page number: 517

kaṇṇakatthalasuttaṁ

[571] evamme sutaṁ ekaṁ samayaṁ bhagavā udaññāyaṁ 1- viharati
kaṇṇakatthale migadāye. tena kho pana samayena rājā pasenadi
kosalo udaññaṁ anuppatto hoti kenacideva karaṇīyena. atha
kho rājā pasenadi kosalo aññataraṁ purisaṁ āmantesi ehi
tvaṁ ambho purisa yena bhagavā tenupasaṅkama upasaṅkamitvā mama
vacanena bhagavato pāde sirasā vandāhi appābādhaṁ appātaṅkaṁ
lahuṭṭhānaṁ balaṁ phāsuvihāraṁ puccha rājā bhante pasenadi kosalo
bhagavato pāde sirasā vandati appābādhaṁ appātaṅkaṁ lahuṭṭhānaṁ
balaṁ phāsuvihāraṁ pucchatīti evañca vadehi ajja kira bhante
rājā pasenadi kosalo pacchābhattaṁ bhuttapātarāso bhagavantaṁ
dassanāya upasaṅkamissatīti. evaṁ devāti kho so puriso
rañño pasenadissa kosalassa paṭissutvā yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho so puriso bhagavantaṁ etadavoca rājā bhante
pasenadi kosalo bhagavato pāde sirasā vandati appābādhaṁ
appātaṅkaṁ lahuṭṭhānaṁ balaṁ phāsuvihāraṁ pucchati evañca vadeti
ajja kira bhante rājā pasenadi kosalo pacchābhattaṁ bhuttapātarāso
bhagavantaṁ dassanāya upasaṅkamissatīti.

footnote: 1 yu. ujuññāyaṁ.

page number: 518

[572] assosuṁ kho somā ca bhaginī sakulā ca bhaginī ajja
kira rājā pasenadi kosalo pacchābhattaṁ bhuttapātarāso bhagavantaṁ
dassanāya upasaṅkamissatīti. atha kho somā ca bhaginī sakulā ca
bhaginī rājānaṁ pasenadiṁ kosalaṁ bhattābhihāre upasaṅkamitvā etadavocuṁ
tenahi mahārāja amhākaṁpi vacanena bhagavato pāde sirasā vandāhi
appābādhaṁ appātaṅkaṁ lahuṭṭhānaṁ balaṁ phāsuvihāraṁ puccha somā
ca bhante bhaginī sakulā ca bhaginī bhagavato pāde sirasā vandanti
appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchantīti.

[573] atha kho rājā pasenadi kosalo pacchābhattaṁ bhuttapātarāso
yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi. ekamantaṁ nisinno kho rājā
pasenadi kosalo bhagavantaṁ etadavoca somā ca bhante bhaginī
sakulā ca bhaginī bhagavato pāde sirasā vandanti appābādhaṁ
appātaṅkaṁ lahuṭṭhānaṁ balaṁ phāsuvihāraṁ pucchantīti. kiṁ pana mahārāja
somā ca bhaginī sakulā ca bhaginī aññaṁ dūtaṁ nālatthunti.
assosuṁ kho bhante somā ca bhaginī sakulā ca bhaginī ajja kira
rājā pasenadi kosalo pacchābhattaṁ bhuttapātarāso bhagavantaṁ
dassanāya upasaṅkamissatīti atha kho bhante somā ca bhaginī
sakulā ca bhaginī maṁ bhattābhihāre upasaṅkamitvā etadavocuṁ tenahi
mahārāja amhākaṁpi vacanena bhagavato pāde sirasā vandāhi appābādhaṁ

page number: 519

appātaṅkaṁ lahuṭṭhānaṁ balaṁ phāsuvihāraṁ puccha somā ca 

[1]-
bhaginī sakulā ca bhaginī bhagavato pāde sirasā vandanti appābādhaṁ
appātaṅkaṁ lahuṭṭhānaṁ balaṁ phāsuvihāraṁ pucchantīti. sukhiniyo hontu
mahārāja somā ca bhaginī sakulā ca bhaginīti.

[574] atha kho rājā pasenadi kosalo bhagavantaṁ etadavoca
sutaṁ metaṁ bhante samaṇo gotamo evamāha natthi so samaṇo
vā brāhmaṇo vā (pts. m ii, 127) yo sabbaññū sabbadassāvī parisesaṁ 2- ñāṇadassanaṁ
paṭijānissati netaṁ ṭhānaṁ vijjatīti ye te bhante evamāhaṁsu
samaṇo gotamo evamāha natthi so samaṇo vā brāhmaṇo vā
yo sabbaññū sabbadassāvī apparisesaṁ ñāṇadassanaṁ paṭijānissati
netaṁ ṭhānaṁ vijjatīti kacci te bhante bhagavato vuttavādino na ca
bhagavantaṁ abbhūtena abbhācikkhanti dhammassa cānudhammaṁ byākaronti
na ca koci sahadhammiko vādānuvādo gārayhaṁ ṭhānaṁ āgacchatīti.
ye te mahārāja evamāhaṁsu samaṇo gotamo evamāha natthi
so samaṇo vā brāhmaṇo vā yo sabbaññū sabbadassāvī
apparisesaṁ ñāṇadassanaṁ paṭijānissati netaṁ ṭhānaṁ vijjatīti na me
te vuttavādino abbhācikkhanti ca pana maṁ te asatā abbhūtenāti.

[575] atha kho rājā pasenadi kosalo viḍūḍabhaṁ senāpatiṁ
āmantesi ko nu kho senāpati imaṁ kathāvatthuṁ rājantepure
abbhudāhāsīti. sañjayo mahārāja brāhmaṇo ākāsagottoti.

footnote: 1 yu. etthantare bhanteti dissati. 2 yu. aparisesaṁ.

page number: 520

atha kho rājā pasenadi kosalo aññataraṁ purisaṁ āmantesi ehi
tvaṁ ambho purisa mama vacanena sañjayaṁ brāhmaṇaṁ ākāsagottaṁ
āmantehi rājā taṁ 1- bhante pasenadi kosalo āmantetīti.
evaṁ devāti kho so puriso rañño pasenadissa kosalassa paṭissutvā
yena sañjayo brāhmaṇo ākāsagotto tenupasaṅkami
upasaṅkamitvā sañjayaṁ brāhmaṇaṁ ākāsagottaṁ etadavoca rājā
taṁ bhante pasenadi kosalo āmantetīti. atha kho rājā pasenadi
kosalo bhagavantaṁ etadavoca siyā nu kho bhante bhagavatā aññadeva
kiñci sandhāya bhāsitaṁ tañca jano aññathāpi paccāgaccheyya
yathākathaṁ pana bhante bhagavā abhijānāti vācaṁ bhāsitāti.
evaṁ kho ahaṁ mahārāja abhijānāmi vācaṁ bhāsitā natthi so
samaṇo vā brāhmaṇo vā yo sakideva sabbaṁ ñassati sabbaṁ
dakkhiti netaṁ (pts. m ii, 128) ṭhānaṁ vijjatīti. heturūpaṁ bhante bhagavā āha
saheturūpaṁ pana bhante bhagavā āha natthi so samaṇo vā
brāhmaṇo vā yo sakideva sabbaṁ ñassati sabbaṁ dakkhiti netaṁ
ṭhānaṁ vijjatīti cattārome bhante vaṇṇā khattiyā brāhmaṇā
vessā suddā imesaṁ nu kho bhante catunnaṁ vaṇṇānaṁ siyā
viseso siyā nānākaraṇanti.

[576] cattārome mahārāja vaṇṇā khattiyā brāhmaṇā
vessā suddā imesaṁ kho mahārāja catunnaṁ vaṇṇānaṁ dve

footnote: 1 yu. te.

page number: 521

vaṇṇā aggamakkhāyanti khattiyā ca brāhmaṇā ca yadidaṁ abhivādanaṁ
paccuṭṭhānaṁ añjalikammaṁ sāmīcikammanti. nāhaṁ bhante
bhagavantaṁ diṭṭhadhammikaṁ pucchāmi samparāyikāhaṁ bhante bhagavantaṁ
pucchāmi cattārome bhante vaṇṇā khattiyā brāhmaṇā vessā
suddā imesaṁ nu kho bhante catunnaṁ vaṇṇānaṁ siyā viseso
siyā nānākaraṇanti.

[577] pañcimāni mahārāja padhāniyaṅgāni. katamāni pañca.
idha mahārāja bhikkhu saddho hoti saddahati tathāgatassa bodhiṁ
itipi so bhagavā arahaṁ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṁ buddho
bhagavāti. appābādho hoti appātaṅko samavepākiniyā gahaṇiyā
samannāgato nātisītāya nāccuṇhāya majjhimāya padhānakkhamāya.
asaṭho hoti amāyāvī yathābhūtaṁ attānaṁ āvikattā satthari vā
viññūsu vā sabrahmacārīsu 1-. āraddhaviriyo viharati akusalānaṁ
dhammānaṁ pahānāya kusalānaṁ dhammānaṁ upasampadāya thāmavā daḷhaparakkamo
anikkhittadhuro kusalesu dhammesu. paññavā hoti
udayatthagāminiyā paññāya samannāgato ariyāya nibbedhikāya sammā
dukkhakkhayagāminiyā. imāni kho mahārāja pañca padhāniyaṅgāni.
cattārome mahārāja vaṇṇā khattiyā brāhmaṇā vessā suddā
te cassu imehi pañcahi padhāniyaṅgehi samannāgatā taṁ nesaṁ

footnote: 1 yu. brahmacārīsu.

page number: 522

assa dīgharattaṁ hitāya sukhāyāti.

[578] cattārome bhante vaṇṇā khattiyā brāhmaṇā vessā
suddā te cassu imehi pañcahi padhāniyaṅgehi samannāgatā ettha
pana nesaṁ bhante siyā viseso siyā nānākaraṇanti. ettha kho
nesāhaṁ mahārāja padhānavemattataṁ 1- vadāmi. seyyathāpissu mahārāja
dve hatthidammā vā assadammā vā godammā vā sudantā suvinītā
dve hatthidammā vā assadammā vā godammā vā adantā
avinītā taṁ kiṁ maññasi mahārāja ye dve 2- te hatthidammā
vā assadammā vā godammā vā sudantā suvinītā api nu te
dantāva dantakāraṇaṁ gaccheyyuṁ dantāva dantabhūmiṁ sampāpuṇeyyunti.
evametaṁ 3- bhante. ye pana te dve hatthidammā vā assadammā
vā godammā vā adantā avinītā api nu te adantāva dantakāraṇaṁ
gaccheyyuṁ adantāva dantabhūmiṁ sampāpuṇeyyuṁ seyyathāpi
te dve hatthidammā vā assadammā vā godammā vā sudantā
suvinītāti. no hetaṁ 4- bhante. evameva kho mahārāja yantaṁ
saddhena pattabbaṁ appābādhena asaṭhena amāyāvinā āraddhaviriyena
paññavatā taṁ vata asaddho bahvābādho saṭho māyāvī kusīto
duppañño pāpuṇissatīti netaṁ ṭhānaṁ vijjatīti.

[579] heturūpaṁ bhante bhagavā āha saheturūpaṁ pana bhante
bhagavā āha cattārome bhante vaṇṇā khattiyā brāhmaṇā

footnote: 1 yu. ...vemattaṁ. 2 yu. ye te dve. 3 yu. evaṁ bhante. 4 yu. hevaṁ.

page number: 523

vessā suddā te cassu imehi pañcahi padhāniyaṅgehi samannāgatā
te cassu sammappadhānā ettha pana tesaṁ bhante siyā viseso
siyā nānākaraṇanti. ettha kho (pts. m ii, 130) nesāhaṁ mahārāja na kiñci
nānākaraṇaṁ vadāmi yadidaṁ vimuttiyā vimuttiṁ. seyyathāpi mahārāja
puriso 

[1]- sukkhaṁ sālakaṭṭhaṁ ādāya aggiṁ abhinibbatteyya tejo
pātukareyya. atha aparo puriso sukkhaṁ ambakaṭṭhaṁ ādāya aggiṁ
abhinibbatteyya tejo pātukareyya. atha ca 2- aparo puriso sukkhaṁ
udumbarakaṭṭhaṁ ādāya aggiṁ abhinibbatteyya tejo pātukareyya.
taṁ kiṁ maññasi mahārāja siyā nu kho tesaṁ aggīnaṁ nānādāruto
abhinibbattānaṁ kiñci nānākaraṇaṁ acciyā vā acciṁ vaṇṇena vā
vaṇṇaṁ ābhāya vā ābhanti. no hetaṁ bhante. evameva kho
mahārāja yaṁ taṁ tejaṁ viriyānimmathitaṁ padhānābhinibbattaṁ nāhaṁ tattha
kiñci nānākaraṇaṁ vadāmi yadidaṁ vimuttiyā vimuttinti.

[580] heturūpaṁ bhante bhagavā āha saheturūpaṁ pana bhante
bhagavā āha kiṁ pana bhante atthi devāti. kiṁ pana tvaṁ
mahārāja evaṁ vadesi kiṁ pana bhante atthi devāti. yadi vā
te bhante devā āgantāro itthattaṁ yadi vā anāgantāro
itthattanti. ye te mahārāja devā sabyāpajjhā te devā
āgantāro itthattaṁ ye te devā abyāpajjhā te devā
anāgantāro itthattanti.

footnote: 1 yu. etthantare sukkhaṁ sākakaṭṭhaṁ ... aparo purisoti dissati.
footnote: 2 yu. casaddo natthi.

page number: 524

[581] evaṁ vutte viḍūḍabho senāpati bhagavantaṁ etadavoca
ye te bhante devā sabyāpajjhā āgantāro itthattaṁ te
devā ye te devā abyāpajjhā anāgantāro itthattaṁ te
deve tamhā ṭhānā cāvessanti vā pabbājessanti vāti.
atha kho āyasmato ānandassa etadahosi ayaṁ kho viḍūḍabho
senāpati rañño pasenadissa kosalassa putto ahaṁ bhagavato
putto ayaṁ kho kālo yaṁ putto puttena manteyyāti. atha kho
āyasmā ānando viḍūḍabhaṁ senāpatiṁ āmantesi tenahi senāpati
taññevettha paṭipucchissāmi yathā te khameyya tathā naṁ byākareyyāsi
taṁ kiṁ maññasi senāpati yāvatā rañño pasenadissa
kosalassa vijitaṁ yattha ca rājā pasenadi kosalo issariyādhipaccaṁ
rajjaṁ kāreti pahoti tattha rājā pasenadi kosalo samaṇaṁ vā
brāhmaṇaṁ vā puññavantaṁ vā apuññavantaṁ vā brahmacariyavantaṁ vā
abrahmacariyavantaṁ vā tamhā ṭhānā cāvetuṁ vā pabbājetuṁ vāti.
yāvatā bho rañño pasenadissa kosalassa vijitaṁ yattha ca rājā
pasenadi kosalo issariyādhipaccaṁ rajjaṁ kāreti pahoti tattha
rājā pasenadi kosalo samaṇaṁ vā brāhmaṇaṁ vā puññavantaṁ vā
apuññavantaṁ vā brahmacariyavantaṁ vā abrahmacariyavantaṁ vā tamhā
ṭhānā cāvetuṁ vā pabbājetuṁ vāti. taṁ kiṁ maññasi senāpati
yāvatā rañño pasenadissa kosalassa avijitaṁ yattha ca rājā

page number: 525

pasenadi kosalo na issariyādhipaccaṁ rajjaṁ kāreti tattha 1- pahoti
rājā pasenadi kosalo samaṇaṁ vā brāhmaṇaṁ vā puññavantaṁ vā
apuññavantaṁ vā brahmacariyavantaṁ vā abrahmacariyavantaṁ vā tamhā
ṭhānā cāvetuṁ vā pabbājetuṁ vāti. yāvatā bho rañño
pasenadissa kosalassa avijitaṁ yattha ca rājā pasenadi kosalo
na issariyādhipaccaṁ rajjaṁ kāreti na 2- tattha pahoti rājā pasenadi
kosalo samaṇaṁ vā brāhmaṇaṁ vā puññavantaṁ vā apuññavantaṁ
vā brahmacariyavantaṁ vā abrahmacariyavantaṁ vā tamhā ṭhānā
cāvetuṁ vā pabbājetuṁ vāti. taṁ kiṁ maññasi senāpati sutā
te devā tāvatiṁsāti. evaṁ bho sutā me devā tāvatiṁsā
idānipi bhotā raññā pasenadinā kosalena sutā devā tāvatiṁsāti.
taṁ kiṁ maññasi senāpati pahoti rājā pasenadi kosalo deve
tāvatiṁse tamhā ṭhānā cāvetuṁ vā pabbājetuṁ vāti. dassanāyapi
bho rājā pasenadi kosalo deve tāvatiṁse nappahoti kuto
pana tamhā ṭhānā cāvessati vā pabbājessati vāti. evameva
kho senāpati ye te devā sabyāpajjhā āgantāro itthattaṁ
te devā ye te devā abyāpajjhā anāgantāro itthattaṁ
te deve dassanāyapi nappahonti kuto pana tamhā ṭhānā
cāvessanti vā pabbājessanti vāti. atha kho rājā pasenadi
kosalo bhagavantaṁ etadavoca ko nāmāyaṁ bhante bhikkhūti.

footnote: 1 yu. pahoti tattha. 2 yu. na pahoti tattha.

page number: 526

ānando nāma mahārājāti.

[582] ānando vata bho ānandarūpo vata bho heturūpaṁ
bhante āyasmā ānando āha saheturūpaṁ pana bhante āyasmā
ānando āha kiṁ pana bhante atthi brahmāti. kiṁ pana tvaṁ
mahārāja evaṁ vadesi kiṁ pana bhante atthi brahmāti. yadi
vā so bhante brahmā āgantā itthattaṁ yadi vā anāgantā
itthattanti. yo so mahārāja brahmā sabyāpajjho so
brahmā āgantā itthattaṁ yo so brahmā abyāpajjho so
brahmā anāgantā itthattanti. atha kho aññataro puriso
rājānaṁ pasenadiṁ kosalaṁ etadavoca sañjayo mahārāja brāhmaṇo
ākāsagotto āgatoti. atha kho rājā pasenadi kosalo
sañjayaṁ brāhmaṇaṁ ākāsagottaṁ etadavoca ko nu kho brāhmaṇa
imaṁ kathāvatthuṁ rājantepure abbhudāhāsīti. viḍūḍabho mahārāja
senāpatīti. viḍūḍabho senāpati evamāha sañjayo mahārāja
brāhmaṇo ākāsagottoti. atha kho aññataro puriso rājānaṁ
pasenadiṁ kosalaṁ etadavoca yānakālo mahārājāti.

[583] atha kho rājā pasenadi kosalo bhagavantaṁ etadavoca
sabbaññutaṁ mayaṁ bhante bhagavantaṁ apucchimhā sabbaññutaṁ bhagavā
byākāsi tañca panamhākaṁ ruccati ceva khamati ca tena camhā
attamanā cātuvaṇṇiṁ suddhiṁ mayaṁ bhante bhagavantaṁ apucchimhā

page number: 527

cātuvaṇṇiṁ suddhiṁ bhagavā byākāsi tañca panamhākaṁ ruccati ceva
khamati ca tena camhā attamanā adhideve mayaṁ bhante bhagavantaṁ
apucchimhā adhideve bhagavā byākāsi tañca panamhākaṁ ruccati
ceva khamati ca tena camhā attamanā adhibrahmānaṁ mayaṁ bhante
bhagavantaṁ apucchimhā adhibrahmānaṁ bhagavā byākāsi tañca
panamhākaṁ ruccati ceva khamati ca tena camhā attamanā yaṁ
yadeva ca (pts. m ii, 133) pana mayaṁ 

[1]- bhagavantaṁ apucchimhā taṁ tadeva bhagavā
byākāsi tañca panamhākaṁ ruccati ceva khamati ca tena camhā
attamanā handa cadāni mayaṁ bhante gacchāma bahukiccā mayaṁ
bahukaraṇīyāti. yassadāni tvaṁ mahārāja kālaṁ maññasīti.
atha kho rājā pasenadi kosalo bhagavato bhāsitaṁ abhinanditvā
anumoditvā uṭṭhāyāsanā bhagavantaṁ abhivādetvā padakkhiṇaṁ katvā
pakkāmīti.
kaṇṇakatthalasuttaṁ niṭṭhitaṁ dasamaṁ.
rājavaggo catuttho.
--------
tassa vaggassa uddānaṁ
jotisahāyakaraṭṭhanāmo ca rājā maghadevamadhurakathābodhi
aṅgulimālo dhammacetiyasamo kaṇṇakatthalo dasamo.
----------

footnote: 1 yu. etthantare bhanteti dissati.

page number: 528

brāhmaṇavaggo
----------
brahmāyusuttaṁ

[584] evamme sutaṁ ekaṁ samayaṁ bhagavā videhesu cārikaṁ
carati mahatā bhikkhusaṅghena saddhiṁ pañcamattehi bhikkhusatehi. tena
kho pana samayena brahmāyu brāhmaṇo mithilāyaṁ paṭivasati jiṇṇo
vuḍḍho mahallako addhagato vayoanuppatto vīsavassasatiko jātiyā
tiṇṇaṁ vedānaṁ pāragū sanighaṇḍukeṭubhānaṁ sākkharappabhedānaṁ itihāsapañcamānaṁ
padako veyyākaraṇo lokāyatamahāpurisalakkhaṇesu
anavayo. assosi kho brahmāyu brāhmaṇo samaṇo khalu
bho gotamo sakyaputto sakyakulā pabbajito videhesu cārikaṁ
carati mahatā bhikkhusaṅghena saddhiṁ pañcamattehi bhikkhusatehi taṁ
kho pana bhavantaṁ gotamaṁ evaṁkalyāṇo kittisaddo abbhuggato
itipi so bhagavā arahaṁ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṁ buddho
bhagavā so imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ
pajaṁ sadevamanussaṁ sayaṁ abhiññā sacchikatvā pavedeti
so dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ
sātthaṁ (pts. m ii, 134) sabyañjanaṁ kevalaparipuṇṇaṁ parisuddhaṁ brahmacariyaṁ pakāseti

page number: 529

sādhu kho pana tathārūpānaṁ arahataṁ dassanaṁ hotīti.

[585] tena kho pana samayena brahmāyussa brāhmaṇassa uttaro
nāma māṇavo antevāsī hoti tiṇṇaṁ vedānaṁ pāragū sanighaṇḍukeṭubhānaṁ
sākkharappabhedānaṁ itihāsapañcamānaṁ padako veyyākaraṇo
lokāyatamahāpurisalakkhaṇesu anavayo. atha kho brahmāyu
brāhmaṇo uttaraṁ māṇavaṁ āmantesi ayaṁ tāta uttara samaṇo
gotamo sakyaputto sakyakulā pabbajito videhesu cārikaṁ carati
mahatā bhikkhusaṅghena saddhiṁ pañcamattehi bhikkhusatehi taṁ kho pana
bhavantaṁ gotamaṁ evaṁkalyāṇo kittisaddo abbhuggato itipi so
bhagavā arahaṁ sammāsambuddho .pe. sādhu kho pana tathārūpānaṁ
arahataṁ dassanaṁ hotīti ehi tvaṁ tāta uttara yena samaṇo
gotamo tenupasaṅkama upasaṅkamitvā samaṇaṁ gotamaṁ jānāhi yadi
vā taṁ bhavantaṁ gotamaṁ tathā santaṁyeva saddo abbhuggato yadi
vā no tathā yadi vā so bhavaṁ gotamo tādiso yadi vā
na tādiso tayā mayaṁ taṁ bhavantaṁ gotamaṁ desessāmāti 1-. yathākathaṁ
panāhaṁ bho taṁ bhavantaṁ gotamaṁ jānissāmi yadi vā taṁ
bhavantaṁ gotamaṁ tathā santaṁyeva saddo abbhuggato yadi vā no
tathā yadi vā so bhavaṁ gotamo tādiso yadi vā na tādisoti.
āgatāni kho tāta uttara amhākaṁ mantesu dvattiṁsa mahāpurisalakkhaṇāni
yehi samannāgatassa mahāpurisassa dveva gatiyo bhavanti

footnote: 1 yu. vedissāmāti.

page number: 530

anaññā sace agāraṁ ajjhāvasati rājā hoti cakkavatti dhammiko
dhammarājā cāturanto vijitāvī janapadatthā viriyappatto sattaratanasamannāgato
tassimāni satta ratanāni bhavanti seyyathīdaṁ cakkaratanaṁ
hatthiratanaṁ assaratanaṁ maṇiratanaṁ itthīratanaṁ gahapatiratanaṁ parināyakaratanameva
sattamaṁ parosahassaṁ kho panassa puttā bhavanti sūrā
vīraṅgarūpā parasenappamaddanā so imaṁ paṭhaviṁ sāgarapariyantaṁ
adaṇḍena asatthena dhammena abhivijiya ajjhāvasati sace kho
pana agārasmā anagāriyaṁ pabbajati arahaṁ hoti sammāsambuddho
loke vivaṭacchado ahaṁ kho pana tāta uttara mantānaṁ kattā 1-
tvaṁ mantānaṁ paṭiggahetāti.

[586] evaṁ bhoti kho uttaro māṇavo (pts. m ii, 135) brahmāyussa
brāhmaṇassa paṭissutvā uṭṭhāyāsanā brahmāyuṁ brāhmaṇaṁ abhivādetvā
padakkhiṇaṁ katvā videhesu yena bhagavā tena cārikaṁ
pakkāmi anupubbena cārikañcaramāno yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi. ekamantaṁ nisinno kho uttaro
māṇavo bhagavato kāye dvattiṁsa 2- mahāpurisalakkhaṇāni sammannesi.
addasā kho uttaro māṇavo bhagavato kāye dvattiṁsa mahāpurisalakkhaṇāni
yebhuyyena ṭhapetvā dve dvīsu mahāpurisalakkhaṇesu

footnote: 1 sī. dātā. 2 yu. dvattiṁse.

page number: 531

kaṅkhati vicikicchati nādhimuccati na saṁpasīdati kosohite ca vatthaguyhe
pahutajivhatāya ca.

[587] atha kho bhagavato etadahosi passati kho me ayaṁ
uttaro māṇavo dvattiṁsa mahāpurisalakkhaṇāni yebhuyyena ṭhapetvā
dve dvīsu mahāpurisalakkhaṇesu kaṅkhati vicikicchati nādhimuccati na
saṁpasīdati kosohite ca vatthaguyhe pahutajivhatāya cāti. atha
kho bhagavā tathārūpaṁ iddhābhisaṅkhāraṁ abhisaṅkhāresi 1- yathā addasa 2-
uttaro māṇavo bhagavā 3- kosohitaṁ vatthaguyhaṁ. atha kho bhagavā
jivhaṁ ninnāmetvā ubhopi kaṇṇasotāni anumasi paṭimasi ubhopi
nāsikasotāni anumasi paṭimasi kevalakappaṁ 4- nalāṭamaṇḍalaṁ jivhāya
chādesi 5-.

[588] atha kho uttarassa māṇavassa etadahosi samannāgato
kho samaṇo gotamo dvattiṁsamahāpurisalakkhaṇehi yannūnāhaṁ
samaṇaṁ gotamaṁ anubandheyyaṁ iriyāpathamassa passeyyanti. atha kho
uttaro māṇavo satta māsāni bhagavantaṁ anubandhi chāyāva anupāyinī.
atha kho uttaro māṇavo sattannaṁ māsānaṁ accayena
videhesu yena mithilā tena cārikaṁ pakkāmi anupubbena cārikaṁ
caramāno yena mithilā yena brahmāyu brāhmaṇo tenupasaṅkami
upasaṅkamitvā brahmāyuṁ brāhmaṇaṁ abhivādetvā ekamantaṁ nisīdi.

footnote: 1 yu. abhisaṅkhāsi. 2 yu. addasā. 3 yu. bhagavato. 4 yu. kevalakampi.
footnote: 5 yu. pacchādesīti dissati.

page number: 532

ekamantaṁ (pts. m ii, 136) nisinnaṁ kho uttaraṁ māṇavaṁ brahmāyu brāhmaṇo
etadavoca kacci tāta uttara taṁ bhavantaṁ gotamaṁ tathā santaṁyeva
saddo abbhuggato no aññathā kacci pana so bhavaṁ gotamo
tādiso no aññādisoti.

[589] yathā 1- santaṁyeva bho taṁ bhavantaṁ gotamaṁ tathā saddo
abbhuggato no aññathā tādiso ca kho 2- so bhavaṁ gotamo
no aññādiso samannāgato ca bho so bhavaṁ gotamo
dvattiṁsamahāpurisalakkhaṇehi supatiṭṭhitapādo kho pana so bhavaṁ gotamo
idampi tassa bhoto gotamassa mahāpurisassa mahāpurisalakkhaṇaṁ bhavati
heṭṭhā kho pana tassa bhoto gotamassa pādatalesu cakkāni
jātāni sahassārāni sanemikāni sanābhikāni sabbākāraparipūrāni.
āyatapaṇhi kho pana so bhavaṁ gotamo dīghaṅgulī kho pana so
bhavaṁ gotamo mudutaluṇahatthapādo kho pana so bhavaṁ gotamo
jālahatthapādo kho pana so bhavaṁ gotamo ussaṅkhapādo kho
pana so bhavaṁ gotamo eṇijaṅgho kho pana so bhavaṁ gotamo
ṭhitako kho pana so bhavaṁ gotamo anonamanto 3- ubhohi pāṇitalehi
jannukāni parimasati parimajjati kosohitavatthaguyho kho pana so
bhavaṁ gotamo suvaṇṇavaṇṇo kho pana so bhavaṁ gotamo kāñcanasannibhataco
sukhumacchavī kho pana so bhavaṁ gotamo sukhumattā
chaviyā rajojallaṁ kāyena upalimpati 4- ekekalomo kho pana so

footnote: 1 yu. tathā. 2 yu. bho. 3 yu. anoṇamanto. 4 yu. upalippati.

page number: 533

bhavaṁ gotamo ekekāni lomāni lomakūpesu jātāni uddhaggalomo
kho pana so bhavaṁ gotamo uddhaggāni lomāni jātāni nīlāni
añjanavaṇṇāni kuṇḍalāvaṭṭāni padakkhiṇāvaṭṭakajātāni brahmujugatto
kho pana so bhavaṁ gotamo sattussado kho pana so
bhavaṁ gotamo sīhapubbaḍḍhakāyo kho pana so bhavaṁ gotamo
citantaraṁso kho pana so bhavaṁ gotamo nigrodhaparimaṇḍalo kho
pana so bhavaṁ gotamo yāvatakvassa kāyo tāvatakvassa byāmo
yāvatakvassa byāmo (pts. m ii, 137) tāvatakvassa kāyo. samavaṭṭakkhandho kho
pana so bhavaṁ gotamo rasattasaggī kho pana so bhavaṁ gotamo
sīhahaṇu kho pana so bhavaṁ gotamo cattāḷīsadanto kho pana
so bhavaṁ gotamo samadanto kho pana so bhavaṁ gotamo
aviraḷadanto 1- kho pana so bhavaṁ gotamo susukkadāṭho kho pana
so bhavaṁ gotamo pahutajivho kho pana so bhavaṁ gotamo
brahmassaro kho pana so bhavaṁ gotamo karavikabhāṇī abhinīlanetto 2-
kho pana so bhavaṁ gotamo gopakhumo kho pana so bhavaṁ gotamo
uṇṇā kho panassa bhoto gotamassa bhamukantare jātā odātā
mudutalasannibhā 3- uṇhisasīso kho pana so bhavaṁ gotamo idampi
tassa bhoto gotamassa mahāpurisassa mahāpurisalakkhaṇaṁ bhavati.
imehi kho so bho 4- bhavaṁ gotamo dvattiṁsamahāpurisalakkhaṇehi
samannāgato. gacchanto kho pana so bhavaṁ gotamo dakkhiṇena 5-

footnote: 1 yu. avivaradanto. 2 yu. ahinīlanetto. 3 yu. mudutūlasannibhā.
footnote: 4 yu. bhoti natthi. 5 yu. dakkhiṇeneva.

page number: 534

pādena paṭhamaṁ pakkamati so nātidūre pādaṁ uddharati nāccāsanne
pādaṁ nikkhapati 1- so nātisīghaṁ gacchati nātisaṇikaṁ gacchati na ca
addhavena 2- addhavaṁ saṅghaṭṭento gacchati na ca gopphakena gopphakaṁ
saṅghaṭṭento gacchati so gacchanto na satthiṁ unnāmeti na satthiṁ
onāmeti na satthiṁ sannāmeti na satthiṁ vināmeti gacchato kho
pana tassa bhoto gotamassa āraddhakāyova na 3- iñjati na ca
kāyabalena gacchati avalokento kho pana so bhavaṁ gotamo sabbakāyeneva
avaloketi so na uddhaṁ ulloketi na adho oloketi
na 4- vikkhepamāno gacchati yugamattañca pekkhati tato (pts. m ii, 138) cassa uttariṁ
anāvaṭaṁ ñāṇadassanaṁ bhavati. so antaragharaṁ pavisanto na kāyaṁ
unnāmeti na kāyaṁ onāmeti na kāyaṁ sannāmeti na kāyaṁ vināmeti.
so nātidūre nāccāsanne āsanassa parivattati na ca pāṇinā
ālambitvā āsane nisīdati na ca āsanasmiṁ kāyaṁ pakkhipati.
so antaraghare nisinno samāno na hatthakukkuccaṁ āpajjati na
pādakukkuccaṁ āpajjati na ca addhavena 2- addhavaṁ āropetvā
nisīdati na gopphakena gopphakaṁ āropetvā nisīdati na ca
pāṇinā haṇukaṁ upadahetvā 5- nisīdati. so antaraghare nisinno 

[6]-
samāno na chambhati na kampati na vedhati na paritassati so
acchambhī akampī avedhī aparitassī vigatalomahaṁso vivekāvatto
ca. so bhavaṁ gotamo antaraghare nisinno hoti so pattodakaṁ

footnote: 1 yu. nikkhipati. 2 yu. adduvena adduvaṁ. 3 yu. nasaddo natthi.
footnote: 4 yu. na ca vikpekkhamāno. 5 yu. upādiyitvā. 6 yu. vasaddo dissati.

page number: 535

paṭiggaṇhanto na pattaṁ unnāmeti na pattaṁ onāmeti na pattaṁ
sannāmeti na pattaṁ vināmeti so pattodakaṁ paṭiggaṇhāti
nātithokaṁ nātibahuṁ. so na khulukhulukārakaṁ pattaṁ dhovati na
saṁparivattakaṁ pattaṁ dhovati na pattaṁ bhūmiyaṁ nikkhipetvā hatthe
dhovati. hatthesu dhotesu patto dhoto hoti patte dhote
hatthā dhotā honti. so pattodakaṁ chaḍḍeti nātidūre nāccāsanne
na ca vicchaḍḍiyamāno. so odanaṁ paṭiggaṇhanto na
pattaṁ unnāmeti na pattaṁ onāmeti na pattaṁ sannāmeti na
pattaṁ vināmeti. so odanaṁ paṭiggaṇhāti nātithokaṁ nātibahuṁ.
byañjanaṁ 

[1]- pana so bhavaṁ gotamo paṭiggaṇhāti 2- byañjanamattāya
āhāreti na ca byañjanena ālopaṁ atināmeti. dvattikkhattuṁ
kho 

[3]- bhavaṁ gotamo mukhe ālopaṁ saṁparivattetvā ajjhoharati.
na cassa kāci odanamiñjā asaṁbhinnā kāyaṁ pavisati. na cassa
kāci odanamiñjā mukhe avasiṭṭhā hoti. aḍḍhāya 4- ālopaṁ
upanāmeti. rasapaṭisaṁvedī kho pana so bhavaṁ gotamo āhāraṁ
āhāreti no ca rasarāgapaṭisaṁvedī. aṭṭhaṅgasamannāgataṁ kho
pana so bhavaṁ gotamo āhāraṁ āhāreti neva davāya na madāya
na maṇḍanāya na vibhūsanāya yāvadeva imassa kāyassa ṭhitiyā
yāpanāya vihiṁsuparatiyā 5- brahmacariyānuggahāya iti purāṇañca
vedanaṁ paṭihaṅkhāmi navañca vedanaṁ na uppādessāmi yātrā ca

footnote: 1 etthantare khosaddo dissati. 2 yu. ayaṁ pāṭho natthi. 3 yu. etthantare
footnote: pana soti dissati. 4 yu. athāparaṁ. 5 yu. vihisū....

page number: 536

me bhavissati anavajjatā ca phāsuvihāro cāti. so bhuttāvī
pattodakaṁ paṭiggaṇhanto na pattaṁ unnāmeti na pattaṁ onāmeti
na pattaṁ sannāmeti na pattaṁ vināmeti. so pattodakaṁ paṭiggaṇhāti
nātithokaṁ nātibahuṁ. so na khulukhulukārakaṁ pattaṁ dhovati
na saṁparivattakaṁ pattaṁ dhovati na pattaṁ bhūmiyaṁ nikkhipitvā hatthe
dhovati. hatthesu dhotesu patto dhoto hoti patte dhote
hatthā dhotā honti. so pattodakaṁ chaḍḍeti nātidūre nāccāsanne
na ca vicchaḍḍiyamāno. so bhuttāvī na pattaṁ bhūmiyaṁ
nikkhipati nātidūre nāccāsanne na ca anatthiko pattena hoti
na ca ativelānurakkhī pattasmiṁ. so bhuttāvī muhuttaṁ tuṇhī
nisīdati. na ca anumodanassa kālamatināmeti. so bhuttāvī
anumodati na taṁ bhattaṁ garahati na aññaṁ bhattaṁ paṭikaṅkhati.
aññadatthuṁ 1- dhammiyā kathāya taṁ parisaṁ sandasseti samādapeti
samuttejeti sampahaṁseti. so taṁ parisaṁ dhammiyā kathāya sandassetvā
samādapetvā samuttejetvā sampahaṁsetvā uṭṭhāyāsanā pakkamati.
so nātisīghaṁ gacchati nātisaṇikaṁ gacchati na ca muñcitukāmo
gacchati. na ca tassa bhoto gotamassa kāye cīvaraṁ accukkaṭṭhaṁ
hoti na ca accokkaṭṭhaṁ na ca kāyasmiṁ allīnaṁ na ca
kāyasmā 2- apakkaṭṭhaṁ. na ca 3- bhoto gotamassa kāyasmiṁ 4- vāto
cīvaraṁ asaṁvahati 5-. na ca tassa bhoto gotamassa kāye rajojallaṁ

footnote: 1 yu. aññadatthu. 2 yu. kāyasmiṁ. 3 yu. na ca tassa. 4 yu. kāyamhā.
footnote: 5 yu. apavahati.

page number: 537

limpati. so ārāmagato nisīdati paññatte āsane nisajja
pāde pakkhāleti. na ca so bhavaṁ gotamo pādamaṇḍanānuyogamanuyutto
viharati. so pāde pakkhāletvā nisīdati pallaṅkaṁ
ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā. so
neva attabyābādhāya ceteti na parabyābādhāya ceteti na
ubhayabyābādhāya ceteti. attahitaṁ parahitaṁ ubhayahitaṁ sabbalokahitameva
so bhavaṁ gotamo cintento nisinno hoti. so ārāmagato
parisati 1- dhammaṁ deseti na taṁ parisaṁ ussādeti na taṁ parisaṁ
apasādeti aññadatthuṁ dhammiyā kathāya taṁ parisaṁ sandasseti
samādapeti samuttejeti sampahaṁseti. aṭṭhaṅgasamannāgato kho
panassa bhoto gotamassa mukhato ghoso niccharati vissaṭṭho ca
viññeyyo ca mañju ca savanīyo ca vindu ca avisārī ca gambhīro
ca ninnādī ca. yathā parisaṁ kho pana so bhavaṁ gotamo sarena
viññāpeti na cassa bahiddhā parisāya ghoso niccharati. te
tena bhotā gotamena dhammiyā kathāya sandassitā samādapitā
samuttejitā sampahaṁsitā uṭṭhāyāsanā pakkamanti avalokayamānāyeva
avijahantābhāvena 2- addasāma kho mayaṁ bho taṁ bhavantaṁ gotamaṁ
gacchantaṁ addasāma ṭhitaṁ addasāma antaragharaṁ pavisantaṁ addasāma
antaraghare nisinnaṁ tuṇhībhūtaṁ addasāma antaraghare bhuñjantaṁ addasāma
bhuttāviṁ nisinnaṁ tuṇhībhūtaṁ addasāma bhuttāviṁ anumodantaṁ addasāma

footnote: 1 yu. parisatiṁ. 2 yu. avijahattābhāvena.

page number: 538

ārāmaṁ āgacchantaṁ 1- addasāma ārāmagataṁ nisinnaṁ tuṇhībhūtaṁ addasāma
ārāmagataṁ parisati dhammaṁ desentaṁ ediso ca ediso ca so bhavaṁ
gotamo tato ca bhiyyoti.

[590] evaṁ vutte brahmāyu brāhmaṇo uṭṭhāyāsanā ekaṁsaṁ
uttarāsaṅgaṁ karitvā yena bhagavā tenañjalimpaṇāmetvā tikkhattuṁ
udānaṁ udānesi namo tassa bhagavato arahato sammāsambuddhassa ...
namo tassa bhagavato arahato sammāsambuddhassāti 2- appevanāma
mayaṁ kadāci karahaci tena bhotā gotamena saddhiṁ samāgaccheyyāma
appevanāma siyā kocideva kathāsallāpoti.

[591] atha kho bhagavā videhesu anupubbena cārikañcaramāno
yena mithilā tadavasari. (pts. m ii, 141) tatra sudaṁ bhagavā mithilāyaṁ viharati maghadevambavane 3-.
assosuṁ kho mithileyyakā brāhmaṇagahapatikā
samaṇo khalu bho gotamo sakyaputto sakyakulā pabbajito
videhesu cārikañcaramāno mahatā bhikkhusaṅghena saddhiṁ pañcamattehi
bhikkhusatehi mithilaṁ anuppatto mithilāyaṁ viharati maghadevambavane
taṁ kho pana bhavantaṁ gotamaṁ evaṁkalyāṇo kittisaddo abbhuggato
itipi so bhagavā arahaṁ sammāsambuddho vijjācaraṇasampanno
sugato lokavidū anuttaro purisadammasārathi satthā devamanussānaṁ
buddho bhagavā so imaṁ lokaṁ savedakaṁ samārakaṁ sabrahmakaṁ
sassamaṇabrāhmaṇiṁ pajaṁ sadevamanussaṁ sayaṁ abhiññā sacchikatvā

footnote: 1 yu. gacchantaṁ. 2 yu. itisaddo natthi. 3 yu. makhā....

page number: 539

pavedeti so dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ
sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
pakāseti sādhu kho pana tathārūpānaṁ arahataṁ dassanaṁ hotīti.
atha kho mithileyyakā brāhmaṇagahapatikā yena bhagavā tenupasaṅkamiṁsu
upasaṅkamitvā appekacce bhagavantaṁ abhivādetvā ekamantaṁ nisīdiṁsu
appekacce bhagavatā saddhiṁ sammodiṁsu sammodanīyaṁ kathaṁ sārāṇīyaṁ
vītisāretvā ekamantaṁ nisīdiṁsu appekacce yena bhagavā
tenañjalimpaṇāmetvā ekamantaṁ nisīdiṁsu appekacce bhagavato santike
nāmagottaṁ sāvetvā ekamantaṁ nisīdiṁsu appekacce tuṇhībhūtā
ekamantaṁ nisīdiṁsu.

[592] assosi kho brahmāyu brāhmaṇo samaṇo khalu
bho gotamo sakyaputto sakyakulā pabbajito 

[1]- mithilāyaṁ viharati
maghadevambavaneti. atha kho brahmāyu brāhmaṇo sambahulehi
māṇavakehi saddhiṁ yena maghadevambavanaṁ tenupasaṅkami. atha kho
brahmāyuno brāhmaṇassa avidūre ambavanassa etadahosi na
kho metaṁ paṭirūpaṁ yohaṁ pubbe appaṭisaṁvidito samaṇaṁ gotamaṁ
dassanāya upasaṅkameyyanti. atha kho brahmāyu brāhmaṇo
aññataraṁ māṇavakaṁ āmantesi ehi tvaṁ māṇavaka yena samaṇo
gotamo tenupasaṅkama upasaṅkamitvā mama vacanena samaṇaṁ gotamaṁ
appābādhaṁ appātaṅkaṁ lahuṭṭhānaṁ balaṁ phāsuvihāraṁ puccha brahmāyu

footnote: 1 yu. etthantare mithilaṁ anuppattoti dissati.

page number: 540

bho gotama brāhmaṇo bhavantaṁ gotamaṁ appābādhaṁ appātaṅkaṁ
lahuṭṭhānaṁ balaṁ phāsuvihāraṁ pucchatīti evañca vadehi brahmāyu
bho gotama brāhmaṇo jiṇṇo vuḍḍho mahallako addhagato
vayoanuppatto vīsavassasatiko jātiyā tiṇṇaṁ vedānaṁ pāragū
sanighaṇḍukeṭubhānaṁ sākkharappabhedānaṁ itihāsapañcamānaṁ padako
veyyākaraṇo lokāyatamahāpurisalakkhaṇesu anavayo yāvatā bho
brāhmaṇagahapatikā mithilāyaṁ (pts. m ii, 142) paṭivasanti brahmāyu tesaṁ brāhmaṇo
aggamakkhāyati yadidaṁ bhogehi brahmāyu tesaṁ brāhmaṇo aggamakkhāyati
yadidaṁ mantehi brahmāyu tesaṁ brāhmaṇo aggamakkhāyati
yadidaṁ āyunā ceva yasasā ca so bhoto gotamassa
dassanakāmoti.

[593] evaṁ bhoti kho so māṇavako brahmāyussa brāhmaṇassa
paṭissutvā yena bhagavā tenupasaṅkami upasaṅkamitvā bhagavatā saddhiṁ
sammodi sammodanīyaṁ kathaṁ sārāṇīyaṁ vītisāretvā ekamantaṁ
aṭṭhāsi. ekamantaṁ ṭhito kho 1- māṇavako bhagavantaṁ etadavoca
brahmāyu bho gotama brāhmaṇo bhavantaṁ gotamaṁ appābādhaṁ
appātaṅkaṁ lahuṭṭhānaṁ balaṁ phāsuvihāraṁ pucchati brahmāyu bho
gotama brāhmaṇo jiṇṇo vuḍḍho mahallako addhagato vayoanuppatto
vīsavassasatiko jātiyā tiṇṇaṁ vedānaṁ pāragū sanighaṇḍukeṭubhānaṁ
sākkharappabhedānaṁ itihāsapañcamānaṁ padako veyyākaraṇo

footnote: 1 yu. so māṇavo.

page number: 541

lokāyatamahāpurisalakkhaṇesu anavayo yāvatā bho brāhmaṇagahapatikā
mithilāyaṁ paṭivasanti brahmāyu tesaṁ brāhmaṇo aggamakkhāyati
yadidaṁ bhogehi brahmāyu tesaṁ brāhmaṇo aggamakkhāyati
yadidaṁ mantehi brahmāyu tesaṁ brāhmaṇo aggamakkhāyati
yadidaṁ āyunā ceva yasasā ca so bhoto gotamassa
dassanakāmoti. yassadāni māṇava brahmāyu brāhmaṇo kālaṁ
maññatīti. atha kho so māṇavako yena brahmāyu brāhmaṇo
tenupasaṅkami upasaṅkamitvā brahmāyuṁ brāhmaṇaṁ etadavoca
katāvakāso kho bhavaṁ samaṇena gotamena yassadāni bhavaṁ kālaṁ
maññatīti.

[594] atha kho brahmāyu brāhmaṇo yena bhagavā tenupasaṅkami.
addasā kho sā parisā brahmāyuṁ brāhmaṇaṁ dūratova
āgacchantaṁ disvā oramattha okāsamakāsi yathātaṁ ñātassa
yasassino. atha kho brahmāyu brāhmaṇo taṁ parisaṁ etadavoca
alaṁ bho nisīdatha tumhe sake āsane idhāhaṁ samaṇassa gotamassa
santike nisīdissāmīti. atha kho brahmāyu brāhmaṇo yena
bhagavā tenupasaṅkami upasaṅkamitvā bhagavatā saddhiṁ (pts. m ii, 143) sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi. ekamantaṁ
nisinno kho brahmāyu brāhmaṇo bhagavato kāye dvattiṁsa
mahāpurisalakkhaṇāni sammannesi. addasā kho brahmāyu brāhmaṇo

page number: 542

bhagavato kāye dvattiṁsa mahāpurisalakkhaṇāni yebhuyyena ṭhapetvā
dve dvīsu mahāpurisalakkhaṇesu kaṅkhati vicikicchati nādhimuccati na
saṁpasīdati kosohite ca vatthaguyhe pahutajivhatāya ca. atha kho
brahmāyu brāhmaṇo bhagavantaṁ gāthāhi ajjhabhāsi
ye me dvattiṁsāti sutā mahāpurisalakkhaṇā
duve tesaṁ na passāmi bhoto kāyasmi gotama
kacci kosohitaṁ bhoto vatthaguyhaṁ naruttama
nārīsaha nāma savhayā 1- kacci jivhā narassikā
kacci pahutajivhosi yathātaṁ jāniyāmase
ninnāmayetaṁ tanukaṁ kaṅkhaṁ vinaya no ise
diṭṭhadhammahitatthāya samparāyasukhāya ca
katāvakāsā pucchāma yaṅkiñci abhipatthitanti.

[595] atha kho bhagavato etadahosi passati kho me ayaṁ
brahmāyu brāhmaṇo dvattiṁsa mahāpurisalakkhaṇāni yebhuyyena
ṭhapetvā dve dvīsu mahāpurisalakkhaṇesu kaṅkhati vicikicchati nādhimuccati
na saṁpasīdati kosohite ca vatthaguyhe pahutajivhatāya cāti. atha kho
bhagavā tathārūpaṁ iddhābhisaṅkhāraṁ abhisaṅkhāresi yathā addasa brahmāyu
brāhmaṇo bhagavato kosohitaṁ vatthaguyhaṁ. atha kho bhagavā
jivhaṁ ninnāmetvā ubhopi kaṇṇasotāni anumasi paṭimasi ubhopi

footnote: 1 ma. nārīsamānasavhayāti dissati.

page number: 543

nāsikasotāni anumasi paṭimasi kevalakappaṁ nalāṭamaṇḍalaṁ jivhāya
chādesi. atha kho bhagavā brahmāyuṁ brāhmaṇaṁ gāthāhi
ajjhabhāsi
ye te dvattiṁsāti sutā mahāpurisalakkhaṇā
sabbe te mama kāyasmiṁ mā te kaṅkhāhu brāhmaṇa
abhiññeyyaṁ abhiññātaṁ bhāvetabbañca bhāvitaṁ
pahātabbaṁ pahīnaṁ me tasmā buddhosmi brāhmaṇa
diṭṭhadhammahitatthāya samparāyasukhāya ca
katāvakāso pucchassu yaṅkiñci abhipatthitanti.

[596] atha kho brahmāyussa brāhmaṇassa etadahosi katāvakāso
khomhi samaṇena gotamena kiṁ nu kho ahaṁ samaṇaṁ gotamaṁ
puccheyyaṁ diṭṭhadhammikaṁ vā atthaṁ samparāyikaṁ vāti. atha kho
brahmāyussa brāhmaṇassa etadahosi kusalo kho ahaṁ diṭṭhadhammikānaṁ
atthānaṁ aññepi maṁ diṭṭhadhammikaṁ atthaṁ pucchanti
yannūnāhaṁ samaṇaṁ gotamaṁ samparāyikameva atthaṁ puccheyyanti.
atha kho brahmāyu brāhmaṇo bhagavantaṁ gāthāhi ajjhabhāsi
kathaṁ kho brāhmaṇo hoti kathaṁ bhavati vedagū
tevijjo bho kathaṁ hoti sotthiyo kinti vuccati
arahaṁ bho kathaṁ hoti kathaṁ bhavati kevalī
muni ca bho kathaṁ hoti buddho kinti pavuccatīti.

page number: 544

[597] atha kho bhagavā brahmāyuṁ brāhmaṇaṁ gāthāhi paccabhāsi
pubbenivāsaṁ yo vedī saggāpāyañca passati
atho jātikkhayaṁ patto abhiññāvosito muni
cittaṁ visuddhaṁ jānāti muttaṁ rāgehi sabbaso
pahīnajātimaraṇo brahmacariyassa kevalī
pāragū sabbadhammānaṁ buddho tādi pavuccatīti.

[598] evaṁ vutte brahmāyu brāhmaṇo uṭṭhāyāsanā ekaṁsaṁ
uttarāsaṅgaṁ karitvā bhagavato pādesu sirasā nipatitvā bhagavato
pādāni mukhena ca paricumbati pāṇīhi 1- parisambāhati nāmañca
sāveti brahmāyvāhaṁ bho gotama brāhmaṇo brahmāyvāhaṁ
bho gotama brāhmaṇoti. atha kho sā parisā acchariyabbhūtajātā
ahosi acchariyaṁ vata bho abbhūtaṁ vata bho samaṇassa
mahiddhikatā mahānubhāvatā yatra hi (pts. m ii, 145) nāmāyaṁ brahmāyu brāhmaṇo
ñāto yasassī evarūpaṁ paramaṁ nipaccakāraṁ karissatīti. atha kho
bhagavā brahmāyuṁ brāhmaṇaṁ etadavoca alaṁ brāhmaṇa uṭṭhaha
nisīda tvaṁ sake āsane yato te mayi cittaṁ pasannanti.
atha kho brahmāyu brāhmaṇo uṭṭhahitvā sake āsane nisīdi.

[599] atha kho bhagavā brahmāyussa brāhmaṇassa anupubbikathaṁ
kathesi seyyathīdaṁ dānakathaṁ sīlakathaṁ saggakathaṁ kāmānaṁ
ādīnavaṁ okāraṁ saṅkilesaṁ nekkhamme ānisaṁsaṁ pakāsesi. yadā

footnote: 1 yu. pāṇīhi ca.

page number: 545

bhagavā aññāsi brahmāyuṁ brāhmaṇaṁ kallacittaṁ muducittaṁ vinīvaraṇacittaṁ
udaggacittaṁ pasannacittaṁ atha yā buddhānaṁ sāmukkaṁsikā
dhammadesanā taṁ pakāsesi dukkhaṁ samudayaṁ nirodhaṁ maggaṁ.
seyyathāpi nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya
evameva brahmāyussa brāhmaṇassa tasmiṁyeva āsane
virajaṁ vītamalaṁ dhammacakkhuṁ udapādi yaṅkiñci samudayadhammaṁ sabbantaṁ
nirodhadhammanti.

[600] atha kho brahmāyu brāhmaṇo diṭṭhadhammo pattadhammo
viditadhammo pariyogāḷhadhammo tiṇṇavicikiccho vigatakathaṁkatho
vesārajjappatto aparappaccayo satthu sāsane bhagavantaṁ etadavoca
abhikkantaṁ bho gotama abhikkantaṁ bho gotama seyyathāpi bho
gotama nikkujjitaṁ vā ukkujjeyya paṭicchannaṁ vā vivareyya mūḷhassa
vā maggaṁ ācikkheyya andhakāre vā telapajjotaṁ dhāreyya cakkhumanto
rūpāni dakkhantīti evameva bhotā gotamena anekapariyāyena
dhammo pakāsito esāhaṁ bhavantaṁ gotamaṁ saraṇaṁ gacchāmi dhammañca
bhikkhusaṅghañca upāsakaṁ maṁ bhavaṁ gotamo dhāretu ajjatagge
pāṇupetaṁ saraṇaṅgataṁ adhivāsetu ca me bhavaṁ gotamo svātanāya
bhattaṁ saddhiṁ bhikkhusaṅghenāti. adhivāseti 1- bhagavā tuṇhībhāvena.

[601] atha kho brahmāyu brāhmaṇo bhagavato adhivāsanaṁ
viditvā uṭṭhāyāsanā bhagavantaṁ abhivādetvā padakkhiṇaṁ katvā

footnote: 1 yu. adhivāsesi.

page number: 546

pakkāmi. atha kho brahmāyu brāhmaṇo tassā rattiyā
accayena (pts. m ii, 146) sake nivesane paṇītaṁ khādanīyaṁ bhojanīyaṁ paṭiyādāpetvā
bhagavato kālaṁ ārocāpesi kālo kho 1- bho gotama niṭṭhitaṁ
bhattanti. atha kho bhagavā pubbaṇhasamayaṁ nivāsetvā pattacīvaramādāya
yena brahmāyussa brāhmaṇassa nivesanaṁ tenupasaṅkami
upasaṅkamitvā paññatte āsane nisīdi saddhiṁ bhikkhusaṅghena.
atha kho brahmāyu brāhmaṇo sattāhaṁ buddhappamukhaṁ bhikkhusaṅghaṁ
paṇītena khādanīyena bhojanīyena sahatthā santappesi sampavāresi.
atha kho bhagavā tassa sattāhassa accayena videhesu cārikaṁ
pakkāmi.

[602] atha kho brahmāyu brāhmaṇo acirapakkantassa bhagavato
kālamakāsi. atha kho sambahulā bhikkhū yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu. ekamantaṁ
nisinnā kho 2- te bhikkhū bhagavantaṁ etadavocuṁ brahmāyu bhante
brāhmaṇo kālakato tassa kā gati ko abhisamparāyoti.

[603] paṇḍito bhikkhave brahmāyu brāhmaṇo paccapādi
dhammaṁ sānudhammaṁ 3- neva maṁ 4- dhammādhikaraṇaṁ vihesesi brahmāyu 

[5]-
brāhmaṇo pañcannaṁ orambhāgiyānaṁ saññojanānaṁ parikkhayā
opapātiko hoti tatthaparinibbāyī anāvattidhammo tasmā lokāti.

footnote: 1-2 yu. khosaddo natthi. 3 yu. paccapānidhammassānudhammaṁ. 4 ma. na ca manti
footnote: dissati. yu. nava. maṁ. 5 etthantare bhikkhaveti dissati.

page number: 547

idamavoca bhagavā attamanā te bhikkhū bhagavato bhāsitaṁ
abhinandunti.
brahmāyusuttaṁ niṭṭhitaṁ paṭhamaṁ.
--------------

page number: 548

selasuttaṁ

[604] evamme sutaṁ ekaṁ samayaṁ bhagavā aṅguttarāpesu
cārikañcaramāno mahatā bhikkhusaṅghena saddhiṁ aḍḍhaterasehi bhikkhusatehi
yena āpaṇaṁ nāma aṅguttarāpānaṁ nigamo tadavasari.
assosi kho keṇiyo jaṭilo samaṇo khalu bho gotamo sakyaputto
sakyakulā pabbajito aṅguttarāpesu cārikañcaramāno mahatā
bhikkhusaṅghena saddhiṁ aḍḍhaterasehi bhikkhusatehi āpaṇaṁ anuppatto
taṁ kho pana bhavantaṁ gotamaṁ evaṁkalyāṇo kittisaddo abbhuggato
itipi so bhagavā arahaṁ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṁ buddho
bhagavā so imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ
pajaṁ sadevamanussaṁ sayaṁ abhiññā sacchikatvā pavedeti
so dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ
sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāseti
sādhu kho pana tathārūpānaṁ arahataṁ dassanaṁ hotīti.

[605] atha kho keṇiyo jaṭilo yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi. ekamantaṁ nisinnaṁ kho keṇiyaṁ
jaṭilaṁ bhagavā dhammiyā kathāya sandassesi samādapesi samuttejesi

page number: 549

sampahaṁsesi. atha kho keṇiyo jaṭilo bhagavatā dhammiyā kathāya
sandassito samādapito samuttejito sampahaṁsito bhagavantaṁ etadavoca
adhivāsetu me bhavaṁ gotamo svātanāya bhattaṁ saddhiṁ bhikkhusaṅghenāti.
evaṁ vutte bhagavā keṇiyaṁ jaṭilaṁ etadavoca mahā kho keṇiya
bhikkhusaṅgho aḍḍhaterasāni bhikkhusatāni tvañca brāhmaṇesu abhippasannoti.
dutiyampi kho keṇiyo jaṭilo bhagavantaṁ etadavoca
kiñcāpi bho gotama mahābhikkhusaṅgho aḍḍhaterasāni bhikkhusatāni
ahañca brāhmaṇesu abhippasanno adhivāsetu me bhavaṁ gotamo
svātanāya bhattaṁ saddhiṁ bhikkhusaṅghenāti. dutiyampi kho bhagavā
keṇiyaṁ jaṭilaṁ etadavoca mahā kho keṇiya bhikkhusaṅgho aḍḍhaterasāni
bhikkhusatāni tvañca 1- brāhmaṇesu abhippasannoti. tatiyampi
kho keṇiyo jaṭilo bhagavantaṁ etadavoca kiñcāpi bho gotama
mahābhikkhusaṅgho aḍḍhaterasāni bhikkhusatāni ahañca 2- brāhmaṇesu
abhippasanno adhivāsetveva me bhavaṁ gotamo svātanāya bhattaṁ
saddhiṁ bhikkhusaṅghenāti. adhivāseti 3- bhagavā tuṇhībhāvena. atha kho
keṇiyo jaṭilo bhagavato adhivāsanaṁ viditvā uṭṭhāyāsanā yena
sako assamo tenupasaṅkami upasaṅkamitvā mittāmacce ñātisālohite
āmantesi suṇantu me bhonto mittāmaccā ñātisālohitā
samaṇo 4- gotamo nimantito svātanāya bhattaṁ saddhiṁ
bhikkhusaṅghena yena me kāyaveyyāvattikaṁ kareyyāthāti. evaṁ bhoti

footnote: 1 yu. tavañca kho. 2 yu. ahañca kho. 3 yu. adhivāsesi.
footnote: 4 yu. samaṇo me gotamo.

page number: 550

kho keṇiyassa jaṭilassa mittāmaccā ñātisālohitā keṇiyassa
jaṭilassa paṭissutvā appekacce uddhanāni khananti appekacce
kaṭṭhāni phālenti appekacce bhājanāni dhovanti appekacce
udakamaṇikaṁ patiṭṭhāpenti appekacce āsanāni paññāpenti.
keṇiyopi 1- jaṭilo sāmaññeva maṇḍalamāḷaṁ paṭiyādeti.

[606] tena kho pana samayena selo brāhmaṇo āpaṇe
paṭivasati tiṇṇaṁ vedānaṁ pāragū sanighaṇḍukeṭubhānaṁ sākkharappabhedānaṁ
itihāsapañcamānaṁ padako veyyākaraṇo lokāyatamahāpurisalakkhaṇesu
anavayo tīṇi māṇavakasatāni mante vāceti. tena kho pana
samayena keṇiyo jaṭilo sele brāhmaṇe abhippasanno hoti.
atha kho selo brāhmaṇo tīhi māṇavakasatehi parivuto jaṅghāvihāraṁ
anucaṅkamamāno anuvicaramāno yena keṇiyassa jaṭilassa
assamo tenupasaṅkami. addasā kho selo brāhmaṇo keṇiyasmiṁ 2-
jaṭile appekacce uddhanāni khanante appekacce kaṭṭhāni phālente
appekacce bhājanāni dhovante appekacce udakamaṇikaṁ patiṭṭhāpente
appekacce āsanāni paññāpente keṇiyaṁ 3- jaṭilaṁ sāmaññeva
maṇḍalamāḷaṁ paṭiyādentaṁ disvāna keṇiyaṁ jaṭilaṁ etadavoca kiṁ
nu bhoto keṇiyassa āvāho vā bhavissati vivāho vā bhavissati
mahāyañño vā paccupaṭṭhito rājā 4- māgadho seniyo bimbisāro
nimantito svātanāya saddhiṁ balakāyenāti. na me bho sela

footnote: 1 yu. keṇiyo pana. 2 yu. keṇiyassamiye. 3 yu. keṇiyaṁ pana.
footnote: 4 yu. rājā vā.

page number: 551

āvāho vā bhavissati napi vivāho vā bhavissati napi rājā
māgadho seniyo bimbisāro nimantito svātanāya saddhiṁ balakāyena
apica kho me mahāyañño paccupaṭṭhito atthi samaṇo gotamo
sakyaputto sakyakulā pabbajito aṅguttarāpesu cārikañcaramāno
mahatā bhikkhusaṅghena saddhiṁ aḍḍhaterasehi bhikkhusatehi āpaṇaṁ
anuppatto taṁ kho pana bhavantaṁ gotamaṁ evaṁkalyāṇo kittisaddo
abbhuggato itipi so bhagavā arahaṁ sammāsambuddho vijjācaraṇasampanno
sugato lokavidū anuttaro purisadammasārathi satthā
devamanussānaṁ buddho bhagavāti so me nimantito svātanāya
saddhiṁ bhikkhusaṅghenāti. buddhoti bho keṇiya vadesīti. buddhoti
bho sela vadāmīti. buddhoti bho keṇiya vadesīti. buddhoti
bho sela vadāmīti. atha kho selassa brāhmaṇassa etadahosi
ghosopi kho eso dullabho lokasmiṁ yadidaṁ buddhoti āgatāni kho
panamhākaṁ mantesu dvattiṁsa mahāpurisalakkhaṇāni yehi samannāgatassa
mahāpurisassa dveva gatiyo bhavanti anaññā sace agāraṁ ajjhāvasati
rājā hoti cakkavatti dhammiko dhammarājā cāturanto vijitāvī
janapadatthā 1- viriyappatto sattaratanasamannāgato tassimāni satta
ratanāni bhavanti seyyathīdaṁ cakkaratanaṁ hatthiratanaṁ assaratanaṁ maṇiratanaṁ
itthīratanaṁ gahapatiratanaṁ parināyakaratanameva sattamaṁ parosahassaṁ
kho panassa puttā bhavanti sūrā vīraṅgarūpā parasenappamaddanā

footnote: 1 yu. janapadatthāvariyappatto.

page number: 552

so imaṁ paṭhaviṁ sāgarapariyantaṁ adaṇḍena asatthena dhammena abhivijiya
ajjhāvasati sace 1- pana agārasmā anagāriyaṁ pabbajati arahaṁ
hoti sammāsambuddho loke vivaṭacchado kahaṁ pana bho keṇiya
etarahi so bhavaṁ gotamo viharati arahaṁ sammāsambuddhoti.

[607] evaṁ vutte keṇiyo jaṭilo dakkhiṇaṁ bāhaṁ paggahetvā
selaṁ brāhmaṇaṁ etadavoca yenesā bho sela nīlavanarājīti.
atha kho selo brāhmaṇo tīhi māṇavakasatehi saddhiṁ yena bhagavā
tenupasaṅkami. atha kho selo brāhmaṇo te māṇavake āmantesi
appasaddā bhonto āgacchantu pade padaṁ nikkhipantā durā 2- sadā
hi te bhavanto 3- sīhāva ekacarā yadā cāhaṁ bhotā samaṇena
gotamena saddhiṁ manteyyaṁ mā me bhonto antarantarā kathaṁ
opātetha kathāpariyosānaṁ ca me bhavanto āgamentūti. atha
kho selo brāhmaṇo yena bhagavā tenupasaṅkami upasaṅkamitvā
bhagavatā saddhiṁ sammodi sammodanīyaṁ kathaṁ sārāṇīyaṁ vītisāretvā
ekamantaṁ nisīdi. ekamantaṁ nisinno kho selo brāhmaṇo
bhagavato kāye dvattiṁsa mahāpurisalakkhaṇāni sammannesi. addasā
kho selo brāhmaṇo bhagavato kāye dvattiṁsa mahāpurisalakkhaṇāni
yebhuyyena ṭhapetvā dve dvīsu mahāpurisalakkhaṇesu kaṅkhati vicikicchati
nādhimuccati na saṁpasīdati kosohite ca vatthaguyhe pahutajivhatāya
ca.

footnote: 1 yu. sace kho. 2 yu. durāsadā. 3 yu. bhagavanto.

page number: 553

[608] atha kho bhagavato etadahosi passati kho me ayaṁ
selo brāhmaṇo dvattiṁsa mahāpurisalakkhaṇāni yebhuyyena ṭhapetvā
dve dvīsu mahāpurisalakkhaṇesu kaṅkhati vicikicchati nādhimuccati na
saṁpasīdati kosohite ca vatthaguyhe pahutajivhatāya cāti. atha kho
bhagavā tathārūpaṁ iddhābhisaṅkhāraṁ abhisaṅkhāresi yathā addasa selo
brāhmaṇo bhagavato kosohitaṁ vatthaguyhaṁ. atha kho bhagavā jivhaṁ
ninnāmetvā ubhopi kaṇṇasotāni anumasi paṭimasi ubhopi nāsikasotāni
anumasi paṭimasi kevalakappaṁ 1- nalāṭamaṇḍalaṁ jivhāya chādesi.

[609] atha kho selassa brāhmaṇassa etadahosi samannāgato
kho samaṇo gotamo dvattiṁsamahāpurisalakkhaṇehi paripuṇṇehi no
apparipuṇṇehi no ca kho naṁ jānāmi buddho vā no vā
sutaṁ 2- pana metaṁ brāhmaṇānaṁ vuḍḍhānaṁ mahallakānaṁ ācariyapācariyānaṁ
bhāsamānānaṁ ye te bhavanti arahanto sammāsambuddhā te sake
vaṇṇe bhaññamāne attānaṁ pātukarontīti yannūnāhaṁ samaṇaṁ
gotamaṁ sammukhā sāruppāhi gāthāhi abhitthaveyyanti. atha kho
selo brāhmaṇo bhagavantaṁ sammukhā sāruppāhi gāthāhi abhitthavi
paripuṇṇakāyo surucī sujāto cārudassano
suvaṇṇavaṇṇosi bhagavā susukkadāṭho saviriyavā
narassa hi sujātassa ye bhavanti vissuñjanā 3-
sabbe te tava kāyasmiṁ mahāpurisalakkhaṇā

footnote: 1 yu. kevalampi. 2 yu. sutaṁ kho pana. 3 yu. viyañjanā.

page number: 554

pasannanetto sumukho brahmā uju patāpavā
majjhe samaṇasaṅghassa ādiccova virocasi
kalyāṇadassano bhikkhu kañcanasannibhattaco
kiṁ te samaṇabhāvena evaṁ uttamavaṇṇino
rājā arahasi bhavituṁ cakkavatti rathesabho
cāturanto vijitāvī jambusaṇḍassa issaro
khattiyā bhojarājāno anuyuttā bhavantu 1- te
rājābhirājā manujindo rajjaṁ kārehi gotama
rājāhamasmi selāti 

[bhagavā] dhammarājā anuttaro
dhammena cakkaṁ vattemi cakkaṁ appaṭivattiyaṁ
sambuddho paṭijānāsi 

[iti selo brāhmaṇo] dhammarājā anuttaro
dhammena cakkaṁ vattemi iti bhāsasi gotama
ko nu senāpati bhoto sāvako satthu danvayo
ko 2- nomaṁ anuvatteti dhammacakkaṁ pavattitaṁ
mayā pavattitaṁ cakkaṁ 

[selāti bhagavā] dhammacakkaṁ anuttaraṁ
sārīputto anuvatteti anujāto tathāgataṁ
abhiññeyyaṁ abhiññātaṁ bhāvetabbañca bhāvitaṁ
pahātabbaṁ pahīnaṁ me tasmā buddhosmi brāhmaṇa
vinayassu mayi kaṅkhaṁ adhimuccassu brāhmaṇa
dullabhaṁ dassanaṁ hoti sambuddhānaṁ abhiṇhaso

footnote: 1 yu. bhavanti. 2 yu. ko te imaṁ.

page number: 555

yesaṁ ve 1- dullabho loke pātubhāvo abhiṇhaso
sohaṁ brāhmaṇa sambuddho sallakatto anuttaro
brahmabhūto atitulo mārasenappamaddano
sabbāmitte vasīkatvā modāmi akutobhayo
imaṁ bhonto nisāmetha yathā bhāsati cakkhumā
sallakatto mahāvīro sīhova nadatī vane
brahmabhūtaṁ atitulaṁ mārasenappamaddanaṁ
ko disvā nappasīdeyya api kaṇhābhijātiko
yo maṁ icchati anvetu yo ca 2- nicchati acchatu 3-
idhāhaṁ pabbajissāmi varapaññassa santike
evañce 4- ruccati bhoto sammāsambuddhasāsanaṁ
mayaṁpi pabbajissāma varapaññassa santike
brāhmaṇāti 5- sattā ime yācantipañjalikatā 6-
brahmacariyaṁ carissāma bhagavā tava santike
svākkhātaṁ brahmacariyaṁ 

[selāti bhagavā] sandiṭṭhikamakālikaṁ
yattha amoghā pabbajjā appamattassa sikkhatoti.
alattha kho selo brāhmaṇo sapariso bhagavato santike pabbajjaṁ
alattha upasampadaṁ.

[610] atha kho keṇiyo jaṭilo tassā rattiyā accayena
sake assame paṇītaṁ khādanīyaṁ bhojanīyaṁ paṭiyādāpetvā bhagavato

footnote: 1 yu. vo. 2 yu. vā. 3 yu. gacchatu. 4 yu. etañce.
footnote: 5 yu. brahmakā tisatā ime. 6 yu. yācanti pañjalīkatā.

page number: 556

kālaṁ ārocāpesi kālo bho gotama niṭṭhitaṁ bhattanti. atha kho
bhagavā pubbaṇhasamayaṁ nivāsetvā pattacīvaramādāya yena keṇiyassa
jaṭilassa assamo tenupasaṅkami upasaṅkamitvā paññatte āsane
nisīdi saddhiṁ bhikkhusaṅghena. atha kho keṇiyo jaṭilo buddhappamukhaṁ
bhikkhusaṅghaṁ paṇītena khādanīyena bhojanīyena sahatthā santappesi
sampavāresi. atha kho keṇiyo jaṭilo bhagavantaṁ bhuttāviṁ onītapattapāṇiṁ
aññataraṁ nīcaṁ āsanaṁ gahetvā ekamantaṁ nisīdi.

[611] ekamantaṁ nisinnaṁ kho keṇiyaṁ jaṭilaṁ bhagavā imāhi
gāthāhi anumodi
aggihuttaṁmukhā 1- yaññā sā vitti chandaso mukhaṁ
rājā mukhaṁ manussānaṁ nadīnaṁ sāgaro mukhaṁ
nakkhattānaṁ mukhaṁ cando ādicco tapataṁ mukhaṁ
puññamākaṅkhamānānaṁ saṅgho ve yajataṁ mukhanti.
atha kho bhagavā keṇiyaṁ jaṭilaṁ imāhi gāthāhi anumoditvā
uṭṭhāyāsanā pakkāmi. atha kho āyasmā selo sapariso 2- vūpakaṭṭho
appamatto ātāpī pahitatto viharanto nacirasseva yassatthāya
kulaputtā sammadeva agārasmā anāgāriyaṁ pabbajanti tadanuttaraṁ
brahmacariyapariyosānaṁ diṭṭheva dhamme sayaṁ abhiññā sacchikatvā
upasampajja vihāsi khīṇā jāti vusitaṁ brahmacariyaṁ kataṁ karaṇīyaṁ
nāparaṁ ithattāyāti abbhaññāsi. aññataro 3- kho panāyasmā

footnote: 1 yu. aggihuttamukhā. 2 yu. etthantare ekoti dissati.
footnote: 3 yu. aññataro ca kho.

page number: 557

selo sapariso arahataṁ ahosi.

[612] atha kho āyasmā selo sapariso yena bhagavā tenupasaṅkami
upasaṅkamitvā ekaṁsaṁ cīvaraṁ katvā yena bhagavā tenañjalimpaṇāmetvā
bhagavantaṁ gāthāhi ajjhabhāsi
yantaṁ saraṇamāgamha ito aṭṭhami cakkhuma
sattarattena bhagavā dantamhā tava sāsane
tuvaṁ buddho tuvaṁ satthā tuvaṁ mārābhibhū muni
tuvaṁ anusaye cheko 1- tiṇṇo tāresimaṁ pajaṁ
upadhī te samatikkantā āsavā te padālitā
sīhova anupādāno pahīnabhayabheravo
bhikkhavoti 2- sattā ime tiṭṭhantipañjalikatā
pāde vīra pasārehi nāgā vandantu satthunoti.
selasuttaṁ niṭṭhitaṁ dutiyaṁ.
--------

footnote: 1 (pts. m ii, 147) yu. chetvā. 2 yu. bhikkhavo tisatā ime tiṭṭhanti pañjalīkatā.

page number: 558

assalāyanasuttaṁ

[613] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tena kho pana samayena nānāverajjakānaṁ
brāhmaṇānaṁ pañcamattāni brāhmaṇasatāni sāvatthiyaṁ
paṭivasanti kenacideva karaṇīyena. atha kho tesaṁ brāhmaṇānaṁ
etadahosi ayaṁ kho samaṇo gotamo cātuvaṇṇiṁ suddhiṁ paññāpeti
ko nu kho pahoti samaṇena gotamena saddhiṁ asmiṁ vacane paṭimantetunti.
tena kho pana samayena assalāyano nāma māṇavo
sāvatthiyaṁ paṭivasati daharo vuttasiro soḷasavassuddesiko jātiyā
tiṇṇaṁ vedānaṁ pāragū sanighaṇḍukeṭubhānaṁ sākkharappabhedānaṁ itihāsapañcamānaṁ
padako veyyākaraṇo lokāyatamahāpurisalakkhaṇesu
anavayo. atha kho tesaṁ brāhmaṇānaṁ etadahosi ayaṁ kho assalāyano
māṇavo sāvatthiyaṁ paṭivasati daharo .pe. anavayo so
kho pahoti samaṇena gotamena saddhiṁ asmiṁ vacane paṭimantetunti.

[614] atha kho te brāhmaṇā yena assalāyano māṇavo
tenupasaṅkamiṁsu upasaṅkamitvā assalāyanaṁ māṇavaṁ etadavocuṁ ayaṁ
bho assalāyana samaṇo gotamo cātuvaṇṇiṁ suddhiṁ paññāpeti
etu bhavaṁ assalāyana 1- samaṇena gotamena saddhiṁ asmiṁ vacane paṭimantetūti.
evaṁ vutte assalāyano māṇavo te brāhmaṇe

footnote: 1 yu. assalāyano. 2 yu. paṭimantetunti.

page number: 559

etadavoca samaṇo khalu bho gotamo dhammavādī dhammavādino ca
pana duppaṭimantiyā bhavanti nāhaṁ sakkomi samaṇena gotamena
saddhiṁ asmiṁ vacane paṭimantetunti. dutiyampi kho te brāhmaṇā
assalāyanaṁ māṇavaṁ (pts. m ii, 148) etadavocuṁ ayaṁ bho assalāyana samaṇo
gotamo cātuvaṇṇiṁ suddhiṁ paññāpeti etu bhavaṁ assalāyana
samaṇena gotamena saddhiṁ asmiṁ vacane paṭimantetūti 

[1]-. dutiyampi
kho assalāyano māṇavo te brāhmaṇe etadavoca samaṇo
khalu bho gotamo dhammavādī dhammavādino ca pana duppaṭimantiyā
bhavanti nāhaṁ sakkomi samaṇena gotamena saddhiṁ asmiṁ vacane
paṭimantetunti. tatiyampi kho te brāhmaṇā assalāyanaṁ māṇavaṁ
etadavocuṁ ayaṁ bho assalāyana samaṇo gotamo cātuvaṇṇiṁ
suddhiṁ paññāpeti etu bhavaṁ assalāyana samaṇena gotamena
saddhiṁ asmiṁ vacane paṭimantetu caritaṁ kho pana bhotā assalāyanena
paribbājakaṁ mā bhavaṁ assalāyano ayuddhaparājitaṁ parājayīti.
evaṁ vutte assalāyano māṇavo te brāhmaṇe etadavoca
addhā kho ahaṁ bhante na labhāmi samaṇo khalu bho gotamo
dhammavādī dhammavādino ca pana duppaṭimantiyā bhavanti nāhaṁ
sakkomi samaṇena gotamena saddhiṁ asmiṁ vacane paṭimantetuṁ apicāhaṁ
bhavataṁ 2- vacanena gamissāmīti.

[615] atha kho assalāyano māṇavo mahatā brāhmaṇagaṇena

footnote: 1 yu. etthantare caritaṁ kho pana bhotā assalāyanena paribbājakanti dissanti.
footnote: 2 yu. bhagavantānaṁ.

page number: 560

saddhiṁ yena bhagavā tenupasaṅkami upasaṅkamitvā bhagavatā saddhiṁ
sammodi sammodanīyaṁ kathaṁ sārāṇīyaṁ vītisāretvā ekamantaṁ nisīdi.
ekamantaṁ nisinno kho assalāyano māṇavo bhagavantaṁ etadavoca
brāhmaṇā bho gotama evamāhaṁsu brāhmaṇāva seṭṭho vaṇṇo
hīno añño vaṇṇo brāhmaṇāva sukko vaṇṇo kaṇho
añño vaṇṇo brāhmaṇāva sujjhanti no abrāhmaṇā
brāhmaṇāva brahmuno puttā orasā mukhato jātā brahmajā
brahmanimmitā brahmadāyādāti idha bhavaṁ gotamo kimāhāti.

[616] dissante kho pana assalāyana brāhmaṇānaṁ brāhmaṇiyo
utuniyopi gabbhiniyopi vijāyamānāpi pāyamānāpi te ca brāhmaṇā
yonijāva samānā evamāhaṁsu brāhmaṇāva seṭṭho vaṇṇo hīno
añño vaṇṇo brāhmaṇāva sukko vaṇṇo kaṇho añño
vaṇṇo (pts. m ii, 149) brāhmaṇāva sujjhanti no abrāhmaṇā brāhmaṇāva
brahmuno puttā orasā mukhato jātā brahmajā brahmanimmitā
brahmadāyādāti. kiñcāpi bhavaṁ gotamo evamāha atha khvettha
brāhmaṇā evametaṁ maññanti brāhmaṇāva seṭṭho vaṇṇo
.pe. brahmadāyādāti.

[617] taṁ kiṁ maññasi assalāyana sutante yonakakambojesu 1-
aññesu ca paccantimesu janapadesu dveva vaṇṇā ayyo ceva
dāso ca ayyo hutvā dāso hoti dāso hutvā ayyo

footnote: 1 yu. yonakambojesu.

page number: 561

hotīti. evaṁ bho sutaṁ me yonakakambojesu aññesu ca
paccantimesu janapadesu dveva vaṇṇā ayyo ceva dāso ca
ayyo hutvā dāso hoti dāso hutvā ayyo hotīti.
ettha assalāyana brāhmaṇānaṁ kiṁ balaṁ ko assāso yadettha
brāhmaṇā evamāhaṁsu brāhmaṇāva seṭṭho vaṇṇo hīno
añño vaṇṇo .pe. brahmadāyādāti. kiñcāpi bhavaṁ
gotamo evamāha atha khvettha brāhmaṇā evametaṁ maññanti
brāhmaṇāva seṭṭho vaṇṇo hīno añño vaṇṇo .pe.
brahmadāyādāti.

[618] taṁ kiṁ maññasi assalāyana khattiyova nu kho pāṇātipātī
adinnādāyī kāmesumicchācārī musāvādī pisuṇavāco pharusavāco
samphappalāpī abhijjhālu byāpannacitto micchādiṭṭhī kāyassa
bhedā parammaraṇā apāyaṁ duggatiṁ vinipātaṁ nirayaṁ upapajjeyya
no brāhmaṇo vessova 1- nu kho ... suddova nu kho pāṇātipātī
adinnādāyī kāmesumicchācārī musāvādī pisuṇavāco pharusavāco
samphappalāpī abhijjhālu byāpannacitto micchādiṭṭhī kāyassa
bhedā parammaraṇā apāyaṁ duggatiṁ vinipātaṁ nirayaṁ upapajjeyya
no brāhmaṇoti. no hidaṁ bho gotama khattiyopi hi
bho gotama pāṇātipātī adinnādāyī kāmesumicchācārī musāvādī
pisuṇavāco pharusavāco samphappalāpī abhijjhālu byāpannacitto

footnote: 1 yu. ca..

page number: 562

micchādiṭṭhī kāyassa bhedā parammaraṇā apāyaṁ duggatiṁ vinipātaṁ
nirayaṁ upapajjeyya brāhmaṇopi hi (pts. m ii, 150) bho gotama ... vessopi hi
bho gotama ... suddopi hi bho gotama ... sabbepi hi bho gotama
cattāro vaṇṇā pāṇātipātino adinnādāyino kāmesumicchācārino
musāvādino pisuṇavācā pharusavācā samphappalāpino abhijjhālū
byāpannacittā micchādiṭṭhī kāyassa bhedā parammaraṇā apāyaṁ
duggatiṁ vinipātaṁ nirayaṁ upapajjeyyunti. ettha assalāyana
brāhmaṇānaṁ kiṁ balaṁ ko assāso yadettha brāhmaṇā evamāhaṁsu
brāhmaṇāva seṭṭho vaṇṇo hīno añño vaṇṇo .pe.
brahmadāyādāti. kiñcāpi bhavaṁ gotamo evamāha atha khvettha
brāhmaṇā evametaṁ maññanti brāhmaṇāva seṭṭho vaṇṇo
hīno añño vaṇṇo .pe. brahmadāyādāti.

[619] taṁ kiṁ maññasi assalāyana brāhmaṇova nu kho
pāṇātipātā paṭivirato adinnādānā paṭivirato kāmesumicchācārā 1-
paṭivirato musāvādā paṭivirato pisuṇāya 2- vācāya paṭivirato pharusāya 3-
vācāya paṭivirato samphappalāpā paṭivirato anabhijjhālu abyāpannacitto
sammādiṭṭhī kāyassa bhedā parammaraṇā sugatiṁ saggaṁ lokaṁ
upapajjeyya no khattiyo no vesso no suddoti. no
hidaṁ bho gotama khattiyopi hi bho gotama pāṇātipātā
paṭivirato adinnādānā paṭivirato kāmesumicchācārā paṭivirato

footnote: 1 yu. kāmesumicchācārā .pe. musāvādā paṭiviratoti natthi 2 yu. pisuṇāvācā.
footnote: 3 yu. pharusāvācā.

page number: 563

musāvādā paṭivirato pisuṇāya vācāya paṭivirato pharusāya vācāya
paṭivirato samphappalāpā paṭivirato anabhijjhālu abyāpannacitto
sammādiṭṭhī kāyassa bhedā parammaraṇā sugatiṁ saggaṁ lokaṁ upapajjeyya
brāhmaṇopi hi bho gotama ... vessopi hi bho
gotama ... suddopi hi bho gotama ... sabbepi hi bho gotama
cattāro vaṇṇā pāṇātipātā paṭiviratā adinnādānā paṭiviratā
kāmesumicchācārā paṭiviratā musāvādā paṭiviratā pisuṇāya vācāya
paṭiviratā pharusāya vācāya paṭiviratā samphappalāpā paṭiviratā anabhijjhālū
abyāpannacittā sammādiṭṭhī kāyassa bhedā parammaraṇā
sugatiṁ saggaṁ lokaṁ upapajjeyyunti. ettha assalāyana brāhmaṇānaṁ
kiṁ balaṁ ko assāso yadettha brāhmaṇā (pts. m ii, 151) evamāhaṁsu brāhmaṇāva
seṭṭho vaṇṇo hīno añño vaṇṇo .pe. brahmadāyādāti.
kiñcāpi bhavaṁ gotamo evamāha atha khvettha brāhmaṇā evametaṁ
maññanti brāhmaṇāva seṭṭho vaṇṇo hīno añño vaṇṇo
.pe. brahmadāyādāti.

[620] taṁ kiṁ maññasi assalāyana brāhmaṇova nu kho
pahoti asmiṁ padese averaṁ abyāpajjhaṁ mettacittaṁ bhāvetuṁ no
khattiyo no vesso no suddoti. no hidaṁ bho gotama
khattiyopi hi bho gotama pahoti asmiṁ padese averaṁ abyāpajjhaṁ
mettacittaṁ bhāvetuṁ brāhmaṇopi hi bho gotama ... vessopi

page number: 564

hi bho gotama ... suddopi hi bho gotama ... sabbepi hi bho
gotama cattāro vaṇṇā pahonti asmiṁ padese averaṁ abyāpajjhaṁ
mettacittaṁ bhāvetunti. ettha assalāyana brāhmaṇānaṁ kiṁ
balaṁ ko assāso yadettha brāhmaṇā evamāhaṁsu brāhmaṇāva
seṭṭho vaṇṇo hīno añño vaṇṇo .pe. brahmadāyādāti.
kiñcāpi bhavaṁ gotamo evamāha atha khvettha brāhmaṇā evametaṁ
maññanti brāhmaṇāva seṭṭho vaṇṇo hīno añño vaṇṇo
.pe. brahmadāyādāti.

[621] taṁ kiṁ maññasi assalāyana brāhmaṇova nu kho
pahoti sottiṁ 1- sinānaṁ ādāya nadiṁ gantvā rajojallaṁ pavāhetuṁ
no khattiyo no vesso no suddoti. no hidaṁ bho
gotama khattiyopi hi bho gotama pahoti sottiṁ 2- sinānaṁ ādāya
nadiṁ gantvā rajojallaṁ pavāhetuṁ brāhmaṇopi hi bho gotama ...
vessopi hi bho gotama ... suddopi hi bho gotama ... sabbepi
hi bho gotama cattāro vaṇṇā pahonti sottiṁ 3- sinānaṁ ādāya
nadiṁ gantvā rajojallaṁ pavāhetunti. ettha assalāyana brāhmaṇānaṁ
kiṁ balaṁ ko assāso yadettha brāhmaṇā evamāhaṁsu brāhmaṇāva
seṭṭho vaṇṇo hīno añño vaṇṇo .pe. brahmadāyādāti.
kiñcāpi bhavaṁ gotamo evamāha atha khvettha brāhmaṇā evametaṁ
maññanti brāhmaṇāva seṭṭho vaṇṇo hīno añño vaṇṇo

footnote: 1-2-3 yu. sotthiṁ sināniṁ.

page number: 565

.pe. brahmadāyādāti.

[622] taṁ kiṁ maññasi assalāyana idha rājā khattiyo
muddhāvasitto nānājaccānaṁ purisānaṁ purisasataṁ sannipāteyya āyantu
bhonto ye tattha khattiyakulā brāhmaṇakulā rājaññakulā
uppannā sākassa vā sālassa vā salaḷassa vā candanassa vā
padumakassa vā uttarāraṇiṁ ādāya aggiṁ abhinibbattentu tejo
pātukarontu āyantu pana bhonto ye ca 1- tattha caṇḍālakulā
nesādakulā veṇukulā 2- rathakārakulā pukkusakulā uppannā sāpānadoṇiyā
vā sūkaradoṇiyā vā rajakadoṇiyā vā elaṇḍakaṭṭhassa
vā uttarāraṇiṁ ādāya aggiṁ abhinibbattentu tejo pātukarontūti
taṁ kiṁ maññasi assalāyana yo ca 3- nu kho khattiyakulā brāhmaṇakulā
rājaññakulā uppannehi sākassa vā sālassa vā salaḷassa
vā candanassa vā padumakassa vā uttarāraṇiṁ ādāya aggi abhinibbatto
tejo pātukato so eva nu khvassa aggi accimā ceva
vaṇṇimā ca pabhassaro ca tena ca sakkā agginā aggikaraṇīyaṁ
kātuṁ yo pana so caṇḍālakulā nesādakulā veṇukulā rathakārakulā
pukkusakulā uppannehi sāpānadoṇiyā vā sūkaradoṇiyā
vā rajakadoṇiyā vā elaṇḍakaṭṭhassa vā uttarāraṇiṁ ādāya
aggi abhinibbatto tejo pātukato svāssa aggi na ceva
accimā na ca vaṇṇimā na ca pabhassaro na ca tena sakkā

footnote: 1 yu. casaddo natthi. 2 yu. veṇakulā. 3 yu. yo evaṁ nu kho so.

page number: 566

agginā aggikaraṇīyaṁ kātunti. no hidaṁ bho gotama yopi 1-
so bho gotama khattiyakulā brāhmaṇakulā rājaññakulā uppannehi
sākassa 2- vā sālassa vā salaḷassa vā candanassa vā padumakassa
vā uttarāraṇiṁ ādāya aggi abhinibbatto tejo pātukato
svāssa aggi accimā ca vaṇṇimā ca pabhassaro ca tena
ca sakkā agginā aggikaraṇīyaṁ kātuṁ yopi so caṇḍālakulā
nesādakulā veṇukulā rathakārakulā pukkusakulā uppannehi sāpānadoṇiyā
vā sūkaradoṇiyā vā rajakadoṇiyā vā elaṇḍakaṭṭhassa
vā uttarāraṇiṁ ādāya aggi abhinibbatto tejo pātukato
sopassa 3- aggi accimā ca vaṇṇimā ca pabhassaro ca tenapi ca
sakkā 

[4]- aggikaraṇīyaṁ kātuṁ sabbopi hi bho gotama aggi accimā
ca vaṇṇimā ca pabhassaro ca sabbenapi ca sakkā agginā
aggikaraṇīyaṁ kātunti. ettha assalāyana brāhmaṇānaṁ kiṁ balaṁ ko
assāso yadettha brāhmaṇā evamāhaṁsu brāhmaṇāva seṭṭho
vaṇṇo hīno añño vaṇṇo brāhmaṇāva sukko vaṇṇo
kaṇho añño vaṇṇo brāhmaṇāva sujjhanti no abrāhmaṇā
brāhmaṇāva brahmuno puttā orasā mukhato jātā brahmajā
brahmanimmitā brahmadāyādāti. kiñcāpi bhavaṁ gotamo evamāha
atha khvettha brāhmaṇā evametaṁ maññanti brāhmaṇāva seṭṭho
vaṇṇo hīno añño vaṇṇo .pe. brahmadāyādāti.

footnote: 1 yu. pisaddo natthi. 2 yu. ayaṁ pāṭho natthi.
footnote: 3 yu. socassa. 4 yu. agginā.

page number: 567

[623] taṁ kiṁ maññasi assalāyana idha khattiyakumāro
brāhmaṇakaññāya saddhiṁ saṁvāsaṁ kappeyya tesaṁ saṁvāsamanvāya
putto jāyetha yo so khattiyakumārena brāhmaṇakaññāya putto
uppanno siyā so mātupi sadiso pitupi sadiso khattiyotipi
vattabbo brāhmaṇotipi vattabboti. yo so bho gotama
khattiyakumārena brāhmaṇakaññāya putto uppanno siyā so
mātupi sadiso pitupi sadiso khattiyotipi vattabbo brāhmaṇotipi
vattabboti.

[624] taṁ kiṁ maññasi assalāyana idha brāhmaṇakumāro
khattiyakaññāya saddhiṁ saṁvāsaṁ kappeyya tesaṁ saṁvāsamanvāya putto
jāyetha yo so brāhmaṇakumārena khattiyakaññāya putto
uppanno siyā so mātupi sadiso pitupi sadiso khattiyotipi
vattabbo brāhmaṇotipi vattabboti. yo so bho gotama
brāhmaṇakumārena khattiyakaññāya putto uppanno siyā so
mātupi sadiso pitupi sadiso khattiyotipi vattabbo brāhmaṇotipi
vattabboti.

[625] taṁ kiṁ maññasi assalāyana idha valavaṁ gadrabhena
sampayojeyyuṁ tesaṁ saṁpayogamanvāya kissaro 1- jāyetha yo sopi
valavāya gadrabhena kissaro 2- uppanno siyā so mātupi sadiso
pitupi sadiso assotipi vattabbo gadrabhotipi vattabbo. so

footnote: 1-2 yu. kisoro.

page number: 568

kumāraṇḍupi 1- so bho gotama assataro hoti idaṁ hissa bho
gotama nānākaraṇaṁ passāmi amutra ca pana sānaṁ na kiñci
nānākaraṇaṁ passāmīti.

[626] taṁ kiṁ maññasi assalāyana idhāssu dve māṇavakā
bhātaro sodariyā 2- eko ajjhāyako upanīto eko anajjhāyako
anupanīto kamettha brāhmaṇā paṭhamaṁ bhojeyyuṁ saddhe vā
thālipāke vā yaññe vā pāhune vāti. yo so bho gotama
māṇavako ajjhāyako upanīto tamettha brāhmaṇā paṭhamaṁ bhojeyyuṁ
saddhe vā thālipāke vā yaññe vā pāhune vā kiṁ hi bho
gotama anajjhāyake anupanīte dinnaṁ mahapphalaṁ bhavissatīti.

[627] taṁ kiṁ maññasi assalāyana idhāssu dve māṇavakā
bhātaro sodariyā eko ajjhāyako upanīto dussīlo pāpadhammo
eko anajjhāyako anupanīto sīlavā kalyāṇadhammo kamettha
brāhmaṇā paṭhamaṁ bhojeyyuṁ saddhe vā thālipāke vā yaññe
vā pāhune vāti. yo so bho gotama māṇavako anajjhāyako
anupanīto sīlavā kalyāṇadhammo tamettha brāhmaṇā paṭhamaṁ bhojeyyuṁ
saddhe vā thālipāke vā yaññe vā pāhune vā kiṁ hi bho
gotama dussīle pāpadhamme dinnaṁ mahapphalaṁ bhavissatīti. pubbe kho
tvaṁ assalāyana jātiṁ agamāsi jātiṁ gantvā mante agamāsi mante

footnote: 1 yu. vekurañjāyāti dissati. ma. kuṇḍanti dissati. 2 yu. saudariyā.

page number: 569

gantvā tameva 1- ṭhapetvā 2- cātuvaṇṇiṁ suddhiṁ paccāgato yamahaṁ
paññapemīti. evaṁ vutte assalāyano māṇavo tuṇhībhūto maṅkubhūto
pattakkhandho adhomukho pajjhāyanto appaṭibhāṇo nisīdi.

[628] atha kho bhagavā assalāyanaṁ māṇavaṁ tuṇhībhūtaṁ maṅkubhūtaṁ
pattakkhandhaṁ adhomukhaṁ pajjhāyantaṁ appaṭibhāṇaṁ viditvā assalāyanaṁ
māṇavaṁ etadavoca bhūtapubbaṁ assalāyana sattannaṁ brāhmaṇisīnaṁ(pts. m ii, 155) 
araññāyatane paṇṇakuṭīsu sammantānaṁ evarūpaṁ pāpakaṁ diṭṭhigataṁ
uppannaṁ hoti brāhmaṇāva seṭṭho vaṇṇo hīno añño
vaṇṇo .pe. brahmadāyādāti. assosi kho assalāyana asito
devalo isi sattannaṁ kira brāhmaṇisīnaṁ araññāyatane paṇṇakuṭīsu
sammantānaṁ evarūpaṁ pāpakaṁ diṭṭhigataṁ uppannaṁ 

[3]- brāhmaṇāva seṭṭho
vaṇṇo .pe. brahmadāyādāti. atha kho assalāyana asito
devalo isi kesamassuṁ kappetvā mañjeṭṭhavaṇṇāni dussāni nivāsetvā
agaliyo 4- upāhanā ārohitvā jātarūpamayaṁ daṇḍaṁ gahetvā
sattannaṁ brāhmaṇisīnaṁ patthiṇḍile 5- pāturahosi. atha kho assalāyana
asito devalo isi sattannaṁ brāhmaṇisīnaṁ patthiṇḍile caṅkamamāno
evamāha handa ko nu kho ime bhavanto brāhmaṇisayo
gantā 6- handa ko nu kho ime bhavanto brāhmaṇisayo gantāti.
atha kho assalāyana satta 7- brāhmaṇisayo asitaṁ devalaṁ isiṁ etadavocuṁ

footnote: 1 yu. tametaṁ tvaṁ. 2 yu. ṭhapetvāti natthi.
footnote: 3 yu. etthantare hotīti dissati. 4 yu. aṭliyo. 5 yu. patthaṇḍile.
footnote: 6 sī. yu. gatā. 7 yu. sattannaṁ brāhmaṇisīnaṁ etadahosi.

page number: 570

ko nāyaṁ gāmaṇḍalarūpo viya sattannaṁ brāhmaṇisīnaṁ patthiṇḍile
caṅkamamāno evamāha handa ko nu kho ime bhavanto brāhmaṇisayo
gantā handa ko nu kho ime bhavanto brāhmaṇisayo gantāti
handa naṁ abhisapissāmāti 1-. atha kho assalāyana satta brāhmaṇisayo
asitaṁ devalaṁ isiṁ abhisapiṁsu bhasmā capalī 2- hohi bhasmā capalī hohi
bhasmā capalī hohīti. yathā yathā kho assalāyana satta brāhmaṇisayo
asitaṁ devalaṁ isiṁ abhisapiṁsu tathā tathā asito devalo isi abhirūpataro
ceva hoti dassanīyataro ca pāsādikataro ca. atha kho assalāyana
sattannaṁ brāhmaṇisīnaṁ etadahosi moghaṁ vata no tapo apphalaṁ
brahmacariyaṁ mayaṁ hi pubbe yaṁ abhisapāma bhasmā capalī 3- hohīti
bhasmā 

[4]- bhavati ekacco imaṁ pana mayaṁ yathā yathā abhisapāma tathā
tathā abhirūpataro ceva hoti dassanīyataro (pts. m ii, 156) ca pāsādikataro cāti.
na bhavantānaṁ moghaṁ tapo na panāpphalaṁ brahmacariyaṁ iṅgha bhavanto
yo mayi manopadoso taṁ pajahathāti. yo bhavati manopadoso taṁ
pajahāma ko nu bhavaṁ hotīti. suto no bhavataṁ asito devalo
isīti. evaṁ bhoti. so khvāhaṁ bho homīti. atha kho
assalāyana satta brāhmaṇisayo asitaṁ devalaṁ isiṁ abhivādetuṁ
upakkamiṁsu. 5- atha kho assalāyana asito devalo isi satta
brāhmaṇisayo etadavoca sutametaṁ bho sattannaṁ kira brāhmaṇisīnaṁ
araññāyatane paṇṇakuṭīsu sammantānaṁ evarūpaṁ pāpakaṁ diṭṭhigataṁ

footnote: 1 yu. abhisapāmāti. 2-3 yu. bhasmā vasalī hotīti. 4 yu. vasaddo dissati.
footnote: 5 yu. upasaṅkamiṁsu.

page number: 571

uppannaṁ brāhmaṇāva seṭṭho vaṇṇo hīno añño vaṇṇo
brāhmaṇāva sukko vaṇṇo kaṇho añño vaṇṇo brāhmaṇāva
sujjhanti no abrāhmaṇā brāhmaṇāva brahmuno puttā orasā
mukhato jātā brahmajā brahmanimmitā brahmadāyādāti. evaṁ
bhoti. jānanti pana bhonto yā janimātā 1- brāhmaṇaṁyeva
agamāsi no abrāhmaṇanti. no hidaṁ bho. jānanti pana
bhonto yā janimātu mātā yāva sattamā mātu mātāmahayugā
brāhmaṇaṁyeva agamāsi no abrāhmaṇanti. no hidaṁ bho.
jānanti pana bhonto yo janipitā brāhmaṇiṁyeva agamāsi no
abrāhmaṇinti. no hidaṁ bho. jānanti pana bhonto yo
janipitu pitā yāva sattamā pitu pitāmahayugā brāhmaṇiṁyeva
agamāsi no abrāhmaṇinti. no (pts. m ii, 157) hidaṁ bho. jānanti pana
bhonto yathā gabbhassa avakkanti hotīti. jānāma mayaṁ bho
yathā gabbhassa avakkanti hoti idha mātāpitaro ca 2- sannipatitā
honti mātā ca utunī hoti gandhabbo ca paccupaṭṭhito hoti
evaṁ tiṇṇaṁ sannipātā gabbhassa avakkanti hotīti. jānanti pana
bhonto yagghe so gandhabbo khattiyo vā brāhmaṇo vā
vesso vā suddo vāti. na mayaṁ bho jānāma yagghe so
gandhabbo khattiyo vā brāhmaṇo vā vesso vā suddo vāti.
evaṁ sante bhonto 3- jānātha ke tumhe hothāti. evaṁ sante

footnote: 1 yu. janīmātā. 2 yu. va. 3 yu. bho.

page number: 572

bho na mayaṁ jānāma keci mayaṁ homāti. te hi nāma assalāyana
satta brāhmaṇisayo asitena devalena isinā sake jātivāde
samanuyuñjiyamānā samanuggāhiyamānā 1- samanubhāsiyamānā na sampāyissanti
kiṁ pana tvaṁ etarahi mayā sakasmiṁ jātivāde samanuyuñjiyamāno
samanuggāhiyamāno samanubhāsiyamāno sampāyissasi yesaṁ tvaṁ
sācariyako na puṇṇo dabbigāhoti.

[629] evaṁ vutte assalāyano māṇavo bhagavantaṁ etadavoca
abhikkantaṁ bho gotama .pe. upāsakaṁ maṁ bhavaṁ gotamo dhāretu
ajjatagge pāṇupetaṁ saraṇaṅgatanti.
assalāyanasuttaṁ niṭṭhitaṁ tatiyaṁ.
---------------

footnote: 1 yu. samanubhāsiyamānā samanuggāhiyamānā.

page number: 573

ghoṭamukhasuttaṁ

[630] evamme sutaṁ ekaṁ samayaṁ āyasmā udeno bārāṇasiyaṁ
viharati khemiyambavane. (pts. m ii, 158) tena kho pana samayena ghoṭamukho brāhmaṇo
bārāṇasiṁ anuppatto hoti kenacideva karaṇīyena. atha kho
ghoṭamukho brāhmaṇo jaṅghāvihāraṁ anucaṅkamamāno anuvicaramāno
yena khemiyambavanaṁ tenupasaṅkami. tena kho pana samayena āyasmā
udeno abbhokāse caṅkamati. atha kho 

[1]- ghoṭamukho brāhmaṇo
yena āyasmā udeno tenupasaṅkami upasaṅkamitvā āyasmatā
udenena saddhiṁ sammodi sammodanīyaṁ kathaṁ sārāṇīyaṁ vītisāretvā
āyasmantaṁ udenaṁ caṅkamantaṁ anucaṅkamamāno evamāha ambho
samaṇa natthi dhammiko paribbajo 2- evaṁ me ettha hoti tañca
kho bhavantarūpānaṁ vā adassanā yo vā panettha dhammoti.

[631] evaṁ vutte āyasmā udeno caṅkamā orohitvā
vihāraṁ pavisitvā paññatte āsane nisīdi. ghoṭamukhopi kho
brāhmaṇo caṅkamā orohitvā vihāraṁ pavisitvā ekamantaṁ
aṭṭhāsi. ekamantaṁ ṭhitaṁ kho ghoṭamukhaṁ brāhmaṇaṁ āyasmā
udeno etadavoca saṁvijjante kho brāhmaṇa āsanāni sace
ākaṅkhasi nisīdāti. etadeva kho pana mayaṁ bhoto udenassa
āgamayamānā na nisīdāma kathaṁ hi nāma mādiso pubbe animantito

footnote: 1 yu. so. 2 yu. paribbājako.

page number: 574

āsane nisīditabbaṁ maññeyyāti. atha kho ghoṭamukho brāhmaṇo
aññataraṁ nīcaṁ āsanaṁ gahetvā ekamantaṁ nisīdi. ekamantaṁ
nisinno kho ghoṭamukho brāhmaṇo āyasmantaṁ udenaṁ etadavoca
ambho samaṇa natthi dhammiko paribbajo evaṁ me ettha hoti
tañca kho bhavantarūpānaṁ vā adassanā yo vā panettha dhammoti.
sace kho pana me tvaṁ brāhmaṇa anumaññeyyaṁ anujāneyyāsi
paṭikkosetabbañca paṭikkoseyyāsi yassa ca pana me bhāsitassa
atthaṁ na jāneyyāsi mamaṁyeva tattha uttariṁ paṭipuccheyyāsi idaṁ
bho udena kathaṁ imassa kvatthoti evaṁ katvā siyā no ettha
kathāsallāpoti. anumaññeyyaṁ khvāhaṁ bhoto udenassa
anujānissāmi paṭikkositabbañca paṭikkosissāmi yassa ca panāhaṁ
bhoto udenassa bhāsitassa atthaṁ na jānissāmi bhavantaṁyeva tattha
udenaṁ uttariṁ paṭipucchissāmi idaṁ bho udena kathaṁ imassa kvatthoti
evaṁ katvā hotu no ettha kathāsallāpoti.

[632] cattārome brāhmaṇa puggalā santo saṁvijjamānā
lokasmiṁ katame cattāro idha brāhmaṇa ekacco puggalo
attantapo hoti attaparitāpanānuyogamanuyutto idha pana brāhmaṇa
ekacco puggalo parantapo hoti paraparitāpanānuyogamanuyutto idha
pana brāhmaṇa ekacco puggalo attantapo ca 

[1]- attaparitāpanānu-
yogamanuyutto parantapo ca paraparitāpanānuyogamanuyutto idha pana

footnote: 1 yu. etthantare hotīti dissati.

page number: 575

brāhmaṇa ekacco puggalo nevattantapo hoti nāttaparitāpanānu-
yogamanuyutto na parantapo na paraparitāpanānuyogamanuyutto so
anattantapo aparantapo diṭṭheva dhamme nicchāto nibbuto sītibhūto
sukhapaṭisaṁvedī brahmabhūtena attanā viharati imesaṁ brāhmaṇa catunnaṁ
puggalānaṁ katamo te puggalo cittaṁ ārādhetīti. yvāyaṁ bho udena
puggalo attantapo attaparitāpanānuyogamanuyutto ayaṁ me puggalo
cittaṁ nārādheti yopāyaṁ bho udena puggalo parantapo paraparitāpanānu-
yogamanuyutto ayampi me puggalo cittaṁ nārādheti yopāyaṁ
bho udena puggalo attantapo ca attaparitāpanānuyogamanuyutto
parantapo ca paraparitāpanānuyogamanuyutto ayampi me puggalo
cittaṁ nārādheti yo ca kho ayaṁ bho udena puggalo nevattantapo
nāttaparitāpanānuyogamanuyutto na parantapo na paraparitāpanānu-
yogamanuyutto so anattantapo ca aparantapo ca diṭṭheva dhamme
nicchāto nibbuto sītibhūto sukhapaṭisaṁvedī brahmabhūtena attanā
viharati ayaṁ me puggalo cittaṁ ārādhetīti. kasmā pana te
brāhmaṇa ime tayo puggalā cittaṁ nārādhentīti. yvāyaṁ bho
udena puggalo attantapo attaparitāpanānuyogamanuyutto (pts. m ii, 160) so
attānaṁ sukhakāmaṁ dukkhapaṭikkūlaṁ ātāpeti paritāpeti iminā me
ayaṁ puggalo cittaṁ nārādheti yopāyaṁ bho udena puggalo
parantapo paraparitāpanānuyogamanuyutto so paraṁ sukhakāmaṁ dukkhapaṭikkūlaṁ

page number: 576

ātāpeti paritāpeti iminā me ayaṁ puggalo cittaṁ
nārādheti yopāyaṁ bho udena puggalo attantapo ca attaparitāpanānu-
yogamanuyutto parantapo ca paraparitāpanānuyogamanuyutto so
attānañca parañca sukhakāme dukkhapaṭikkūle ātāpeti paritāpeti
iminā me ayaṁ puggalo cittaṁ nārādheti yo ca kho ayaṁ bho udena
puggalo nevattantapo nāttaparitāpanānuyogamanuyutto na parantapo
na paraparitāpanānuyogamanuyutto so anattantapo aparantapo
diṭṭheva dhamme nicchāto nibbuto sītibhūto sukhapaṭisaṁvedī brahmabhūtena
attanā viharati so attānañca parañca sukhakāme dukkhapaṭikkūle
neva ātāpeti na paritāpeti iminā me ayaṁ puggalo
cittaṁ ārādhetīti.

[633] dvemā brāhmaṇa parisā katamā dve idha
brāhmaṇa ekaccā parisā sārattarattā maṇikuṇḍalesu puttabhariyaṁ
pariyesati dāsīdāsaṁ pariyesati khettavatthuṁ pariyesati jātarūparajataṁ
pariyesati idha pana brāhmaṇa ekaccā parisā asārattarattā
maṇikuṇḍalesu puttabhariyaṁ pahāya dāsīdāsaṁ pahāya khettavatthuṁ
pahāya jātarūparajataṁ pahāya agārasmā anagāriyaṁ pabbajitā yvāyaṁ 1-
brāhmaṇa puggalo nevattantapo nāttaparitāpanānuyogamanuyutto
na parantapo na paraparitāpanānuyogamanuyutto so
anattantapo aparantapo diṭṭheva dhamme nicchāto nibbuto sītibhūto

footnote: 1 yu. svāyaṁ.

page number: 577

sukhapaṭisaṁvedī brahmabhūtena attanā viharati imaṁ tvaṁ brāhmaṇa
puggalaṁ katamassaṁ parisāyaṁ bahulaṁ samanupassasi yā cāyaṁ 1- parisā
sārattarattā maṇikuṇḍalesu puttabhariyaṁ pariyesati dāsīdāsaṁ pariyesati
khettavatthuṁ pariyesati jātarūparajataṁ pariyesati yā cāyaṁ 2- parisā
asārattarattā maṇikuṇḍalesu puttabhariyaṁ pahāya dāsīdāsaṁ pahāya
khettavatthuṁ pahāya jātarūparajataṁ pahāya agārasmā anagāriyaṁ pabbajitāti.
yvāyaṁ bho udena puggalo nevattantapo nāttaparitāpanānuyogamanuyutto
na parantapo na paraparitāpanānuyogamanuyutto so anattantapo
aparantapo diṭṭheva dhamme nicchāto nibbuto sītibhūto 3-
sukhapaṭisaṁvedī brahmabhūtena attanā viharati imāhaṁ puggalaṁ yāyaṁ
parisā asārattarattā maṇikuṇḍalesu puttabhariyaṁ pahāya dāsīdāsaṁ
pahāya khettavatthuṁ pahāya jātarūparajataṁ pahāya agārasmā anagāriyaṁ
pabbajitā imissaṁ parisāyaṁ bahulaṁ samanupassāmīti. idāneva kho
pana te brāhmaṇa bhāsitaṁ mayaṁ evaṁ ājānāma ambho samaṇa natthi
dhammiko paribbajo 4- evaṁ me ettha hoti tañca kho bhavantarūpānaṁ
vā adassanā yo vā panettha dhammoti. addhā kho me
sā bho udena sānuggahā vācā bhāsitā atthi dhammiko paribbajo 5-
evaṁ me ettha hoti evañca pana maṁ bhavaṁ udeno dhāretu
ye cime bhotā udenena cattāro puggalā saṅkhittena vuttā
vitthārena avibhattā sādhu me bhavaṁ udeno ime cattāro puggale

footnote: 1-2 yu. vāyaṁ. 3 yu. sītibhūtoti natthi. 4-5 yu. paribbājo.

page number: 578

vitthārena vibhajatu anukampaṁ upādāyāti. tenahi brāhmaṇa
suṇohi 1- sādhukaṁ manasikarohi bhāsissāmīti. evaṁ bhoti kho
ghoṭamukho brāhmaṇo āyasmato udenassa paccassosi.

[634] āyasmā udeno etadavoca katamo ca brāhmaṇa
puggalo attantapo attaparitāpanānuyogamanuyutto idha brāhmaṇa
ekacco puggalo acelako hoti muttācāro hatthāvalekhano na
ehibhadantiko na tiṭṭhabhadantiko nābhihataṁ 2- na uddissa kataṁ na
nimantanaṁ sādiyati so na kumbhimukhā paṭiggaṇhāti (pts. m ii, 162) na kaḷopimukhā
paṭiggaṇhāti na eḷakamantaraṁ na daṇḍamantaraṁ na mūsalamantaraṁ na
dvinnaṁ bhuñjamānānaṁ na gabbhiniyā na pāyamānāya na purisantaragatāya
na saṅkittīsu na yattha sā upaṭṭhito hoti na yattha makkhikā
saṇḍasaṇḍacārinī na macchaṁ na maṁsaṁ na suraṁ na merayaṁ na
thusodakaṁ pivati so ekāgāriko vā hoti ekālopiko
dvāgāriko vā hoti dvālopiko .pe. sattāgāriko vā hoti
sattālopiko ekissāpi dattiyā yāpeti dvīhipi dattīhi yāpeti
tīhipi dattīhi yāpeti .pe. sattahipi dattīhi yāpeti ekāhikaṁpi
āhāraṁ āhāreti dvīhikaṁpi āhāraṁ āhāreti .pe.
sattāhikaṁpi āhāraṁ āhāreti iti evarūpaṁ aḍḍhamāsikaṁpi
pariyāyabhattabhojanānuyogaṁ anuyutto viharati so sākabhakkho vā hoti
sāmākabhakkho vā hoti nīvārabhakkho vā hoti daddulabhakkho vā

footnote: 1 yu. suṇāhi. 2 yu. nābhihaṭaṁ.

page number: 579

hoti haṭabhakkho vā hoti kaṇabhakkho vā hoti ācāmabhakkho
vā hoti piññākabhakkho vā hoti tiṇabhakkho vā hoti gomayabhakkho
vā hoti vanamūlaphalāhāro vā yāpeti pavattaphalabhojī so
sāṇānipi dhāreti masāṇānipi dhāreti chavadussānipi dhāreti
paṁsukūlānipi dhāreti tirīṭānipi dhāreti ajinaṁpi 1- dhāreti ajinakkhipaṁpi
dhāreti kusacīraṁpi dhāreti vākacīraṁpi dhāreti phalakacīraṁpi dhāreti
kesakambalaṁpi dhāreti vālakambalaṁpi dhāreti uḷūkapakkhaṁpi dhāreti
kesamassulocakopi hoti kesamassulocanānuyogamanuyutto ubbhaṭṭhakopi
hoti āsanapaṭikkhitto ukkuṭikopi hoti ukkuṭikappadhānamanuyutto
kaṇṭakāpassayikopi hoti kaṇṭakāpassaye seyyaṁ kappeti
sāyatatiyakaṁpi udakorohaṇānuyogamanuyutto viharati iti evarūpaṁ
anekavihitaṁ kāyassa ātāpanaparitāpanānuyogamanuyutto viharati ayaṁ
vuccati brāhmaṇa puggalo attantapo attaparitāpanānuyogamanuyutto.

[635] katamo ca brāhmaṇa puggalo parantapo paraparitāpanānu-
yogamanuyutto idha brāhmaṇa ekacco puggalo orabbhiko
hoti sūkariko sākuṇiko māgaviko luddo macchaghātako coro
coraghātako bandhanāgāriko ye vā panaññepi keci kurūrakammantā
ayaṁ vuccati brāhmaṇa puggalo parantapo paraparitāpanānuyogamanuyutto.

footnote: 1 yu. ajinānipi.

page number: 580

[636] katamo ca brāhmaṇa puggalo attantapo ca attaparitāpanānu-
yogamanuyutto parantapo ca paraparitāpanānuyogamanuyutto idha
brāhmaṇa ekacco puggalo rājā vā hoti khattiyo muddhāvasitto
brāhmaṇo vā mahāsālo so puratthimena nagarassa navaṁ santhāgāraṁ
kārāpetvā kesamassuṁ ohāretvā kharājinaṁ nivāsetvā
sappitelena kāyaṁ abbhañjitvā migavisāṇena piṭṭhiṁ kaṇḍuvamāno
santhāgāraṁ pavisati saddhiṁ mahesiyā brāhmaṇena ca purohitena
so tattha anantarahitāya bhūmiyā haritūpalittāya 1- seyyaṁ kappeti
so ekissā gāviyā sarūpavacchāya yaṁ ekasmiṁ thane khīraṁ hoti
tena rājā yāpeti yaṁ dutiyasmiṁ thane khīraṁ hoti tena mahesī
yāpeti yaṁ tatiyasmiṁ thane khīraṁ hoti tena brāhmaṇo purohito
yāpeti yaṁ catutthasmiṁ thane khīraṁ hoti tena aggiṁ jūhati avasesena
vacchako yāpeti so evamāha ettakā usabhā haññantu
yaññatthāya ettakā vacchatarā haññantu yaññatthāya ettikā
vacchatariyo haññantu yaññatthāya ettakā ajā haññantu
yaññatthāya ettakā urabbhā haññantu yaññatthāya ettakā
rukkhā chijjantu yūpatthāya ettakā dabbā 2- luyanti parisanthāyāti
ye pissa te honti dāsāti vā pessāti vā kammakarāti vā
tepi daṇḍatajjitā bhayatajjitā assumukhā rodamānā parikammāni
karonti ayaṁ vuccati brāhmaṇa puggalo attantapo ca

footnote: 1 yu. haritupattāya. 2 yu. dabbhā lūyantu balihisatthāyāti.

page number: 581

attaparitāpanānuyogamanuyutto parantapo ca paraparitāpanānuyogamanuyutto.

[637] katamo ca brāhmaṇa puggalo nevattantapo
nāttaparitāpanānuyogamanuyutto na parantapo na paraparitāpanānu-
yogamanuyutto so anattantapo aparantapo diṭṭheva dhamme nicchāto
nibbuto sītibhūto sukhapaṭisaṁvedī brahmabhūtena attanā viharati idha
brāhmaṇa tathāgato loke uppajjati arahaṁ sammāsambuddho
vijjācaraṇasampanno sugato lokavidū anuttaro purisadammasārathi satthā
devamanussānaṁ buddho bhagavā so imaṁ lokaṁ sadevakaṁ samārakaṁ
sabrahmakaṁ sassamaṇabrāhmaṇiṁ pajaṁ sadevamanussaṁ sayaṁ abhiññā
sacchikatvā pavedeti so dhammaṁ deseti ādikalyāṇaṁ
majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ
parisuddhaṁ brahmacariyaṁ pakāseti. taṁ dhammaṁ suṇāti gahapati vā
gahapatiputto vā aññatarasmiṁ vā kule pacchājāto so taṁ
dhammaṁ sutvā tathāgate saddhaṁ paṭilabhati. so tena saddhāpaṭilābhena
samannāgato iti paṭisañcikkhati sambādho gharāvāso rajāpatho
abbhokāso pabbajjā na yidaṁ sukaraṁ agāraṁ ajjhāvasatā
ekantaparipuṇṇaṁ ekantaparisuddhaṁ saṅkhalikhitaṁ brahmacariyaṁ carituṁ yannūnāhaṁ
kesamassuṁ ohāretvā kāsāyāni vatthāni acchādetvā agārasmā
anagāriyaṁ pabbajeyyanti. so aparena samayena appaṁ vā bhogakkhandhaṁ
pahāya mahantaṁ vā bhogakkhandhaṁ pahāya appaṁ vā ñātiparivaṭṭaṁ

page number: 582

pahāya mahantaṁ vā ñātiparivaṭṭaṁ pahāya kesamassuṁ ohāretvā
kāsāyāni vatthāni acchādetvā agārasmā anagāriyaṁ pabbajati.

[638] so evaṁ pabbajito samāno bhikkhūnaṁ sikkhāsājīvasamāpanno
pāṇātipātaṁ pahāya pāṇātipātā paṭivirato hoti
nihitadaṇḍo nihitasattho lajjī dayāpanno sabbapāṇabhūtahitānukampī
viharati adinnādānaṁ pahāya adinnādānā paṭivirato hoti dinnādāyī
dinnapāṭikaṅkhī athenena sucibhūtena attanā viharati abrahmacariyaṁ
pahāya brahmacārī hoti ārācārī virato methunā gāmadhammā
musāvādaṁ pahāya musāvādā paṭivirato hoti saccavādī saccasandho
theto paccayiko avisaṁvādako lokassa pisuṇaṁ vācaṁ pahāya
pisuṇāya vācāya paṭivirato hoti ito sutvā na amutra akkhātā
imesaṁ bhedāya amutra vā sutvā na imesaṁ akkhātā amūsaṁ
bhedāya iti bhinnānaṁ vā sandhātā sahitānaṁ vā anuppadātā
samaggārāmo samaggarato samagganandī samaggakaraṇiṁ vācaṁ bhāsitā
hoti pharusaṁ vācaṁ pahāya pharusāya vācāya paṭivirato hoti yā
sā vācā nelā kaṇṇasukhā pemanīyā hadayaṅgamā porī bahujanakantā
bahujanamanāpā tathārūpiṁ vācaṁ bhāsitā hoti samphappalāpaṁ
pahāya samphappalāpā paṭivirato hoti kālavādī bhūtavādī atthavādī
dhammavādī vinayavādī nidhānavatiṁ vācaṁ bhāsitā kālena sāpadesaṁ
pariyantavatiṁ atthasaṁhitaṁ. so vījagāmabhūtagāmasamārambhā paṭivirato

page number: 583

hoti ekabhattiko hoti rattūparato virato vikālabhojanā
naccagītavāditavisūkadassanā paṭivirato hoti mālāgandhavilepana-
dhāraṇamaṇḍanavibhūsanaṭṭhānā paṭivirato hoti uccāsayanamahāsayanā
paṭivirato hoti jātarūparajatapaṭiggahaṇā paṭivirato hoti
āmakadhaññapaṭiggahaṇā paṭivirato hoti āmakamaṁsapaṭiggahaṇā paṭivirato
hoti itthīkumārikāpaṭiggahaṇā paṭivirato hoti dāsīdāsapaṭiggahaṇā
paṭivirato hoti ajeḷakapaṭiggahaṇā paṭivirato hoti
kukkuṭasūkarapaṭiggahaṇā paṭivirato hoti hatthigavāssavalavapaṭiggahaṇā 1-
paṭivirato hoti khettavatthupaṭiggahaṇā paṭivirato hoti
dūteyyapahīṇagamanānuyogā paṭivirato hoti kayavikkayā paṭivirato
hoti tulākūṭakaṁsakūṭamānakūṭā paṭivirato hoti ukkoṭanavañcananikatisāviyogā 2-
paṭivirato hoti chedanavadhabandhanaviparāmosāalopasahasākārā
paṭivirato hoti. so santuṭṭho hoti kāyaparihārikena
cīvarena kucchiparihārikena piṇḍapātena yena yeneva pakkamati
samādāyeva pakkamati. seyyathāpi nāma pakkhī sakuṇo yena
yeneva ḍeti sapattabhāro ḍeti evameva bhikkhu santuṭṭho hoti
kāyaparihārikena cīvarena kucchiparihārikena piṇḍapātena yena yeneva
pakkamati samādāyeva pakkamati. so iminā ariyena sīlakkhandhena
samannāgato ajjhattaṁ anavajjasukhaṁ paṭisaṁvedeti. so cakkhunā rūpaṁ
disvā na nimittaggāhī hoti nānubyañjanaggāhī yatvādhikaraṇamenaṁ

footnote: 1 yu. ..vaḷavā.... 2 yu. ..sāciyogā.

page number: 584

cakkhundriyaṁ asaṁvutaṁ viharantaṁ abhijjhādomanassā pāpakā akusalā
dhammā anvāssaveyyuṁ tassa saṁvarāya paṭipajjati rakkhati cakkhundriyaṁ
cakkhundriye saṁvaraṁ āpajjati. sotena saddaṁ sutvā ... ghānena
gandhaṁ ghāyitvā ... jivhāya rasaṁ sāyitvā ... kāyena phoṭṭhabbaṁ
phusitvā ... manasā dhammaṁ viññāya na nimittaggāhī hoti
nānubyañjanaggāhī yatvādhikaraṇamenaṁ manindriyaṁ asaṁvutaṁ viharantaṁ
abhijjhādomanassā pāpakā akusalā dhammā anvāssaveyyuṁ tassa
saṁvarāya paṭipajjati rakkhati manindriyaṁ manindriye saṁvaraṁ āpajjati.
so iminā ariyena indriyasaṁvarena samannāgato ajjhattaṁ abyāsekasukhaṁ
paṭisaṁvedeti. so abhikkante paṭikkante sampajānakārī
hoti ālokite vilokite sampajānakārī hoti sammiñjite
pasārite sampajānakārī hoti saṅghāṭipattacīvaradhāraṇe sampajānakārī
hoti asite pīte khāyite sāyite sampajānakārī hoti
uccārapassāvakamme sampajānakārī hoti gate ṭhite nisinne
sutte jāgarite bhāsite tuṇhībhāve sampajānakārī hoti.

[639] so iminā ca ariyena sīlakkhandhena samannāgato
iminā ca ariyena indriyasaṁvarena samannāgato iminā ca ariyena
satisampajaññena samannāgato vivittaṁ senāsanaṁ bhajati araññaṁ rukkhamūlaṁ
pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ.
so pacchābhattaṁ piṇḍapātapaṭikkanto nisīdati pallaṅkaṁ ābhujitvā

page number: 585

ujuṁ kāyaṁ paṇidhāya parimukhaṁ satiṁ upaṭṭhapetvā. so abhijjhaṁ
loke pahāya vigatābhijjhena cetasā viharati abhijjhāya cittaṁ
parisodheti byāpādappadosaṁ pahāya abyāpannacitto viharati
sabbapāṇabhūtahitānukampī byāpādappadosā cittaṁ parisodheti thīnamiddhaṁ
pahāya vigatathīnamiddho viharati ālokasaññī sato sampajāno
thīnamiddhā cittaṁ parisodheti uddhaccakukkuccaṁ pahāya anuddhato
viharati ajjhattaṁ vūpasantacitto uddhaccakukkuccā cittaṁ parisodheti
vicikicchaṁ pahāya tiṇṇavicikiccho viharati akathaṁkathī kusalesu dhammesu
vicikicchāya cittaṁ parisodheti.

[640] so ime pañca nīvaraṇe pahāya cetaso upakkilese
paññāya dubbalīkaraṇe vivicceva kāmehi vivicca akusalehi dhammehi
savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati
vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ
avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati
pītiyā ca virāgā upekkhako ca viharati sato ca sampajāno
sukhañca kāyena paṭisaṁvedeti yantaṁ ariyā ācikkhanti upekkhako
satimā sukhavihārīti tatiyaṁ jhānaṁ upasampajja viharati sukhassa
ca pahānā dukkhassa ca pahānā pubbeva somanassadomanassānaṁ
atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ
upasampajja viharati.

page number: 586

[641] so evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte
pubbenivāsānussatiñāṇāya cittaṁ abhininnāmeti so anekavihitaṁ
pubbenivāsaṁ anussarati seyyathīdaṁ ekaṁpi jātiṁ dvepi jātiyo
tissopi jātiyo catassopi jātiyo pañcapi jātiyo dasapi jātiyo
vīsaṁpi jātiyo tiṁsaṁpi jātiyo cattāḷīsaṁpi jātiyo paññāsaṁpi
jātiyo jātisataṁpi jātisahassaṁpi jātisatasahassaṁpi anekepi saṁvaṭṭakappe
anekepi vivaṭṭakappe anekepi saṁvaṭṭavivaṭṭakappe amutrāsiṁ
evaṁnāmo evaṁgotto evaṁvaṇṇo evamāhāro evaṁ sukhadukkhapaṭisaṁvedī
evamāyupariyanto so tato cuto amutra udapādiṁ 1-
tatrāpāsiṁ evaṁnāmo evaṁgotto evaṁvaṇṇo evamāhāro evaṁ
sukhadukkhapaṭisaṁvedī evamāyupariyanto so tato cuto idhūpapannoti
iti sākāraṁ sauddesaṁ anekavihitaṁ pubbenivāsaṁ anussarati.

[642] so evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte
sattānaṁ cutūpapātañāṇāya cittaṁ abhininnāmeti so dibbena cakkhunā
visuddhena atikkantamānusakena satte passati cavamāne upapajjamāne
hīne paṇīte suvaṇṇe dubbaṇṇe sugate duggate yathākammūpage
satte pajānāti ime vata bhonto sattā kāyaduccaritena samannāgatā
.pe. ariyānaṁ upavādakā micchādiṭṭhikā micchādiṭṭhikammasamādānā

footnote: 1 yu. uppādiṁ.

page number: 587

te kāyassa bhedā parammaraṇā apāyaṁ duggatiṁ vinipātaṁ
nirayaṁ upapannā ime vā pana bhonto sattā kāyasucaritena
samannāgatā .pe. ariyānaṁ anupavādakā sammādiṭṭhikā sammādiṭṭhi-
kammasamādānā te kāyassa bhedā parammaraṇā sugatiṁ saggaṁ lokaṁ
upapannāti iti dibbena cakkhunā visuddhena atikkantamānusakena
satte passati cavamāne upapajjamāne hīne paṇīte suvaṇṇe
dubbaṇṇe sugate duggate yathākammūpage satte pajānāti.

[643] so evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte
āsavānaṁ khayañāṇāya cittaṁ abhininnāmeti. so idaṁ dukkhanti
yathābhūtaṁ pajānāti ayaṁ dukkhasamudayoti yathābhūtaṁ pajānāti ayaṁ
dukkhanirodhoti yathābhūtaṁ pajānāti ayaṁ dukkhanirodhagāminī paṭipadāti
yathābhūtaṁ pajānāti ime āsavāti yabhābhūtaṁ pajānāti ayaṁ
āsavasamudayoti yathābhūtaṁ pajānāti ayaṁ āsavanirodhoti yathābhūtaṁ
pajānāti ayaṁ āsavanirodhagāminī paṭipadāti yathābhūtaṁ pajānāti.
tassa evaṁ jānato evaṁ passato kāmāsavāpi cittaṁ vimuccati
bhavāsavāpi cittaṁ vimuccati avijjāsavāpi cittaṁ vimuccati vimuttasmiṁ
vimuttamiti ñāṇaṁ hoti khīṇā jāti vusitaṁ brahmacariyaṁ kataṁ
karaṇīyaṁ nāparaṁ itthattāyāti pajānāti ayaṁ vuccati brāhmaṇa
puggalo nevattantapo nāttaparitāpanānuyogamanuyutto na parantapo

page number: 588

na paraparitāpanānuyogamanuyutto so anattantapo aparantapo
diṭṭheva dhamme nicchāto nibbuto sītibhūto sukhapaṭisaṁvedī brahmabhūtena
attanā viharatīti.

[644] evaṁ vutte ghoṭamukho brāhmaṇo āyasmantaṁ udenaṁ
etadavoca abhikkantaṁ bho udena abhikkantaṁ bho udena seyyathāpi
bho udena nikkujjitaṁ vā ukkujjeyya paṭicchannaṁ vā vivareyya
mūḷhassa vā maggaṁ ācikkheyya andhakāre vā telapajjotaṁ dhāreyya
cakkhumanto rūpāni dakkhantīti 1- evameva bhotā udenena anekapariyāyena
dhammo pakāsito esāhaṁ bhavantaṁ udenaṁ saraṇaṁ gacchāmi
dhammañca bhikkhusaṅghañca upāsakaṁ maṁ bhavaṁ udeno dhāretu ajjatagge
pāṇupetaṁ saraṇaṅgatanti. mā kho maṁ tvaṁ brāhmaṇa
saraṇaṁ agamāsi tameva tvaṁ bhagavantaṁ saraṇaṁ gacchāhi 2- yamahaṁ
saraṇaṁ gatoti. kahaṁ pana bho udena etarahi so bhavaṁ gotamo
viharati arahaṁ sammāsambuddhoti. parinibbuto kho brāhmaṇa
etarahi so bhagavā arahaṁ sammāsambuddhoti. sace hi mayaṁ bho
udena suṇeyyāma taṁ bhavantaṁ gotamaṁ dasasu 3- yojanesu dasapi mayaṁ
yojanāni gaccheyyāma taṁ bhavantaṁ gotamaṁ dassanāya arahantaṁ
sammāsambuddhaṁ sace hi 4- mayaṁ bho udena suṇeyyāma taṁ bhavantaṁ
gotamaṁ vīsatiyā yojanesu ... tiṁsatiyā yojanesu ... cattāḷīsāya
yojanesu ... paññāsāya yojanesu paññāsaṁpi mayaṁ yojanāni

footnote: 1 (pts. m ii, 163) yu. dakkhintīti. 2 yu. gaccha. 3 yu. dasasupi. 4 yu. hisaddo natthi.

page number: 589

gaccheyyāma taṁ bhavantaṁ gotamaṁ dassanāya arahantaṁ sammāsambuddhaṁ
yojanasatepi mayaṁ bho udena suṇeyyāma taṁ bhavantaṁ gotamaṁ yojanasataṁpi
mayaṁ gaccheyyāma taṁ bhavantaṁ gotamaṁ dassanāya arahantaṁ
sammāsambuddhaṁ yato ca kho bho udena parinibbuto so bhavaṁ
gotamo parinibbutaṁpi mayaṁ taṁ bhavantaṁ gotamaṁ saraṇaṁ gacchāma
dhammañca bhikkhusaṅghañca upāsakaṁ maṁ bhavaṁ udeno dhāretu ajjatagge
pāṇupetaṁ saraṇaṅgataṁ atthi ca me bho udena aṅgarājā
devasikaṁ niccabhikkhaṁ dadāti tato ahaṁ bhoto udenassa ekaṁ
niccabhikkhaṁ dadāmīti.

[645] kiṁ pana te brāhmaṇa aṅgarājā devasikaṁ niccabhikkhaṁ
dadātīti. pañcapi 1- bho udena kahāpaṇasatānīti. na kho no
brāhmaṇa kappati jātarūparajataṁ paṭiggahetunti. sace taṁ bho 2-
udena na kappati vihāraṁ bhoto udenassa kārāpessāmīti.
sace kho me tvaṁ brāhmaṇa vihāraṁ kārāpetukāmo pāṭaliputte
saṅghassa upaṭṭhānasālaṁ kārāpehīti. imināhaṁ 3- bhoto udenassa
bhiyyoso mattāya attamano abhiraddho yaṁ maṁ bhavaṁ udeno saṅghe
dāne 4- samādapeti esāhaṁ bho udena etissā ca niccabhikkhāya
aparāya ca niccabhikkhāya pāṭaliputte saṅghassa upaṭṭhānasālaṁ
kārāpessāmīti.

footnote: 1 yu. pisaddo natthi. 2 yu. bhoto udenassa na kappati. 3 yu. imināpahaṁ.
footnote: 4 yu. dānaṁ.

page number: 590

atha kho ghoṭamukho brāhmaṇo etissā ca niccabhikkhāya
aparāya ca niccabhikkhāya pāṭaliputte saṅghassa upaṭṭhānasālaṁ
kārāpesi. sā etarahi ghoṭamukhīti vuccatīti.
ghoṭamukhasuttaṁ niṭṭhitaṁ catutthaṁ.
---------(pts. m ii, 164) 

page number: 591

caṅkīsuttaṁ

[646] evamme sutaṁ ekaṁ samayaṁ bhagavā kosalesu cārikañcaramāno
mahatā bhikkhusaṅghena saddhiṁ yena opāsādaṁ 1- nāma
kosalānaṁ brāhmaṇagāmo tadavasari. tatra sudaṁ bhagavā opāsāde
viharati uttarena opāsādaṁ devavane sālavane. tena kho pana
samayena caṅkī brāhmaṇo opāsādaṁ ajjhāvasati sattussadaṁ
satiṇakaṭṭhodakaṁ sadhaññaṁ rājabhoggaṁ raññā pasenadinā kosalena
dinnaṁ rājadāyaṁ brahmadeyyaṁ.

[647] assosuṁ kho opāsādakā 2- brāhmaṇagahapatikā samaṇo
khalu bho gotamo sakyaputto sakyakulā pabbajito kosalesu cārikañcaramāno
mahatā bhikkhusaṅghena saddhiṁ opāsādaṁ anuppatto
opāsāde viharati uttarena opāsādaṁ devavane sālavane taṁ
kho pana bhavantaṁ gotamaṁ evaṁkalyāṇo kittisaddo abbhuggato
itipi so bhagavā arahaṁ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṁ buddho
bhagavā so imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ
pajaṁ sadevamanussaṁ sayaṁ abhiññā sacchikatvā pavedeti
so dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ

footnote: 1 yu. opasādanti dissati. 2 yu. opasādakāti dissati.

page number: 592

sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāseti
sādhu kho pana tathārūpānaṁ arahataṁ dassanaṁ hotīti. atha kho
opāsādakā brāhmaṇagahapatikā opāsādā nikkhamitvā saṅghā
saṅghīgaṇībhūtā uttarena mukhā 1- gacchanti yena devavanaṁ sālavanaṁ.
tena kho pana samayena caṅkī brāhmaṇo upari pāsāde divā
seyyaṁ upagato hoti.

[648] addasā kho caṅkī brāhmaṇo opāsādake brāhmaṇagahapatike
opāsādā nikkhamitvā saṅghe saṅghīgaṇībhūte uttarena
mukhe gacchante yena devavanaṁ sālavanaṁ disvāna khattaṁ āmantesi
kinnu kho bho khatte opāsādakā brāhmaṇagahapatikā opāsādā
nikkhamitvā saṅghā saṅghīgaṇībhūtā uttarena mukhā 2- gacchanti yena
devavanaṁ sālavananti. atthi bho caṅki samaṇo gotamo sakyaputto
sakyakulā pabbajito kosalesu cārikañcaramāno mahatā
bhikkhusaṅghena saddhiṁ opāsādaṁ anuppatto opāsāde viharati
uttarena opāsādaṁ devavane sālavane taṁ kho pana bhavantaṁ
gotamaṁ evaṁkalyāṇo kittisaddo abbhuggato itipi so bhagavā
arahaṁ sammāsambuddho vijjācaraṇasampanno sugato lokavidū anuttaro
purisadammasārathi satthā devamanussānaṁ buddho bhagavāti tamete
bhavantaṁ gotamaṁ dassanāya upasaṅkamantīti. tenahi bho khatte
yena opāsādakā brāhmaṇagahapatikā tenupasaṅkami 3- upasaṅkamitvā

footnote: 1-2 yu. mukhe. 3 yu. tenupasaṅkama.

page number: 593

opāsāde 1- brāhmaṇagahapatike evaṁ vadehi caṅkī bho brāhmaṇo
evamāha āgamentu (pts. m ii, 165) kira bhavanto caṅkīpi brāhmaṇo samaṇaṁ
gotamaṁ dassanāya upasaṅkamatīti. evaṁ bhoti kho so khattā
caṅkissa brāhmaṇassa paṭissutvā yena opāsādakā brāhmaṇagahapatikā
tenupasaṅkami upasaṅkamitvā opāsādake brāhmaṇagahapatike
etadavoca caṅkī bho brāhmaṇo evamāha āgamentu
kira bhavanto caṅkīpi brāhmaṇo samaṇaṁ gotamaṁ dassanāya upasaṅkamissatīti.

[649] tena kho pana samayena nānāverajjakānaṁ brāhmaṇānaṁ
pañcamattāni brāhmaṇasatāni opāsāde paṭivasanti kenacideva
karaṇīyena. assosuṁ kho te brāhmaṇā caṅkī kira brāhmaṇo
samaṇaṁ gotamaṁ dassanāya upasaṅkamissatīti. atha 2- te brāhmaṇā
yena caṅkī brāhmaṇo tenupasaṅkamiṁsu upasaṅkamitvā caṅkiṁ
brāhmaṇaṁ etadavocuṁ saccaṁ kira bhavaṁ caṅkī samaṇaṁ gotamaṁ
dassanāya upasaṅkamissatīti. evaṁ kho 3- bho hoti ahaṁpi samaṇaṁ
gotamaṁ dassanāya upasaṅkamissāmīti. mā bhavaṁ caṅkī samaṇaṁ
gotamaṁ dassanāya upasaṅkami na arahati bhavaṁ caṅkī samaṇaṁ gotamaṁ
dassanāya upasaṅkamituṁ samaṇo tveva gotamo arahati bhavantaṁ
caṅkiṁ dassanāya upasaṅkamituṁ bhavañhi caṅkī ubhatosujāto mātito
ca pitito ca saṁsuddhagahaṇiko yāva sattamā pitāmahayugā akkhitto

footnote: 1 yu. opasādake. 2 yu. atha kho te. 3 yu. evaṁ kho me.

page number: 594

anupakkuṭṭho jātivādena yampi bhavaṁ caṅkī ubhatosujāto mātito
ca pitito ca saṁsuddhagahaṇiko yāva sattamā pitāmahayugā akkhitto
anupakkuṭṭho jātivādena imināpaṅgena na arahati bhavaṁ caṅkī
samaṇaṁ gotamaṁ dassanāya upasaṅkamituṁ samaṇo tveva gotamo
arahati bhavantaṁ caṅkiṁ dassanāya upasaṅkamituṁ bhavañhi caṅkī addho
mahaddhano mahābhogo bhavañhi caṅkī tiṇṇaṁ vedānaṁ pāragū
sanighaṇḍukeṭubhānaṁ sākkharappabhedānaṁ itihāsapañcamānaṁ padako
veyyākaraṇo lokāyatamahāpurisalakkhaṇesu anavayo bhavañhi caṅkī
abhirūpo dassanīyo pāsādiko paramāya vaṇṇapokkharatāya samannāgato
brahmavaṇṇī brahmavacchasī (pts. m ii, 166) akhuddāvakāso dassanāya bhavañhi
caṅkī sīlavā buḍḍhasīlī buḍḍhasīlena 1- samannāgato bhavañhi caṅkī
kalyāṇavāco kalyāṇavākkaraṇo poriyā vācāya samannāgato
visaṭṭhāya anelagaḷāya atthassa viññāpaniyā bhavañhi caṅkī
bahunnaṁ ācariyapācariyo tīṇi māṇavakasatāni mante vāceti
bhavañhi caṅkī rañño pasenadissa kosalassa sakkato garukato
mānito pūjito apacito bhavañhi caṅkī brāhmaṇassa pokkharasātissa
sakkato garukato mānito pūjito apacito bhavañhi
caṅkī opāsādaṁ ajjhāvasati sattussadaṁ satiṇakaṭṭhodakaṁ sadhaññaṁ
rājabhoggaṁ raññā 2- pasenadinā kosalena dinnaṁ rājadāyaṁ brahmadeyyaṁ
yampi bhavaṁ caṅkī opāsādaṁ ajjhāvasati sattussadaṁ satiṇakaṭṭhodakaṁ

footnote: 1 yu. buddhasīlī buddhasīlena. 2 yu. rañaño

page number: 595

sadhaññaṁ rājabhoggaṁ raññā pasenadinā kosalena dinnaṁ
rājadāyaṁ brahmadeyyaṁ imināpaṅgena na arahati bhavaṁ caṅkī samaṇaṁ
gotamaṁ dassanāya upasaṅkamituṁ samaṇo tveva gotamo arahati
bhavantaṁ caṅkiṁ dassanāya upasaṅkamitunti.

[650] evaṁ vutte caṅkī brāhmaṇo te brāhmaṇe etadavoca
tenahi bho mamāpi suṇātha yathā yathā mayameva arahāma taṁ
samaṇaṁ 1- gotamaṁ dassanāya upasaṅkamituṁ na tveva arahati so bhavaṁ
gotamo amhākaṁ dassanāya upasaṅkamituṁ samaṇo khalu bho gotamo
ubhatosujāto mātito ca pitito ca saṁsuddhagahaṇiko yāva sattamā
pitāmahayugā akkhitto anupakkuṭṭho jātivādena yampi 2- samaṇo
gotamo ubhatosujāto .pe. jātivādena imināpaṅgena na arahati
so bhavaṁ gotamo amhākaṁ dassanāya upasaṅkamituṁ atha kho
mayameva arahāma taṁ bhavantaṁ gotamaṁ dassanāya upasaṅkamituṁ samaṇo
khalu bho gotamo pahūtaṁ hiraññasuvaṇṇaṁ ohāya pabbajito
bhūmigataṁ ca vehāsaṭṭhañca samaṇo khalu bho gotamo daharova
samāno susukāḷakeso bhadrena yobbanena samannāgato paṭhamena
vayasā agārasmā anagāriyaṁ pabbajito samaṇo khalu bho gotamo
akāmakānaṁ mātāpitūnaṁ assumukhānaṁ rudantānaṁ kesamassuṁ ohāretvā
kāsāyāni vatthāni acchādetvā agārasmā anagāriyaṁ pabbajito
samaṇo khalu (pts. m ii, 167) bho gotamo abhirūpo dassanīyo pāsādiko paramāya

footnote: 1 yu. bhavantaṁ. 2 yu. yampi bho.

page number: 596

vaṇṇapokkharatāya samannāgato brahmavaṇṇī brahmavacchasī akhuddāvakāso
dassanāya samaṇo khalu bho gotamo sīlavā ariyasīlī
kusalasīlī kusalena sīlena samannāgato samaṇo khalu bho gotamo
kalyāṇavāco kalyāṇavākkaraṇo poriyā vācāya samannāgato
visaṭṭhāya anelagaḷāya atthassa viññāpaniyā samaṇo khalu bho
gotamo bahunnaṁ ācariyapācariyo samaṇo khalu bho gotamo
khīṇakāmarāgo vigatacāpallo samaṇo khalu bho gotamo kammavādī
kiriyavādī apāpapurekkhāro brahmaññāya pajāya samaṇo
khalu bho gotamo uccākulā pabbajito asaṁbhinnā 1- khattiyakulā
samaṇo khalu bho gotamo addhakulā pabbajito mahaddhanā mahābhogā
samaṇaṁ khalu bho gotamaṁ tiroraṭṭhā tirojanapadā saṁpucchituṁ
āgacchanti samaṇaṁ khalu bho gotamaṁ anekāni devatāsahassāni
pāṇena 2- saraṇaṁ gatāni samaṇaṁ khalu bho gotamaṁ evaṁkalyāṇo
kittisaddo abbhuggato itipi so bhagavā arahaṁ sammāsambuddho
vijjācaraṇasampanno sugato lokavidū anuttaro purisadammasārathi
satthā devamanussānaṁ buddho bhagavāti samaṇo khalu bho gotamo
dvattiṁsamahāpurisalakkhaṇehi samannāgato samaṇaṁ khalu bho gotamaṁ
rājā māgadho seniyo bimbisāro saputtadāro pāṇehi saraṇaṁ
gato samaṇaṁ khalu bho gotamaṁ rājā pasenadi kosalo 

[3]- pāṇehi
saraṇaṁ gato samaṇaṁ khalu bho gotamaṁ brāhmaṇo pokkharasāti

footnote: 1 yu. ādīnakhattiyakulā. 2 yu. pāṇehi. 3 yu. etthantare saputtadāroti
footnote: dissati.

page number: 597

saputtadāro pāṇehi saraṇaṁ gato samaṇo khalu bho gotamo
opāsādaṁ anuppatto opāsāde viharati uttarena opāsādaṁ
devavane sālavane ye pana kho keci samaṇā vā brāhmaṇā
vā amhākaṁ gāmakkhettaṁ āgacchanti atithino 1- te honti atithī
kho panamhehi sakkātabbā garukātabbā mānetabbā pūjetabbā
yampi bho samaṇo gotamo opāsādaṁ anuppatto opāsāde
viharati (pts. m ii, 168) uttarena opāsādaṁ devavane sālavane atithimhākaṁ samaṇo
gotamo atithi kho panamhehi sakkātabbo garukātabbo mānetabbo
pūjetabbo imināpaṅgena na arahati so bhavaṁ gotamo
amhākaṁ dassanāya upasaṅkamituṁ atha kho mayameva arahāma taṁ
bhavantaṁ gotamaṁ dassanāya upasaṅkamituṁ ettakaṁ kho ahaṁ bho
tassa bhoto gotamassa vaṇṇaṁ pariyāpuṇāmi na ca so bhavaṁ
gotamo ettakavaṇṇo apparimāṇavaṇṇo hi so bhavaṁ gotamo
ekamekenapi bho aṅgena samannāgato na arahati so bhavaṁ gotamo
amhākaṁ dassanāya upasaṅkamituṁ atha kho mayameva arahāma taṁ
bhavantaṁ gotamaṁ dassanāya upasaṅkamitunti 2-. tenahi bho sabbeva
mayaṁ samaṇaṁ gotamaṁ dassanāya upasaṅkamissāmāti. atha kho
caṅkī brāhmaṇo mahatā brāhmaṇagaṇena saddhiṁ yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ nisīdi. tena kho pana

footnote: 1 yu. atithī no te honti. 2 yu. itisaddo natthi.

page number: 598

samayena bhagavā vuḍḍhehi vuḍḍhehi brāhmaṇehi saddhiṁ kiñci
kiñci kathaṁ sārāṇīyaṁ vītisāretvā nisinno hoti.

[651] tena kho pana samayena kāpadiko 1- nāma māṇavo
daharo vuttasiro soḷasavassuddesiko jātiyā tiṇṇaṁ vedānaṁ pāragū
sanighaṇḍu keṭubhānaṁ sākkharappabhedānaṁ itihāsapañcamānaṁ padako veyyākaraṇo
lokāyatamahāpurisalakkhaṇesu anavayo tassaṁ parisāyaṁ nisinno
hoti. so vuḍḍhānaṁ vuḍḍhānaṁ brāhmaṇānaṁ bhagavatā saddhiṁ mantayamānānaṁ
antarantarā kathaṁ opāteti. atha kho bhagavā kāpadikaṁ
māṇavaṁ apasādesi mā āyasmā bhāradvājo vuḍḍhānaṁ vuḍḍhānaṁ
brāhmaṇānaṁ mantayamānānaṁ antarantarā kathaṁ opātesi 2- kathāpariyosānaṁ
āyasmā bhāradvājo āgametūti.

[652] evaṁ vutte caṅkī brāhmaṇo bhagavantaṁ etadavoca
mā bhavaṁ gotamo kāpadikaṁ māṇavaṁ apasādesi kulaputto ca
kāpadiko māṇavo bahussuto ca kāpadiko māṇavo paṇḍito 3-
ca kāpadiko māṇavo kalyāṇavākkaraṇo 4- ca (pts. m ii, 169) kāpadiko māṇavo
pahoti ca kāpadiko māṇavo bhotā gotamena saddhiṁ asmiṁ vacane
patimantetunti. atha kho bhagavato etadahosi addhā kho
kāpadikassa māṇavassa tevijjake pāvacane kataṁ bhavissati tathā
hi naṁ brāhmaṇā saṁpurekkharontīti. atha kho kāpadikassa māṇavassa

footnote: 1 sī. kāpaṭhako. yu. kāpaṭhiko. 2 yu. opātetu. 3 yu. kalyāṇavākkaraṇo.
footnote: 4 yu. paṇḍito.

page number: 599

etadahosi yadā me samaṇo gotamo cakkhunā cakkhuṁ upasaṁharissati
athāhaṁ samaṇaṁ gotamaṁ pañhaṁ pucchissāmīti. atha kho
bhagavā kāpadikassa māṇavassa cetasā ceto parivitakkamaññāya
yena kāpadiko māṇavo tena cakkhūni upasaṁhāsi. atha kho
kāpadikassa māṇavassa etadahosi samannāharati kho maṁ samaṇo
gotamo yannūnāhaṁ samaṇaṁ gotamaṁ pañhaṁ puccheyyanti. atha
kho kāpadiko māṇavo bhagavantaṁ etadavoca yadidaṁ bho gotama
brāhmaṇānaṁ porāṇaṁ mantapadaṁ itihītihaparaṁparāya piṭakasampadāya
tattha ca brāhmaṇā ekaṁsena niṭṭhaṁ gacchanti idameva saccaṁ
moghamaññanti idha bhavaṁ gotamo kimāhāti.

[653] kiṁ pana bhāradvāja atthi koci brāhmaṇānaṁ
ekabrāhmaṇopi yo evamāha ahametaṁ jānāmi ahametaṁ passāmi
idameva saccaṁ moghamaññanti. no hidaṁ bho gotama. kiṁ pana
bhāradvāja atthi koci brāhmaṇānaṁ ekācariyopi ekācariyapācariyopi
yāva sattamā ācariyamahayugā 1- yo evamāha ahametaṁ
jānāmi ahametaṁ passāmi idameva saccaṁ moghamaññanti. no
hidaṁ bho gotama. kiṁ pana bhāradvāja yepi te brāhmaṇānaṁ
pubbakā isayo mantānaṁ kattāro mantānaṁ pavattāro yesamidaṁ
etarahi brāhmaṇā porāṇaṁ mantapadaṁ gītaṁ pavuttaṁ samihitaṁ tadanugāyanti
tadanubhāsanti bhāsitamanubhāsanti vācitamanuvācenti seyyathīdaṁ

footnote: 1 yu. ācariyamahayugāpi.

page number: 600

aṭṭhako vāmako vāmadevo vessāmitto yamataggi aṅgīraso (pts. m ii, 170) bhāradvājo
vāseṭṭho kassapo bhagu tepi evamāhaṁsu mayametaṁ
jānāma mayametaṁ passāma idameva saccaṁ moghamaññanti. no hidaṁ
bho gotama.

[654] iti kira bhāradvāja natthi koci brāhmaṇānaṁ
ekabrāhmaṇopi yo evamāha ahametaṁ jānāmi ahametaṁ passāmi
idameva saccaṁ moghaññanti natthi koci brāhmaṇānaṁ ekācariyopi
ekācariyapācariyopi yāva sattamā ācariyamahayugā yo
evamāha ahametaṁ jānāmi ahametaṁ passāmi idameva saccaṁ
moghamaññanti yepi te brāhmaṇānaṁ pubbakā isayo mantānaṁ
kattāro mantānaṁ pavattāro yesamidaṁ etarahi brāhmaṇā
porāṇaṁ mantapadaṁ gītaṁ pavuttaṁ samihitaṁ tadanugāyanti tadanubhāsanti
bhāsitamanubhāsanti vācitamanuvācenti seyyathīdaṁ aṭṭhako vāmako
vāmadevo vessāmitto yamataggi aṅgīraso bhāradvājo vāseṭṭho
kassapo bhagu tepi na evamāhaṁsu mayametaṁ jānāma mayametaṁ
passāma idameva saccaṁ moghamaññanti. seyyathāpi bhāradvāja
andhaveṇi paramparāsaṁsattā purimopi na passati majjhimopi na
passati pacchimopi na passati evameva kho bhāradvāja andhaveṇūpamaṁ
maññe brāhmaṇānaṁ bhāsitaṁ sampajjati purimopi na
passati majjhimopi na passati pacchimopi na passati taṁ kiṁ maññasi

page number: 601

bhāradvāja nanu evaṁ sante brāhmaṇānaṁ amūlikā saddhā
sampajjatīti. na khvettha bho gotama brāhmaṇā saddhāyayeva
payirupāsanti anussavāpettha brāhmaṇā payirupāsantīti.

[655] pubbeva kho tvaṁ bhāradvāja saddhaṁ agamāsi anussavaṁ
idāni vadesi pañca kho ime bhāradvāja dhammā diṭṭheva dhamme
dvidhāvipākā katame pañca saddhā ruci anussavo ākāraparivitakko
diṭṭhinijjhānakkhanti ime kho bhāradvāja pañca dhammā
diṭṭheva dhamme dvidhāvipākā apica bhāradvāja susaddahitaṁ 1- (pts. m ii, 171) yeva
hoti tañca hoti rittaṁ tucchaṁ musā no cepi susaddahitaṁ
hoti tañca hoti bhūtaṁ tacchaṁ anaññathā apica bhāradvāja
surucitaṁyeva hoti .pe. svānussutaṁyeva hoti .pe. suparivitakkaṁyeva
hoti .pe. sunijjhāyitaṁyeva hoti tañca hoti rittaṁ tucchaṁ
musā no cepi sunijjhāyitaṁ hoti tañca hoti bhūtaṁ tacchaṁ
anaññathā saccaṁ anurakkhatā bhāradvāja viññunā purisena nālamettha
ekaṁsena niṭṭhaṁ gantuṁ idameva saccaṁ moghamaññanti.
kittāvatā pana bho gotama saccānurakkhaṇā hoti kittāvatā saccamanurakkhati
saccānurakkhaṇaṁ mayaṁ bhavantaṁ gotamaṁ pucchāmāti.

[656] saddhā cepi bhāradvāja purisassa hoti evaṁ me
saddhāti iti vadaṁ saccamanurakkhati na tveva tāva ekaṁsena niṭṭhaṁ

footnote: 1 sī. susaddhitaṁ.

page number: 602

gacchati idameva saccaṁ moghamaññanti ettāvatā kho bhāradvāja
saccamanurakkhaṇā hoti ettāvatā saccamanurakkhati ettāvatā ca
mayaṁ saccānurakkhaṇaṁ paññāpema na tveva tāva saccānubodho
hoti ruci cepi bhāradvāja purisassa hoti ... anussavo cepi
bhāradvāja purisassa hoti ... ākāraparivitakko cepi bhāradvāja
purisassa hoti ... diṭṭhinijjhānakkhanti cepi bhāradvāja purisassa
hoti evaṁ me diṭṭhinijjhānakkhantīti iti vadaṁ saccamanurakkhati na
tveva tāva ekaṁsena niṭṭhaṁ gacchati idameva saccaṁ moghamaññanti
ettāvatā kho bhāradvāja saccamanurakkhaṇā 1- hoti ettāvatā
saccamanurakkhati ettāvatā ca mayaṁ saccānurakkhaṇaṁ paññāpema na
tveva tāva saccānubodho hotīti. ettāvatā bho gotama
saccamanurakkhaṇā hoti ettāvatā saccamanurakkhati ettāvatā ca mayaṁ
saccānurakkhaṇaṁ pekkhāma kittāvatā pana bho gotama saccānubodho
hoti kittāvatā saccamanubujjhati saccānubodhaṁ mayaṁ bhavantaṁ gotamaṁ
pucchāmāti.

[657] idha kira bhāradvāja (pts. m ii, 172) bhikkhu aññataraṁ gāmaṁ vā nigamaṁ
vā upanissāya viharati. tameva gahapati vā gahapatiputto vā
upasaṅkamitvā tīsu dhammesu samannesati lobhanīyesu dhammesu dosanīyesu
dhammesu mohanīyesu dhammesu atthi nu kho imassa āyasmato
tathārūpā lobhanīyā dhammā yathārūpehi lobhanīyehi dhammehi pariyādinnacitto

footnote: 1 yu. saccānurakkhaṇā.

page number: 603

dinnacitto ajānaṁ vā vadeyya jānāmīti apassaṁ vā vadeyya
passāmīti paraṁ vā tathattāya samādapeyya yaṁ paresaṁ assa
dīgharattaṁ ahitāya dukkhāyāti. tamenaṁ samannesamāno evaṁ
jānāti natthi kho imassāyasmato tathārūpā lobhanīyā dhammā
yathārūpehi lobhanīyehi dhammehi pariyādinnacitto ajānaṁ vā vadeyya
jānāmīti apassaṁ vā vadeyya passāmīti paraṁ vā tathattāya
samādapeyya yaṁ paresaṁ assa dīgharattaṁ ahitāya dukkhāyāti. tathā
kho panimassāyasmato kāyasamācāro tathā vacīsamācāro yathātaṁ
aluddhassa yaṁ kho pana ayamāyasmā dhammaṁ deseti gambhīro
so dhammo duddaso duranubodho santo paṇīto atakkāvacaro
nipuṇo paṇḍitavedanīyo na so dhammo sudesiyo luddhenāti.
yato naṁ samannesamāno visuddhaṁ lobhanīyehi dhammehi passati 1-
samanupassati tato naṁ uttariṁ samannesati dosanīyesu dhammesu
atthi nu kho imassāyasmato tathārūpā dosanīyā dhammā yathārūpehi
dosanīyehi dhammehi pariyādinnacitto ajānaṁ vā vadeyya jānāmīti
apassaṁ vā vadeyya passāmīti paraṁ vā tathattāya samādapeyya yaṁ
paresaṁ assa dīgharattaṁ ahitāya dukkhāyāti. tamenaṁ samannesamāno
evaṁ jānāti natthi kho imassāyasmato tathārūpā dosanīyā dhammā
yathārūpehi dosanīyehi dhammehi pariyādinnacitto ajānaṁ vā vadeyya
jānāmīti apassaṁ vā vadeyya passāmīti paraṁ vā tathattāya

footnote: 1 yu. passatīti pāṭho natthi.

page number: 604

samādapeyya yaṁ paresaṁ assa dīgharattaṁ ahitāya dukkhāyāti. tathā
kho panimassāyasmato kāyasamācāro tathā vacīsamācāro yathātaṁ
aduṭṭhassa yaṁ kho pana ayamāyasmā dhammaṁ deseti gambhīro
so dhammo duddaso duranubodho santo paṇīto atakkāvacaro
nipuṇo (pts. m ii, 173) paṇḍitavedanīyo na so dhammo sudesiyo duṭṭhenāti.
yato naṁ samannesamāno visuddhaṁ dosanīyehi dhammehi passati 1-
samanupassati tato naṁ uttariṁ samannesati mohanīyesu dhammesu
atthi nu kho imassāyasmato tathārūpā mohanīyā dhammā yathārūpehi
mohanīyehi dhammehi pariyādinnacitto ajānaṁ vā vadeyya jānāmīti
apassaṁ vā vadeyya passāmīti paraṁ vā tathattāya samādapeyya yaṁ
paresaṁ assa dīgharattaṁ ahitāya dukkhāyāti. tamenaṁ samannesamāno
evaṁ jānāti natthi kho imassāyasmato tathārūpā mohanīyā
dhammā yathārūpehi mohanīyehi dhammehi pariyādinnacitto ajānaṁ
vā vadeyya jānāmīti apassaṁ vā vadeyya passāmīti paraṁ vā
tathattāya samādapeyya yaṁ paresaṁ assa dīgharattaṁ ahitāya dukkhāyāti.
tathā kho panimassāyasmato kāyasamācāro tathā vacīsamācāro
yathātaṁ amūḷhassa yaṁ kho pana ayamāyasmā dhammaṁ deseti
gambhīro so dhammo duddaso duranubodho santo paṇīto atakkāvacaro
nipuṇo paṇḍitavedanīyo na so dhammo sudesiyo mūḷhenāti.
yato naṁ samannesamāno visuddhaṁ mohanīyehi dhammehi passati

footnote: 1 yu. passatīti pāṭho natthi.

page number: 605

samanupassati atha tamhi saddhaṁ niveseti saddhājāto upasaṅkamati 1-
upasaṅkamanto payirupāsati payirupāsanto sotaṁ odahati ohitasoto
dhammaṁ suṇāti sutvā dhammaṁ dhāreti dhatānaṁ 2- dhammānaṁ atthaṁ
upaparikkhati atthaṁ upaparikkhato dhammā nijjhānaṁ khamanti dhammanijjhānakkhantiyā
sati chando jāyati chandajāto ussahati ussahitvā
tuleti tulayitvā padahati pahitatto samāno kāyena ceva paramatthasaccaṁ 3-
sacchikaroti paññāya ca taṁ ativijjha passati. ettāvatā
kho bhāradvāja saccānubodho hoti ettāvatā saccamanubujjhati
ettāvatā ca mayaṁ saccānubodhaṁ paññāpema na tveva saccānupatti
hotīti. ettāvatā bho gotama saccānubodho hoti
ettāvatā saccamanubujjhati ettāvatā ca mayaṁ saccānubodhaṁ pekkhāma
kittāvatā (pts. m ii, 174) pana bho gotama saccānupatti hoti kittāvatā saccamanupāpuṇāti
saccānupattiṁ mayaṁ bhavantaṁ gotamaṁ pucchāmāti.

[658] tesaṁyeva 

[3]- bhāradvāja dhammānaṁ āsevanā bhāvanā
bahulīkammaṁ saccānupatti hoti ettāvatā kho bhāradvāja saccānupatti
hoti ettāvatā saccamanupāpuṇāti ettāvatā ca mayaṁ saccānupattiṁ
paññāpemāti. ettāvatā bho gotama saccānupatti hoti
ettāvatā saccamanupāpuṇāti ettāvatā ca mayaṁ saccānupattiṁ
pekkhāma saccānupattiyā pana bho gotama katamo dhammo bahukāro
saccānupattiyā bahukāraṁ dhammaṁ mayaṁ bhavantaṁ gotamaṁ pucchāmāti.

footnote: 1 yu. upasaṅkamatīti pāṭho natthi. 2 yu. dhāritānaṁ. 3 yu. paramasaccaṁ.
footnote: 4 yu. etthantare khoti dissati.

page number: 606

[659] saccānupattiyā kho bhāradvāja padhānaṁ bahukāraṁ no
ce taṁ padaheyya na yidaṁ saccamanupāpuṇeyya yasmā ca kho
padahati tasmā saccamanupāpuṇāti tasmā saccānupattiyā padhānaṁ
bahukāranti. padhānassa pana bho gotama katamo dhammo bahukāro
padhānassa bahukāraṁ dhammaṁ mayaṁ bhavantaṁ gotamaṁ pucchāmāti. padhānassa
kho bhāradvāja tulanā bahukāro 1- no ce taṁ tuleyya na yidaṁ
padaheyya yasmā ca kho tuleti tasmā padahati tasmā padhānassa
tulanā bahukārāti. tulanāya pana bho gotama katamo dhammo
bahukāro tulanāya bahukāraṁ dhammaṁ mayaṁ bhavantaṁ gotamaṁ pucchāmāti.
tulanāya kho bhāradvāja ussāho bahukāro no ce taṁ ussaheyya
na yidaṁ tuleyya yasmā ca kho ussahati tasmā tuleti tasmā
tulanāya ussāho bahukāroti. ussāhassa pana bho gotama
katamo dhammo bahukāro ussāhassa bahukāraṁ dhammaṁ mayaṁ bhavantaṁ
gotamaṁ pucchāmāti. ussāhassa kho bhāradvāja chando bahukāro
no ce taṁ chando jāyetha na yidaṁ ussaheyya yasmā ca kho
chando jāyati tasmā ussahati tasmā ussāhassa chando
bahukāroti. chandassa pana bho gotama katamo dhammo bahukāro
chandassa bahukāraṁ dhammaṁ mayaṁ bhavantaṁ gotamaṁ pucchāmāti. chandassa
kho bhāradvāja dhammanijjhānakkhanti bahukārā no ce taṁ dhammā
nijjhānaṁ 2- khameyyuṁ na yidaṁ chando jāyetha yasmā ca kho

footnote: 1 yu. bahukārā. 2 yu. dhammanijjhānaṁ.

page number: 607

dhammā nijjhānaṁ khamanti tasmā chando jāyati tasmā chandassa
dhammanijjhānakkhanti bahukārāti. dhammanijjhānakkhantiyā pana bho
gotama katamo dhammo bahukāro dhammanijjhānakkhantiyā bahukāraṁ
dhammaṁ mayaṁ bhavantaṁ gotamaṁ pucchāmāti. dhammanijjhānakkhantiyā
kho bhāradvāja atthupaparikkhā bahukārā no ce taṁ atthaṁ
upaparikkheyya na yidaṁ dhammā nijjhānaṁ khameyyuṁ yasmā ca kho
atthaṁ upaparikkhati tasmā dhammā nijjhānaṁ khamanti tasmā dhammanijjhānakkhantiyā
atthupaparikkhā bahukārāti. atthupaparikkhāya pana
bho gotama katamo dhammo bahukāro atthupaparikkhāya bahukāraṁ
dhammaṁ mayaṁ bhavantaṁ gotamaṁ pucchāmāti. atthupaparikkhāya kho
bhāradvāja dhammadhāraṇā bahukārā no ce taṁ dhammaṁ dhāreyya
na yidaṁ atthaṁ upaparikkheyya yasmā ca kho dhammaṁ dhāreti tasmā
atthaṁ upaparikkhati tasmā atthupaparikkhāya dhammadhāraṇā bahukārāti.
dhammadhāraṇāya pana bho gotama katamo dhammo bahukāro
dhammadhāraṇāya bahukāraṁ dhammaṁ mayaṁ bhavantaṁ gotamaṁ pucchāmāti.
dhammadhāraṇāya kho bhāradvāja dhammassavanaṁ bahukāraṁ no ce taṁ
dhammaṁ suṇeyya na yidaṁ dhammaṁ dhāreyya yasmā ca kho dhammaṁ
suṇāti tasmā dhammaṁ dhāreti tasmā dhammadhāraṇāya dhammassavanaṁ
bahukāranti. dhammassavanassa pana bho gotama katamo dhammo
bahukāro dhammassavanassa bahukāraṁ dhammaṁ mayaṁ bhavantaṁ gotamaṁ

page number: 608

pucchāmāti. dhammassavanassa kho bhāradvāja sotāvadhānaṁ bahukāraṁ
no ce taṁ sotaṁ odaheyya na yidaṁ dhammaṁ suṇeyya yasmā
ca kho sotaṁ odahati tasmā dhammaṁ suṇāti tasmā dhammassavanassa
sotāvadhānaṁ bahukāranti. sotāvadhānassa pana bho gotama katamo
dhammo bahukāro sotāvadhānassa bahukāraṁ dhammaṁ mayaṁ bhavantaṁ
gotamaṁ pucchāmāti. sotāvadhānassa kho bhāradvāja payirupāsanā 1-
bahukārā no ce taṁ payirupāseyya na yidaṁ sotaṁ odaheyya
yasmā ca kho payirupāsati tasmā sotaṁ odahati tasmā sotāvadhānassa
payirupāsanā bahukārāti. payirupāsanāya pana bho gotama
katamo dhammo bahukāro payirupāsanāya bahukāraṁ dhammaṁ mayaṁ
bhavantaṁ gotamaṁ pucchāmāti. payirupāsanāya kho bhāradvāja upasaṅkamanaṁ
bahukāraṁ no ce taṁ upasaṅkameyya na yidaṁ payirupāseyya
yasmā ca kho upasaṅkamati tasmā payirupāsati tasmā
payirupāsanāya upasaṅkamanaṁ bahukāranti. upasaṅkamanassa pana bho
gotama katamo dhammo bahukāro upasaṅkamanassa bahukāraṁ dhammaṁ
mayaṁ bhavantaṁ gotamaṁ pucchāmāti. upasaṅkamanassa kho bhāradvāja
saddhā bahukārā no ce taṁ saddhā jāyetha na yidaṁ upasaṅkameyya
yasmā ca kho saddhā jāyati tasmā upasaṅkamati tasmā upasaṅkamanassa
saddhā bahukārāti.

[660] saccānurakkhaṇaṁ mayaṁ bhavantaṁ gotamaṁ apucchimhā 2- saccānurakkhaṇaṁ

footnote: 1 yu. payirūpāsanā. 2 yu. apucchimha.

page number: 609

bhavaṁ gotamo byākāsi tañca panamhākaṁ ruccati ceva
khamati ca tena camhā attamanā saccamanubodhaṁ mayaṁ bhavantaṁ gotamaṁ
apucchimhā saccamanubodhaṁ bhavaṁ gotamo byākāsi tañca panamhākaṁ
ruccati ceva khamati ca tena camhā attamanā saccānupattiṁ mayaṁ
bhavantaṁ gotamaṁ apucchimhā saccānupattiṁ (pts. m ii, 177) bhavaṁ gotamo byākāsi
tañca panamhākaṁ ruccati ceva khamati ca tena camhā attamanā
saccānupattiyā bahukāraṁ dhammaṁ mayaṁ bhavantaṁ gotamaṁ apucchimhā
saccānupattiyā bahukāraṁ dhammaṁ bhavaṁ gotamo byākāsi tañca
panamhākaṁ ruccati ceva khamati ca tena camhā attamanā yaṁ yadeva
ca mayaṁ bhavantaṁ gotamaṁ apucchimhā taṁ tadeva bhavaṁ gotamo
byākāsi tañca panamhākaṁ ruccati ceva khamati ca tena camhā
attamanā mayaṁ hi bho gotama pubbe evaṁ jānāma ke ca
muṇḍakā samaṇakā ibbhā kaṇhā bandhupādapaccā 1- ke ca dhammassa
aññātāroti ajanesi vata me bhavaṁ gotamo samaṇesu samaṇapemaṁ
samaṇesu samaṇapasādaṁ samaṇesu samaṇagāravaṁ abhikkantaṁ bho gotama
abhikkantaṁ bho gotama .pe. upāsakaṁ maṁ bhavaṁ gotamo dhāretu
ajjatagge pāṇupetaṁ saraṇaṅgatanti.
caṅkīsuttaṁ niṭṭhitaṁ pañcamaṁ.
---------

footnote: 1 yu. bandhupādāpaccā.

page number: 610

esukārīsuttaṁ

[661] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. atha kho esukārī brāhmaṇo
yena bhagavā tenupasaṅkami upasaṅkamitvā bhagavatā saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi.

[662] ekamantaṁ nisinno kho esukārī brāhmaṇo bhagavantaṁ
etadavoca brāhmaṇā bho gotama catasso pāricariyā paññapenti 1-
brāhmaṇassa pāricariyaṁ paññapenti khattiyassa pāricariyaṁ
paññapenti vessassa pāricariyaṁ paññapenti suddassa pāricariyaṁ
paññapenti tatridaṁ bho gotama brāhmaṇā brāhmaṇassa
pāricariyaṁ paññapenti brāhmaṇo vā brāhmaṇaṁ paricareyya
khattiyo vā (pts. m ii, 178) brāhmaṇaṁ paricareyya vesso vā brāhmaṇaṁ paricareyya
suddo vā brāhmaṇaṁ paricareyyāti idaṁ kho bho gotama
brāhmaṇā brāhmaṇassa pāricariyaṁ paññapenti tatridaṁ bho
gotama brāhmaṇā khattiyassa pāricariyaṁ paññapenti khattiyo
vā khattiyaṁ paricareyya vesso vā khattiyaṁ paricareyya suddo vā
khattiyaṁ paricareyyāti idaṁ kho bho gotama brāhmaṇā khattiyassa
pāricariyaṁ paññapenti tatridaṁ bho gotama brāhmaṇā vessassa
pāricariyaṁ paññapenti vesso vā vessaṁ paricareyya suddo vā

footnote: 1 yu. sabbattha paññāpentīti dissati.

page number: 611

vessaṁ paricareyyāti idaṁ kho bho gotama brāhmaṇā vessassa
pāricariyaṁ paññapenti tatridaṁ bho gotama brāhmaṇā suddassa
pāricariyaṁ paññapenti suddova suddaṁ paricareyya ko panañño
suddaṁ paricarissatīti idaṁ kho bho gotama brāhmaṇā suddassa
pāricariyaṁ paññapenti brāhmaṇā bho gotama imā catasso
pāricariyā paññapenti idaṁ 1- bhavaṁ gotamo kimāhāti.

[663] kiṁ pana brāhmaṇa sabbo loko brāhmaṇānaṁ
etadabbhanujānāti imā catasso pāricariyā paññapentūti.
no hidaṁ bho gotama. seyyathāpi brāhmaṇa puriso daḷiddo
assako anāḷhiyo tassa akāmassa visaṁ 2- olaggeyyuṁ idante
ambho purisa maṁsaṁ khāditabbaṁ mūlañca anuppadātabbanti evameva
kho brāhmaṇa brāhmaṇā appaṭiññāya 3- tesaṁ samaṇabrāhmaṇānaṁ
atha ca panimā catasso pāricariyā paññapenti. nāhaṁ brāhmaṇa
sabbaṁ paricaritabbanti vadāmi na panāhaṁ brāhmaṇa sabbaṁ na
paricaritabbanti vadāmi. yaṁ hissa brāhmaṇa paricarato pāricariyāhetu
pāpiyo assa na seyyo nāhantaṁ paricaritabbanti vadāmi
yañca khvassa brāhmaṇa paricarato pāricariyāhetu seyyo assa na
pāpiyo tamahaṁ paricaritabbanti vadāmi. khattiyañcepi brāhmaṇa
evaṁ puccheyyuṁ yaṁ vā te paricarato pāricariyāhetu pāpiyo
assa na seyyo yaṁ vā te paricarato pāricariyāhetu seyyo

footnote: 1 yu. idha. 2 yu. bilaṁ. 3 yu. appaṭiññāye.

page number: 612

assa na pāpiyo tamettha 1- paricareyyāsīti. khattiyopi hi brāhmaṇa
sammā byākaramāno evaṁ byākareyya yaṁ hi me paricarato
pāricariyāhetu pāpiyo assa na seyyo nāhantaṁ paricareyyaṁ
yañca kho me paricarato pāricariyāhetu seyyo assa na pāpiyo
tamahaṁ paricareyyanti. brāhmaṇaṁ cepi brāhmaṇa ... vessaṁ cepi
brāhmaṇa ... suddaṁ cepi brāhmaṇa evaṁ puccheyyuṁ yaṁ vā te
paricarato pāricariyāhetu pāpiyo assa na seyyo yaṁ vā te
paricarato pāricariyāhetu seyyo assa na pāpiyo tamettha
paricareyyāsīti. suddopi brāhmaṇa sammā byākaramāno evaṁ
byākareyya yaṁ hi me paricarato pāricariyāhetu pāpiyo assa
na seyyo nāhantaṁ paricareyyaṁ yañca kho me paricarato pāricariyāhetu
seyyo assa na pāpiyo tamahaṁ paricareyyanti.

[664] nāhaṁ brāhmaṇa uccākulīnatā seyyasoti vadāmi na
panāhaṁ brāhmaṇa uccākulīnatā pāpiyasoti 3- vadāmi. nāhaṁ
brāhmaṇa uḷāravaṇṇatā seyyasoti vadāmi na panāhaṁ brāhmaṇa
uḷāravaṇṇatā pāpiyasoti 3- vadāmi. nāhaṁ brāhmaṇa uḷārabhogatā
seyyasoti 4- vadāmi na panāhaṁ brāhmaṇa uḷārabhogatā pāpiyasoti 5-
vadāmi. uccākulīnopi hi brāhmaṇa idhekacco pāṇātipātī
hoti adinnādāyī hoti kāmesumicchācārī hoti musāvādī hoti
pisuṇavāco hoti pharusavāco 6- hoti samphappalāpī hoti abhijjhālu

footnote: 1 yu. kamettha. 2-3-5 yu. pāpiyaṁsoti. 4 yu. seyyaṁsoti. 6 yu. pharusāvāco.

page number: 613

hoti byāpannacitto hoti micchādiṭṭhī 1- hoti tasmā na uccākulīnatā
seyyasoti vadāmi. uccākulīnopi hi brāhmaṇa idhekacco
pāṇātipātā paṭivirato hoti adinnādānā paṭivirato hoti kāmesumicchācārā
paṭivirato hoti musāvādā paṭivirato hoti pisuṇāya vācāya
paṭivirato hoti pharusāya vācāya paṭivirato hoti samphappalāpā paṭivirato
hoti anabhijjhālu hoti abyāpannacitto hoti sammādiṭṭhī 2- hoti
tasmā na uccākulīnatā pāpiyasoti vadāmi. uḷāravaṇṇopi hi
brāhmaṇa idhekacco pāṇātipātī hoti adinnādāyī hoti kāmesumicchācārī
hoti musāvādī hoti pisuṇavāco hoti pharusavāco
hoti samphappalāpī hoti abhijjhālu hoti byāpannacitto hoti
micchādiṭṭhī hoti tasmā na uḷāravaṇṇatā seyyasoti vadāmi.
uḷāravaṇṇopi hi brāhmaṇa idhekacco pāṇātipātā paṭivirato
hoti adinnādānā paṭivirato hoti kāmesumicchācārā paṭivirato
hoti musāvādā paṭivirato hoti pisuṇāya vācāya paṭivirato hoti
pharusāya vācāya paṭivirato hoti samphappalāpā paṭivirato hoti
anabhijjhālu hoti abyāpannacitto hoti sammādiṭṭhī hoti tasmā
na uḷāravaṇṇatā pāpiyasoti vadāmi. uḷārabhogopi hi brāhmaṇa
idhekacco pāṇātipātī hoti adinnādāyī hoti kāmesumicchācārī
hoti musāvādī hoti pisuṇavāco hoti pharusavāco hoti samphappalāpī
hoti abhijjhālu hoti byāpannacitto hoti micchādiṭṭhī hoti

footnote: 1 yu. sabbattha micchādiṭṭhīti dissati. 2 yu. sabbattha sammādiṭṭhīti dissati.

page number: 614

tasmā na uḷārabhogatā seyyasoti vadāmi. uḷārabhogopi hi
brāhmaṇa idhekacco pāṇātipātā paṭivirato hoti adinnādānā
paṭivirato hoti kāmesumicchācārā paṭivirato hoti musāvādā paṭivirato
hoti pisuṇāya vācāya paṭivirato hoti pharusāya vācāya
paṭivirato hoti samphappalāpā paṭivirato hoti anabhijjhālu hoti
abyāpannacitto hoti sammādiṭṭhī hoti tasmā na uḷārabhogatā
pāpiyasoti vadāmi. nāhaṁ brāhmaṇa sabbaṁ paricaritabbanti vadāmi
na panāhaṁ brāhmaṇa sabbaṁ na paricaritabbanti vadāmi. yaṁ hissa
brāhmaṇa paricarato pāricariyāhetu saddhā vaḍḍhati sīlaṁ vaḍḍhati
sutaṁ vaḍḍhati cāgo vaḍḍhati paññā vaḍḍhati tamahaṁ paricaritabbanti
vadāmīti.

[665] evaṁ vutte esukārī brāhmaṇo bhagavantaṁ etadavoca
brāhmaṇā bho gotama cattāri dhanāni paññapenti brāhmaṇassa
saddhanaṁ 1- paññapenti khattiyassa saddhanaṁ paññapenti vessassa saddhanaṁ
paññapenti suddassa saddhanaṁ paññapenti. tatridaṁ bho gotama
brāhmaṇā brāhmaṇassa saddhanaṁ paññapenti bhikkhācariyaṁ bhikkhācariyañca
pana brāhmaṇo saddhanaṁ atimaññamāno akiccakārī
hoti gopova adinnaṁ ādiyamānoti idaṁ kho bho gotama
brāhmaṇā brāhmaṇassa saddhanaṁ paññapenti. tatridaṁ bho
gotama brāhmaṇā khattiyassa saddhanaṁ paññapenti dhanukalāpaṁ

footnote: 1 yu. sabbattha sandhananti dissati.

page number: 615

dhanukalāpañca pana khattiyo saddhanaṁ atimaññamāno akiccakārī hoti
gopova adinnaṁ ādiyamānoti idaṁ kho bho gotama brāhmaṇā
khattiyassa saddhanaṁ paññapenti. tatridaṁ bho gotama brāhmaṇā
vessassa saddhanaṁ paññapenti kasigorakkhaṁ kasigorakkhañca pana
vesso saddhanaṁ atimaññamāno akiccakārī hoti gopova adinnaṁ
ādiyamānoti idaṁ kho bho gotama brāhmaṇā vessassa saddhanaṁ
paññapenti. tatridaṁ bho gotama brāhmaṇā suddassa saddhanaṁ
paññapenti asita byābhaṅgiṁ asita byābhaṅgiñca pana suddo saddhanaṁ
atimaññamāno akiccakārī hoti gopova adinnaṁ ādiyamānoti
idaṁ kho bho gotama brāhmaṇā suddassa saddhanaṁ paññapenti.

[1]- imāni cattāri dhanāni paññapenti (pts. m ii, 181) idha bhavaṁ gotamo kimāhāti.

[666] kiṁ pana brāhmaṇa sabbo loko brāhmaṇānaṁ
etadabbhanujānāti imāni cattāri dhanāni paññapentūti. no
hidaṁ bho gotama. seyyathāpi brāhmaṇa puriso daḷiddo assako
anāḷhiyo tassa akāmassa visaṁ olaggeyyuṁ idante ambho
purisa maṁsaṁ khāditabbaṁ mūlañca anuppadātabbanti evameva kho
brāhmaṇa brāhmaṇā appaṭiññāya tesaṁ samaṇabrāhmaṇānaṁ
atha ca panimāni cattāri dhanāni paññapenti. ariyaṁ kho pana
ahaṁ brāhmaṇa lokuttaraṁ dhammaṁ purisassa saddhanaṁ paññapemi
porāṇaṁ kho panassa mātāpettikaṁ kulavaṁsaṁ anussarato yattha

footnote: 1 yu. etthantare brāhmaṇā bho gotamāti dissati.

page number: 616

yattheva attabhāvassa abhinibbatti hoti tena teneva saṅkhyaṁ 1- gacchati
khattiyakule ce attabhāvassa abhinibbatti hoti khattiyotveva
saṅkhyaṁ gacchati brāhmaṇakule ce attabhāvassa abhinibbatti hoti
brāhmaṇotveva saṅkhyaṁ gacchati vessakule ce attabhāvassa abhinibbatti
hoti vessotveva saṅkhyaṁ gacchati suddakule ce attabhāvassa
abhinibbatti hoti suddotveva saṅkhyaṁ gacchati. seyyathāpi
brāhmaṇa yaṁ yadeva paccayaṁ paṭicca aggi jalati tena teneva
saṅkhyaṁ gacchati. kaṭṭhañce paṭicca aggi jalati kaṭṭhaggitveva
saṅkhyaṁ gacchati sakalikañce paṭicca aggi jalati sakalikaggitveva
saṅkhyaṁ gacchati tiṇañce paṭicca aggi jalati tiṇaggitveva saṅkhyaṁ
gacchati gomayañce paṭicca aggi jalati gomayaggitveva saṅkhyaṁ
gacchati evameva kho ahaṁ brāhmaṇa ariyaṁ lokuttaraṁ dhammaṁ
purisassa saddhanaṁ paññapemi porāṇaṁ kho panassa mātāpettikaṁ
kulavaṁsaṁ anussarato yattha yattheva attabhāvassa abhinibbatti hoti
tena teneva saṅkhyaṁ gacchati khattiyakule ce attabhāvassa abhinibbatti
hoti khattiyotveva saṅkhyaṁ gacchati brāhmaṇakule ce
attabhāvassa abhinibbatti hoti brāhmaṇotveva saṅkhyaṁ gacchati
vessakule ce attabhāvassa abhinibbatti hoti vessotveva saṅkhyaṁ
gacchati suddakule ce attabhāvassa abhinibbatti hoti suddotveva
saṅkhyaṁ gacchati.

footnote: 1 yu. sabbattha saṅkhanti dissati.

page number: 617

[667] khattiyakulā cepi brāhmaṇa agārasmā anagāriyaṁ
pabbajito hoti so ca tathāgatappaveditaṁ dhammavinayaṁ āgamma
pāṇātipātā paṭivirato hoti adinnādānā paṭivirato hoti
abrahmacariyā paṭivirato hoti musāvādā paṭivirato hoti pisuṇāya 1-
vācāya paṭivirato hoti pharusāya vācāya paṭivirato hoti samphappalāpā
paṭivirato (pts. m ii, 182) hoti anabhijjhālu hoti abyāpannacitto
hoti sammādiṭṭhī hoti ārādhako hoti ñāyaṁ dhammaṁ kusalaṁ.
brāhmaṇakulā cepi brāhmaṇa agārasmā anagāriyaṁ pabbajito
hoti so ca tathāgatappaveditaṁ dhammavinayaṁ āgamma pāṇātipātā
paṭivirato hoti adinnādānā paṭivirato hoti abrahmacariyā paṭivirato
hoti musāvādā paṭivirato hoti .pe. sammādiṭṭhī hoti ārādhako
hoti ñāyaṁ dhammaṁ kusalaṁ. vessakulā cepi brāhmaṇa agārasmā
anagāriyaṁ pabbajito hoti so ca tathāgatappaveditaṁ dhammavinayaṁ
āgamma pāṇātipātā paṭivirato hoti adinnādānā paṭivirato
hoti abrahmacariyā paṭivirato hoti musāvādā paṭivirato hoti
.pe. sammādiṭṭhī hoti ārādhako hoti ñāyaṁ dhammaṁ kusalaṁ.
suddakulā cepi brāhmaṇa agārasmā anagāriyaṁ pabbajito hoti
so ca tathāgatappaveditaṁ dhammavinayaṁ āgamma pāṇātipātā paṭivirato
hoti adinnādānā paṭivirato hoti abrahmacariyā paṭivirato
hoti musāvādā paṭivirato hoti pisuṇāya vācāya paṭivirato

footnote: 1 yu. pisuṇāvācāya.

page number: 618

hoti pharusāya vācāya paṭivirato hoti samphappalāpā paṭivirato
hoti anabhijjhālu hoti abyāpannacitto hoti sammādiṭṭhī hoti
ārādhako hoti ñāyaṁ dhammaṁ kusalaṁ. taṁ kiṁ maññasi brāhmaṇa
brāhmaṇova nu kho pahoti asmiṁ padese averaṁ abyāpajjhaṁ
mettacittaṁ bhāvetuṁ no khattiyo no vesso no suddoti.
no hidaṁ bho gotama khattiyopi hi bho gotama pahoti asmiṁ
padese averaṁ abyāpajjhaṁ mettacittaṁ bhāvetuṁ brāhmaṇopi
hi bho gotama ... vessopi hi bho gotama ... suddopi hi bho
gotama ... sabbepi hi bho gotama cattāro vaṇṇā pahonti
asmiṁ padese averaṁ abyāpajjhaṁ mettacittaṁ bhāvetunti.

[668] evameva kho brāhmaṇa khattiyakulā cepi agārasmā
anagāriyaṁ pabbajito hoti so ca tathāgatappaveditaṁ dhammavinayaṁ
āgamma pāṇātipātā paṭivirato hoti adinnādānā paṭivirato hoti
abrahmacariyā paṭivirato hoti musāvādā paṭivirato hoti pisuṇāya
vācāya paṭivirato hoti pharusāya vācāya paṭivirato hoti samphappalāpā
paṭivirato hoti anabhijjhālu hoti abyāpannacitto hoti
sammādiṭṭhī hoti ārādhako hoti ñāyaṁ dhammaṁ kusalaṁ. brāhmaṇakulā
cepi brāhmaṇa ... vessakulā cepi brāhmaṇa ... suddakulā
cepi brāhmaṇa agārasmā anagāriyaṁ pabbajito hoti so ca
tathāgatappaveditaṁ dhammavinayaṁ āgamma pāṇātipātā paṭivirato hoti

page number: 619

adinnādānā paṭivirato hoti abrahmacariyā paṭivirato hoti
musāvādā paṭivirato hoti pisuṇāya vācāya paṭivirato hoti
pharusāya vācāya paṭivirato hoti samphappalāpā paṭivirato hoti
anabhijjhālu hoti abyāpannacitto hoti sammādiṭṭhī hoti
ārādhako hoti ñāyaṁ dhammaṁ kusalaṁ. taṁ kiṁ maññasi brāhmaṇa
brāhmaṇova nu kho pahoti sottiṁ sinānaṁ ādāya nadiṁ gantvā
rajojallaṁ pavāhetuṁ no khattiyo no vesso no suddoti.
no hidaṁ bho gotama khattiyopi hi bho gotama pahoti (pts. m ii, 183) sottiṁ
sinānaṁ ādāya nadiṁ gantvā rajojallaṁ pavāhetuṁ brāhmaṇopi
hi bho gotama ... vessopi hi bho gotama ... suddopi hi bho
gotama ... sabbepi hi bho gotama cattāro vaṇṇā pahonti
sottiṁ sinānaṁ ādāya nadiṁ gantvā rajojallaṁ pavāhetunti.

[669] evameva kho brāhmaṇa khattiyakulā cepi agārasmā
anagāriyaṁ pabbajito hoti so ca tathāgatappaveditaṁ dhammavinayaṁ
āgamma pāṇātipātā paṭivirato hoti adinnādānā paṭivirato hoti
abrahmacariyā paṭivirato hoti musāvādā paṭivirato hoti pisuṇāya
vācāya paṭivirato hoti pharusāya vācāya paṭivirato hoti samphappalāpā
paṭivirato hoti anabhijjhālu hoti abyāpannacitto hoti
sammādiṭṭhī hoti ārādhako hoti ñāyaṁ dhammaṁ kusalaṁ. brāhmaṇakulā
cepi brāhmaṇa ... vessakulā cepi brāhmaṇa ... suddakulā

page number: 620

cepi brāhmaṇa agārasmā anagāriyaṁ pabbajito hoti so ca
tathāgatappaveditaṁ dhammavinayaṁ āgamma pāṇātipātā paṭivirato hoti
adinnādānā paṭivirato hoti abrahmacariyā paṭivirato hoti musāvādā
paṭivirato hoti pisuṇāya vācāya paṭivirato hoti pharusāya
vācāya paṭivirato hoti samphappalāpā paṭivirato hoti anabhijjhālu
hoti abyāpannacitto hoti sammādiṭṭhī hoti ārādhako hoti
ñāyaṁ dhammaṁ kusalaṁ. taṁ kiṁ maññasi brāhmaṇa idha rājā
khattiyo muddhāvasitto nānājaccānaṁ purisānaṁ purisasataṁ sannipāteyya
āyantu bhonto ye tattha khattiyakulā brāhmaṇakulā rājaññakulā
uppannā sākassa vā sālassa vā salaḷassa vā candanassa vā
padumakassa vā uttarāraṇiṁ ādāya aggiṁ abhinibbattentu tejo
pātukarontu āyantu pana bhonto ye ca tattha caṇḍālakulā
nesādakulā veṇukulā 1- rathakārakulā pukkusakulā uppannā sāpānadoṇiyā
vā sūkaradoṇiyā vā rajakadoṇiyā vā elaṇḍakaṭṭhassa
vā uttarāraṇiṁ ādāya aggiṁ abhinibbattentu tejo pātukarontūti.
taṁ kiṁ maññasi brāhmaṇa yo eva nu kho so khattiyakulā
brāhmaṇakulā rājaññakulā uppannehi sākassa vā sālassa vā
salaḷassa vā candanassa vā padumakassa vā uttarāraṇiṁ ādāya
aggi abhinibbatto tejo pātukato sveva nu khvassa aggi accimā
ceva vaṇṇimā ca pabhassaro ca tena 2- sakkā agginā aggikaraṇīyaṁ

footnote: 1 yu. veṇakulā. 2 yu. tena ca.

page number: 621

karaṇīyaṁ kātuṁ yo pana so caṇḍālakulā nesādakulā veṇukulā
rathakārakulā pukkusakulā uppannehi sāpānadoṇiyā vā sūkaradoṇiyā
vā rajakadoṇiyā vā elaṇḍakaṭṭhassa vā uttarāraṇiṁ ādāya
aggi abhinibbatto tejo pātukato svāssa aggi na ceva
accimā na ca vaṇṇimā na ca pabhassaro na ca tena sakkā
agginā aggikaraṇīyaṁ (pts. m ii, 184) kātunti. no hidaṁ bho gotama yopi so
bho gotama khattiyakulā brāhmaṇakulā rājaññakulā uppannehi
sākassa vā sālassa vā salaḷassa vā candanassa vā padumakassa vā
uttarāraṇiṁ ādāya aggi abhinibbatto tejo pātukato svāssa
aggi accimā ceva vaṇṇimā ca pabhassaro ca tena ca sakkā
agginā aggikaraṇīyaṁ kātuṁ yopi so caṇḍālakulā nesādakulā
veṇukulā rathakārakulā pukkusakulā uppannehi sāpānadoṇiyā vā
sūkaradoṇiyā vā rajakadoṇiyā vā elaṇḍakaṭṭhassa vā uttarāraṇiṁ
ādāya aggi abhinibbatto tejo pātukato sopissa 1- aggi
accimā ceva vaṇṇimā ca pabhassaro ca tenapi ca sakkā
agginā aggikaraṇīyaṁ kātuṁ sabbopi hi bho gotama aggi accimā
ceva vaṇṇimā ca pabhassaro ca sabbenapi ca sakkā agginā
aggikaraṇīyaṁ kātunti.

[670] evameva kho brāhmaṇa khattiyakulā cepi agārasmā
anagāriyaṁ pabbajito hoti so ca tathāgatappaveditaṁ dhammavinayaṁ

footnote: 1 yu. sopassa.

page number: 622

āgamma pāṇātipātā paṭivirato hoti adinnādānā paṭivirato
hoti abrahmacariyā paṭivirato hoti musāvādā paṭivirato hoti
pisuṇāya vācāya paṭivirato hoti pharusāya vācāya paṭivirato hoti
samphappalāpā paṭivirato hoti anabhijjhālu hoti abyāpannacitto
hoti sammādiṭṭhī hoti ārādhako hoti ñāyaṁ dhammaṁ kusalaṁ.
brāhmaṇakulā cepi brāhmaṇa ... vessakulā cepi brāhmaṇa ...
suddakulā cepi brāhmaṇa agārasmā anagāriyaṁ pabbajito hoti
so ca tathāgatappaveditaṁ dhammavinayaṁ āgamma pāṇātipātā paṭivirato
hoti adinnādānā paṭivirato hoti abrahmacariyā paṭivirato
hoti musāvādā paṭivirato hoti pisuṇāya vācāya paṭivirato hoti
pharusāya vācāya paṭivirato hoti samphappalāpā paṭivirato hoti anabhijjhālu
hoti abyāpannacitto hoti sammādiṭṭhī hoti ārādhako
hoti ñāyaṁ dhammaṁ kusalanti.

[671] evaṁ vutte esukārī brāhmaṇo bhagavantaṁ etadavoca
abhikkantaṁ bho gotama .pe. upāsakaṁ maṁ bhavaṁ gotamo dhāretu
ajjatagge pāṇupetaṁ saraṇaṅgatanti.
esukārīsuttaṁ niṭṭhitaṁ chaṭṭhaṁ.
---------

page number: 623

dhanañjānisuttaṁ 1-

[672] evamme sutaṁ ekaṁ samayaṁ bhagavā rājagahe viharati veḷuvane
kalandakanivāpe. tena kho (pts. m ii, 185) pana samayena āyasmā sārīputto
dakkhiṇāgirismiṁ cārikañcarati mahatā bhikkhusaṅghena saddhiṁ.
atha kho aññataro bhikkhu rājagahe vassaṁ vuttho yena dakkhiṇāgiri
yenāyasmā sārīputto tenupasaṅkami upasaṅkamitvā āyasmatā sārīputtena
saddhiṁ sammodi sammodanīyaṁ kathaṁ sārāṇīyaṁ vītisāretvā
ekamantaṁ nisīdi.

[673] ekamantaṁ nisinnaṁ kho taṁ bhikkhuṁ āyasmā sārīputto
etadavoca kaccāvuso bhagavā arogo ca balavā cāti. arogo
cāvuso bhagavā balavā cāti. kacci panāvuso bhikkhusaṅgho arogo
ca balavā cāti. bhikkhusaṅghopi kho āvuso arogo ca balavā
cāti. ettha āvuso taṇḍulapāladvārāyaṁ dhanañjāni nāma
brāhmaṇo atthi kaccāvuso dhanañjāni 2- brāhmaṇo arogo
ca balavā cāti. dhanañjānipi kho āvuso brāhmaṇo arogo
ca balavā cāti. kacci panāvuso dhanañjāni brāhmaṇo
appamattoti. kuto no āvuso dhanañjānissa brāhmaṇassa
appamādo dhanañjāni āvuso brāhmaṇo rājānaṁ nissāya
brāhmaṇagahapatike vilumpati brāhmaṇagahapatike nissāya rājānaṁ

footnote: 1 yu. dhānañjānisuttaṁ. 2 yu. dhānañjāni nāma.

page number: 624

vilumpati yāpissa bhariyā saddhā saddhā kulā ānītā sāpi 1- kālakatā
aññassa bhariyā asaddhā asaddhā kulā ānītāti. dussutaṁ 2-
vatāvuso assumhā 

[3]- ye mayaṁ dhanañjāniṁ brāhmaṇaṁ pamattaṁ assumhā
appevanāma 4- mayaṁ kadāci karahaci dhanañjāninā brāhmaṇena saddhiṁ
samāgaccheyyāma appevanāma siyā kocideva kathāsallāpoti.
atha kho āyasmā sārīputto dakkhiṇāgirismiṁ yathābhirantaṁ viharitvā
yena rājagahaṁ tena cārikaṁ pakkāmi anupubbena cārikañcaramāno
yena rājagahaṁ tadavasari.

[674] tatra sudaṁ āyasmā (pts. m ii, 186) sārīputto rājagahe viharati
veḷuvane kalandakanivāpe. atha kho āyasmā sārīputto pubbaṇhasamayaṁ
nivāsetvā pattacīvaramādāya rājagahaṁ 

[5]- pāvisi. tena kho
pana samayena dhanañjāni brāhmaṇo bahinagare gāvo goṭṭhe
duhāpeti 6-. atha kho āyasmā sārīputto rājagahe piṇḍāya
caritvā pacchābhattaṁ piṇḍapātapaṭikkanto yena dhanañjāni brāhmaṇo
tenupasaṅkami. addasā kho dhanañjāni brāhmaṇo āyasmantaṁ
sārīputtaṁ dūratova āgacchantaṁ disvāna yenāyasmā sārīputto
tenupasaṅkami upasaṅkamitvā āyasmantaṁ sārīputtaṁ etadavoca ito
bho sārīputta payo pīyataṁ tava bhattassa kālo bhavissatīti. alaṁ
brāhmaṇa kataṁ me ajja bhattakiccaṁ amukasmiṁ me rukkhamūle
divāvihāro bhavissati tatra āgaccheyyāsīti. evaṁ bhoti kho

footnote: 1 yu. sāpissa. 2 yu. ettha āmeṇḍitaṁ kataṁ. 3 yu. dussataṁ.
footnote: 4 yu. appeva ca nāma. 5 yu. etthantare piṇḍāyāti dissati.
footnote: 6 yu. dohāpeti.

page number: 625

dhanañjāni 1- brāhmaṇo āyasmato sārīputtassa paccassosi. atha
kho dhanañjāni 2- brāhmaṇo pacchābhattaṁ bhuttapātarāso yenāyasmā
sārīputto tenupasaṅkami upasaṅkamitvā āyasmatā sārīputtena
saddhiṁ sammodi sammodanīyaṁ kathaṁ sārāṇīyaṁ vītisāretvā ekamantaṁ
nisīdi.

[675] ekamantaṁ nisinnaṁ kho dhanañjāniṁ brāhmaṇaṁ āyasmā
sārīputto etadavoca kaccisi dhanañjāni appamattoti. kuto bho
sārīputta amhākaṁ appamādo yesanno mātāpitaro posetabbā
puttadāro posetabbo dāsakammakaraporisaṁ posetabbaṁ mittāmaccānaṁ
mittāmaccakaraṇīyaṁ kātabbaṁ ñātisālohitānaṁ ñātisālohitakaraṇīyaṁ
kātabbaṁ atithīnaṁ atithikaraṇīyaṁ kātabbaṁ pubbapetānaṁ pubbapetakaraṇīyaṁ
kātabbaṁ devatānaṁ devatākaraṇīyaṁ kātabbaṁ rañño rājakaraṇīyaṁ
kātabbaṁ ayampi kāyo piṇetabbo brūhetabboti.

[676] taṁ kiṁ maññasi dhanañjāni idhekacco mātāpitūnaṁ 3-
hetu adhammacārī visamacārī assa tamenaṁ adhammacariyavisamacariyāhetu
nirayaṁ (pts. m ii, 187) nirayapālā upakaḍḍheyyuṁ labheyya nu kho so ahaṁ
kho mātāpitūnaṁ 4- hetu adhammacārī visamacārī ahosiṁ mā maṁ
nirayaṁ nirayapālāti mātāpitaro vā panassa labheyyuṁ eso kho
amhākaṁ hetu adhammacārī visamacārī ahosi mā naṁ nirayaṁ nirayapālāti.
no hidaṁ bho sārīputta atha kho naṁ vikandantaṁyeva

footnote: 1-2 yu. dhānañjāni. 3-4 yu. mātāpitunnaṁ.

page number: 626

niraye nirayapālā pakkhipeyyuṁ.

[677] taṁ kiṁ maññasi dhanañjāni idhekacco puttadārassa
hetu adhammacārī visamacārī assa tamenaṁ adhammacariyavisamacariyāhetu
nirayaṁ nirayapālā upakaḍḍheyyuṁ labheyya nu kho so ahaṁ kho
puttadārassa hetu adhammacārī visamacārī ahosiṁ mā maṁ nirayaṁ
nirayapālāti puttadāro vā panassa labheyya eso kho amhākaṁ
hetu adhammacārī visamacārī ahosi mā naṁ nirayaṁ nirayapālāti.
no hidaṁ bho sārīputta atha kho naṁ vikandantaṁyeva niraye nirayapālā
pakkhipeyyuṁ.

[678] taṁ kiṁ maññasi dhanañjāni idhekacco dāsakammakaraporisassa
hetu adhammacārī visamacārī assa tamenaṁ adhammacariyavisamacariyāhetu
nirayaṁ nirayapālā upakaḍḍheyyuṁ labheyya nu kho
so ahaṁ kho dāsakammakaraporisassa hetu adhammacārī visamacārī
ahosiṁ mā maṁ nirayaṁ nirayapālāti dāsakammakaraporisaṁ vā panassa
labheyya eso kho amhākaṁ hetu adhammacārī visamacārī ahosi
mā naṁ nirayaṁ nirayapālāti. no hidaṁ bho sārīputta atha kho
naṁ vikandantaṁyeva niraye nirayapālā pakkhipeyyuṁ.

[679] taṁ kiṁ maññasi dhanañjāni idhekacco mittāmaccānaṁ
hetu adhammacārī visamacārī assa tamenaṁ adhammacariyavisamacariyāhetu
nirayaṁ nirayapālā upakaḍḍheyyuṁ labheyya nu kho so ahaṁ kho

page number: 627

mittāmaccānaṁ hetu adhammacārī visamacārī ahosiṁ mā maṁ nirayaṁ
nirayapālāti mittāmaccā vā panassa labheyyuṁ eso kho amhākaṁ
hetu adhammacārī visamacārī ahosi mā naṁ nirayaṁ nirayapālāti.
no hidaṁ bho sārīputta atha kho naṁ vikandantaṁyeva niraye nirayapālā
pakkhipeyyuṁ.

[680] taṁ kiṁ maññasi dhanañjāni idhekacco ñātisālohitānaṁ
hetu adhammacārī visamacārī assa tamenaṁ adhammacariyavisamacariyāhetu
nirayaṁ nirayapālā upakaḍḍheyyuṁ labheyya nu kho so ahaṁ
kho ñātisālohitānaṁ hetu adhammacārī visamacārī ahosiṁ mā maṁ
nirayaṁ nirayapālāti ñātisālohitā vā panassa labheyyuṁ eso
kho amhākaṁ hetu adhammacārī visamacārī ahosi mā naṁ nirayaṁ
nirayapālāti. no hidaṁ bho sārīputta atha kho naṁ vikandantaṁyeva
niraye nirayapālā pakkhipeyyuṁ.

[681] taṁ kiṁ maññasi dhanañjāni idhekacco atithīnaṁ hetu
adhammacārī visamacārī assa tamenaṁ adhammacariyavisamacariyāhetu nirayaṁ
nirayapālā upakaḍḍheyyuṁ labheyya nu kho so ahaṁ kho atithīnaṁ
hetu adhammacārī visamacārī ahosiṁ mā maṁ nirayaṁ nirayapālāti
atithino vā panassa labheyyuṁ eso kho amhākaṁ hetu adhammacārī
visamacārī (pts. m ii, 188) ahosi mā naṁ nirayaṁ nirayapālāti. no hidaṁ bho
sārīputta atha kho naṁ vikandantaṁyeva niraye nirayapālā pakkhipeyyuṁ.

page number: 628

[682] taṁ kiṁ maññasi dhanañjāni idhekacco pubbapetānaṁ
hetu adhammacārī visamacārī assa tamenaṁ adhammacariyavisamacariyāhetu
nirayaṁ nirayapālā upakaḍḍheyyuṁ labheyya nu kho so ahaṁ kho
pubbapetānaṁ hetu adhammacārī visamacārī ahosiṁ mā maṁ nirayaṁ
nirayapālāti pubbapetā vā panassa labheyyuṁ eso kho amhākaṁ
hetu adhammacārī visamacārī ahosi mā naṁ nirayaṁ nirayapālāti.
no hidaṁ bho sārīputta atha kho naṁ vikandantaṁyeva niraye nirayapālā
pakkhipeyyuṁ.

[683] taṁ kiṁ maññasi dhanañjāni idhekacco devatānaṁ
hetu adhammacārī visamacārī assa tamenaṁ adhammacariyavisamacariyāhetu
nirayaṁ nirayapālā upakaḍḍheyyuṁ labheyya nu kho so ahaṁ kho
devatānaṁ hetu adhammacārī visamacārī ahosiṁ mā maṁ nirayaṁ nirayapālāti
devatā vā panassa labheyyuṁ eso kho amhākaṁ hetu
adhammacārī visamacārī ahosi mā naṁ nirayaṁ nirayapālāti. no
hidaṁ bho sārīputta atha kho naṁ vikandantaṁyeva niraye nirayapālā
pakkhipeyyuṁ.

[684] taṁ kiṁ maññasi dhanañjāni idhekacco rañño hetu
adhammacārī visamacārī assa tamenaṁ adhammacariyavisamacariyāhetu nirayaṁ
nirayapālā upaḍḍheyyuṁ labheyya nu kho so ahaṁ kho rañño
hetu adhammacārī visamacārī ahosiṁ mā maṁ nirayaṁ nirayapālāti

page number: 629

rājā vā panassa labheyya eso kho amhākaṁ hetu adhammacārī
visamacārī ahosi mā naṁ nirayaṁ nirayapālāti. no hidaṁ bho sārīputta
atha kho naṁ vikandantaṁyeva niraye nirayapālā pakkhipeyyuṁ.

[685] taṁ kiṁ maññasi dhanañjāni idhekacco kāyassa piṇanāhetu
brūhanāhetu adhammacārī visamacārī assa tamenaṁ adhammacariyavisamacariyāhetu
nirayaṁ nirayapālā upakaḍḍheyyuṁ labheyya nu kho so
ahaṁ kho kāyassa piṇanāhetu brūhanāhetu adhammacārī visamacārī
ahosiṁ mā maṁ nirayaṁ nirayapālāti pare vā panassa labheyyuṁ
eso kho kāyassa piṇanāhetu brūhanāhetu adhammacārī visamacārī
ahosi mā naṁ nirayaṁ nirayapālāti. no hidaṁ bho sārīputta atha
kho naṁ vikandantaṁyeva niraye nirayapālā pakkhipeyyuṁ.

[686] taṁ kiṁ maññasi dhanañjāni yo vā mātāpitūnaṁ hetu
adhammacārī visamacārī assa yo vā mātāpitūnaṁ hetu dhammacārī
samacārī assa katamaṁ seyyoti. yo hi bho sārīputta mātāpitūnaṁ
hetu adhammacārī visamacārī assa na taṁ seyyo yo ca kho bho
sārīputta mātāpitūnaṁ hetu dhammacārī samacārī assa tadevettha
seyyo adhammacariyavisamacariyāhi bho sārīputta dhammacariyasamacariyā
seyyoti. atthi kho dhanañjāni aññe sahetukā dhammikā
kammantā yehi sakkā mātāpitaro ceva posetuṁ na ca pāpakammaṁ
kātuṁ puññañca paṭipadaṁ paṭipajjituṁ.

page number: 630

[687] taṁ kiṁ maññesi dhanañjāni (pts. m ii, 189) yo vā puttadārassa
hetu adhammacārī visamacārī 1- assa yo vā puttadārassa hetu
dhammacārī samacārī assa katamaṁ seyyoti. yo hi bho sārīputta
puttadārassa hetu adhammacārī visamacārī assa na taṁ seyyo
yo ca kho bho sārīputta puttadārassa hetu dhammacārī samacārī
assa tadevettha seyyo adhammacariyavisamacariyāhi bho sārīputta
dhammacariyasamacariyā seyyoti. atthi kho dhanañjāni aññe
sahetukā dhammikā kammantā yehi sakkā puttadāre ceva posetuṁ
na ca pāpakammaṁ kātuṁ puññañca paṭipadaṁ paṭipajjituṁ.

[688] taṁ kiṁ maññasi dhanañjāni yo vā dāsakammakaraporisassa
hetu adhammacārī visamacārī assa yo vā dāsakammakaraporisassa
hetu dhammacārī samacārī assa katamaṁ seyyoti.
yo hi bho sārīputta dāsakammakaraporisassa hetu adhammacārī
visamacārī assa na taṁ seyyo yo ca kho bho sārīputta
dāsakammakaraporisassa hetu dhammacārī samacārī assa tadevettha
seyyo adhammacariyavisamacariyāhi bho sārīputta dhammacariyasamacariyā
seyyoti. atthi kho dhanañjāni aññe sahetukā dhammikā
kammantā yehi sakkā dāsakammakaraporisaṁ ceva posetuṁ na ca
pāpakammaṁ kātuṁ puññañca paṭipadaṁ paṭipajjituṁ.

[689] taṁ kiṁ maññasi dhanañjāni yo vā mittāmaccānaṁ

footnote: 1 yu. visamacārīti na dissati.

page number: 631

hetu adhammacārī visamacārī assa yo vā mittāmaccānaṁ hetu
dhammacārī samacārī assa katamaṁ seyyoti. yo hi bho sārīputta
mittāmaccānaṁ hetu adhammacārī visamacārī assa na taṁ seyyo
yo ca kho bho sārīputta mittāmaccānaṁ hetu dhammacārī samacārī
assa tadevettha seyyo adhammacariyavisamacariyāhi bho sārīputta
dhammacariyasamacariyā seyyoti. atthi kho dhanañjāni aññe
sahetukā dhammikā kammantā yehi sakkā mittāmaccānañceva
mittāmaccakaraṇīyaṁ kātuṁ na ca pāpakammaṁ kātuṁ puññañca paṭipadaṁ
paṭipajjituṁ.

[690] taṁ kiṁ maññasi dhanañjāni (pts. m ii, 190) yo vā ñātisālohitānaṁ
hetu adhammacārī visamacārī assa yo vā ñātisālohitānaṁ hetu
dhammacārī samacārī assa katamaṁ seyyoti. yo hi bho sārīputta
ñātisālohitānaṁ hetu adhammacārī visamacārī assa na taṁ seyyo
yo ca kho bho sārīputta ñātisālohitānaṁ hetu dhammacārī samacārī
assa tadevettha seyyo adhammacariyavisamacariyāhi bho sārīputta
dhammacariyasamacariyā seyyoti. atthi kho dhanañjāni aññe
sahetukā dhammikā kammantā yehi sakkā ñātisālohitānañceva
ñātisālohitakaraṇīyaṁ kātuṁ na ca pāpakammaṁ kātuṁ puññañca
paṭipadaṁ paṭipajjituṁ.

[691] taṁ kiṁ maññasi dhanañjāni yo vā atithīnaṁ hetu

page number: 632

adhammacārī visamacārī assa yo vā atithīnaṁ hetu dhammacārī samacārī
assa katamaṁ seyyoti. yo hi bho sārīputta atithīnaṁ hetu
adhammacārī visamacārī assa na taṁ seyyo yo ca kho bho
sārīputta atithīnaṁ hetu dhammacārī samacārī assa tadevettha
seyyo adhammacariyavisamacariyāhi bho sārīputta dhammacariyasamacariyā
seyyoti. atthi kho dhanañjāni aññe sahetukā dhammikā
kammantā yehi sakkā atithīnañceva atithikaraṇīyaṁ kātuṁ na ca
pāpakammaṁ kātuṁ puññañca paṭipadaṁ paṭipajjituṁ.

[692] taṁ kiṁ maññasi dhanañjāni yo vā pubbapetānaṁ
hetu adhammacārī visamacārī assa yo vā pubbapetānaṁ hetu
dhammacārī samacārī assa katamaṁ seyyoti. yo hi bho
sārīputta pubbapetānaṁ hetu adhammacārī visamacārī assa na taṁ
seyyo yo ca kho bho sārīputta pubbapetānaṁ hetu dhammacārī
samacārī assa tadevettha seyyo adhammacariyavisamacariyāhi bho
sārīputta dhammacariyasamacariyā seyyoti. atthi kho dhanañjāni
aññe sahetukā dhammikā kammantā yehi sakkā pubbapetānañceva
pubbapetakaraṇīyaṁ kātuṁ na ca pāpakammaṁ kātuṁ
puññañca paṭipadaṁ paṭipajjituṁ.

[693] taṁ kiṁ maññasi dhanañjāni yo vā devatānaṁ hetu
adhammacārī visamacārī assa yo vā devatānaṁ hetu dhammacārī

page number: 633

samacārī assa katamaṁ seyyoti. yo hi bho sārīputta devatānaṁ
hetu adhammacārī visamacārī assa na taṁ seyyo yo ca kho
bho sārīputta devatānaṁ hetu dhammacārī samacārī assa tadevettha
seyyo adhammacariyavisamacariyāhi bho sārīputta dhammacariyasamacariyā
seyyoti. atthi kho dhanañjāni aññe sahetukā dhammikā
kammantā yehi sakkā devatānañceva devatākaraṇīyaṁ kātuṁ na
ca pāpakammaṁ kātuṁ puññañca paṭipadaṁ paṭipajjituṁ.

[694] taṁ kiṁ maññasi dhanañjāni yo vā rañño hetu
adhammacārī visamacārī assa yo vā rañño hetu dhammacārī
samacārī assa katamaṁ seyyoti. yo hi bho sārīputta rañño
hetu adhammacārī visamacārī assa na taṁ seyyo yo ca kho bho
sārīputta rañño hetu dhammacārī samacārī assa tadevettha seyyo
adhammacariyavisamacariyāhi bho sārīputta dhammacariyasamacariyā seyyoti.
atthi kho dhanañjāni aññe sahetukā dhammikā kammantā yehi
sakkā rañño ceva rājakaraṇīyaṁ kātuṁ na ca pāpakammaṁ kātuṁ
puññañca paṭipadaṁ paṭipajjituṁ.

[695] taṁ kiṁ maññasi dhanañjāni yo vā kāyassa piṇanāhetu
brūhanāhetu adhammacārī visamacārī assa yo vā kāyassa piṇanāhetu
brūhanāhetu dhammacārī samacārī assa katamaṁ seyyoti.
yo hi bho sārīputta kāyassa piṇanāhetu brūhanāhetu adhammacārī

page number: 634

visamacārī assa na taṁ seyyo yo ca kho bho sārīputta kāyassa
piṇanāhetu brūhanāhetu dhammacārī samacārī assa tadevettha
seyyo adhammacariyavisamacariyāhi bho sārīputta dhammacariyasamacariyā
seyyoti. atthi kho dhanañjāni aññe sahetukā dhammikā kammantā
yehi sakkā kāyassa 1- ceva piṇetuṁ brūhetuṁ na ca pāpakammaṁ kātuṁ
puññañca paṭipadaṁ paṭipajjitunti. atha kho dhanañjāni brāhmaṇo
āyasmato sārīputtassa bhāsitaṁ abhinanditvā anumoditvā uṭṭhāyāsanā
pakkāmi.

[696] atha kho dhanañjāni brāhmaṇo aparena samayena(pts. m ii, 192) 
ābādhiko hoti 2- dukkhito bāḷhagilāno. atha kho dhanañjāni
brāhmaṇo aññataraṁ purisaṁ āmantesi ehi tvaṁ ambho purisa
yena bhagavā tenupasaṅkama upasaṅkamitvā mama vacanena bhagavato
pāde sirasā vandāhi dhanañjāni bhante brāhmaṇo ābādhiko
dukkhito bāḷhagilāno so bhagavato pāde sirasā vandatīti yena
cāyasmā sārīputto tenupasaṅkama upasaṅkamitvā mama vacanena
āyasmato sārīputtassa pāde sirasā vandāhi dhanañjāni bhante
brāhmaṇo ābādhiko dukkhito bāḷhagilāno so āyasmato
sārīputtassa pāde sirasā vandatīti evañca vadehi sādhu kira
bhante āyasmā sārīputto yena dhanañjānissa brāhmaṇassa
nivesanaṁ tenupasaṅkamatu anukampaṁ upādāyāti.

footnote: 1 yu. kāyaṁ. 2 yu. ahosi.

page number: 635

[697] evaṁ bhanteti kho so puriso dhanañjānissa brāhmaṇassa 

[1]-
paṭissutvā yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi. ekamantaṁ nisinno kho so puriso
bhagavantaṁ etadavoca dhanañjāni bhante brāhmaṇo ābādhiko
dukkhito bāḷhagilāno so bhagavato pāde sirasā vandatīti yenāyasmā 2-
sārīputto tenupasaṅkami upasaṅkamitvā āyasmantaṁ sārīputtaṁ
abhivādetvā ekamantaṁ nisīdi. ekamantaṁ nisinno kho so puriso
āyasmantaṁ sārīputtaṁ etadavoca dhanañjāni bhante brāhmaṇo
ābādhiko dukkhito bāḷhagilāno so āyasmato sārīputtassa
pāde sirasā vandati evañca vadeti sādhu kira bhante āyasmā
sārīputto yena dhanañjānissa brāhmaṇassa nivesanaṁ tenupasaṅkamatu
anukampaṁ upādāyāti. adhivāsesi kho āyasmā sārīputto
tuṇhībhāvena.

[698] atha kho āyasmā sārīputto nivāsetvā pattacīvaramādāya
yena dhanañjānissa brāhmaṇassa nivesanaṁ tenupasaṅkami
upasaṅkamitvā paññatte āsane nisīdi. nisajja kho āyasmā
sārīputto dhanañjāniṁ brāhmaṇaṁ etadavoca kacci te dhanañjāni
khamanīyaṁ kacci yāpanīyaṁ kacci dukkhā vedanā paṭikkamanti no
abhikkamanti paṭikkamosānaṁ paññāyati no abhikkamoti.

[699] na me bho sārīputta khamanīyaṁ na yāpanīyaṁ bāḷhā

footnote: 1 yu. etthantare vacananti dissati (pts. m ii, 193) 2 yu. yena cāyasmā.

page number: 636

me dukkhā vedanā abhikkamanti no paṭikkamanti abhikkamosānaṁ
paññāyati no paṭikkamo seyyathāpi bho sārīputta balavā puriso
tiṇhena sikharena muddhānaṁ abhimattheyya evameva kho me bho
sārīputta adhimattā vātā muddhānaṁ ohananti 1- na me bho sārīputta
khamanīyaṁ na yāpanīyaṁ bāḷhā me dukkhā vedanā abhikkamanti no
paṭikkamanti abhikkamosānaṁ paññāyati no paṭikkamo seyyathāpi
bho sārīputta balavā puriso daḷhena varattakkhandhena 2- sīse sīsavedhanaṁ
dadeyya 3- evameva kho me bho sārīputta adhimattā sīse sīsavedanā
na me bho sārīputta khamanīyaṁ na yāpanīyaṁ bāḷhā me dukkhā
vedanā abhikkamanti no paṭikkamanti abhikkamosānaṁ paññāyati
no paṭikkamo seyyathāpi bho sārīputta dakkho goghātako vā
goghātakantevāsī vā tiṇhena govikantanena kucchiṁ parikanteyya
evameva kho me bho sārīputta adhimattā vātā kucchiṁ parikantanti
na me bho sārīputta khamanīyaṁ na yāpanīyaṁ bāḷhā me dukkhā
vedanā abhikkamanti no paṭikkamanti abhikkamosānaṁ paññāyati
no paṭikkamo seyyathāpi bho sārīputta dve balavanto purisā
dubbalataraṁ purisaṁ nānābāhāsu gahetvā aṅgārakāsuyā santāpeyyuṁ
samparitāpeyyuṁ evameva kho me bho sārīputta adhimatto kāyasmiṁ
ḍāho na me bho sārīputta khamanīyaṁ na yāpanīyaṁ bāḷhā
me dukkhā vedanā abhikkamanti no paṭikkamanti abhikkamosānaṁ

footnote: 1 yu. ūhananti. 2 yu. varattābandhena. 3 yu. bandheyya.

page number: 637

paññāyati no paṭikkamoti.

[700] taṁ kiṁ maññasi dhanañjāni katamaṁ seyyo nirayo vā
tiracchānayoni vāti. nirayā bho sārīputta tiracchānayoni seyyoti.
taṁ kiṁ maññasi dhanañjāni katamaṁ seyyo tiracchānayoni vā
pittivisayo vāti. tiracchānayoniyā bho sārīputta pittivisayo 1-
seyyoti. taṁ kiṁ maññasi dhanañjāni katamaṁ seyyo pittivisayo
vā manussā vāti. pittivisayā bho sārīputta manussā seyyoti.
taṁ kiṁ maññasi dhanañjāni katamaṁ seyyo manussā vā cātummahārājikā
devā vāti. manussehi bho sārīputta cātummahārājikā
devā seyyoti. taṁ kiṁ maññasi dhanañjāni katamaṁ seyyo
cātummahārājikā 2- devā vā tāvatiṁsā devā vāti. cātummahārājikehi
bho sārīputta devehi tāvatiṁsā devā seyyoti. taṁ kiṁ
maññasi dhanañjāni katamaṁ seyyo tāvatiṁsā devā vā yāmā
devā vāti. tāvatiṁsehi bho sārīputta devehi yāmā devā
seyyoti. taṁ kiṁ maññasi dhanañjāni katamaṁ seyyo yāmā
devā vā tusitā devā vāti. yāmehi bho sārīputta devehi
tusitā devā seyyoti. taṁ kiṁ maññasi dhanañjāni katamaṁ seyyo
tusitā devā vā nimmānaratī devā vāti. tusitehi bho sārīputta
devehi nimmānaratī devā seyyoti. taṁ kiṁ maññasi dhanañjāni
katamaṁ seyyo nimmānaratī devā vā paranimmitavasavattī devā

footnote: 1 yu. pettivisayo 2 yu. cātummahārājikā vā devā tāvatiṁsā vā devāti.

page number: 638

vāti. nimmānaratīhi bho sārīputta devehi paranimmitavasavattī devā
seyyoti. taṁ kiṁ maññasi dhanañjāni katamaṁ seyyo paranimmitavasavattī
devā vā brahmaloko vāti. brahmalokoti bhavaṁ sārīputto
āha brahmalokoti bhavaṁ sārīputto āhāti. atha kho
āyasmato sārīputtassa etadahosi ime kho brāhmaṇā
brahmalokādhimuttā yannūnāhaṁ dhanañjānissa brāhmaṇassa brahmānaṁ
sahabyatāya maggaṁ deseyyanti. brahmānaṁ 1- dhanañjāni sahabyatāya
maggaṁ desessāmi taṁ suṇāhi sādhukaṁ manasikarohi bhāsissāmīti.
evaṁ (pts. m ii, 195) bhoti kho dhanañjāni brāhmaṇo āyasmato sārīputtassa
paccassosi.

[701] āyasmā sārīputto etadavoca katamo ca dhanañjāni
brahmānaṁ sahabyatāya maggo idha dhanañjāni bhikkhu mettāsahagatena
cetasā ekaṁ disaṁ pharitvā viharati tathā dutiyaṁ tathā tatiyaṁ
tathā catutthaṁ iti uddhamadho tiriyaṁ sabbadhi sabbatthatāya 2- sabbāvantaṁ
lokaṁ mettāsahagatena cetasā vipulena mahaggatena appamāṇena
averena abyāpajjhena pharitvā viharati ayampi kho dhanañjāni
brahmānaṁ sahabyatāya maggo puna caparaṁ dhanañjāni bhikkhu karuṇāsahagatena
cetasā ... muditāsahagatena cetasā ... upekkhāsahagatena
cetasā ekaṁ disaṁ pharitvā viharati tathā dutiyaṁ tathā tatiyaṁ
tathā catutthaṁ iti uddhamadho tiriyaṁ sabbadhi sabbatthatāya sabbāvantaṁ

footnote: 1 yu. brahmānaṁ te. 2 katthaci sabbattatāyātipi dissati.

page number: 639

lokaṁ upekkhāsahagatena cetasā vipulena mahaggatena appamāṇena
averena abyāpajjhena pharitvā viharati ayaṁ kho dhanañjāni brahmānaṁ
sahabyatāya maggoti. tenahi bho sārīputta mama vacanena bhagavato
pāde sirasā vandāhi dhanañjāni bhante brāhmaṇo ābādhiko
dukkhito bāḷhagilāno so bhagavato pāde sirasā vandatīti.

[702] atha kho āyasmā sārīputto dhanañjāniṁ brāhmaṇaṁ
sati uttarikaraṇīye hīne brahmaloke patiṭṭhāpetvā uṭṭhāyāsanā
pakkāmi. atha kho dhanañjāni brāhmaṇo acirapakkante āyasmante
sārīputte kālamakāsi brahmalokaṁ upapajji. atha kho bhagavā
bhikkhū āmantesi eso bhikkhave sārīputto dhanañjāniṁ brāhmaṇaṁ
sati uttarikaraṇīye hīne brahmaloke patiṭṭhāpetvā uṭṭhāyāsanā
pakkantoti.

[703] atha kho āyasmā sārīputto yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho āyasmā sārīputto bhagavantaṁ etadavoca dhanañjāni
bhante (pts. m ii, 196) brāhmaṇo ābādhiko dukkhito bāḷhagilāno so bhagavato
pāde sirasā vandatīti. kiṁ pana tvaṁ sārīputta dhanañjāniṁ
brāhmaṇaṁ sati uttarikaraṇīye hīne brahmaloke patiṭṭhāpetvā
uṭṭhāyāsanā pakkantoti. mayhaṁ kho bhante evaṁ ahosi
ime kho brāhmaṇā brahmalokādhimuttā yannūnāhaṁ dhanañjānissa

page number: 640

brāhmaṇassa brahmānaṁ sahabyatāya maggaṁ deseyyanti. kālakatova 1-
sārīputta dhanañjāni brāhmaṇo brahmaloke 2- upapannoti 3-.
dhanañjānisuttaṁ niṭṭhitaṁ sattamaṁ.
----------

footnote: yu. kālakato ca. 2 yu. brahmalokañca. 3 yu. uppanno.

page number: 641

vāseṭṭhasuttaṁ

[704] evamme sutaṁ ekaṁ samayaṁ bhagavā icchānaṅgale viharati
icchānaṅgalavanasaṇḍe 1-. tena kho pana samayena sambahulā abhiññātā
abhiññātā brāhmaṇamahāsālā icchānaṅgale paṭivasanti seyyathīdaṁ
caṅkī brāhmaṇo tārukkho brāhmaṇo pokkharasāti brāhmaṇo
jāṇussoṇi brāhmaṇo todeyyo brāhmaṇo aññe ca
abhiññātā abhiññātā brāhmaṇamahāsālā. atha kho vāseṭṭhabhāradvājānaṁ
māṇavānaṁ jaṅghāvihāraṁ anucaṅkamantānaṁ anuvicarantānaṁ
ayamantarākathā udapādi kathambho brāhmaṇo hotīti. bhāradvājo
māṇavo evamāha yato kho bho ubhatosujāto hoti mātito ca
pitito ca saṁsuddhagahaṇiko yāva sattamā pitāmahayugā akkhitto anupakkuṭṭho
jātivādena ettāvatā kho bho brāhmaṇo hotīti.
vāseṭṭhamāṇavo evamāha yato kho bho sīlavā ca hoti vattasampanno
ca ettāvatā kho bho brāhmaṇo hotīti. neva kho
asakkhi bhāradvājo māṇavo vāseṭṭhaṁ māṇavaṁ saññāpetuṁ na
panāsakkhi vāseṭṭho māṇavo bhāradvājaṁ māṇavaṁ saññāpetuṁ.

[705] atha kho vāseṭṭho māṇavo bhāradvājaṁ māṇavaṁ
āmantesi ayaṁ kho bho bhāradvāja samaṇo gotamo sakyaputto

footnote: 1 sī. icchānaṅgālavaṇasaṇḍe.

page number: 642

sakyakulā pabbajito icchānaṅgale viharati icchānaṅgalavanasaṇḍe
taṁ kho pana bhavantaṁ gotamaṁ evaṁkalyāṇo kittisaddo abbhuggato
itipi so bhagavā arahaṁ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṁ buddho
bhagavāti āyāma bho bhāradvāja yena samaṇo gotamo tenupasaṅkamissāma
upasaṅkamitvā samaṇaṁ gotamaṁ etamatthaṁ pucchissāma
yathā no samaṇo gotamo byākarissati tathā naṁ dhāressāmāti. evaṁ
bhoti kho bhāradvājo māṇavo vāseṭṭhassa māṇavassa paccassosi.
atha kho vāseṭṭhabhāradvājamāṇavā yena bhagavā tenupasaṅkamiṁsu upasaṅkamitvā
bhagavatā saddhiṁ sammodiṁsu sammodanīyaṁ kathaṁ sārāṇīyaṁ
vītisāretvā ekamantaṁ nisīdiṁsu.

[706] ekamantaṁ nisinno kho vāseṭṭho māṇavo bhagavantaṁ
gāthāhi ajjhabhāsi
anuññātapaṭiññātā tevijjā mayamasmubho
ahaṁ pokkharasātissa tārukkhassāyamāṇavo
tevijjānaṁ yadakkhātaṁ tatra kevalinosmase
padakasmā no byākaraṇā jappe ācariyasādisā
tesanno jātivādasmiṁ vivādo atthi gotama
jātiyā brāhmaṇo hoti bhāradvājo iti bhāsati
ahañca kammunā brūmi evaṁ jānāhi cakkhuma

page number: 643

tena sakkoma ñāpetuṁ 1- aññamaññaṁ mayaṁ ubho
bhagavantaṁ puṭṭhuṁ āgamma 2- sambuddhaṁ iti vissutaṁ
candaṁ yathā khayātītaṁ pecca pañjālikā 3- janā
vandamānā namassanti evaṁ lokasmi gotamaṁ
cakkhuṁ loke samuppannaṁ mayaṁ pucchāma gotamaṁ
jātiyā brāhmaṇo hoti udāhu bhavati kammunā
ajānataṁ no ca 4- brūhi yathā jānemu brāhmaṇaṁ.

[707] tesaṁ vohaṁ byācikkhissaṁ 5- 

[vāseṭṭhāti bhagavā] anupubbaṁ yathākathaṁ
jātivibhaṅgaṁ pāṇānaṁ aññamaññā hi jātiyo
tiṇarukkhepi jānātha na vāpi 6- paṭijānane
liṅgaṁ jātimayaṁ tesaṁ aññamaññā hi jātiyo
tato kīṭe paṭaṅge ca yāva kunthakipillike
liṅgaṁ jātimayaṁ tesaṁ aññamaññā hi jātiyo
catuppadepi jānātha khuddake ca mahallake
liṅgaṁ jātimayaṁ tesaṁ aññamaññā hi jātiyo
pādūdarepi jānātha urage dīghapiṭṭhike
liṅgaṁ jātimayaṁ tesaṁ aññamaññā hi jātiyo
tato macchepi jānātha udake vārigocare
liṅgaṁ jātimayaṁ tesaṁ aññamaññā hi jātiyo
tato pakkhīpi jānātha pattayāne vihaṅgame

footnote: 1 yu. saññātuṁ. 2 yu. āgamhā. 3 yu. pañjalikā. 4 yu. pabrūhi.
footnote: 5 yu. vyakkhissaṁ. 6 yu. na cāpi paṭijānare.

page number: 644

liṅgaṁ jātimayaṁ tesaṁ aññamaññā hi jātiyo
yathā etāsu jātīsu liṅgaṁ jātimayaṁ puthu
evaṁ natthi manussesu liṅgaṁ jātimayaṁ puthu
na kesehi na sīsena na kaṇṇehi na akkhibhi
na mukhena na nāsāya na oṭṭhehi bhamūhi vā
na gīvāya na aṁsehi na udarena na piṭṭhiyā
na soṇiyā na urasmā 1- na sambādhe na methune
na hatthehi na pādehi na aṅgulīhi nakhehi vā
na jaṅghāhi na ūrūhi na vaṇṇena sarena vā
liṅgaṁ jātimayanneva yathā aññāsu jātisu
paccattañca sarīresu manussesvetaṁ na vijjati
vokāraṁ ca manussesu samaññāya pavuccati
yo hi koci manussesu gorakkhaṁ upajīvati
evaṁ vāseṭṭha jānāhi kassako so na brāhmaṇo
yo hi koci manussesu puthusippena jīvati
evaṁ vāseṭṭha jānāhi sippiko so na brāhmaṇo
yo hi koci manussesu vohāraṁ upajīvati
evaṁ vāseṭṭha jānāhi vānijjo 2- so na brāhmaṇo
yo hi koci manussesu parapessena jīvati
evaṁ vāseṭṭha jānāhi pessiko so na brāhmaṇo

footnote: 1 yu. urasā. 2 yu. vāṇijo.

page number: 645

yo hi koci manussesu adinnaṁ upajīvati
evaṁ vāseṭṭha jānāhi coro eso na brāhmaṇo
yo hi koci manussesu issatthaṁ upajīvati
evaṁ vāseṭṭha jānāhi yodhājīvo na brāhmaṇo
yo hi koci manussesu porohiccena jīvati
evaṁ vāseṭṭha jānāhi yājako so na brāhmaṇo
yo hi koci manussesu gāmaṁ raṭṭhañca bhuñjati
evaṁ vāseṭṭha jānāhi rājā eso na brāhmaṇo
na cāhaṁ brāhmaṇaṁ brūmi yonijaṁ mattisambhavaṁ
bhovādī nāma so hoti save hoti sakiñcano
akiñcanaṁ anādānaṁ tamahaṁ brūmi brāhmaṇaṁ
sabbaṁ saññojanaṁ chetvā yo ve na paritassati
saṅgātītaṁ 1- visaṁyuttaṁ tamahaṁ brūhi brāhmaṇaṁ
chetvā naddhiṁ varattañca sandhānaṁ 2- sahanukkamaṁ
ukkhittapalighaṁ buddhaṁ tamahaṁ brūmi brāhmaṇaṁ
akkosaṁ vadhabandhañca aduṭṭho yo titikkhati
khantibalaṁ balānīkaṁ tamahaṁ brūmi brāhmaṇaṁ
akkodhanaṁ dhutavantaṁ 3- sīlavantaṁ anussudaṁ 4-
dantaṁ antimasārīraṁ tamahaṁ brūmi brāhmaṇaṁ
vāripokkharapatteva āraggeriva sāsapo

footnote: 1 yu. saṅgātigaṁ. 2 yu. sandānaṁ. 3 yu. vatavantaṁ. 4 yu. anussadaṁ.

page number: 646

yo na limpati kāmesu tamahaṁ brūmi brāhmaṇaṁ
yo dukkhassa pajānāti idheva khayamattano
pannabhāraṁ visaṁyuttaṁ tamahaṁ brūmi brāhmaṇaṁ
gambhīrapaññaṁ medhāviṁ maggāmaggassa kovidaṁ
uttamatthaṁ anuppattaṁ tamahaṁ brūmi brāhmaṇaṁ
asaṁsaṭṭhaṁ gahaṭṭhehi anāgārehi cūbhayaṁ
anokasāriṁ appicchaṁ tamahaṁ brūmi brāhmaṇaṁ
nidhāya daṇḍaṁ bhūtesu tasesu thāvaresu ca
yo na hanti na ghāteti tamahaṁ brūmi brāhmaṇaṁ
aviruddhaṁ viruddhesu attadaṇḍesu nibbutaṁ
sādānesu anādānaṁ tamahaṁ brūmi brāhmaṇaṁ
yassa rāgo ca doso ca māno makkho ca pātito
sāsaporiva āraggā tamahaṁ brūmi brāhmaṇaṁ
akakkasaṁ viññāpaniṁ giraṁ saccaṁ udīraye
yāya nābhisaje kiñci 1- tamahaṁ brūmi brāhmaṇaṁ
yopi 2- dīghaṁva rassaṁ vā aṇuṁthūlaṁ subhāsubhaṁ
loke adinnaṁ nāmeti 3- tamahaṁ brūmi brāhmaṇaṁ
āsā yassa na vijjanti asmiṁ loke paramhi ca
nirāsāsaṁ visaṁyuttaṁ tamahaṁ brūmi brāhmaṇaṁ
yassālayā na vijjanti aññāya akathaṁkathī

footnote: 1 yu. kañci. 2 yu. yo ca. 3 yu. nādiyati.

page number: 647

amatogadhaṁ anuppattaṁ tamahaṁ brūmi brāhmaṇaṁ
yodha puññañca pāpañca ubhosaṅgaṁ upaccagā
asokaṁ virajaṁ suddhaṁ tamahaṁ brūmi brāhmaṇaṁ
candaṁva vimalaṁ suddhaṁ vippasannaṁ anāvilaṁ
nandibhavaparikkhīṇaṁ tamahaṁ brūmi brāhmaṇaṁ
yo imaṁ palipathaṁ duggaṁ saṁsāraṁ mohamaccagā
tiṇṇopāraṁ gato jhāyī anejo akathaṁkathī
anupādāya nibbuto tamahaṁ brūmi brāhmaṇaṁ
yodha kāme pahantvāna anāgāro paribbaje
kāmabhavaparikkhīṇaṁ 1- tamahaṁ brūmi brāhmaṇaṁ
yodha taṇhaṁ pahantvāna anāgāro paribbaje
kāmabhavaparikkhīṇaṁ tamahaṁ brūmi brāhmaṇaṁ
hitvā mānusakaṁ yogaṁ dibbayogaṁ upaccagā
sabbayogavisaṁyuttaṁ tamahaṁ brūmi brāhmaṇaṁ
hitvā ratiṁ aratiñca sītibhūtaṁ nirūpadhiṁ
sabbalokābhibhuṁ vīraṁ tamahaṁ brūmi brāhmaṇaṁ
cutiṁ yo vedi sattānaṁ upapattiñca sabbaso
asattaṁ sugataṁ buddhaṁ tamahaṁ brūmi brāhmaṇaṁ
yassa gatiṁ na jānanti devā gandhabbamānusā
khīṇāsavaṁ arahantaṁ tamahaṁ brūmi brāhmaṇaṁ

footnote: 1 yu. taṇhābhavaparikkhīṇaṁ.

page number: 648

yassa pure ca pacchā ca majjhe ca natthi kiñcanaṁ
akiñcanaṁ anādānaṁ tamahaṁ brūmi brāhmaṇaṁ
usabhaṁ pavaraṁ vīraṁ mahesiṁ vijitāvinaṁ
anejaṁ nhātakaṁ buddhaṁ tamahaṁ brūmi brāhmaṇaṁ
pubbenivāsaṁ yo vedi saggāpāyañca passasi 1-
atho jātikkhayaṁ patto tamahaṁ brūmi brāhmaṇaṁ
samaññā hesā lokasmiṁ nāmagottaṁ pakappitaṁ
samucca 2- samudāgataṁ tattha tattha pakappitaṁ
dīgharattamanusayitaṁ diṭṭhigatamajānataṁ
ajānantā no ca 3- brūhanti jātiyā hoti brāhmaṇo
na 4- jaccā vasalo hoti na jaccā hoti brāhmaṇo
kammunā 5- vasalo hoti kammunā hoti brāhmaṇo
kassako kammunā hoti sippiko hoti kammunā
vānijjo kammunā hoti pessiko hoti kammunā
coropi kammunā hoti yodhājīvopi kammunā
yājako kammunā hoti rājāpi hoti kammunā
evametaṁ yathābhūtaṁ kammaṁ passanti paṇḍitā
paṭiccasamuppādadasā kammavipākakovidā
kammunā vattati loko kammunā vattati pajā
kammani bandhanā sattā rathassāṇīva yāyato

footnote: 1 yu. passati. 2 yu. sammuccā. 3 yu. pabruvanti. 4 na jaccā brāhmaṇo
footnote: hoti na jaccā hoti abrāhmaṇo kammanā brāhmaṇo hoti kammanā hoti abrāhmaṇo.
footnote: 5 yu. sabbatbha kammanāti dissati.

page number: 649

tapena brahmacariyena saṁyamena damena ca
etena brāhmaṇo hoti etaṁ brahmānamuttamaṁ 1-
tīhi vijjāhi sampanno santo khīṇapunabbhavo
evaṁ vāseṭṭha jānāhi brahmā sakko vijānatanti.

[708] evaṁ vutte vāseṭṭhabhāradvājamāṇavā bhagavantaṁ etadavocuṁ
abhikkantaṁ bho gotama abhikkantaṁ bho gotama seyyathāpi bho
gotama nikkujjitaṁ vā ukkujjeyya paṭicchannaṁ vā vivareyya mūḷhassa
vā maggaṁ ācikkheyya andhakāre vā telapajjotaṁ dhāreyya cakkhumanto
rūpāni dakkhantīti evameva bhotā gotamena anekapariyāyena
dhammo pakāsito ete mayaṁ bhavantaṁ gotamaṁ saraṇaṁ gacchāma
dhammañca bhikkhusaṅghañca upāsake no bhavaṁ gotamo dhāretu ajjatagge
pāṇupete saraṇaṅgateti 2-.
vāseṭṭhasuttaṁ niṭṭhitaṁ aṭṭhamaṁ.
----------

footnote: 1 yu. brāhmaṇamuttamaṁ. 2 yu. saraṇāgateti.

page number: 650

subhasuttaṁ

[709] evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tena kho pana samayena
subho māṇavo todeyyaputto sāvatthiyaṁ paṭivasati aññatarassa
gahapatissa nivesane kenacideva karaṇīyena. atha kho subho
māṇavo todeyyaputto yassa gahapatissa nivesane paṭivasati taṁ
gahapatiṁ etadavoca sutametaṁ gahapati avivittā sāvatthī arahantehi
kaṁ 1- nu khvajja samaṇaṁ vā brāhmaṇaṁ vā payirupāseyyāmāti. ayaṁ
bhante (pts. m ii, 197) bhagavā sāvatthiyaṁ viharati jetavane anāthapiṇḍikassa ārāme
taṁ bhante bhagavantaṁ payirupāsassūti.

[710] atha kho subho māṇavo todeyyaputto tassa gahapatissa
paṭissutvā yena bhagavā tenupasaṅkami upasaṅkamitvā bhagavatā
saddhiṁ sammodi sammodanīyaṁ kathaṁ sārāṇīyaṁ vītisāretvā ekamantaṁ
nisīdi. ekamantaṁ nisinno kho subho māṇavo todeyyaputto
bhagavantaṁ etadavoca brāhmaṇā bho gotama evamāhaṁsu gahaṭṭho
ārādhako hoti ñāyaṁ dhammaṁ kusalaṁ na pabbajito ārādhako
hoti ñāyaṁ dhammaṁ kusalanti idha bhavaṁ gotamo kimāhāti.
vibhajavādo kho ahamettha māṇava nāhamettha ekaṁsavādo gihissa
vāhaṁ māṇava pabbajitassa vā micchāpaṭipattiṁ 

[2]- vaṇṇemi gihī vā

footnote: 1 yu. kannu. 2 yu. etthantare nasaddo dissati.

page number: 651

hi māṇava pabbajito vā micchāpaṭipanno micchāpaṭipattādhikaraṇahetu
na ārādhako hoti ñāyaṁ dhammaṁ kusalaṁ gihissa vāhaṁ māṇava
pabbajitassa vā sammāpaṭipattiṁ vaṇṇemi gihī vā hi māṇava
pabbajito vā sammāpaṭipanno sammāpaṭipattādhikaraṇahetu ārādhako
hoti ñāyaṁ dhammaṁ kusalanti.

[711] brāhmaṇā bho gotama evamāhaṁsu mahatthamidaṁ mahākiccaṁ
mahādhikaraṇaṁ mahāsamārambhaṁ gharāvāsakammaṭṭhānaṁ mahapphalaṁ hoti
appatthamidaṁ appakiccaṁ appādhikaraṇaṁ appasamārambhaṁ pabbajjākammaṭṭhānaṁ
appapphalaṁ hotīti idha bhavaṁ gotamo kimāhāti.
etthapi kho ahaṁ māṇava vibhajavādo nāhamettha ekaṁsavādo atthi
māṇava kammaṭṭhānaṁ mahatthaṁ mahākiccaṁ mahādhikaraṇaṁ mahāsamārambhaṁ
vipajjamānaṁ appapphalaṁ hoti atthi māṇava kammaṭṭhānaṁ mahatthaṁ
mahākiccaṁ mahādhikaraṇaṁ mahāsamārambhaṁ sampajjamānaṁ mahapphalaṁ hoti
atthi māṇava kammaṭṭhānaṁ appatthaṁ appakiccaṁ appādhikaraṇaṁ appasamārambhaṁ
vipajjamānaṁ appapphalaṁ hoti atthi māṇava kammaṭṭhānaṁ
appatthaṁ appakiccaṁ appādhikaraṇaṁ (pts. m ii, 198) appasamārambhaṁ sampajjamānaṁ
mahapphalaṁ hoti.

[712] katamaṁ 1- māṇava kammaṭṭhānaṁ mahatthaṁ mahākiccaṁ mahādhikaraṇaṁ
mahāsamārambhaṁ vipajjamānaṁ appapphalaṁ hoti kasi kho māṇava
kammaṭṭhānaṁ mahatthaṁ mahākiccaṁ mahādhikaraṇaṁ mahāsamārambhaṁ vipajjamānaṁ

footnote: 1 yu. katamañca.

page number: 652

appapphalaṁ hoti. katamañca māṇava kammaṭṭhānaṁ mahatthaṁ mahākiccaṁ
mahādhikaraṇaṁ mahāsamārambhaṁ sampajjamānaṁ mahapphalaṁ hoti kasiyeva
kho māṇava kammaṭṭhānaṁ mahatthaṁ mahākiccaṁ mahādhikaraṇaṁ mahāsamārambhaṁ
sampajjamānaṁ mahapphalaṁ hoti. katamañca māṇava kammaṭṭhānaṁ
appatthaṁ appakiccaṁ appādhikaraṇaṁ appasamārambhaṁ vipajjamānaṁ appapphalaṁ
hoti vanijjā kho māṇava kammaṭṭhānaṁ appatthaṁ appakiccaṁ
appādhikaraṇaṁ appasamārambhaṁ vipajjamānaṁ appapphalaṁ hoti. katamañca
māṇava kammaṭṭhānaṁ appatthaṁ appakiccaṁ appādhikaraṇaṁ appasamārambhaṁ
sampajjamānaṁ mahapphalaṁ hoti vanijjāyeva kho māṇava kammaṭṭhānaṁ
appatthaṁ appakiccaṁ appādhikaraṇaṁ appasamārambhaṁ sampajjamānaṁ
mahapphalaṁ hoti.

[713] seyyathāpi māṇava kasikammaṭṭhānaṁ mahatthaṁ mahākiccaṁ
mahādhikaraṇaṁ mahāsamārambhaṁ vipajjamānaṁ appapphalaṁ hoti evameva
kho māṇava gharāvāsakammaṭṭhānaṁ mahatthaṁ mahākiccaṁ mahādhikaraṇaṁ
mahāsamārambhaṁ vipajjamānaṁ appapphalaṁ hoti. seyyathāpi māṇava
kasiyeva kammaṭṭhānaṁ mahatthaṁ mahākiccaṁ mahādhikaraṇaṁ mahāsamārambhaṁ
sampajjamānaṁ mahapphalaṁ hoti evameva kho māṇava gharāvāsakammaṭṭhānaṁ
mahatthaṁ mahākiccaṁ mahādhikaraṇaṁ mahāsamārambhaṁ sampajjamānaṁ
mahapphalaṁ hoti. seyyathāpi māṇava vanijjākammaṭṭhānaṁ appatthaṁ
appakiccaṁ appādhikaraṇaṁ appasamārambhaṁ vipajjamānaṁ appapphalaṁ hoti

page number: 653

evameva kho māṇava pabbajjākammaṭṭhānaṁ appatthaṁ appakiccaṁ
appādhikaraṇaṁ appasamārambhaṁ vipajjamānaṁ appapphalaṁ hoti. (pts. m ii, 199) seyyathāpi
māṇava vanijjāyeva kammaṭṭhānaṁ appatthaṁ appakiccaṁ appādhikaraṇaṁ
appasamārambhaṁ sampajjamānaṁ mahapphalaṁ hoti evameva kho māṇava
pabbajjākammaṭṭhānaṁ appatthaṁ appakiccaṁ appādhikaraṇaṁ appasamārambhaṁ
sampajjamānaṁ mahapphalaṁ hotīti.

[714] brāhmaṇā bho gotama pañca dhamme paññapenti
puññassa kiriyāya kusalassa ārādhanāyāti. ye te māṇava
brāhmaṇā pañca dhamme paññapenti puññassa kiriyāya kusalassa
ārādhanāya sace te agaru sādhu te pañca dhamme imasmiṁ 1-
parisati 2- bhāsassūti. na kho 3- bho gotama garu yatthassu bhavanto
vā nisinnā bhavantarūpā vāti. tenahi māṇava bhāsassūti.

[715] saccaṁ kho bho gotama brāhmaṇā paṭhamaṁ dhammaṁ
paññapenti puññassa kiriyāya kusalassa ārādhanāya tapaṁ kho
bho gotama brāhmaṇā dutiyaṁ dhammaṁ paññapenti puññassa kiriyāya
kusalassa ārādhanāya brahmacariyaṁ kho bho gotama brāhmaṇā
tatiyaṁ dhammaṁ paññapenti puññassa kiriyāya kusalassa ārādhanāya
ajjhenaṁ kho bho gotama brāhmaṇā catutthaṁ dhammaṁ paññapenti
puññassa kiriyāya kusalassa ārādhanāya cāgaṁ kho bho gotama

footnote: 1 imissanti pāṭhena bhavitabbaṁ. 2 yu. parisatiṁ. 3 yu. na kho me.

page number: 654

brāhmaṇā pañcamaṁ dhammaṁ paññapenti puññassa kiriyāya kusalassa
ārādhanāya brāhmaṇā bho gotama ime pañca dhamme paññapenti
puññassa kiriyāya kusalassa ārādhanāyāti idha bhavaṁ gotamo
kimāhāti.

[716] kiṁ pana māṇava atthi koci brāhmaṇānaṁ ekabrāhmaṇopi
yo evamāha ahaṁ imesaṁ pañcannaṁ dhammānaṁ
sayaṁ 1- abhiññā sacchikatvā vipākaṁ pavedemīti. no hidaṁ bho
gotama. kiṁ pana māṇava atthi koci brāhmaṇānaṁ ekācariyopi
ekācariyapācariyopi yāva sattamā ācariyamahayugā yo (pts. m ii, 200) evamāha
ahaṁ imesaṁ pañcannaṁ dhammānaṁ sayaṁ abhiññā sacchikatvā vipākaṁ
pavedemīti. no hidaṁ bho gotama. kiṁ pana māṇava yepi te
brāhmaṇānaṁ pubbakā isayo mantānaṁ kattāro mantānaṁ pavattāro
yesamidaṁ etarahi brāhmaṇānaṁ 2- porāṇaṁ mantapadaṁ gītaṁ pavuttaṁ
samihitaṁ tadanugāyanti tadanubhāsanti bhāsitamanubhāsanti vācitamanuvācenti
seyyathīdaṁ aṭṭhako vāmako vāmadevo vessāmitto
yamataggi aṅgīraso bhāradvājo vāseṭṭho kassapo bhagu tepi
evamāhaṁsu mayaṁ imesaṁ pañcannaṁ 

[3]- sayaṁ abhiññā sacchikatvā vipākaṁ
pavedemāti. no hidaṁ bho gotama.

[717] iti kira māṇava natthi koci brāhmaṇānaṁ ekabrāhmaṇopi
yo evamāha ahaṁ imesaṁ pañcannaṁ dhammānaṁ sayaṁ

footnote: 1 yu. sayanti natthi. 2 yu. brāhmaṇāti dissati. 3 yu. etthantare dhammānanti
footnote: dissati.

page number: 655

abhiññā sacchikatvā vipākaṁ pavedemīti natthi koci brāhmaṇānaṁ
ekācariyopi ekācariyapācariyopi yāva sattamā ācariyamahayugā yo
evamāha ahaṁ imesaṁ pañcannaṁ dhammānaṁ sayaṁ abhiññā sacchikatvā
vipākaṁ pavedemīti yepi te brāhmaṇānaṁ pubbakā isayo mantānaṁ
kattāro mantānaṁ pavattāro yesamidaṁ etarahi brāhmaṇānaṁ porāṇaṁ
mantapadaṁ gītaṁ pavuttaṁ samihitaṁ tadanugāyanti tadanubhāsanti bhāsitamanubhāsanti
vācitamanuvācenti seyyathīdaṁ aṭṭhako vāmako vāmadevo
vessāmitto yamataggi aṅgīraso bhāradvājo vāseṭṭho kassapo
bhagu tepi na evamāhaṁsu mayaṁ imesaṁ pañcannaṁ dhammānaṁ sayaṁ
abhiññā sacchikatvā vipākaṁ pavedemāti seyyathāpi māṇava
andhaveṇi paraṁparāsaṁsattā purimopi na passati majjhimopi na passati
pacchimopi na passati evameva kho māṇava andhaveṇūpamaṁ maññe
brāhmaṇānaṁ bhāsitaṁ sampajjati purimopi na passati majjhimopi
na passati pacchimopi na passatīti.

[718] evaṁ vutte subho māṇavo todeyyaputto bhagavato 1-
andhaveṇūpammena vuccamāno kupito anattamano bhagavantaṁyeva khuṁsento
bhagavantaṁyeva vambhento bhagavantaṁyeva vadamāno samaṇo gotamo
pāpito 2- bhavissatīti bhagavantaṁ etadavoca brāhmaṇo 3- gotama
pokkharasāti opamañño subhagavaniko evamāha evameva kho 4-
panime ke samaṇabrāhmaṇā (pts. m ii, 201) uttariṁ manussadhammā alamariyañāṇadassanavisesaṁ

footnote: 1 yu. bhagavatā. 2. yu. pāpiko. 3 yu. brāhmaṇo bho. 4 yu. khoti natthi.

page number: 656

paṭijānanti tesamidaṁ bhāsitaṁ hassakaṁyeva sampajjati
nāmakaṁyeva sampajjati rittakaṁyeva sampajjati tucchakaṁyeva sampajjati
kathaṁ hi nāma manussabhūto uttariṁ manussadhammā alamariyañāṇadassanavisesaṁ
ñassati vā dakkhiti 1- vā sacchi vā karissatīti netaṁ
ṭhānaṁ vijjatīti. kiṁ pana māṇava brāhmaṇo pokkharasāti opamañño
subhagavaniko sabbesaṁyeva samaṇabrāhmaṇānaṁ cetasā ceto
paricca pajānātīti. sakāyapi hi bho gotama puṇṇikāya dāsiyā
brāhmaṇo pokkharasāti opamañño subhagavaniko 

[2]- cetasā ceto
paricca pajānāti kuto pana sabbesaṁyeva samaṇabrāhmaṇānaṁ cetasā
ceto paricca pajānissatīti.

[719] seyyathāpi māṇava jaccandho puriso so 3- na passeyya
kaṇhasukkāni rūpāni na passeyya nīlakāni rūpāni na passeyya
pītakāni rūpāni na passeyya lohitakāni rūpāni na passeyya
mañjeṭṭhakāni rūpāni na passeyya samavisamāni na passeyya
tārakarūpāni na passeyya candimasuriye so evaṁ vadeyya natthi
kaṇhasukkāni rūpāni natthi kaṇhasukkānaṁ rūpānaṁ dassāvī natthi
nīlakāni rūpāni natthi nīlakānaṁ rūpānaṁ dassāvī natthi pītakāni
rūpāni natthi pītakānaṁ rūpānaṁ dassāvī natthi lohitakāni rūpāni
natthi lohitakānaṁ rūpānaṁ dassāvī natthi mañjeṭṭhakāni rūpāni
natthi mañjeṭṭhakānaṁ rūpānaṁ dassāvī natthi samavisamaṁ natthi samavisamassa

footnote: 1 yu. dakkhissati. 2 yu. etthantare nasaddo dissati. 3 yu. soti natthi.

page number: 657

dassāvī natthi tārakarūpāni natthi tārakarūpānaṁ dassāvī
natthi candimasuriyā natthi candimasuriyānaṁ dassāvī ahametaṁ na
jānāmi ahametaṁ na passāmi tasmā taṁ 1- natthīti sammā nu kho
so māṇava vadamāno vadeyyāti. no hidaṁ bho gotama atthi
kaṇhasukkāni rūpāni atthi kaṇhasukkānaṁ rūpānaṁ dassāvī atthi
nīlakāni rūpāni atthi nīlakānaṁ rūpānaṁ dassāvī atthi pītakāni
rūpāni atthi pītakānaṁ rūpānaṁ dassāvī atthi lohitakāni rūpāni
atthi lohitakānaṁ rūpānaṁ dassāvī atthi mañjeṭṭhakāni rūpāni
atthi mañjeṭṭhakānaṁ rūpānaṁ dassāvī atthi samavisamaṁ (pts. m ii, 202) atthi samavisamassa
dassāvī atthi tārakarūpāni atthi tārakarūpānaṁ dassāvī
atthi candimasuriyā atthi candimasuriyānaṁ dassāvī ahametaṁ na
jānāmi ahametaṁ na passāmi tasmā taṁ 2- natthīti na hi 3- bho
gotama sammā vadamāno vadeyyāti. evameva kho māṇava
brāhmaṇo pokkharasāti opamañño subhagavaniko andho acakkhuko
so vata uttariṁ manussadhammā alamariyañāṇadassanavisesaṁ ñassati
vā dakkhiti vā sacchi vā karissatīti netaṁ ṭhānaṁ vijjati.

[720] taṁ kiṁ maññasi māṇava ye pana 4- te kosalikā 5-
brāhmaṇamahāsālā seyyathīdaṁ caṅkī brāhmaṇo tārukkho
brāhmaṇo pokkharasāti brāhmaṇo jāṇussoṇi brāhmaṇo
pitā vā te todeyyo katamā nesaṁ seyyā yaṁ vā te

footnote: 1-2 yu. tanti natthi. 3 yu. na hi so bho. 4 yu. pana saddo natthi. 5 yu.
footnote: kosalakā.

page number: 658

saṁmucchā 1- vācaṁ bhāseyyuṁ yaṁ vā asaṁmucchāti 2-. saṁmucchā bho
gotama. katamā tesaṁ seyyā yaṁ vā te mantā vācaṁ bhāseyyuṁ
yaṁ vā amantāti. mantā bho gotama. katamā tesaṁ seyyā 3-
yaṁ vā te paṭisaṅkhāya vācaṁ bhāseyyuṁ yaṁ vā appaṭisaṅkhāyāti.
paṭisaṅkhāya bho gotama. katamā tesaṁ seyyā 4- yaṁ vā te
atthasañhitaṁ vācaṁ bhāseyyuṁ yaṁ vā anatthasañhitanti. atthasañhitaṁ
bho gotama.

[721] taṁ kiṁ maññasi māṇava yadi evaṁ sante brāhmaṇena
pokkharasātinā opamaññena subhagavanikena saṁmucchā vācā bhāsitā
asaṁmucchāti 5-. saṁmucchā bho gotama. mantā vācā bhāsitā amantā
vācāti 6-. amantā bho gotama. paṭisaṅkhāya bhāsitā 7- vācā
appaṭisaṅkhāyāti (pts. m ii, 203) 8-. appaṭisaṅkhāya bho gotama. atthasañhitā
vācā bhāsitā anatthasañhitāti 9-. anatthasañhitā bho gotama.

[722] pañca kho ime māṇava nīvaraṇā katame pañca
kāmacchandanīvaraṇaṁ byāpādanīvaraṇaṁ thīnamiddhanīvaraṇaṁ uddhaccakukkuccanīvaraṇaṁ
vicikicchānīvaraṇaṁ ime kho māṇava pañca nīvaraṇā.
imehi kho māṇava pañcahi nīvaraṇehi brāhmaṇo pokkharasāti
opamañño subhagavaniko āvuto 10- nivuto ophuto pariyonaddho
so vata uttariṁ manussadhammā alamariyañāṇadassanavisesaṁ ñassati
vā dakkhiti vā sacchi vā karissatīti netaṁ ṭhānaṁ vijjati.

footnote: 1 yu. sammusā. 2 yu. asammusā. 3-4 yu. seyyo. 5 yu. asammusā vāti.
footnote: 6 yu. amantā vāti. 7 yu. vācā bhāsitā. 8 yu. appaṭisaṅkhāya vāti. 9 yu.
footnote: anatthasañhitā vāti. 10 yu. āvaṭo.

page number: 659

[723] pañca kho ime māṇava kāmaguṇā katame pañca
cakkhuviññeyyā rūpā iṭṭhā kantā manāpā piyarūpā kāmūpasañhitā
rajanīyā sotaviññeyyā saddā ... ghānaviññeyyā
gandhā ... jivhāviññeyyā rasā ... kāyaviññeyyā phoṭṭhabbā
iṭṭhā kantā manāpā piyarūpā kāmūpasañhitā rajanīyā ime
kho māṇava pañca kāmaguṇā. imehi kho māṇava pañcahi
kāmaguṇehi brāhmaṇo pokkharasāti opamañño subhagavaniko gadhito 1-
mucchito ajjhāpanno anādīnavadassāvī anissaraṇapañño paribhuñjati
so vata uttariṁ manussadhammā alamariyañāṇadassanavisesaṁ
ñassati vā dakkhiti vā sacchi vā karissatīti netaṁ ṭhānaṁ vijjati.

[724] taṁ kiṁ maññasi māṇava yaṁ vā tiṇakaṭṭhupādānaṁ
paṭicca aggiṁ jāleyya yaṁ vā nissaṭṭhatiṇakaṭṭhupādānaṁ aggiṁ
jāleyya katamo nu kho assa aggi accimā ceva 4- vaṇṇimā
ca pabhassaro cāti. sace taṁ bho gotama ṭhānaṁ nissaṭṭhatiṇakaṭṭhupādānaṁ
aggiṁ jalituṁ 3- svāssa aggi accimā ceva 2- vaṇṇimā
ca pabhassaro cāti. aṭṭhānaṁ kho etaṁ māṇava anavakāso
yaṁ nissaṭṭhatiṇakaṭṭhupādānaṁ aggiṁ jāleyya aññatra iddhimatā(pts. m ii, 204) 
seyyathāpi māṇava tiṇakaṭṭhupādānaṁ paṭicca aggi jalati tathūpamāhaṁ
māṇava imaṁ pītiṁ vadāmi yāyaṁ pīti pañca kāmaguṇe paṭicca.
seyyathāpi māṇava nissaṭṭhatiṇakaṭṭhupādāno 5- aggi jalati tathūpamāhaṁ

footnote: 1 yu. gathito. 2-4 yu. evasaddo natthi. 3 yu. jālituṁ. 5 yu. ...pādānaṁ paṭicca.

page number: 660

māṇava imaṁ pītiṁ vadāmi yāyaṁ pīti aññatreva kāmehi aññatra
akusalehi dhammehi katamā ca māṇava pīti aññatreva kāmehi
aññatra akusalehi dhammehi idha māṇava bhikkhu vivicceva kāmehi
vivicca akusalehi dhammehi .pe. paṭhamaṁ jhānaṁ upasampajja viharati
ayampi kho māṇava pīti aññatreva kāmehi aññatra akusalehi
dhammehi. puna caparaṁ māṇava 

[1]- vitakkavicārānaṁ vūpasamā .pe. dutiyaṁ
jhānaṁ upasampajja viharati ayampi kho māṇava pīti aññatreva
kāmehi aññatra akusalehi dhammehi.

[725] ye te māṇava brāhmaṇā pañca dhamme paññapenti
puññassa kiriyāya kusalassa ārādhanāya kamettha brāhmaṇā dhammaṁ
mahapphalataraṁ paññapenti puññassa kiriyāya kusalassa ārādhanāyāti.
yeme bho gotama brāhmaṇā pañca dhamme paññapenti puññassa
kiriyāya kusalassa ārādhanāya cāgamettha brāhmaṇā dhammaṁ mahapphalataraṁ
paññapenti puññassa kiriyāya kusalassa ārādhanāyāti.

[726] taṁ kiṁ maññasi māṇava idha aññatarassa brāhmaṇassa
mahāyañño paccupaṭṭhito assa. atha dve brāhmaṇā āgaccheyyuṁ
itthannāmassa brāhmaṇassa mahāyaññaṁ anubhavissāmāti. tatra 2-
ekassa brāhmaṇassa evamassa aho vatāhameva labheyyaṁ bhattagge
aggāsanaṁ aggodakaṁ aggapiṇḍaṁ na aññe 3- brāhmaṇā labheyyuṁ
bhattagge aggāsanaṁ aggodakaṁ aggapiṇḍanti. ßēhānaṁ kho panetaṁ

footnote: 1 yu. etthantare bhikkhūti dissati. 2 yu. tattheva tassa. 3 yu. na añño
footnote: brāhmaṇo labheyya.

page number: 661

māṇava vijjati yaṁ añño brāhmaṇo labheyya bhattagge
aggāsanaṁ aggodakaṁ aggapiṇḍaṁ na so brāhmaṇo labheyya
bhattagge aggāsanaṁ aggodakaṁ aggapiṇḍaṁ. (pts. m ii, 205) aññe 1- brāhmaṇā
labhanti bhattagge aggāsanaṁ aggodakaṁ aggapiṇḍaṁ nāhaṁ labhāmi
bhattagge aggāsanaṁ aggodakaṁ aggapiṇḍanti iti so kupito 2-
anattamano imassa pana māṇava brāhmaṇā kiṁ vipākaṁ paññapentīti.
na khvettha bho gotama brāhmaṇā evaṁ dānaṁ denti
iminā 3- ca vo kupito anattamanoti atha khvettha brāhmaṇā
anukampajātikaṁyeva dānaṁ dentīti. evaṁ sante kho māṇava
brāhmaṇānaṁ idaṁ chaṭṭhaṁ puññakiriyāvatthuṁ 4- hoti yadidaṁ anukampajātikanti 5-.
evaṁ sante bho gotama brāhmaṇānaṁ idaṁ chaṭṭhaṁ
puññakiriyāvatthuṁ 6- hoti yadidaṁ anukampajātikanti 7-.

[727] ye te māṇava brāhmaṇā pañca dhamme paññapenti
puññassa kiriyāya kusalassa ārādhanāya ete 8- kattha bahulaṁ samanupassasīti.
yeme bho gotama brāhmaṇā pañca dhamme paññapenti
puññassa kiriyāya kusalassa ārādhanāya imāhaṁ pañca dhamme
pabbajitesu bahulaṁ samanupassāmi appaṁ gahaṭṭhesu gahaṭṭho hi bho
gotama mahattho mahākicco mahādhikaraṇo mahāsamārambho na
satataṁ samitaṁ saccavādī hoti pabbajito kho pana bho gotama
appattho appakicco appādhikaraṇo appasamārambho satataṁ samitaṁ

footnote: 1 yu. añño brāhmaṇo labhati. 2 yu. kupito hoti. 3 yu. iminā paro
footnote: kupito hotu. 4-6 yu. .. vatthu. 5-7 yu. anukampājātikanti 8 yu. ime tavaṁ pañca... *-
* jeiṅārarathmgarā

page number: 662

saccavādī hoti gahaṭṭho hi bho gotama mahattho mahākicco
mahādhikaraṇo mahāsamārambho na satataṁ samitaṁ tapassī hoti ...
brahmacārī hoti ... sajjhāyabahulo hoti ... cāgabahulo hoti
pabbajito kho pana bho gotama appattho appakicco appādhikaraṇo
appasamārambho satataṁ samitaṁ tapassī hoti ... brahmacārī
hoti ... sajjhāyabahulo hoti ... cāgabahulo hoti. yeme bho
gotama brāhmaṇā 1- pañca dhamme paññapenti puññassa kiriyāya
kusalassa ārādhanāya imāhaṁ pañca dhamme pabbajitesu (pts. m ii, 206) bahulaṁ
samanupassāmi appaṁ gahaṭṭhesūti.

[728] ye te māṇava brāhmaṇā pañca dhamme paññapenti
puññassa kiriyāya kusalassa ārādhanāya cittassāhaṁ ete parikkhāre
vadāmi yadidaṁ cittaṁ averaṁ abyāpajjhaṁ tassa bhāvanāya. idha
māṇava bhikkhu saccavādī hoti so saccavādimhīti labhati atthavedaṁ
labhati dhammavedaṁ labhati dhammūpasañhitaṁ pāmujjaṁ yantaṁ kusalūpasañhitaṁ
pāmujjaṁ cittassāhaṁ etaṁ parikkhāraṁ vadāmi yadidaṁ cittaṁ averaṁ
abyāpajjhaṁ tassa bhāvanāya. idha māṇava bhikkhu tapassī hoti ...
brahmacārī hoti ... sajjhāyabahulo hoti ... cāgabahulo hoti so
cāgabahulomhīti labhati atthavedaṁ labhati dhammavedaṁ labhati dhammūpasañhitaṁ
pāmujjaṁ yantaṁ kusalūpasañhitaṁ pāmujjaṁ cittassāhaṁ etaṁ
parikkhāraṁ vadāmi yadidaṁ cittaṁ averaṁ abyāpajjhaṁ tassa bhāvanāya.

footnote: 1 yu. samaṇabrāhmaṇā.

page number: 663

ye te māṇava brāhmaṇā pañca dhamme paññapenti puññassa
kiriyāya kusalassa ārādhanāya cittassāhaṁ ete parikkhāre vadāmi
yadidaṁ cittaṁ averaṁ abyāpajjhaṁ tassa bhāvanāyāti. evaṁ vutte
subho māṇavo todeyyaputto bhagavantaṁ etadavoca sutaṁ metaṁ bho
gotama samaṇo gotamo brahmānaṁ sahabyatāya maggaṁ pajānātīti 1-.

[729] taṁ kiṁ maññasi māṇava āsanne ito naḷakāragāmo
nayito dūre naḷakāragāmoti. evaṁ bho gotama 2- āsanne ito
naḷakāragāmo nayito dūre naḷakāragāmoti. taṁ kiṁ maññasi māṇava
idha 3- khvassa puriso naḷakāragāme jātavaḍḍho tamenaṁ naḷakāragāmato
tāvadeva apasakkaṁ 4- naḷakāragāmassa maggaṁ puccheyya siyā nu kho
māṇava tassa purisassa naḷakāragāme jātavaḍḍhassa naḷakāragāmassa
maggaṁ puṭṭhassa dandhāyitattaṁ vā vitthāyitattaṁ vāti. no hidaṁ
bho gotama taṁ kissa hetu (pts. m ii, 207) assa 5- hi bho gotama purisassa 6-
naḷakāragāme jātavaḍḍhassa sabbāneva naḷakāragāmassa maggāni
suviditānīti. siyā na 7- kho māṇava tassa purisassa naḷakāragāme
jātavaḍḍhassa naḷakāragāmassa maggaṁ puṭṭhassa dandhāyitattaṁ vā
vitthāyitattaṁ vā na tveva tathāgatassa brahmalokaṁ vā brahmalokagāminiṁ
vā paṭipadaṁ puṭṭhassa dandhāyitattaṁ vā vitthāyitattaṁ vā
brahmānañcāhaṁ māṇava pajānāmi brahmalokañca brahmalokagāminiñca
paṭipadaṁ yathāpaṭipanno ca brahmalokaṁ upapanno tañca

footnote: 1 yu. jānātīti. 2 yu. gotamāti natthi. 3 yu. idhassa. 4 yu. avasaṭaṁ.
footnote: 5 yu. amu. 6 yu. puriso naḷakāragāme jātavaddho tassa. 7 yu. nu.

page number: 664

pajānāmīti. sutaṁ metaṁ bho gotama samaṇo gotamo brahmānaṁ
sahabyatāya maggaṁ desetīti sādhu me bhavaṁ gotamo brahmānaṁ
sahabyatāya maggaṁ desetūti. tenahi māṇava suṇāhi sādhukaṁ
manasikarohi bhāsissāmīti. evaṁ bhoti kho subho māṇavo
todeyyaputto bhagavato paccassosi.

[730] bhagavā etadavoca katamo ca māṇava brahmānaṁ
sahabyatāya maggo idha māṇava bhikkhu mettāsahagatena cetasā
ekaṁ disaṁ pharitvā viharati tathā dutiyaṁ tathā tatiyaṁ tathā
catutthaṁ iti uddhamadho tiriyaṁ sabbadhi sabbatthatāya 1- sabbāvantaṁ
lokaṁ mettāsahagatena cetasā vipulena mahaggatena appamāṇena
averena abyāpajjhena pharitvā viharati evaṁ bhāvitāya kho māṇava
mettāya cetovimuttiyā yaṁ pamāṇakataṁ kammaṁ na taṁ tatrāvasissati
na taṁ tatrāvatiṭṭhati seyyathāpi māṇava balavā saṅkhadhamo appakasireneva
cātuddisā viññāpeyya evameva kho māṇava evaṁ bhāvitāya
mettāya cetovimuttiyā yaṁ pamāṇakataṁ kammaṁ na taṁ tatrāvasissati
na taṁ tatrāvatiṭṭhati ayampi kho māṇava brahmānaṁ sahabyatāya
maggo. puna caparaṁ māṇava bhikkhu karuṇāsahagatena cetasā ... muditāsahagatena
cetasā ... upekkhāsahagatena cetasā ekaṁ disaṁ pharitvā
viharati tathā dutiyaṁ (pts. m ii, 208) tathā tatiyaṁ tathā catutthaṁ iti uddhamadho
tiriyaṁ sabbadhi sabbatthatāya 2- sabbāvantaṁ lokaṁ upekkhāsahagatena cetasā

footnote: 1-2 yu. sabbattatāya.

page number: 665

vipulena mahaggatena appamāṇena averena abyāpajjhena pharitvā
viharati evaṁ bhāvitāya kho māṇava upekkhāya cetovimuttiyā yaṁ
pamāṇakataṁ kammaṁ na taṁ tatrāvasissati na taṁ tatrāvatiṭṭhati
seyyathāpi māṇava balavā saṅkhadhamo appakasireneva cātuddisā
viññāpeyya evameva kho māṇava evaṁ bhāvitāya upekkhāya
cetovimuttiyā yaṁ pamāṇakataṁ kammaṁ na taṁ tatrāvasissati na taṁ
tatrāvatiṭṭhati ayampi kho māṇava brahmānaṁ sahabyatāya maggoti.

[731] evaṁ vutte subho māṇavo todeyyaputto bhagavantaṁ
etadavoca abhikkantaṁ bho gotama abhikkantaṁ bho gotama seyyathāpi
bho gotama nikkujjitaṁ vā ukkujjeyya paṭicchannaṁ vā vivareyya
mūḷhassa vā maggaṁ ācikkheyya andhakāre vā telapajjotaṁ dhāreyya
cakkhumanto rūpāni dakkhantīti 1- evameva bhotā 2- gotamena aneka-
pariyāyena dhammo pakāsito esāhaṁ bhavantaṁ gotamaṁ saraṇaṁ gacchāmi
dhammañca bhikkhusaṅghañca upāsakaṁ maṁ bhavaṁ gotamo dhāretu ajjatagge
pāṇupetaṁ saraṇaṅgataṁ handa cadāni mayaṁ bho gotama gacchāma bahukiccā
mayaṁ bahukaraṇīyāti. yassadāni tvaṁ māṇava kālaṁ maññasīti.
atha kho subho māṇavo todeyyaputto bhagavato bhāsitaṁ abhinanditvā 

[3]-
uṭṭhāyāsanā bhagavantaṁ abhivādetvā padakkhiṇaṁ katvā pakkāmi.

[732] tena kho pana samayena jāṇussoṇi brāhmaṇo sabbasetena
valavābhirathena sāvatthiyā niyyāti divādivassa. addasā kho

footnote: 1 yu. dakkhintīti. 2 yu. bhoto. 3 yu. etthantare anumoditvāti dissati.

page number: 666

jāṇussoṇi brāhmaṇo subhaṁ māṇavaṁ todeyyaputtaṁ dūratova
āgacchantaṁ disvāna subhaṁ māṇavaṁ todeyyaputtaṁ etadavoca handa 1-
bhavaṁ bhāradvājo āgacchi 2- divādivassāti. ito hi kho ahaṁ bho
āgacchāmi samaṇassa gotamassa santikāti. taṁ kiṁ maññasi bhavaṁ
bhāradvājo samaṇassa gotamassa paññāveyyattiyaṁ paṇḍito maññeti
ko cāhambho ko ca samaṇassa gotamassa paññāveyyattiyaṁ jānissāmi
sopi nūnassa tādisova yo samaṇassa gotamassa paññāveyyattiyaṁ
jāneyyāti. uḷārāya khalu bhavaṁ bhāradvājo samaṇaṁ gotamaṁ
pasaṁsāya pasaṁsatīti. ko cāhambho ko ca samaṇaṁ gotamaṁ pasaṁsissāmi
pasatthappasattho ca 3- bhavaṁ gotamo seṭṭho devamanussānaṁ ye cime
bho brāhmaṇā pañca dhamme paññapenti puññassa kiriyāya
kusalassa ārādhanāya cittasseva 4- samaṇo gotamo ete parikkhāre
vadeti yadidaṁ cittaṁ averaṁ abyāpajjhaṁ tassa bhāvanāyāti.

[733] evaṁ vutte jāṇussoṇi brāhmaṇo sabbasetā
valavābhirathā orohitvā ekaṁsaṁ uttarāsaṅgaṁ karitvā yena bhagavā
tenañjalimpaṇāmetvā udānaṁ udānesi lābhā rañño pasenadissa
kosalassa suladdhaṁ 

[5]- rañño pasenadissa kosalassa yassa
vijite tathāgato viharati arahaṁ sammāsambuddhoti.
subhasuttaṁ niṭṭhitaṁ navamaṁ.
------

footnote: 1 yu. handa kuto nu. 2 yu. āgacchati. 3 yu. ca so bhavaṁ. 4 yu. cittassa
footnote: te samaṇo gotamo parikkhāre vadati. 5 yu. etthantare lābhāti dissati.

page number: 667

sagāravasuttaṁ

[734] evamme sutaṁ ekaṁ samayaṁ bhagavā kosalesu cārikaṁ
carati mahatā bhikkhusaṅghena saddhiṁ. tena kho pana samayena dhanañjānī 1-
nāma brāhmaṇī paccalakappe 2- paṭivasati abhippasannā buddhe ca
dhamme (pts. m ii, 210) ca saṅghe ca. atha kho dhanañjānī brāhmaṇī upakkhalitvā
tikkhattuṁ udānaṁ udānesi namo tassa bhagavato arahato sammāsambuddhassa ...
namo tassa bhagavato arahato sammāsambuddhassāti.

[735] tena kho pana samayena sagāravo 3- nāma māṇavo paccalakappe
paṭivasati tiṇṇaṁ vedānaṁ pāragū sanighaṇḍukeṭubhānaṁ sākkharappabhedānaṁ
itihāsapañcamānaṁ padako veyyākaraṇo lokāyata mahāpurisalakkhaṇesu
anavayo. assosi kho sagāravo māṇavo dhanañjāniyā
brāhmaṇiyā evaṁ vācaṁ bhāsamānāya sutvāna dhanañjāniṁ brāhmaṇiṁ
etadavoca avabhūtā ca yaṁ dhanañjānī brāhmaṇī parābhūtā ca yaṁ
dhanañjānī brāhmaṇī vijjamānānaṁ tevijjānaṁ brāhmaṇānaṁ atha ca
pana tassa muṇḍakassa samaṇassa vaṇṇaṁ bhāsatīti. na hi pana
tvaṁ tāta bhadramukha tassa bhagavato sīlapaññāṇaṁ jānāsi sace
tvaṁ tāta bhadramukha tassa bhagavato sīlapaññāṇaṁ jāneyyāsi na tvaṁ
tāta bhadramukha taṁ bhagavantaṁ akkositabbaṁ paribhāsitabbaṁ maññeyyāsīti.
tenahi bhoti yadā samaṇo 4- paccalakappaṁ anuppatto hoti

footnote: 1 yu. dhānañjānī. 2 yu. candalakappe. 3 yu. saṁgāravo. 4 yu. samaṇo gotamo.

page number: 668

atha 1- me āroceyyāsīti. evaṁ bhadramukhāti kho dhanañjānī brāhmaṇī
sagāravassa māṇavassa paccassosi.

[736] atha kho bhagavā kosalesu anupubbena cārikaṁ caramāno
yena paccalakappaṁ tadavasari. tatra sudaṁ bhagavā paccalakappe viharati
todeyyānaṁ brāhmaṇānaṁ ambavane. assosi kho dhanañjānī
brāhmaṇī bhagavā kira paccalakappaṁ anuppatto paccalakappe
viharati todeyyānaṁ brāhmaṇānaṁ ambavaneti. atha kho dhanañjānī
brāhmaṇī yena sagāravo māṇavo tenupasaṅkami upasaṅkamitvā
sagāravaṁ māṇavaṁ etadavoca ayaṁ tāta bhadramukha so bhagavā paccalakappaṁ
anuppatto paccalakappe viharati todeyyānaṁ brāhmaṇānaṁ
ambavane (pts. m ii, 211) yassadāni tvaṁ tāta bhadramukha kālaṁ maññasīti. evaṁ
bhotīti kho sagāravo māṇavo dhanañjāniyā brāhmaṇiyā paṭissutvā
yena bhagavā tenupasaṅkami upasaṅkamitvā bhagavatā saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi. ekamantaṁ
nisinno kho sagāravo māṇavo bhagavantaṁ etadavoca santi
kho bho gotama eke samaṇabrāhmaṇā diṭṭhadhammābhiññāvosānapāramippattā
ādibrahmacariyaṁ paṭijānanti tatra bho gotama ye
te samaṇabrāhmaṇā diṭṭhadhammābhiññāvosānapāramippattā ādibrahmacariyaṁ
paṭijānanti tesaṁ bhavaṁ gotamo katamoti.

[737] diṭṭhadhammābhiññāvosānapāramippattānaṁ ādibrahmacariyaṁ

footnote: 1 yu. atha kho me.

page number: 669

paṭijānantānaṁpi kho ahaṁ bhāradvāja vemattaṁ 1- vadāmi santi
bhāradvāja eke samaṇabrāhmaṇā anussavikā tena 2- anussavena
diṭṭhadhammābhiññāvosānapāramippattā ādibrahmacariyaṁ paṭijānanti
seyyathāpi brāhmaṇā tevijjā. santi pana bhāradvāja eke
samaṇabrāhmaṇā kevalaṁ saddhāmattakena diṭṭhadhammābhiññāvosānapāramippattā
ādibrahmacariyaṁ paṭijānanti seyyathāpi takkī vīmaṁsī. santi
bhāradvāja eke samaṇabrāhmaṇā pubbe ananussutesu dhammesu
sāmaṁyeva dhammaṁ abhiññāya diṭṭhadhammābhiññāvosānapāramippattā
ādibrahmacariyaṁ paṭijānanti tatra bhāradvāja ye te samaṇabrāhmaṇā
pubbe ananussutesu dhammesu sāmaṁyeva dhammaṁ abhiññāya
diṭṭhadhammābhiññāvosānapāramippattā ādibrahmacariyaṁ paṭijānanti
tesāhamasmi tadimināpetaṁ bhāradvāja pariyāyena veditabbaṁ. yathā
ye te samaṇabrāhmaṇā pubbe ananussutesu dhammesu sāmaṁyeva
dhammaṁ abhiññāya diṭṭhadhammābhiññāvosānapāramippattā ādibrahmacariyaṁ
paṭijānanti tesāhamasmi.

[738] idha me bhāradvāja pubbeva sambodhā anabhisambuddhassa
bodhisattasseva sato etadahosi sambādho gharāvāso rajāpatho
abbhokāso pabbajjā nayidaṁ sukaraṁ agāraṁ ajjhāvasatā ekantaparipuṇṇaṁ
ekantaparisuddhaṁ saṅkhalikhitaṁ brahmacariyaṁ carituṁ yannūnāhaṁ kesamassuṁ
ohāretvā kāsāyāni vatthāni acchādetvā agārasmā

footnote: 1 yu. vemattataṁ. 2 yu. te.

page number: 670

anagāriyaṁ pabbajeyyanti. so kho ahaṁ bhāradvāja aparena samayena
daharova samāno susukāḷakeso bhadrena yobbanena samannāgato
paṭhamena vayasā akāmakānaṁ mātāpitūnaṁ assumukhānaṁ rodantānaṁ kesamassuṁ
ohāretvā kāsāyāni vatthāni acchādetvā agārasmā anagāriyaṁ
pabbajiṁ. so evaṁ pabbajito samāno kiṁkusalagavesī anuttaraṁ
santivarapadaṁ pariyesamāno yena āḷāro kālāmo tenupasaṅkamiṁ
upasaṅkamitvā āḷāraṁ kālāmaṁ etadavocaṁ icchāmahaṁ āvuso
kālāma imasmiṁ dhammavinaye brahmacariyaṁ caritunti. evaṁ vutte
bhāradvāja āḷāro kālāmo maṁ etadavoca viharatāyasmā
tādiso ayaṁ dhammo yattha viññū puriso nacirasseva sakaṁ ācariyakaṁ
abhiññā sacchikatvā upasampajja vihareyyāti. so kho ahaṁ
bhāradvāja nacirasseva khippameva taṁ dhammaṁ pariyāpuṇiṁ. so kho
ahaṁ bhāradvāja tāvatakeneva oṭṭhapahatamattena lapitalāpanamattena
ñāṇavādañca vadāmi theravādañca jānāmi passāmīti ca paṭijānāmi
ahañceva aññe ca. tassa mayhaṁ bhāradvāja etadahosi na
kho āḷāro kālāmo imaṁ dhammaṁ kevalaṁ saddhāmattakena sayaṁ
abhiññā sacchikatvā upasampajja viharāmīti pavedeti addhā
āḷāro kālāmo imaṁ dhammaṁ jānaṁ passaṁ viharatīti. atha khvāhaṁ
bhāradvāja yena āḷāro kālāmo tenupasaṅkamiṁ upasaṅkamitvā
āḷāraṁ kālāmaṁ etadavocaṁ kittāvatā no āvuso kālāma imaṁ

page number: 671

dhammaṁ sayaṁ abhiññā sacchikatvā upasampajja pavedesīti. evaṁ
vutte bhāradvāja āḷāro kālāmo ākiñcaññāyatanaṁ pavedesi.
tassa mayhaṁ bhāradvāja etadahosi na kho āḷārasseva kālāmassa
atthi saddhā mayhaṁpatthi saddhā na kho āḷārasseva kālāmassa
atthi viriyaṁ mayhaṁpatthi viriyaṁ sati ... samādhi ... paññā mayhaṁpatthi
paññā yannūnāhaṁ yaṁ dhammaṁ āḷāro kālāmo sayaṁ abhiññā
sacchikatvā upasampajja viharāmīti pavedeti tassa dhammassa sacchikiriyāya
padaheyyanti. so kho ahaṁ bhāradvāja nacirasseva khippameva
taṁ dhammaṁ sayaṁ abhiññā sacchikatvā upasampajja vihāsiṁ. atha
khvāhaṁ bhāradvāja yena āḷāro kālāmo tenupasaṅkamiṁ upasaṅkamitvā
āḷāraṁ kālāmaṁ etadavocaṁ ettāvatā no āvuso
kālāma imaṁ dhammaṁ sayaṁ abhiññā sacchikatvā upasampajja pavedesīti.
ettāvatā kho ahaṁ āvuso imaṁ dhammaṁ sayaṁ abhiññā
sacchikatvā upasampajja pavedemīti ahampi kho āvuso ettāvatā
imaṁ dhammaṁ sayaṁ abhiññā sacchikatvā upasampajja viharāmīti lābhā
no āvuso suladdhaṁ no āvuso ye mayaṁ āyasmantaṁ tādisaṁ
sabrahmacāriṁ passāma iti yāhaṁ dhammaṁ sayaṁ abhiññā sacchikatvā
upasampajja pavedemi taṁ tvaṁ dhammaṁ sayaṁ abhiññā sacchikatvā
upasampajja vihāsi yaṁ tvaṁ dhammaṁ sayaṁ abhiññā sacchikatvā
upasampajja vihāsi tamahaṁ dhammaṁ sayaṁ abhiññā sacchikatvā upasampajja

page number: 672

pavedemi iti yāhaṁ dhammaṁ jānāmi taṁ tvaṁ dhammaṁ jānāsi
yaṁ tvaṁ dhammaṁ jānāsi tamahaṁ dhammaṁ jānāmi iti yādiso ahaṁ
tādiso tuvaṁ yādiso tuvaṁ tādiso ahaṁ ehidāni āvuso ubho
vasantā imaṁ gaṇaṁ pariharāmāti. iti kho bhāradvāja āḷāro
kālāmo ācariyo me samāno antevāsiṁ maṁ samānaṁ attano
samasamaṁ ṭhapesi uḷārāya ca maṁ pūjāya pūjesi. tassa mayhaṁ
bhāradvāja etadahosi nāyaṁ dhammo nibbidāya na virāgāya na
nirodhāya na upasamāya na abhiññāya 

[1]- na nibbānāya saṁvattati
yāvadeva ākiñcaññāyatanūpapattiyāti. so kho ahaṁ bhāradvāja
taṁ dhammaṁ analaṅkaritvā tasmā dhammā nibbijja 2- pakkāmiṁ.

[739] so kho ahaṁ bhāradvāja kiṁkusalagavesī anuttaraṁ santivarapadaṁ
pariyesamāno yena uddako rāmaputto tenupasaṅkamiṁ upasaṅkamitvā
uddakaṁ rāmaputtaṁ etadavocaṁ icchāmahaṁ āvuso rāma imasmiṁ
dhammavinaye brahmacariyaṁ caritunti. evaṁ vutte bhāradvāja uddako
rāmaputto maṁ etadavoca viharatāyasmā tādiso ayaṁ dhammo
yattha viññū puriso nacirasseva sakaṁ ācariyakaṁ abhiññā 3- sacchikatvā
upasampajja vihareyyāti. so kho ahaṁ bhāradvāja nacirasseva
khippameva taṁ dhammaṁ pariyāpuṇiṁ. so kho ahaṁ bhāradvāja tāvatakeneva
oṭṭhapahatamattena lapitalāpanamattena ñāṇavādañca vadāmi
theravādañca jānāmi passāmīti ca paṭijānāmi ahañceva aññe

footnote: 1 yu. etthantare na sambodhāyāti dissati. 2 yu. nibbijjāpakkamiṁ.
footnote: 3 yu. sayaṁ abhiññā.

page number: 673

ca. tassa mayhaṁ bhāradvāja etadahosi na kho rāmo imaṁ
dhammaṁ kevalaṁ saddhāmattakena sayaṁ abhiññā sacchikatvā upasampajja
viharāmīti pavedeti 1- addhā rāmo imaṁ dhammaṁ jānaṁ passaṁ viharatīti 2-.
atha khvāhaṁ bhāradvāja yena uddako rāmaputto tenupasaṅkamiṁ upasaṅkamitvā
uddakaṁ rāmaputtaṁ etadavocaṁ kittāvatā no āvuso
rāma 3- imaṁ dhammaṁ sayaṁ abhiññā sacchikatvā upasampajja pavedesīti.
evaṁ vutte bhāradvāja uddako rāmaputto nevasaññānāsaññāyatanaṁ
pavedesi. tassa mayhaṁ bhāradvāja etadahosi na kho rāmasseva
ahosi saddhā mayhaṁpatthi saddhā na kho rāmasseva ahosi viriyaṁ
.pe. sati ... samādhi ... paññā mayhaṁpatthi paññā yannūnāhaṁ
yaṁ dhammaṁ rāmo sayaṁ abhiññā sacchikatvā upasampajja viharāmīti
pavedesi tassa dhammassa sacchikiriyāya padaheyyanti. so kho
ahaṁ bhāradvāja nacirasseva khippameva taṁ dhammaṁ sayaṁ abhiññā
sacchikatvā upasampajja vihāsiṁ. atha khvāhaṁ bhāradvāja yena
uddako rāmaputto tenupasaṅkamiṁ upasaṅkamitvā uddakaṁ rāmaputtaṁ
etadavocaṁ ettāvatā no āvuso rāma 4- imaṁ dhammaṁ sayaṁ
abhiññā sacchikatvā upasampajja pavedesīti. ettāvatā 5- kho
ahaṁ āvuso imaṁ dhammaṁ sayaṁ abhiññā sacchikatvā upasampajja
pavedemīti 6- ahampi kho āvuso ettāvatā imaṁ dhammaṁ sayaṁ
abhiññā sacchikatvā upasampajja viharāmīti lābhā no āvuso

footnote: 1 yu. pavedesi. 2 yu. vihāsīti. 3-4 yu. rāmo. 5 yu. ettāvatā kho āvuso
footnote: rāmo ... pavedesīti. 6 yu. pavedesīti.

page number: 674

suladdhaṁ no āvuso ye mayaṁ āyasmantaṁ tādisaṁ sabrahmacāriṁ
passāma iti yaṁ dhammaṁ rāmo sayaṁ abhiññā sacchikatvā upasampajja
pavedesi taṁ tvaṁ dhammaṁ sayaṁ abhiññā sacchikatvā upasampajja
vihāsi 1- yaṁ tvaṁ dhammaṁ sayaṁ abhiññā sacchikatvā upasampajja
vihāsi taṁ dhammaṁ rāmo sayaṁ abhiññā sacchikatvā upasampajja
pavedesi iti yaṁ dhammaṁ rāmo abhiññāsi 2- taṁ tvaṁ
dhammaṁ jānāsi yaṁ tvaṁ dhammaṁ jānāsi taṁ dhammaṁ rāmo abhiññāsi
iti yādiso rāmo ahosi tādiso tuvaṁ yādiso tuvaṁ tādiso
rāmo ahosi ehidāni āvuso tuvaṁ imaṁ gaṇaṁ pariharāti. iti
kho bhāradvāja uddako rāmaputto sabrahmacārī me samāno
ācariyaṭṭhāneva 3- maṁ ṭhapesi uḷārāya ca maṁ pūjāya pūjesi. tassa
mayhaṁ bhāradvāja etadahosi nāyaṁ dhammo nibbidāya na virāgāya
na nirodhāya na upasamāya na abhiññāya na sambodhāya na nibbānāya
saṁvattati yāvadeva nevasaññānāsaññāyatanūpapattiyāti. so kho
ahaṁ bhāradvāja taṁ dhammaṁ analaṅkaritvā tasmā dhammā nibbijja
pakkāmiṁ.

[740] so kho ahaṁ bhāradvāja kiṁkusalagavesī anuttaraṁ santivarapadaṁ
pariyesamāno magadhesu anupubbena cārikaṁ caramāno yena
uruvelā senānigamo tadavasari 4-. tatthaddasaṁ ramaṇīyaṁ bhūmibhāgaṁ
pāsādikañca vanasaṇḍaṁ nadiñca sandantiṁ sītūdakaṁ 5- supatitthaṁ ramaṇīyaṁ

footnote: 1 yu. viharasi. 2 yu. aññāsi. 3 yu. ācariyaṭṭhāne ca. 4 yu. tadavasariṁ.
footnote: 5 yu. setakaṁ.

page number: 675

samantā 1- gocaragāmaṁ. tassa mayhaṁ bhāradvāja etadahosi ramaṇīyo
vata bhūmibhāgo pāsādiko ca vanasaṇḍo nadī ca sandantī sītūdakā
supatitthā ramaṇīyā samantā ca gocaragāmo alaṁ vatidaṁ kulaputtassa
padhānatthikassa padhānāyāti. so kho ahaṁ bhāradvāja
tattheva nisīdiṁ alamidaṁ padhānāyāti.

[741] apissu maṁ bhāradvāja tisso upamā paṭibhaṁsu anacchariyā
pubbe assutapubbā. seyyathāpi bhāradvāja allaṁ kaṭṭhaṁ sasnehaṁ
udake nikkhittaṁ. atha puriso āgaccheyya uttarāraṇiṁ ādāya
aggiṁ abhinibbattessāmi tejo pātukarissāmīti. taṁ kiṁ maññasi
bhāradvāja api nu so puriso amuṁ allaṁ kaṭṭhaṁ sasnehaṁ udake
nikkhittaṁ uttarāraṇiṁ ādāya abhimatthento aggiṁ abhinibbatteyya
tejo pātukareyyāti. no hidaṁ bho gotama taṁ kissa hetu aduñhi
bho gotama allaṁ kaṭṭhaṁ sasnehaṁ tañca pana udake nikkhittaṁ
yāvadeva ca pana so puriso kilamathassa vighātassa bhāgī assāti.
evameva kho bhāradvāja ye hi keci samaṇā vā brāhmaṇā vā
kāyena ceva kāmehi avūpakaṭṭhā viharanti. yo ca nesaṁ kāmesu
kāmacchando kāmasneho kāmamucchā kāmapipāsā kāmapariḷāho so
ca ajjhattaṁ na supahīno hoti na supaṭippassaddho. opakkamikā cepi
te bhonto samaṇabrāhmaṇā dukkhā tippā kaṭukā vedanā vediyanti
abhabbāva te ñāṇāya dassanāya anuttarāya sambodhāya. no cepi

footnote: 1 yu. samantā ca.

page number: 676

te bhonto samaṇabrāhmaṇā opakkamikā dukkhā tippā kaṭukā
vedanā vediyanti abhabbāva te ñāṇāya dassanāya anuttarāya
sambodhāya. ayaṁ kho maṁ bhāradvāja paṭhamā upamā paṭibhāsi
anacchariyā pubbe assutapubbā.

[742] aparāpi kho maṁ bhāradvāja dutiyā upamā paṭibhāsi
anacchariyā pubbe assutapubbā. seyyathāpi bhāradvāja allaṁ
kaṭṭhaṁ sasnehaṁ ārakā udakā thale nikkhittaṁ. atha puriso
āgaccheyya uttarāraṇiṁ ādāya aggiṁ abhinibbattessāmi tejo
pātukarissāmīti. taṁ kiṁ maññasi bhāradvāja api nu so puriso
amuṁ allaṁ kaṭṭhaṁ sasnehaṁ ārakā udakā thale nikkhittaṁ uttarāraṇiṁ
ādāya abhimatthento aggiṁ abhinibbatteyya tejo pātukareyyāti.
no hidaṁ bho gotama taṁ kissa hetu aduñhi bho gotama allaṁ
kaṭṭhaṁ sasnehaṁ kiñcāpi ārakā udakā thale nikkhittaṁ yāvadeva
ca pana so puriso kilamathassa vighātassa bhāgī assāti. evameva
kho bhāradvāja ye hi keci samaṇā vā brāhmaṇā vā kāyena
ceva kāmehi vūpakaṭṭhā 1- viharanti. yo ca nesaṁ kāmesu kāmacchando
kāmasneho kāmamucchā kāmapipāsā kāmapariḷāho so ca
ajjhattaṁ na supahīno hoti na supaṭippassaddho. opakkamikā cepi
te bhonto samaṇabrāhmaṇā dukkhā tippā kaṭukā vedanā vediyanti
abhabbāva te ñāṇāya dassanāya anuttarāya sambodhāya. no cepi

footnote: 1 yu. avūpakaṭṭhā.

page number: 677

te bhonto samaṇabrāhmaṇā opakkamikā dukkhā tippā kaṭukā
vedanā vediyanti abhabbāva te ñāṇāya dassanāya anuttarāya
sambodhāya. ayaṁ kho maṁ bhāradvāja dutiyā upamā paṭibhāsi
anacchariyā pubbe assutapubbā.

[743] aparāpi kho maṁ bhāradvāja tatiyā upamā paṭibhāsi
anacchariyā pubbe assutapubbā. seyyathāpi bhāradvāja sukkhaṁ
kaṭṭhaṁ koḷāpaṁ ārakā udakā thale nikkhittaṁ. atha puriso
āgaccheyya uttarāraṇiṁ ādāya aggiṁ abhinibbattessāmi tejo
pātukarissāmīti. taṁ kiṁ maññasi bhāradvāja api nu so puriso
amuṁ sukkhaṁ kaṭṭhaṁ koḷāpaṁ ārakā udakā thale nikkhittaṁ uttarāraṇiṁ
ādāya abhimatthento aggiṁ abhinibbatteyya tejo pātukareyyāti.
evaṁ bho gotama taṁ kissa hetu aduñhi bho gotama sukkhaṁ
kaṭṭhaṁ koḷāpaṁ tañca pana ārakā udakā thale nikkhittanti.
evameva kho bhāradvāja ye hi keci samaṇā vā brāhmaṇā
vā kāyena ceva kāmehi vūpakaṭṭhā viharanti. yo ca nesaṁ
kāmesu kāmacchando kāmasneho kāmamucchā kāmapipāsā kāmapariḷāho
so ca ajjhattaṁ supahīno hoti supaṭippassaddho.
opakkamikā cepi te bhonto samaṇabrāhmaṇā dukkhā tippā
kaṭukā vedanā vediyanti bhabbāva te ñāṇāya dassanāya
anuttarāya sambodhāya. no cepi te bhonto samaṇabrāhmaṇā

page number: 678

opakkamikā dukkhā tippā kaṭukā vedanā vediyanti bhabbāva
te ñāṇāya dassanāya anuttarāya sambodhāya. ayaṁ kho maṁ
bhāradvāja tatiyā upamā paṭibhāsi anacchariyā pubbe assutapubbā.
imā kho maṁ bhāradvāja tisso upamā paṭibhaṁsu anacchariyā pubbe
assutapubbā.

[744] tassa mayhaṁ bhāradvāja etadahosi yannūnāhaṁ dantebhi
dantamādhāya jivhāya tāluṁ āhacca cetasā cittaṁ abhiniggaṇheyyaṁ
abhinippīḷeyyaṁ abhisantāpeyyanti. so kho ahaṁ bhāradvāja
dantebhi dantamādhāya jivhāya tāluṁ āhacca cetasā cittaṁ abhiniggaṇhāmi
abhinippīḷemi abhisantāpemi. tassa mayhaṁ bhāradvāja
dantebhi dantamādhāya jivhāya tāluṁ āhacca cetasā cittaṁ
abhiniggaṇhato abhinippīḷayato abhisantāpayato kacchehi sedā
muccanti. seyyathāpi bhāradvāja balavā puriso dubbalataraṁ purisaṁ
sīse vā gahetvā khandhe vā gahetvā abhiniggaṇheyya abhinippīḷeyya
abhisantāpeyya evameva kho me bhāradvāja dantebhi
dantamādhāya jivhāya tāluṁ āhacca cetasā cittaṁ abhiniggaṇhato
abhinippīḷayato abhisantāpayato kacchehi sedā muccanti. āraddhaṁ
kho pana me bhāradvāja viriyaṁ hoti asallīnaṁ upaṭṭhitā sati
appammuṭṭhā 1- sāraddho ca pana me kāyo hoti appaṭippassaddho
teneva dukkhappadhānena padhānābhitunnassa sato.

footnote: 1 yu. sabbattha asammuṭṭhāti dissati.

page number: 679

[745] tassa mayhaṁ bhāradvāja etadahosi yannūnāhaṁ appānakaṁ
jhānaṁ jhāyeyyanti. so kho ahaṁ bhāradvāja mukhato ca nāsato
ca assāsapassāse uparundhiṁ. tassa mayhaṁ bhāradvāja mukhato
ca nāsato ca assāsapassāsesu uparuddhesu kaṇṇasotehi vātānaṁ
nikkhantānaṁ adhimatto saddo hoti. seyyathāpi nāma kammāragaggariyā
dhamamānāya adhimatto saddo hoti evameva kho me
bhāradvāja mukhato ca nāsato ca assāsapassāsesu uparuddhesu
kaṇṇasotehi vātānaṁ nikkhantānaṁ adhimatto saddo hoti.
āraddhaṁ kho pana me bhāradvāja viriyaṁ hoti asallīnaṁ upaṭṭhitā
sati appammuṭṭhā sāraddho ca pana me kāyo hoti appaṭippassaddho
teneva dukkhappadhānena padhānābhitunnassa sato.

[746] tassa mayhaṁ bhāradvāja etadahosi yannūnāhaṁ appānakaṁyeva
jhānaṁ jhāyeyyanti. so kho ahaṁ bhāradvāja mukhato ca
nāsato ca kaṇṇasotato 1- ca assāsapassāse uparundhiṁ. tassa
mayhaṁ bhāradvāja mukhato ca nāsato ca kaṇṇasotato ca assāsapassāsesu
uparuddhesu adhimattā vātā muddhānaṁ ohananti 2-.
seyyathāpi bhāradvāja balavā puriso tiṇhena sikharena muddhānaṁ
abhimattheyya evameva kho me bhāradvāja mukhato ca nāsato ca
kaṇṇasotato ca assāsapassāsesu uparuddhesu adhimattā vātā
muddhānaṁ ohananti 3-. āraddhaṁ kho pana me bhāradvāja viriyaṁ hoti

footnote: 1 yu. sabbattha kaṇṇatoti dissati. 2-3 yu. ūhananti.

page number: 680

asallīnaṁ upaṭṭhitā sati appammuṭṭhā sāraddho ca pana me
kāyo hoti appaṭippassaddho teneva dukkhappadhānena padhānābhitunnassa
sato.

[747] tassa mayhaṁ bhāradvāja etadahosi yannūnāhaṁ appānakaṁyeva
jhānaṁ jhāyeyyanti. so kho ahaṁ bhāradvāja mukhato
ca nāsato ca kaṇṇasotato ca assāsapassāse uparundhiṁ.
tassa mayhaṁ bhāradvāja mukhato ca nāsato ca kaṇṇasotato ca
assāsapassāsesu uparuddhesu adhimattā sīse sīsavedanā hoti.
seyyathāpi bhāradvāja balavā puriso daḷhena varattakkhandhena sīse
sīsavedhanaṁ 1- dadeyya evameva kho me bhāradvāja mukhato ca nāsato
ca kaṇṇasotato ca assāsapassāsesu uparuddhesu adhimattā sīse
sīsavedanā hoti. āraddhaṁ kho pana me bhāradvāja viriyaṁ hoti
asallīnaṁ upaṭṭhitā sati appammuṭṭhā sāraddho ca pana me
kāyo honti appaṭippassaddho teneva dukkhappadhānena padhānābhitunnassa
sato.

[748] tassa mayhaṁ bhāradvāja etadahosi yannūnāhaṁ appānakaṁyeva
jhānaṁ jhāyeyyanti. so kho ahaṁ bhāradvāja mukhato
ca nāsato ca kaṇṇasotato ca assāsapassāse uparundhiṁ.
tassa mayhaṁ bhāradvāja mukhato ca nāsato ca kaṇṇasotato ca
assāsapassāsesu uparuddhesu adhimattā vātā kucchiṁ parikantanti.

footnote: 1 yu. sīsavedhaṁ.

page number: 681

seyyathāpi bhāradvāja dakkho goghātako vā goghātakantevāsī vā
tiṇhena govikantanena kucchiṁ parikanteyya evameva kho 1- bhāradvāja
mukhato ca nāsato ca kaṇṇasotato ca assāsa passāsesu uparuddhesu 2-
adhimattā vātā kucchiṁ parikantanti. āraddhaṁ kho pana
me bhāradvāja viriyaṁ hoti asallīnaṁ upaṭṭhitā sati appammuṭṭhā
sāraddho ca pana me kāyo hoti appaṭippassaddho teneva
dukkhappadhānena padhānābhitunnassa sato.

[749] tassa mayhaṁ bhāradvāja etadahosi yannūnāhaṁ appānakaṁyeva
jhānaṁ jhāyeyyanti. so kho ahaṁ bhāradvāja mukhato
ca nāsato ca kaṇṇasotato ca assāsa passāse uparundhiṁ.
tassa mayhaṁ bhāradvāja mukhato ca nāsato ca kaṇṇasotato ca
assāsa passāsesu uparuddhesu adhimatto kāyasmiṁ ḍāho hoti.
seyyathāpi bhāradvāja balavanto 

[3]- purisā dubbalataraṁ purisaṁ nānābāhāsu
gahetvā aṅgārakāsuyā santāpeyyuṁ 

[4]- evameva kho me
bhāradvāja mukhato ca nāsato ca kaṇṇasotato ca assāsapassāsesu
uparuddhesu adhimatto kāyasmiṁ ḍāho hoti. āraddhaṁ
kho pana me bhāradvāja viriyaṁ hoti asallīnaṁ upaṭṭhitā sati
appammuṭṭhā sāraddho ca pana me kāyo hoti appaṭippassaddho
teneva dukkhappadhānena padhānābhitunnassa sato. apissu maṁ bhāradvāja
devatā disvā evamāhaṁsu kālakato samaṇo gotamoti.

footnote: 1 yu. evameva kho me. 2 yu. mukhato ca .pe. uparuddhesūti ime pāṭhā na dissanti.
footnote: 3 yu. etthantare dveti dissati. 4 yu. etthantare samparitāpeyyunti
footnote: dissati.

page number: 682

ekaccā devatā evamāhaṁsu na kālakato samaṇo gotamo apica
kālaṁ karotīti. ekaccā devatā evamāhaṁsu na kālakato samaṇo
gotamo napi kālaṁ karoti arahaṁ samaṇo gotamo vihāro
tveva so arahato evarūpo hotīti.

[750] tassa mayhaṁ bhāradvāja etadahosi yannūnāhaṁ sabbaso
āhārūpacchedāya paṭipajjeyyanti. atha kho maṁ bhāradvāja tā 1-
devatā upasaṅkamitvā etadavocuṁ mā kho tvaṁ mārisa sabbaso
āhārūpacchedāya paṭipajji sace kho tvaṁ mārisa sabbaso
āhārūpacchedāya paṭipajjissasi tassa te mayaṁ dibbaṁ ojaṁ
lomakūpehi ajjhoharissāma tāya tuvaṁ yāpessasīti. tassa
mayhaṁ bhāradvāja etadahosi ahaṁ ceva kho pana sabbaso
jaddhukaṁ 2- paṭijāneyyaṁ imā ca kho me devatā dibbaṁ ojaṁ
lomakūpehi ajjhohareyyuṁ tāya cāhaṁ yāpeyyaṁ taṁ mama assa
musāti. so kho ahaṁ bhāradvāja tā devatā paccācikkhāmi
alanti vadāmi.

[751] tassa mayhaṁ bhāradvāja etadahosi yannūnāhaṁ thokaṁ
thokaṁ āhāraṁ āhareyyaṁ pasataṁ pasataṁ yadi vā muggayūsaṁ yadi vā
kulatthayūsaṁ yadi vā kaḷāyayūsaṁ yadi vā hareṇukayūsanti. so kho ahaṁ
bhāradvāja thokaṁ thokaṁ āhāraṁ āhāresiṁ pasataṁ pasataṁ yadi vā

footnote: 1 yu. tāti na dissati. 2 yu. ajaddhukanti dissati.

page number: 683

muggayūsaṁ yadi vā kulatthayūsaṁ yadi vā kaḷāyayūsaṁ yadi vā hareṇukayūsaṁ.
tassa mayhaṁ bhāradvāja thokaṁ thokaṁ āhāraṁ āhārayato pasataṁ
pasataṁ yadi vā muggayūsaṁ yadi vā kulatthayūsaṁ yadi vā kaḷāyayūsaṁ
yadi vā hareṇukayūsaṁ adhimattakasimānaṁ patto kāyo hoti.
seyyathāpi nāma asītikapabbāni vā kāḷapabbāni vā evamevassu
me aṅgapaccaṅgāni bhavanti tāyevappāhāratāya. seyyathāpi nāma
oṭṭhapadaṁ evamevassu me ānisadaṁ hoti tāyevappāhāratāya.
seyyathāpi nāma vaṭṭanāvaḷī evamevassu me piṭṭhikaṇṭako uṇṇatāvaṇato
hoti tāyevappāhāratāya. seyyathāpi nāma jajjarasālāya 1-
gopāṇasiyo oluggaviluggā bhavanti evamevassu me
phāsuḷiyo oluggaviluggā bhavanti tāyevappāhāratāya. seyyathāpi
nāma gambhīre odapāne udakatārakā gambhīragatā okkhāyikā
dissanti evamevassu me akkhikūpesu akkhitārakā gambhīragatā
okkhāyikā dissanti tāyevappāhāratāya. seyyathāpi nāma
tittikālābu āmakacchinno vātātapena saṁphusito 2- hoti sammilāto
evamevassu me sīsacchavi saṁphusitā hoti sammilātā tāyevappāhāratāya.
so kho ahaṁ bhāradvāja udaracchaviṁ parimasissāmīti
piṭṭhikaṇṭakaṁyeva pariggaṇhāmi piṭṭhikaṇṭakaṁ parimasissāmīti
udaracchaviṁyeva pariggaṇhāmi yāvassu me bhāradvāja udaracchavi
piṭṭhikaṇṭakaṁ allīnā hoti tāyevappāhāratāya. so kho ahaṁ

footnote: 1 yu. jarasālāya. 2 yu. saṁpuṭito.

page number: 684

bhāradvāja vaccaṁ vā muttaṁ vā karissāmīti tattheva avakujjo
papatāmi tāyevappāhāratāya. so kho ahaṁ bhāradvāja imameva
kāyaṁ assāsento pāṇinā gattāni anumajjāmi tassa mayhaṁ
bhāradvāja pāṇinā gattāni anumajjato pūtimūlāni lomāni kāyasmā
papatanti tāyevappāhāratāya. apissu maṁ bhāradvāja manussā
disvā evamāhaṁsu kāḷo samaṇo gotamoti. ekacce manussā
evamāhaṁsu na kāḷo samaṇo gotamo sāmo samaṇo gotamoti.
ekacce manussā evamāhaṁsu na kāḷo samaṇo gotamo napi
sāmo maṅguracchavī samaṇo gotamoti. yāvassu me bhāradvāja 

[1]-
parisuddho chavivaṇṇo pariyodāto upahato hoti tāyevappāhāratāya.

[752] tassa mayhaṁ bhāradvāja etadahosi ye kho keci
atītamaddhānaṁ samaṇā vā brāhmaṇā vā opakkamikā dukkhā
tippā kaṭukā vedanā vediyiṁsu etāvaparamaṁ nayito bhiyyo yepi 2-
keci anāgatamaddhānaṁ samaṇā vā brāhmaṇā vā opakkamikā
dukkhā tippā kaṭukā vedanā vediyissanti etāvaparamaṁ nayito
bhiyyo yepi 3- keci etarahi samaṇā vā brāhmaṇā vā opakkamikā
dukkhā tippā kaṭukā vedanā vediyanti etāvaparamaṁ nayito bhiyyo.
na kho panāhaṁ imāya kaṭukāya dukkarakārikāya adhigacchāmi uttariṁ
manussadhammā alamariyañāṇadassanavisesaṁ siyā nu kho añño maggo

footnote: 1 yu. etthantare tāvasaddo dissati. 2-3 yu. yepi hi keci.

page number: 685

bodhiyāti 1-. tassa mayhaṁ bhāradvāja etadahosi abhijānāmi kho
panāhaṁ pitu sakkassa kammante sītāya jambūchāyāya nisinno vivicceva
kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ
paṭhamaṁ jhānaṁ upasampajja viharitā siyā nu kho eso maggo
bodhiyāti 2-. tassa mayhaṁ bhāradvāja satānusāriviññāṇaṁ ahosi
eseva 3- maggo bodhiyāti 4-. tassa mayhaṁ bhāradvāja etadahosi
kinnu kho ahaṁ tassa sukhassa bhāyāmi yantaṁ sukhaṁ aññatreva
kāmehi aññatra akusalehi dhammehīti. tassa mayhaṁ bhāradvāja
etadahosi na kho ahaṁ tassa sukhassa bhāyāmi yantaṁ sukhaṁ
aññatreva kāmehi aññatra akusalehi dhammehīti.

[753] tassa mayhaṁ bhāradvāja etadahosi na kho taṁ sukaraṁ
sukhaṁ adhigantuṁ evaṁ adhimattakasimānaṁ pattakāyena yannūnāhaṁ oḷārikaṁ
āhāraṁ āhareyyaṁ odanaṁ kummāsanti. so kho ahaṁ bhāradvāja
oḷārikaṁ āhāraṁ āhāresiṁ odanaṁ kummāsaṁ. tena kho pana
maṁ bhāradvāja samayena pañca bhikkhū paccupaṭṭhitā honti yaṁ no
samaṇo gotamo dhammaṁ adhigamissati tanno ārocessatīti.
yato kho ahaṁ bhāradvāja oḷārikaṁ āhāraṁ āhāresiṁ odanaṁ
kummāsaṁ atha me te pañca bhikkhū nibbijja pakkamiṁsu bāhulliko
samaṇo gotamo padhānavibbhanto āvatto bāhullāyāti.

[754] so kho ahaṁ bhāradvāja oḷārikaṁ āhāraṁ āharitvā 5-

footnote: 1-2-4 yu. bodhāyāti. 3 yu. esova. 5 yu. āhāretvā.

page number: 686

balaṁ gahetvā vivicceva kāmehi .pe. paṭhamaṁ jhānaṁ upasampajja
vihāsiṁ vitakkavicārānaṁ vūpasamā ajjhattaṁ sampasādanaṁ cetaso
ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja
vihāsiṁ pītiyā ca virāgā upekkhako ca vihāsi sato ca
sampajāno sukhañca kāyena paṭisaṁvedesiṁ yantaṁ ariyā ācikkhanti
upekkhako satimā sukhavihārīti tatiyaṁ jhānaṁ upasampajja vihāsiṁ sukhassa
ca pahānā dukkhassa ca pahānā pubbeva somanassadomanassānaṁ
atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja
vihāsiṁ.

[755] so evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte
pubbenivāsānussatiñāṇāya cittaṁ abhininnāmesiṁ. so anekavihitaṁ
pubbenivāsaṁ anussarāmi seyyathīdaṁ ekampi jātiṁ dvepi
jātiyo .pe. iti sākāraṁ sauddesaṁ anekavihitaṁ pubbenivāsaṁ
anussarāmi. ayaṁ kho me bhāradvāja rattiyā paṭhame yāme
paṭhamā vijjā adhigatā avijjā vihatā vijjā uppannā tamo
vihato āloko uppanno yathātaṁ appamattassa ātāpino
pahitattassa viharato.

[756] so evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte

page number: 687

sattānaṁ cutūpapātañāṇāya cittaṁ abhininnāmesiṁ. so dibbena
cakkhunā visuddhena atikkantamānusakena satte passāmi cavamāne
upapajjamāne hīne paṇīte suvaṇṇe dubbaṇṇe sugate duggate .pe.
yathākammūpage satte pajānāmi. ayaṁ kho me bhāradvāja
rattiyā majjhime yāme dutiyā vijjā adhigatā avijjā vihatā
vijjā uppannā tamo vihato āloko uppanno yathātaṁ
appamattassa ātāpino pahitattassa viharato.

[757] so evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte
āsavānaṁ khayañāṇāya cittaṁ abhininnāmesiṁ. so idaṁ dukkhanti
yathābhūtaṁ abbhaññāsiṁ ayaṁ dukkhasamudayoti yathābhūtaṁ abbhaññāsiṁ
ayaṁ dukkhanirodhoti yathābhūtaṁ abbhaññāsiṁ ayaṁ dukkhanirodhagāminī paṭipadāti
yathābhūtaṁ abbhaññāsiṁ ime āsavāti yathābhūtaṁ abbhaññāsiṁ
ayaṁ āsavasamudayoti yathābhūtaṁ abbhaññāsiṁ ayaṁ āsavanirodhoti
yathābhūtaṁ abbhaññāsiṁ ayaṁ āsavanirodhagāminī paṭipadāti yathābhūtaṁ
abbhaññāsiṁ. tassa mayhaṁ 1- evaṁ jānato evaṁ passato kāmāsavāpi
cittaṁ vimuccittha bhavāsavāpi cittaṁ vimuccittha avijjāsavāpi
cittaṁ vimuccittha vimuttasmiṁ vimuttamiti ñāṇaṁ hoti 2-
khīṇā jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
abbhaññāsiṁ. ayaṁ kho me bhāradvāja rattiyā pacchime yāme

footnote: 1 yu. me. 2 yu. ahosi.

page number: 688

tatiyā vijjā adhigatā avijjā vihatā vijjā uppannā tamo
vihato āloko uppanno yathātaṁ appamattassa ātāpino
pahitattassa viharatoti.

[758] evaṁ vutte sagāravo māṇavo bhagavantaṁ etadavoca
aṭṭhitavata bhoto gotamassa padhānaṁ ahosi sappurisavata bhoto
gotamassa padhānaṁ ahosi yathātaṁ arahato sammāsambuddhassa kiṁ
nu kho bho gotama atthi devāti. ßēhānaso 1- kho panetaṁ bhāradvāja
viditaṁ yadidaṁ atthi devāti. kinnu kho bho gotama atthi
devāti puṭṭho samāno ṭhānaso 2- panetaṁ bhāradvāja viditaṁ yadidaṁ
atthi devāti vadesi nanu bho gotama evaṁ sante tucchā musā
hotīti. atthi devāti bhāradvāja puṭṭho samāno atthi devāti
yo vadeyya ṭhānaso viditā me viditāti yo vadeyya. atha
khvettha viññūpurisena ekaṁsena niṭṭhaṁ gantuṁ 3- vā yadidaṁ atthi devāti.
kissa pana me bhavaṁ gotamo ādikeneva na byākāsīti. uccena 4-
sammataṁ kho etaṁ bhāradvāja lokasmiṁ yadidaṁ atthi devāti.

[759] evaṁ vutte sagāravo māṇavo bhagavantaṁ etadavoca
abhikkantaṁ bho gotama abhikkantaṁ bho gotama seyyathāpi bho
gotama nikkujjitaṁ vā ukkujjeyya paṭicchannaṁ vā vivareyya mūḷhassa
vā maggaṁ ācikkheyya andhakāre vā telapajjotaṁ dhāreyya cakkhumanto
rūpāni dakkhantīti evameva bhotā gotamena anekapariyāyena

footnote: 1-2 yu. ṭhānaso me taṁ. 3 yu. gantabbaṁ. 4 yu. ucce.

page number: 689

dhammo pakāsito esāhaṁ bhavantaṁ 1- gotamaṁ saraṇaṁ
gacchāmi dhammañca bhikkhusaṅghañca upāsakaṁ maṁ bhavaṁ gotamo dhāretu
ajjatagge pāṇupetaṁ saraṇaṅgatanti.
sagāravasuttaṁ niṭṭhitaṁ dasamaṁ.
brāhmaṇavaggo pañcamo.
------------
tassa vaggassa uddānaṁ
brahmāyu selassalāyano ghoṭamukho ca brāhmaṇo
esucaṅkī dhanañjānī vāseṭṭho subhagāravo.
majjhimapaṇṇāsakaṁ samattaṁ.
-------

footnote: yu. bhagavantaṁ.

