
page number: 001

abhidhammapiṭake (pts. kvu, 1) kathāvatthu
--------
namo tassa bhagavato arahato sammāsambuddhassa
puggalakathā

[1] puggalo upalabbhati sacchikaṭṭhaparamaṭṭhenāti. āmantā.
yo sacchikaṭṭho paramaṭṭho tato so puggalo upalabbhati
sacchikaṭṭhaparamaṭṭhenāti. na hevaṁ vattabbe. ājānāhi niggahaṁ hañci
puggalo upalabbhati sacchikaṭṭhaparamaṭṭhena tena vata re vattabbe
yo sacchikaṭṭho paramaṭṭho tato so puggalo upalabbhati
sacchikaṭṭhaparamaṭṭhenāti yaṁ tattha vadesi vattabbe kho puggalo upalabbhati
sacchikaṭṭhaparamaṭṭhena no ca vattabbe yo sacchikaṭṭho paramaṭṭho
tato so puggalo upalabbhati sacchikaṭṭhaparamaṭṭhenāti micchā no
ce pana vattabbe yo sacchikaṭṭho paramaṭṭho tato so puggalo
upalabbhati sacchikaṭṭhaparamaṭṭhenāti no vata re vattabbe puggalo
upalabbhati sacchikaṭṭhaparamaṭṭhenāti yaṁ tattha vadesi vattabbe kho
puggalo upalabbhati sacchikaṭṭhaparamaṭṭhena no ca vattabbe yo
sacchikaṭṭho paramaṭṭho tato so puggalo upalabbhati sacchikaṭṭhaparamaṭṭhenāti
micchā.
anulomapañcakaṁ.

page number: 002

[2] puggalo nūpalabbhati sacchikaṭṭhaparamaṭṭhenāti. āmantā.
yo sacchikaṭṭho paramaṭṭho tato so puggalo nūpalabbhati
sacchikaṭṭhaparamaṭṭhenāti. na hevaṁ vattabbe. ājānāhi paṭikammaṁ hañci
puggalo nūpalabbhati sacchikaṭṭhaparamaṭṭhena tena vata re vattabbe
yo sacchikaṭṭho paramaṭṭho tato so puggalo nūpalabbhati
sacchikaṭṭhaparamaṭṭhenāti yaṁ tattha vadesi vattabbe kho puggalo nūpalabbhati
sacchikaṭṭhaparamaṭṭhena no ca vattabbe yo sacchikaṭṭho paramaṭṭho
tato so puggalo nūpalabbhati sacchikaṭṭhaparamaṭṭhenāti micchā no
ce pana vattabbe yo sacchikaṭṭho paramaṭṭho tato so puggalo
nūpalabbhati sacchikaṭṭhaparamaṭṭhenāti no vata re vattabbe puggalo
nūpalabbhati sacchikaṭṭhaparamaṭṭhenāti yaṁ tattha vadesi vattabbe kho
puggalo nūpalabbhati sacchikaṭṭhaparamaṭṭhena no ca vattabbe yo
sacchikaṭṭho paramaṭṭho tato so puggalo nūpalabbhati sacchikaṭṭhaparamaṭṭhenāti
micchā.
paṭikammacatukkaṁ

[3] tvañce pana maññasi vattabbe kho puggalo nūpalabbhati
sacchikaṭṭhaparamaṭṭhena no ca vattabbe yo sacchikaṭṭho paramaṭṭho
tato so puggalo nūpalabbhati sacchikaṭṭhaparamaṭṭhenāti tena tvaṁ
tattha hetāya paṭiññāya hevaṁ paṭijānantaṁ hevaṁ niggahetabbe atha
taṁ niggaṇhāma suniggahitova hosi hañci puggalo nūpalabbhati

page number: 003

sacchikaṭṭhaparamaṭṭhena tena vata re vattabbe yo sacchikaṭṭho
paramaṭṭho tato so puggalo nūpalabbhati sacchikaṭṭhaparamaṭṭhenāti yaṁ
tattha vadesi vattabbe kho puggalo nūpalabbhati sacchikaṭṭhaparamaṭṭhena
no ca vattabbe yo sacchikaṭṭho paramaṭṭho tato so puggalo
nūpalabbhati sacchikaṭṭhaparamaṭṭhenāti micchā (pts. kvu, 3) no ce pana vattabbe
yo sacchikaṭṭho paramaṭṭho tato so puggalo nūpalabbhati sacchikaṭṭhaparamaṭṭhenāti
no vata re vattabbe puggalo nūpalabbhati sacchikaṭṭhaparamaṭṭhenāti
yaṁ tattha vadesi vattabbe kho puggalo nūpalabbhati
sacchikaṭṭhaparamaṭṭhena no ca vattabbe yo sacchikaṭṭho paramaṭṭho tato
so puggalo nūpalabbhati sacchikaṭṭhaparamaṭṭhenāti idaṁ te micchā.
niggahacatukkaṁ

[4] ese ce dunniggahite hevameva tattha dakkha vattabbe
kho puggalo upalabbhati sacchikaṭṭhaparamaṭṭhena no ca vattabbe
yo sacchikaṭṭho paramaṭṭho tato so puggalo upalabbhati
sacchikaṭṭhaparamaṭṭhenāti no ca mayaṁ tayā tattha hetāya paṭiññāya hevaṁ
paṭijānantā hevaṁ niggahetabbā atha maṁ niggaṇhāsi dunniggahitāva
homa hañci puggalo upalabbhati sacchikaṭṭhaparamaṭṭhena tena vata
re vattabbe yo sacchikaṭṭho paramaṭṭho tato so puggalo upalabbhati
sacchikaṭṭhaparamaṭṭhenāti yaṁ tattha vadesi vattabbe kho puggalo
upalabbhati sacchikaṭṭhaparamaṭṭhena no ca vattabbe yo sacchikaṭṭho

page number: 004

paramaṭṭho tato so puggalo upalabbhati sacchikaṭṭhaparamaṭṭhenāti
micchā no ce pana vattabbe yo sacchikaṭṭho paramaṭṭho tato
so puggalo upalabbhati sacchikaṭṭhaparamaṭṭhenāti no vata re
vattabbe puggalo upalabbhati sacchikaṭṭhaparamaṭṭhenāti yaṁ tattha
vadesi vattabbe kho puggalo upalabbhati sacchikaṭṭhaparamaṭṭhena
no ca vattabbe yo sacchikaṭṭho paramaṭṭho tato so puggalo
upalabbhati sacchikaṭṭhaparamaṭṭhenāti idaṁ te micchā.
upanayanacatukkaṁ

[5] (pts. kvu, 4) na hevaṁ niggahetabbe tena hi yaṁ niggaṇhāsi hañci
puggalo upalabbhati sacchikaṭṭhaparamaṭṭhena tena vata re vattabbe
yo sacchikaṭṭho paramaṭṭho tato so puggalo upalabbhati
sacchikaṭṭhaparamaṭṭhenāti yaṁ tattha vadesi vattabbe kho puggalo upalabbhati
sacchikaṭṭhaparamaṭṭhena no ca vattabbe yo sacchikaṭṭho paramaṭṭho
tato so puggalo upalabbhati sacchikaṭṭhaparamaṭṭhenāti micchā no
ce pana vattabbe yo sacchikaṭṭho paramaṭṭho tato so puggalo
upalabbhati sacchikaṭṭhaparamaṭṭhenāti no vata re vattabbe puggalo
upalabbhati sacchikaṭṭhaparamaṭṭhenāti yaṁ tattha vadesi vattabbe
kho puggalo upalabbhati sacchikaṭṭhaparamaṭṭhena no ca vattabbe yo
sacchikaṭṭho paramaṭṭho tato so puggalo upalabbhati
sacchikaṭṭhaparamaṭṭhenāti idaṁ te micchā tena hi ye kate niggahe se

page number: 005

niggahe dukkaṭe sukate paṭikamme sukatā paṭipādanāti.
niggamacatukkaṁ.
paṭhamo niggaho.

[6] puggalo nūpalabbhati sacchikaṭṭhaparamaṭṭhenāti. āmantā.
yo sacchikaṭṭho paramaṭṭho tato so puggalo nūpalabbhati
sacchikaṭṭhaparamaṭṭhenāti. na hevaṁ vattabbe. ājānāhi niggahaṁ hañci
puggalo nūpalabbhati sacchikaṭṭhaparamaṭṭhena tena vata re vattabbe
yo sacchikaṭṭho paramaṭṭho tato so puggalo nūpalabbhati
sacchikaṭṭhaparamaṭṭhenāti yaṁ tattha vadesi vattabbe kho puggalo nūpalabbhati
sacchikaṭṭhaparamaṭṭhena no ca vattabbe yo (pts. kvu, 5) sacchikaṭṭho paramaṭṭho
tato so puggalo nūpalabbhati sacchikaṭṭhaparamaṭṭhenāti micchā no
ce pana vattabbe yo sacchikaṭṭho paramaṭṭho tato so puggalo
nūpalabbhati sacchikaṭṭhaparamaṭṭhenāti no vata re vattabbe puggalo
nūpalabbhati sacchikaṭṭhaparamaṭṭhenāti yaṁ tattha vadesi vattabbe
kho puggalo nūpalabbhati sacchikaṭṭhaparamaṭṭhena no ca vattabbe
yo sacchikaṭṭho paramaṭṭho tato so puggalo nūpalabbhati
sacchikaṭṭhaparamaṭṭhenāti micchā.
paccanīkapañcakaṁ

[7] puggalo upalabbhati sacchikaṭṭhaparamaṭṭhenāti. āmantā.
yo sacchikaṭṭho paramaṭṭho tato so puggalo upalabbhati sacchikaṭṭhaparamaṭṭhenāti.

page number: 006

na hevaṁ vattabbe. ājānāhi paṭikammaṁ hañci
puggalo upalabbhati sacchikaṭṭhaparamaṭṭhena tena vata re vattabbe
yo sacchikaṭṭho paramaṭṭho tato so puggalo upalabbhati
sacchikaṭṭhaparamaṭṭhenāti yaṁ tattha vadesi vattabbe kho puggalo upalabbhati
sacchikaṭṭhaparamaṭṭhena no ca vattabbe yo sacchikaṭṭho paramaṭṭho
tato so puggalo upalabbhati sacchikaṭṭhaparamaṭṭhenāti micchā no
ce pana vattabbe yo sacchikaṭṭho paramaṭṭho tato so puggalo
upalabbhati sacchikaṭṭhaparamaṭṭhenāti no vata re vattabbe puggalo
upalabbhati sacchikaṭṭhaparamaṭṭhenāti yaṁ tattha vadesi vattabbe
kho puggalo upalabbhati sacchikaṭṭhaparamaṭṭhena no ca vattabbe
yo sacchikaṭṭho paramaṭṭho tato so puggalo upalabbhati
sacchikaṭṭhaparamaṭṭhenāti micchā.
paṭikammacatukkaṁ.

[8] (pts. kvu, 6) tvañce pana maññasi vattabbe kho puggalo upalabbhati
sacchikaṭṭhaparamaṭṭhena no ca vattabbe yo sacchikaṭṭho paramaṭṭho
tato so puggalo upalabbhati sacchikaṭṭhaparamaṭṭhenāti tena tvaṁ
tattha hetāya paṭiññāya hevaṁ paṭijānantaṁ hevaṁ niggahetabbe atha
taṁ niggaṇhāma suniggahitova hosi hañci puggalo upalabbhati
sacchikaṭṭhaparamaṭṭhena tena vata re vattabbe yo sacchikaṭṭho
paramaṭṭho tato so puggalo upalabbhati sacchikaṭṭhaparamaṭṭhenāti yaṁ

page number: 007

tattha vadesi vattabbe kho puggalo upalabbhati sacchikaṭṭhaparamaṭṭhena
no ca vattabbe yo sacchikaṭṭho paramaṭṭho tato so puggalo
upalabbhati sacchikaṭṭhaparamaṭṭhenāti micchā no ce pana vattabbe
yo sacchikaṭṭho paramaṭṭho tato so puggalo upalabbhati sacchikaṭṭhaparamaṭṭhenāti
no vata re vattabbe puggalo upalabbhati sacchikaṭṭhaparamaṭṭhenāti
yaṁ tattha vadesi vattabbe kho puggalo upalabbhati
sacchikaṭṭhaparamaṭṭhena no ca vattabbe yo sacchikaṭṭho paramaṭṭho tato
so puggalo upalabbhati sacchikaṭṭhaparamaṭṭhenāti idaṁ te micchā.
niggahacatukkaṁ.

[9] ese ce dunniggahite hevameva tattha dakkha vattabbe kho
puggalo nūpalabbhati sacchikaṭṭhaparamaṭṭhena no ca vattabbe yo sacchikaṭṭho
paramaṭṭho tato so puggalo nūpalabbhati sacchikaṭṭhaparamaṭṭhenāti
no ca mayaṁ tayā tattha hetāya paṭiññāya hevaṁ paṭijānantā hevaṁ
niggahetabbā atha maṁ niggaṇhāsi dunniggahitāva homa hañci
puggalo nūpalabbhati sacchikaṭṭhaparamaṭṭhena tena vata re vattabbe yo
sacchikaṭṭho paramaṭṭho tato so puggalo nūpalabbhati sacchikaṭṭhaparamaṭṭhenāti
yaṁ tattha vadesi vattabbe kho puggalo nūpalabbhati (pts. kvu, 7) sacchikaṭṭhaparamaṭṭhena
no ca vattabbe yo sacchikaṭṭho paramaṭṭho tato so puggalo nūpalabbhati
sacchikaṭṭhaparamaṭṭhenāti micchā no ce pana vattabbe yo sacchikaṭṭho
paramaṭṭho tato so puggalo nūpalabbhati sacchikaṭṭhaparamaṭṭhenāti no

page number: 008

vata re vattabbe puggalo nūpalabbhati sacchikaṭṭhaparamaṭṭhenāti yaṁ
tattha vadesi vattabbe kho puggalo nūpalabbhati sacchikaṭṭhaparamaṭṭhena
no ca vattabbe yo sacchikaṭṭho paramaṭṭho tato so puggalo
nūpalabbhati sacchikaṭṭhaparamaṭṭhenāti idaṁ te micchā.
upanayanacatukkaṁ.

[10] na hevaṁ niggahetabbe tena hi yaṁ niggaṇhāsi hañci
puggalo nūpalabbhati sacchikaṭṭhaparamaṭṭhena tena vata re vattabbe
yo sacchikaṭṭho paramaṭṭho tato so puggalo nūpalabbhati
sacchikaṭṭhaparamaṭṭhenāti yaṁ tattha vadesi vattabbe kho puggalo nūpalabbhati
sacchikaṭṭhaparamaṭṭhena no ca vattabbe yo sacchikaṭṭho paramaṭṭho
tato so puggalo nūpalabbhati sacchikaṭṭhaparamaṭṭhenāti micchā no
ce pana vattabbe yo sacchikaṭṭho paramaṭṭho tato so puggalo
nūpalabbhati sacchikaṭṭhaparamaṭṭhenāti no vata re vattabbe puggalo
nūpalabbhati sacchikaṭṭhaparamaṭṭhenāti yaṁ tattha vadesi vattabbe kho
puggalo nūpalabbhati sacchikaṭṭhaparamaṭṭhena no ca vattabbe yo
sacchikaṭṭho paramaṭṭho tato so puggalo nūpalabbhati
sacchikaṭṭhaparamaṭṭhenāti idaṁ te micchā tena hi ye kate niggahe se
niggahe dukkaṭe sukate paṭikamme sukatā paṭipādanāti.
niggamacatukkaṁ.
dutiyo niggaho.

page number: 009

[11] (pts. kvu, 8) puggalo upalabbhati sacchikaṭṭhaparamaṭṭhenāti. āmantā.
sabbattha puggalo upalabbhati sacchikaṭṭhaparamaṭṭhenāti. na hevaṁ
vattabbe. ājānāhi niggahaṁ hañci puggalo upalabbhati sacchikaṭṭhaparamaṭṭhena
tena vata re vattabbe sabbattha puggalo upalabbhati
sacchikaṭṭhaparamaṭṭhenāti yaṁ tattha vadesi vattabbe kho puggalo
upalabbhati sacchikaṭṭhaparamaṭṭhena no ca vattabbe sabbattha puggalo
upalabbhati sacchikaṭṭhaparamaṭṭhenāti micchā no ce pana vattabbe
sabbattha puggalo upalabbhati sacchikaṭṭhaparamaṭṭhenāti no vata re
vattabbe puggalo upalabbhati sacchikaṭṭhaparamaṭṭhenāti yaṁ tattha
vadesi vattabbe kho puggalo upalabbhati sacchikaṭṭhaparamaṭṭhena no
ca vattabbe sabbattha puggalo upalabbhati sacchikaṭṭhaparamaṭṭhenāti
micchā .pe.
tatiyo niggaho.

[12] puggalo upalabbhati sacchikaṭṭhaparamaṭṭhenāti. āmantā.
sabbadā puggalo upalabbhati sacchikaṭṭhaparamaṭṭhenāti. na hevaṁ
vattabbe. ājānāhi niggahaṁ hañci puggalo upalabbhati sacchikaṭṭhaparamaṭṭhena
tena vata re vattabbe sabbadā puggalo upalabbhati
sacchikaṭṭhaparamaṭṭhenāti yaṁ tattha vadesi vattabbe kho puggalo
upalabbhati sacchikaṭṭhaparamaṭṭhena no ca vattabbe sabbadā puggalo
upalabbhati sacchikaṭṭhaparamaṭṭhenāti micchā no ce pana vattabbe

page number: 010

sabbadā puggalo upalabbhati sacchikaṭṭhaparamaṭṭhenāti no vata re
vattabbe puggalo upalabbhati sacchikaṭṭhaparamaṭṭhenāti yaṁ tattha
vadesi vattabbe kho puggalo upalabbhati sacchikaṭṭhaparamaṭṭhena no
ca vattabbe sabbadā (pts. kvu, 9) puggalo upalabbhati sacchikaṭṭhaparamaṭṭhenāti
micchā .pe.

[13] puggalo upalabbhati sacchikaṭṭhaparamaṭṭhenāti. āmantā.
sabbesu puggalo upalabbhati sacchikaṭṭhaparamaṭṭhenāti. na hevaṁ
vattabbe. ājānāhi niggahaṁ hañci puggalo upalabbhati sacchikaṭṭhaparamaṭṭhena
tena vata re vattabbe sabbesu puggalo upalabbhati
sacchikaṭṭhaparamaṭṭhenāti yaṁ tattha vadesi vattabbe kho puggalo
upalabbhati sacchikaṭṭhaparamaṭṭhena no ca vattabbe sabbesu puggalo
upalabbhati sacchikaṭṭhaparamaṭṭhenāti micchā no ce pana vattabbe
sabbesu puggalo upalabbhati sacchikaṭṭhaparamaṭṭhenāti no vata re
vattabbe puggalo upalabbhati sacchikaṭṭhaparamaṭṭhenāti yaṁ tattha
vadesi vattabbe kho puggalo upalabbhati sacchikaṭṭhaparamaṭṭhena no
ca vattabbe sabbesu puggalo upalabbhati sacchikaṭṭhaparamaṭṭhenāti
micchā .pe.

[14] puggalo nūpalabbhati sacchikaṭṭhaparamaṭṭhenāti. āmantā.
sabbattha puggalo nūpalabbhati sacchikaṭṭhaparamaṭṭhenāti. na hevaṁ
vattabbe. ājānāhi niggahaṁ hañci puggalo nūpalabbhati sacchikaṭṭhaparamaṭṭhena

page number: 011

tena vata re vattabbe sabbattha puggalo nūpalabbhati
sacchikaṭṭhaparamaṭṭhenāti yaṁ tattha vadesi vattabbe kho puggalo
nūpalabbhati sacchikaṭṭhaparamaṭṭhena no ca vattabbe sabbattha puggalo
nūpalabbhati sacchikaṭṭhaparamaṭṭhenāti micchā (pts. kvu, 10) no ce pana vattabbe
sabbattha puggalo nūpalabbhati sacchikaṭṭhaparamaṭṭhenāti no vata re
vattabbe puggalo nūpalabbhati sacchikaṭṭhaparamaṭṭhenāti yaṁ tattha
vadesi vattabbe kho puggalo nūpalabbhati sacchikaṭṭhaparamaṭṭhena no
ca vattabbe sabbattha puggalo nūpalabbhati sacchikaṭṭhaparamaṭṭhenāti
micchā .pe.

[15] puggalo nūpalabbhati sacchikaṭṭhaparamaṭṭhenāti. āmantā.
sabbadā puggalo nūpalabbhati sacchikaṭṭhaparamaṭṭhenāti. na hevaṁ
vattabbe. ājānāhi niggahaṁ hañci puggalo nūpalabbhati sacchikaṭṭhaparamaṭṭhena
tena vata re vattabbe sabbadā puggalo nūpalabbhati
sacchikaṭṭhaparamaṭṭhenāti yaṁ tattha vadesi vattabbe kho puggalo
nūpalabbhati sacchikaṭṭhaparamaṭṭhena no ca vattabbe sabbadā puggalo
nūpalabbhati sacchikaṭṭhaparamaṭṭhenāti micchā no ce pana vattabbe
sabbadā puggalo nūpalabbhati sacchikaṭṭhaparamaṭṭhenāti no vata re
vattabbe puggalo nūpalabbhati sacchikaṭṭhaparamaṭṭhenāti yaṁ tattha vadesi
vattabbe kho puggalo nūpalabbhati sacchikaṭṭhaparamaṭṭhena no ca vattabbe
sabbadā puggalo nūpalabbhati sacchikaṭṭhaparamaṭṭhenāti micchā .pe.

page number: 012

[16] puggalo nūpalabbhati sacchikaṭṭhaparamaṭṭhenāti. āmantā.
sabbesu puggalo nūpalabbhati sacchikaṭṭhaparamaṭṭhenāti. na hevaṁ
vattabbe. (pts. kvu, 11) ājānāhi niggahaṁ hañci puggalo nūpalabbhati sacchikaṭṭhaparamaṭṭhena
tena vata re vattabbe sabbesu puggalo nūpalabbhati
sacchikaṭṭhaparamaṭṭhenāti yaṁ tattha vadesi vattabbe kho puggalo
nūpalabbhati sacchikaṭṭhaparamaṭṭhena no ca vattabbe sabbesu puggalo
nūpalabbhati sacchikaṭṭhaparamaṭṭhenāti micchā no ce pana vattabbe
sabbesu puggalo nūpalabbhati sacchikaṭṭhaparamaṭṭhenāti no vata re
vattabbe puggalo nūpalabbhati sacchikaṭṭhaparamaṭṭhenāti yaṁ tattha
vadesi vattabbe kho puggalo nūpalabbhati sacchikaṭṭhaparamaṭṭhena
no ca vattabbe sabbesu puggalo nūpalabbhati sacchikaṭṭhaparamaṭṭhenāti
micchā .pe.
aṭṭhakaniggaho.

[17] puggalo upalabbhati sacchikaṭṭhaparamaṭṭhena rūpañca upalabbhati
sacchikaṭṭhaparamaṭṭhenāti. āmantā. aññaṁ rūpaṁ añño puggaloti.
na hevaṁ vattabbe. ājānāhi niggahaṁ hañci puggalo upalabbhati
sacchikaṭṭhaparamaṭṭhena rūpañca upalabbhati sacchikaṭṭhaparamaṭṭhena tena
vata re vattabbe aññaṁ rūpaṁ añño puggaloti yaṁ tattha vadesi
vattabbe kho puggalo upalabbhati sacchikaṭṭhaparamaṭṭhena rūpañca
upalabbhati sacchikaṭṭhaparamaṭṭhena no ca vattabbe aññaṁ rūpaṁ añño

page number: 013

puggaloti micchā no ce pana vattabbe aññaṁ rūpaṁ añño
puggaloti no vata re vattabbe puggalo upalabbhati sacchikaṭṭhaparamaṭṭhena
rūpañca upalabbhati sacchikaṭṭhaparamaṭṭhenāti yaṁ tattha vadesi
vattabbe kho puggalo upalabbhati sacchikaṭṭhaparamaṭṭhena rūpañca
upalabbhati sacchikaṭṭhaparamaṭṭhena (pts. kvu, 12) no ca vattabbe aññaṁ rūpaṁ añño
puggaloti micchā .pe.

[18] puggalo upalabbhati sacchikaṭṭhaparamaṭṭhena vedanā ca
upalabbhati sacchikaṭṭhaparamaṭṭhena .pe. saññā ca upalabbhati .pe.
saṅkhārā ca upalabbhanti .pe. viññāṇañca upalabbhati
sacchikaṭṭhaparamaṭṭhenāti. āmantā. aññaṁ viññāṇaṁ añño puggaloti.
na hevaṁ vattabbe. ājānāhi niggahaṁ hañci puggalo upalabbhati
sacchikaṭṭhaparamaṭṭhena viññāṇañca upalabbhati sacchikaṭṭhaparamaṭṭhena
tena vata re vattabbe aññaṁ viññāṇaṁ añño puggaloti yaṁ
tattha vadesi vattabbe kho puggalo upalabbhati sacchikaṭṭhaparamaṭṭhena
viññāṇañca upalabbhati sacchikaṭṭhaparamaṭṭhena no ca vattabbe
aññaṁ viññāṇaṁ añño puggaloti micchā no ce pana vattabbe
aññaṁ viññāṇaṁ añño puggaloti no vata re vattabbe puggalo
upalabbhati sacchikaṭṭhaparamaṭṭhena viññāṇañca upalabbhati
sacchikaṭṭhaparamaṭṭhenāti yaṁ tattha vadesi vattabbe kho puggalo upalabbhati
sacchikaṭṭhaparamaṭṭhena viññāṇañca upalabbhati sacchikaṭṭhaparamaṭṭhena

page number: 014

no ca vattabbe aññaṁ viññāṇaṁ añño puggaloti micchā .pe.

[19] puggalo upalabbhati sacchikaṭṭhaparamaṭṭhena cakkhāyatanañca
upalabbhati sacchikaṭṭhaparamaṭṭhena .pe. sotāyatanañca upalabbhati .pe.
ghānāyatanañca upalabbhati .pe. jivhāyatanañca upalabbhati .pe.
kāyāyatanañca upalabbhati .pe. rūpāyatanañca upalabbhati .pe.
saddāyatanañca upalabbhati .pe. gandhāyatanañca upalabbhati .pe.
rasāyatanañca upalabbhati .pe. phoṭṭhabbāyatanañca upalabbhati .pe.
manāyatanañca upalabbhati .pe. dhammāyatanañca upalabbhati sacchikaṭṭhaparamaṭṭhena
.pe.

[20] cakkhudhātu ca upalabbhati sacchikaṭṭhaparamaṭṭhena .pe.
sotadhātu ca upalabbhati .pe. ghānadhātu ca upalabbhati .pe.
jivhādhātu ca upalabbhati .pe. kāyadhātu ca upalabbhati .pe.
rūpadhātu ca upalabbhati .pe. saddadhātu ca upalabbhati .pe.
gandhadhātu ca upalabbhati .pe. rasadhātu ca upalabbhati .pe.
phoṭṭhabbadhātu ca upalabbhati .pe. cakkhuviññāṇadhātu ca upalabbhati
.pe. sotaviññāṇadhātu ca upalabbhati .pe. ghānaviññāṇadhātu
ca upalabbhati .pe. jivhāviññāṇadhātu ca upalabbhati .pe.
kāyaviññāṇadhātu ca upalabbhati .pe. manodhātu ca upalabbhati
.pe. manoviññāṇadhātu ca upalabbhati .pe. dhammadhātu ca upalabbhati
sacchikaṭṭhaparamaṭṭhena .pe.

page number: 015

[21] (pts. kvu, 13) cakkhundriyañca upalabbhati sacchikaṭṭhaparamaṭṭhena .pe.
sotindriyañca upalabbhati .pe. ghānindriyañca upalabbhati .pe.
jivhindriyañca upalabbhati .pe. kāyindriyañca upalabbhati .pe.
manindriyañca upalabbhati .pe. jīvitindriyañca upalabbhati .pe.
itthindriyañca upalabbhati .pe. purisindriyañca upalabbhati .pe.
sukhindriyañca upalabbhati .pe. dukkhindriyañca upalabbhati .pe.
somanassindriyañca upalabbhati .pe. domanassindriyañca upalabbhati
.pe. upekkhindriyañca upalabbhati .pe. saddindriyañca upalabbhati
.pe. viriyindriyañca upalabbhati .pe. satindriyañca upalabbhati
.pe. samādhindriyañca upalabbhati .pe. paññindriyañca upalabbhati
.pe. anaññataññassāmītindriyañca upalabbhati .pe.
aññindriyañca upalabbhati .pe. aññātāvindriyañca upalabbhati
sacchikaṭṭhaparamaṭṭhenāti. āmantā. aññaṁ aññātāvindriyaṁ añño
puggaloti. na hevaṁ vattabbe. ājānāhi niggahaṁ hañci puggalo
upalabbhati sacchikaṭṭhaparamaṭṭhena aññātāvindriyañca upalabbhati
sacchikaṭṭhaparamaṭṭhena tena vata re vattabbe aññaṁ aññātāvindriyaṁ
añño puggaloti yaṁ tattha vadesi vattabbe kho puggalo
upalabbhati sacchikaṭṭhaparamaṭṭhena aññātāvindriyañca upalabbhati
sacchikaṭṭhaparamaṭṭhena no ca vattabbe aññaṁ aññātāvindriyaṁ
añño puggaloti micchā no ce pana vattabbe aññaṁ aññātāvindriyaṁ

page number: 016

añño puggaloti no vata re vattabbe puggalo
upalabbhati sacchikaṭṭhaparamaṭṭhena aññātāvindriyañca upalabbhati sacchikaṭṭha-
paramaṭṭhenāti yaṁ tattha vadesi vattabbe kho puggalo upalabbhati
sacchikaṭṭhaparamaṭṭhena aññātāvindriyañca upalabbhati sacchikaṭṭhaparamaṭṭhena
no ca vattabbe aññaṁ aññātāvindriyaṁ añño puggaloti
micchā .pe.

[22] puggalo nūpalabbhati sacchikaṭṭhaparamaṭṭhenāti. āmantā.
vuttaṁ bhagavatā atthi puggalo attahitāya paṭipanno 1- rūpañca
upalabbhati sacchikaṭṭhaparamaṭṭhenāti. āmantā. aññaṁ rūpaṁ añño
puggaloti. na hevaṁ vattabbe. ājānāhi paṭikammaṁ hañci
vuttaṁ bhagavatā atthi puggalo attahitāya paṭipanno rūpañca upalabbhati
sacchikaṭṭhaparamaṭṭhena tena vata re vattabbe aññaṁ rūpaṁ añño
puggaloti yaṁ tattha vadesi vattabbe kho vuttaṁ bhagavatā atthi
puggalo attahitāya paṭipanno rūpañca upalabbhati sacchikaṭṭhaparamaṭṭhena
no ca vattabbe aññaṁ rūpaṁ añño puggaloti micchā
no ce pana vattabbe aññaṁ rūpaṁ añño puggaloti no vata
re vattabbe vuttaṁ bhagavatā atthi puggalo attahitāya paṭipanno
rūpañca upalabbhati sacchikaṭṭhaparamaṭṭhenāti yaṁ tattha vadesi vattabbe
kho vuttaṁ bhagavatā atthi puggalo attahitāya paṭipanno rūpañca

footnote: 1 abhi. pu. 127

page number: 017

upalabbhati sacchikaṭṭhaparamaṭṭhena no ca vattabbe aññaṁ rūpaṁ añño
puggaloti micchā .pe. puggalo nūpalabbhati sacchikaṭṭhaparamaṭṭhenāti.
āmantā. vuttaṁ bhagavatā atthi puggalo attahitāya
paṭipanno vedanā ca upalabbhati .pe. saññā ca upalabbhati
.pe. saṅkhārā ca upalabbhanti .pe. viññāṇañca upalabbhati
sacchikaṭṭhaparamaṭṭhenāti. āmantā. aññaṁ viññāṇaṁ añño
puggaloti. na hevaṁ vattabbe. ājānāhi paṭikammaṁ hañci
vuttaṁ bhagavatā atthi puggalo attahitāya paṭipanno viññāṇañca
upalabbhati sacchikaṭṭhaparamaṭṭhena tena vata re vattabbe aññaṁ
viññāṇaṁ añño puggaloti yaṁ tattha vadesi vattabbe kho vuttaṁ
bhagavatā atthi puggalo attahitāya paṭipanno viññāṇañca upalabbhati
sacchikaṭṭhaparamaṭṭhena no ca vattabbe aññaṁ viññāṇaṁ añño
puggaloti micchā no ce pana vattabbe aññaṁ viññāṇaṁ añño
puggaloti no vata re vattabbe vuttaṁ bhagavatā atthi puggalo
attahitāya paṭipanno viññāṇañca upalabbhati sacchikaṭṭhaparamaṭṭhenāti
yaṁ tattha vadesi vattabbe kho vuttaṁ bhagavatā atthi puggalo
attahitāya paṭipanno viññāṇañca upalabbhati sacchikaṭṭhaparamaṭṭhena
no ca vattabbe aññaṁ viññāṇaṁ añño puggaloti micchā .pe.

[23] puggalo nūpalabbhati sacchikaṭṭhaparamaṭṭhenāti. āmantā.
vuttaṁ bhagavatā atthi puggalo attahitāya paṭipanno cakkhāyatanañca

page number: 018

upalabbhati sacchikaṭṭhaparamaṭṭhena .pe. sotāyatanañca upalabbhati
.pe. dhammāyatanañca upalabbhati sacchikaṭṭhaparamaṭṭhena .pe.

[24] .. cakkhudhātu ca upalabbhati sacchikaṭṭhaparamaṭṭhena .pe.
kāyadhātu ca upalabbhati .pe. rūpadhātu ca upalabbhati .pe. phoṭṭhabbadhātu
ca upalabbhati .pe. cakkhuviññāṇadhātu ca upalabbhati .pe.
manoviññāṇadhātu ca upalabbhati .pe. dhammadhātu ca upalabbhati
sacchikaṭṭhaparamaṭṭhena .pe.

[25] .. cakkhundriyañca upalabbhati sacchikaṭṭhaparamaṭṭhena .pe.
sotindriyañca upalabbhati sacchikaṭṭhaparamaṭṭhena .pe. aññātāvindriyañca
upalabbhati sacchikaṭṭhaparamaṭṭhena .pe. puggalo nūpalabbhati
sacchikaṭṭhaparamaṭṭhenāti. āmantā. vuttaṁ bhagavatā atthi puggalo
attahitāya paṭipanno aññātāvindriyañca upalabbhati sacchikaṭṭhaparamaṭṭhenāti.
āmantā. aññaṁ aññātāvindriyaṁ añño puggaloti.
na hevaṁ vattabbe. ājānāhi paṭikammaṁ hañci vuttaṁ bhagavatā atthi
puggalo attahitāya paṭipanno aññātāvindriyañca upalabbhati
sacchikaṭṭhaparamaṭṭhena tena vata re vattabbe aññaṁ aññātāvindriyaṁ
añño puggaloti yaṁ tattha vadesi vattabbe kho vuttaṁ bhagavatā atthi
puggalo attahitāya paṭipanno aññātāvindriyañca upalabbhati
sacchikaṭṭhaparamaṭṭhena no ca vattabbe aññaṁ aññātāvindriyaṁ añño
puggaloti micchā no ce pana vattabbe aññaṁ aññātāvindriyaṁ

page number: 019

añño puggaloti no vata re vattabbe vuttaṁ bhagavatā atthi
puggalo attahitāya paṭipanno aññātāvindriyañca upalabbhati
sacchikaṭṭhaparamaṭṭhenāti yaṁ tattha vadesi vattabbe kho vuttaṁ
bhagavatā atthi puggalo attahitāya paṭipanno aññātāvindriyañca
upalabbhati sacchikaṭṭhaparamaṭṭhena no ca vattabbe aññaṁ aññātāvindriyaṁ
añño puggaloti micchā .pe.
suddhikasaṁsandanā.

[26] rūpaṁ upalabbhati sacchikaṭṭhaparamaṭṭhena vedanā ca upalabbhati
sacchikaṭṭhaparamaṭṭhena aññaṁ rūpaṁ aññā vedanāti. āmantā.
puggalo upalabbhati sacchikaṭṭhaparamaṭṭhena rūpañca upalabbhati sacchikaṭṭha-
paramaṭṭhenāti. āmantā. aññaṁ rūpaṁ añño puggaloti.
na hevaṁ vattabbe. ājānāhi niggahaṁ hañci rūpaṁ upalabbhati
sacchikaṭṭhaparamaṭṭhena vedanā ca upalabbhati sacchikaṭṭhaparamaṭṭhena
aññaṁ rūpaṁ aññā vedanā puggalo upalabbhati sacchikaṭṭhaparamaṭṭhena
rūpañca upalabbhati sacchikaṭṭhaparamaṭṭhena tena vata re vattabbe
aññaṁ rūpaṁ añño puggaloti yaṁ tattha vadesi vattabbe kho
rūpaṁ upalabbhati sacchikaṭṭhaparamaṭṭhena vedanā ca upalabbhati
sacchikaṭṭhaparamaṭṭhena aññaṁ rūpaṁ aññā vedanā puggalo upalabbhati
sacchikaṭṭhaparamaṭṭhena rūpañca upalabbhati sacchikaṭṭhaparamaṭṭhena no
ca vattabbe aññaṁ rūpaṁ añño puggaloti micchā (pts. kvu, 15) no ce pana

page number: 020

vattabbe aññaṁ rūpaṁ añño puggaloti no vata re vattabbe
rūpaṁ upalabbhati sacchikaṭṭhaparamaṭṭhena vedanā ca upalabbhati
sacchikaṭṭhaparamaṭṭhena aññaṁ rūpaṁ aññā vedanā puggalo upalabbhati
sacchikaṭṭhaparamaṭṭhena rūpañca upalabbhati sacchikaṭṭhaparamaṭṭhenāti yaṁ
tattha vadesi vattabbe kho rūpaṁ upalabbhati sacchikaṭṭhaparamaṭṭhena
vedanā ca upalabbhati sacchikaṭṭhaparamaṭṭhena aññaṁ rūpaṁ aññā
vedanā puggalo upalabbhati sacchikaṭṭhaparamaṭṭhena rūpañca upalabbhati
sacchikaṭṭhaparamaṭṭhena no ca vattabbe aññaṁ rūpaṁ añño puggaloti
micchā .pe.

[27] rūpaṁ upalabbhati sacchikaṭṭhaparamaṭṭhena saññā ca upalabbhati
.pe. saṅkhārā ca upalabbhanti .pe. viññāṇañca upalabbhati
sacchikaṭṭhaparamaṭṭhena aññaṁ rūpaṁ aññaṁ viññāṇanti. āmantā.
puggalo upalabbhati sacchikaṭṭhaparamaṭṭhena rūpañca upalabbhati sacchikaṭṭha-
paramaṭṭhenāti. āmantā. aññaṁ rūpaṁ añño puggaloti.
na hevaṁ vattabbe. ājānāhi niggahaṁ hañci rūpaṁ upalabbhati
sacchikaṭṭhaparamaṭṭhena viññāṇañca upalabbhati sacchikaṭṭhaparamaṭṭhena
aññaṁ rūpaṁ aññaṁ viññāṇaṁ puggalo upalabbhati sacchikaṭṭhaparamaṭṭhena
rūpañca upalabbhati sacchikaṭṭhaparamaṭṭhena tena vata re vattabbe
aññaṁ rūpaṁ añño puggaloti yaṁ tattha vadesi vattabbe kho
rūpaṁ upalabbhati sacchikaṭṭhaparamaṭṭhena viññāṇañca upalabbhati sacchikaṭṭhaparamaṭṭhena

page number: 021

aññaṁ rūpaṁ aññaṁ viññāṇaṁ puggalo upalabbhati
sacchikaṭṭhaparamaṭṭhena rūpañca upalabbhati sacchikaṭṭhaparamaṭṭhena no
ca vattabbe aññaṁ rūpaṁ añño puggaloti micchā no ce
pana vattabbe aññaṁ rūpaṁ añño puggaloti no vata re vattabbe
rūpaṁ upalabbhati sacchikaṭṭhaparamaṭṭhena viññāṇañca upalabbhati
sacchikaṭṭhaparamaṭṭhena aññaṁ rūpaṁ aññaṁ viññāṇaṁ puggalo upalabbhati
sacchikaṭṭhaparamaṭṭhena rūpañca upalabbhati sacchikaṭṭhaparamaṭṭhenāti yaṁ
tattha vadesi vattabbe kho rūpaṁ upalabbhati sacchikaṭṭhaparamaṭṭhena
viññāṇañca upalabbhati sacchikaṭṭhaparamaṭṭhena aññaṁ rūpaṁ aññaṁ
viññāṇaṁ puggalo upalabbhati sacchikaṭṭhaparamaṭṭhena rūpañca upalabbhati
sacchikaṭṭhaparamaṭṭhena no ca vattabbe aññaṁ rūpaṁ añño puggaloti
micchā .pe.

[28] vedanā upalabbhati sacchikaṭṭhaparamaṭṭhena saññā ca
upalabbhati .pe. saṅkhārā ca upalabbhanti .pe. viññāṇañca
upalabbhati .pe. rūpañca upalabbhati sacchikaṭṭhaparamaṭṭhena .pe.

[29] saññā upalabbhati sacchikaṭṭhaparamaṭṭhena saṅkhārā ca
upalabbhanti .pe. viññāṇañca upalabbhati .pe. rūpañca upalabbhati
.pe. vedanā ca upalabbhati sacchikaṭṭhaparamaṭṭhena .pe.

[30] saṅkhārā upalabbhanti sacchikaṭṭhaparamaṭṭhena viññāṇañca
upalabbhati .pe. rūpañca upalabbhati .pe. vedanā ca upalabbhati

page number: 022

.pe. saññā ca upalabbhati sacchikaṭṭhaparamaṭṭhena .pe.

[31] viññāṇaṁ upalabbhati sacchikaṭṭhaparamaṭṭhena rūpañca
upalabbhati .pe. vedanā ca upalabbhati .pe. saññā ca upalabbhati
.pe. saṅkhārā ca upalabbhanti sacchikaṭṭhaparamaṭṭhena aññaṁ
viññāṇaṁ aññe saṅkhārāti. āmantā. puggalo upalabbhati
sacchikaṭṭhaparamaṭṭhena viññāṇañca upalabbhati sacchikaṭṭhaparamaṭṭhenāti.
āmantā. aññaṁ viññāṇaṁ añño puggaloti. na hevaṁ
vattabbe. (pts. kvu, 16) ājānāhi niggahaṁ hañci viññāṇaṁ upalabbhati
sacchikaṭṭhaparamaṭṭhena saṅkhārā ca upalabbhanti sacchikaṭṭhaparamaṭṭhena
aññaṁ viññāṇaṁ aññe saṅkhārā puggalo upalabbhati sacchikaṭṭhaparamaṭṭhena
viññāṇañca upalabbhati sacchikaṭṭhaparamaṭṭhena tena vata
re vattabbe aññaṁ viññāṇaṁ añño puggaloti yaṁ tattha vadesi
vattabbe kho viññāṇaṁ upalabbhati sacchikaṭṭhaparamaṭṭhena saṅkhārā ca
upalabbhanti sacchikaṭṭhaparamaṭṭhena aññaṁ viññāṇaṁ aññe saṅkhārā
puggalo upalabbhati sacchikaṭṭhaparamaṭṭhena viññāṇañca upalabbhati
sacchikaṭṭhaparamaṭṭhena no ca vattabbe aññaṁ viññāṇaṁ añño
puggaloti micchā no ce pana vattabbe aññaṁ viññāṇaṁ añño
puggaloti no vata re vattabbe viññāṇaṁ upalabbhati sacchikaṭṭhaparamaṭṭhena
saṅkhārā ca upalabbhanti sacchikaṭṭhaparamaṭṭhena aññaṁ
viññāṇaṁ aññe saṅkhārā puggalo upalabbhati sacchikaṭṭhaparamaṭṭhena

page number: 023

viññāṇañca upalabbhati sacchikaṭṭhaparamaṭṭhenāti yaṁ tattha vadesi
vattabbe kho viññāṇaṁ upalabbhati sacchikaṭṭhaparamaṭṭhena saṅkhārā
ca upalabbhanti sacchikaṭṭhaparamaṭṭhena aññaṁ viññāṇaṁ aññe
saṅkhārā puggalo upalabbhati sacchikaṭṭhaparamaṭṭhena viññāṇañca
upalabbhati sacchikaṭṭhaparamaṭṭhena no ca vattabbe aññaṁ viññāṇaṁ
añño puggaloti micchā .pe.

[32] cakkhāyatanaṁ upalabbhati sacchikaṭṭhaparamaṭṭhena sotāyatanañca
upalabbhati .pe. dhammāyatanañca upalabbhati sacchikaṭṭhaparamaṭṭhena
.pe.

[33] sotāyatanaṁ upalabbhati .pe. dhammāyatanaṁ upalabbhati
sacchikaṭṭhaparamaṭṭhena cakkhāyatanañca upalabbhati .pe. manāyatanañca
upalabbhati sacchikaṭṭhaparamaṭṭhena .pe.

[34] cakkhudhātu upalabbhati sacchikaṭṭhaparamaṭṭhena sotadhātu ca
upalabbhati .pe. dhammadhātu ca upalabbhati sacchikaṭṭhaparamaṭṭhena .pe.

[35] sotadhātu upalabbhati .pe. dhammadhātu upalabbhati
sacchikaṭṭhaparamaṭṭhena cakkhudhātu ca upalabbhati .pe. manoviññāṇadhātu ca
upalabbhati sacchikaṭṭhaparamaṭṭhena .pe.

[36] (pts. kvu, 17) cakkhundriyaṁ upalabbhati sacchikaṭṭhaparamaṭṭhena sotindriyañca
upalabbhati .pe. aññātāvindriyañca upalabbhati sacchikaṭṭhaparamaṭṭhena
.pe.

page number: 024

[37] sotindriyaṁ upalabbhati .pe. aññātāvindriyaṁ upalabbhati
sacchikaṭṭhaparamaṭṭhena cakkhundriyañca upalabbhati .pe. aññindriyañca
upalabbhati sacchikaṭṭhaparamaṭṭhena aññaṁ aññātāvindriyaṁ aññaṁ
aññindriyanti. āmantā. puggalo upalabbhati sacchikaṭṭhaparamaṭṭhena
aññātāvindriyañca upalabbhati sacchikaṭṭhaparamaṭṭhenāti. āmantā.
aññaṁ aññātāvindriyaṁ añño puggaloti. na hevaṁ vattabbe.
ājānāhi niggahaṁ hañci aññātāvindriyaṁ upalabbhati sacchikaṭṭhaparamaṭṭhena
aññindriyañca upalabbhati sacchikaṭṭhaparamaṭṭhena aññaṁ
aññātāvindriyaṁ aññaṁ aññindriyaṁ puggalo upalabbhati sacchikaṭṭhaparamaṭṭhena
aññātāvindriyañca upalabbhati sacchikaṭṭhaparamaṭṭhena tena
vata re vattabbe aññaṁ aññātāvindriyaṁ añño puggaloti yaṁ tattha
vadesi vattabbe kho aññātāvindriyaṁ upalabbhati sacchikaṭṭhaparamaṭṭhena
aññindriyañca upalabbhati sacchikaṭṭhaparamaṭṭhena aññaṁ aññātāvindriyaṁ
aññaṁ aññindriyaṁ puggalo upalabbhati sacchikaṭṭhaparamaṭṭhena
aññātāvindriyañca upalabbhati sacchikaṭṭhaparamaṭṭhena no ca vattabbe
aññaṁ aññātāvindriyaṁ añño puggaloti micchā no ce pana
vattabbe aññaṁ aññātāvindriyaṁ añño puggaloti no vata
re vattabbe aññātāvindriyaṁ upalabbhati sacchikaṭṭhaparamaṭṭhena
aññindriyañca upalabbhati sacchikaṭṭhaparamaṭṭhena aññaṁ aññātāvindriyaṁ
aññaṁ aññindriyaṁ puggalo upalabbhati sacchikaṭṭhaparamaṭṭhena

page number: 025

aññātāvindriyañca upalabbhati sacchikaṭṭhaparamaṭṭhenāti yaṁ tattha
vadesi vattabbe kho aññātāvindriyaṁ upalabbhati sacchikaṭṭhaparamaṭṭhena
aññindriyañca upalabbhati sacchikaṭṭhaparamaṭṭhena aññaṁ aññātāvindriyaṁ
aññaṁ aññindriyaṁ puggalo upalabbhati sacchikaṭṭhaparamaṭṭhena
aññātāvindriyañca upalabbhati sacchikaṭṭhaparamaṭṭhena no ca vattabbe
aññaṁ aññātāvindriyaṁ añño puggaloti micchā .pe.

[38] rūpaṁ upalabbhati sacchikaṭṭhaparamaṭṭhena vedanā ca upalabbhati
sacchikaṭṭhaparamaṭṭhena aññaṁ rūpaṁ aññā vedanāti. āmantā.
vuttaṁ bhagavatā atthi puggalo attahitāya paṭipanno rūpañca
upalabbhati sacchikaṭṭhaparamaṭṭhenāti. āmantā. aññaṁ rūpaṁ añño
puggaloti. na hevaṁ vattabbe. ājānāhi paṭikammaṁ hañci rūpaṁ
upalabbhati sacchikaṭṭhaparamaṭṭhena vedanā ca upalabbhati sacchikaṭṭhaparamaṭṭhena
aññaṁ rūpaṁ aññā vedanā vuttaṁ bhagavatā atthi puggalo
attahitāya paṭipanno rūpañca upalabbhati sacchikaṭṭhaparamaṭṭhena tena
vata re vattabbe aññaṁ rūpaṁ añño puggaloti yaṁ tattha vadesi
vattabbe kho rūpaṁ upalabbhati sacchikaṭṭhaparamaṭṭhena vedanā ca upalabbhati
sacchikaṭṭhaparamaṭṭhena aññaṁ rūpaṁ aññā vedanā vuttaṁ bhagavatā atthi
puggalo attahitāya paṭipanno rūpañca upalabbhati sacchikaṭṭhaparamaṭṭhena
no ca vattabbe aññaṁ rūpaṁ añño puggaloti micchā no ce
pana vattabbe aññaṁ rūpaṁ añño puggaloti no vata re

page number: 026

vattabbe rūpaṁ upalabbhati sacchikaṭṭhaparamaṭṭhena vedanā ca upalabbhati
sacchikaṭṭhaparamaṭṭhena aññaṁ rūpaṁ aññā vedanā vuttaṁ bhagavatā
atthi puggalo attahitāya paṭipanno rūpañca upalabbhati
sacchikaṭṭhaparamaṭṭhenāti yaṁ tattha vadesi vattabbe kho rūpaṁ upalabbhati
sacchikaṭṭhaparamaṭṭhena vedanā ca upalabbhati sacchikaṭṭhaparamaṭṭhena aññaṁ
rūpaṁ aññā vedanā vuttaṁ bhagavatā atthi puggalo attahitāya
paṭipanno rūpañca upalabbhati sacchikaṭṭhaparamaṭṭhena no ca vattabbe
aññaṁ rūpaṁ añño puggaloti micchā .pe.

[39] rūpaṁ upalabbhati sacchikaṭṭhaparamaṭṭhena saññā ca upalabbhati
.pe. saṅkhārā ca upalabbhanti .pe. viññāṇañca upalabbhati
sacchikaṭṭhaparamaṭṭhena .pe.

[40] vedanā upalabbhati sacchikaṭṭhaparamaṭṭhena saññā ca
upalabbhati .pe. saṅkhārā ca upalabbhanti .pe. viññāṇañca
upalabbhati .pe. rūpañca upalabbhati sacchikaṭṭhaparamaṭṭhena .pe.

[41] saññā upalabbhati sacchikaṭṭhaparamaṭṭhena saṅkhārā (pts. kvu, 19) ca
upalabbhanti .pe. viññāṇañca upalabbhati .pe. rūpañca upalabbhati
.pe. vedanā ca upalabbhati sacchikaṭṭhaparamaṭṭhena .pe.

[42] saṅkhārā upalabbhanti sacchikaṭṭhaparamaṭṭhena viññāṇañca
upalabbhati .pe. rūpañca upalabbhati .pe. vedanā ca upalabbhati
.pe. saññā ca upalabbhati sacchikaṭṭhaparamaṭṭhena .pe.

page number: 027

[43] viññāṇaṁ upalabbhati sacchikaṭṭhaparamaṭṭhena rūpañca
upalabbhati .pe. vedanā ca upalabbhati .pe. saññā ca upalabbhati
.pe. saṅkhārā ca upalabbhanti sacchikaṭṭhaparamaṭṭhena .pe.

[44] cakkhāyatanaṁ upalabbhati sacchikaṭṭhaparamaṭṭhena sotāyatanañca
upalabbhati .pe. dhammāyatanañca upalabbhati sacchikaṭṭhaparamaṭṭhena
.pe.

[45] sotāyatanaṁ upalabbhati .pe. dhammāyatanaṁ upalabbhati
sacchikaṭṭhaparamaṭṭhena cakkhāyatanañca upalabbhati .pe. manāyatanañca
upalabbhati sacchikaṭṭhaparamaṭṭhena .pe.

[46] cakkhudhātu upalabbhati sacchikaṭṭhaparamaṭṭhena sotadhātu ca
upalabbhati .pe. dhammadhātu ca upalabbhati sacchikaṭṭhaparamaṭṭhena .pe.

[47] sotadhātu upalabbhati sacchikaṭṭhaparamaṭṭhena .pe. dhammadhātu
upalabbhati sacchikaṭṭhaparamaṭṭhena cakkhudhātu ca upalabbhati .pe.
manoviññāṇadhātu ca upalabbhati sacchikaṭṭhaparamaṭṭhena .pe.

[48] cakkhundriyaṁ upalabbhati sacchikaṭṭhaparamaṭṭhena sotindriyañca
upalabbhati .pe. aññātāvindriyañca upalabbhati sacchikaṭṭha
paramaṭṭhena .pe.

[49] sotindriyaṁ upalabbhati .pe. aññātāvindriyaṁ upalabbhati
sacchikaṭṭhaparamaṭṭhena cakkhundriyañca upalabbhati .pe. aññindriyañca
upalabbhati sacchikaṭṭhaparamaṭṭhena aññaṁ aññātāvindriyaṁ

page number: 028

aññaṁ aññindriyanti. āmantā. vuttaṁ bhagavatā atthi puggalo
attahitāya paṭipanno aññātāvindriyañca upalabbhati
sacchikaṭṭhaparamaṭṭhenāti. āmantā. aññaṁ aññātāvindriyaṁ añño
puggaloti. na hevaṁ vattabbe. (pts. kvu, 20) ājānāhi paṭikammaṁ hañci
aññātāvindriyaṁ upalabbhati sacchikaṭṭhaparamaṭṭhena aññindriyañca upalabbhati
sacchikaṭṭhaparamaṭṭhena aññaṁ aññātāvindriyaṁ aññaṁ aññindriyaṁ
vuttaṁ bhagavatā atthi puggalo attahitāya paṭipanno aññātāvindriyañca
upalabbhati sacchikaṭṭhaparamaṭṭhena tena vata re vattabbe
aññaṁ aññātāvindriyaṁ añño puggaloti yaṁ tattha vadesi
vattabbe kho aññātāvindriyaṁ upalabbhati sacchikaṭṭhaparamaṭṭhena
aññindriyañca upalabbhati sacchikaṭṭhaparamaṭṭhena aññaṁ aññātāvindriyaṁ
aññaṁ aññindriyaṁ vuttaṁ bhagavatā atthi puggalo attahitāya
paṭipanno aññātāvindriyañca upalabbhati sacchikaṭṭhaparamaṭṭhena no
ca vattabbe aññaṁ aññātāvindriyaṁ añño puggaloti micchā
no ce pana vattabbe aññaṁ aññātāvindriyaṁ añño puggaloti
no vata re vattabbe aññātāvindriyaṁ upalabbhati sacchikaṭṭhaparamaṭṭhena
aññindriyañca upalabbhati sacchikaṭṭhaparamaṭṭhena aññaṁ
aññātāvindriyaṁ aññaṁ aññindriyaṁ vuttaṁ bhagavatā atthi puggalo
attahitāya paṭipanno aññātāvindriyañca upalabbhati
sacchikaṭṭhaparamaṭṭhenāti yaṁ tattha vadesi vattabbe kho aññātāvindriyaṁ

page number: 029

upalabbhati sacchikaṭṭhaparamaṭṭhena aññindriyañca upalabbhati sacchikaṭṭhaparamaṭṭhena
aññaṁ aññātāvindriyaṁ aññaṁ aññindriyaṁ vuttaṁ
bhagavatā atthi puggalo attahitāya paṭipanno aññātāvindriyañca
upalabbhati sacchikaṭṭhaparamaṭṭhena no ca vattabbe aññaṁ aññātāvindriyaṁ
añño puggaloti micchā .pe.
opammasaṁsandanaṁ.

[50] puggalo upalabbhati sacchikaṭṭhaparamaṭṭhenāti. āmantā.
rūpaṁ puggaloti. na hevaṁ vattabbe. ājānāhi niggahaṁ hañci
puggalo upalabbhati sacchikaṭṭhaparamaṭṭhena tena vata re vattabbe
rūpaṁ puggaloti yaṁ tattha vadesi vattabbe kho puggalo upalabbhati
sacchikaṭṭhaparamaṭṭhena no ca vattabbe rūpaṁ puggaloti micchā
no ce pana vattabbe rūpaṁ puggaloti no vata re vattabbe
puggalo upalabbhati sacchikaṭṭhaparamaṭṭhenāti yaṁ tattha vadesi vattabbe
kho puggalo upalabbhati sacchikaṭṭhaparamaṭṭhena no ca vattabbe
rūpaṁ puggaloti micchā .pe.

[51] puggalo upalabbhati sacchikaṭṭhaparamaṭṭhenāti. āmantā.
rūpasmiṁ puggalo .pe. aññatra rūpā puggalo .pe. puggalasmiṁ
rūpanti. (pts. kvu, 21) na hevaṁ vattabbe. ājānāhi niggahaṁ hañci puggalo
upalabbhati sacchikaṭṭhaparamaṭṭhena tena vata re vattabbe puggalasmiṁ
rūpanti yaṁ tattha vadesi vattabbe kho puggalo upalabbhati

page number: 030

sacchikaṭṭhaparamaṭṭhena no ca vattabbe puggalasmiṁ rūpanti micchā
no ce pana vattabbe puggalasmiṁ rūpanti no vata re vattabbe
puggalo upalabbhati sacchikaṭṭhaparamaṭṭhenāti yaṁ tattha vadesi vattabbe
kho puggalo upalabbhati sacchikaṭṭhaparamaṭṭhena no ca vattabbe
puggalasmiṁ rūpanti micchā .pe.

[52] puggalo upalabbhati sacchikaṭṭhaparamaṭṭhenāti. āmantā.
vedanā puggalo .pe. vedanāya puggalo .pe. aññatra vedanāya
puggalo .pe. puggalasmiṁ vedanā .pe. saññā puggalo .pe.
saññāya puggalo .pe. aññatra saññāya puggalo .pe.
puggalasmiṁ saññā .pe. saṅkhārā puggalo .pe. saṅkhāresu
puggalo .pe. aññatra saṅkhārehi puggalo .pe. puggalasmiṁ
saṅkhārā .pe. viññāṇaṁ puggalo .pe. viññāñasmiṁ puggalo
.pe. aññatra viññāṇā puggalo .pe. puggalasmiṁ viññāṇanti.
na hevaṁ vattabbe. ājānāhi niggahaṁ hañci puggalo upalabbhati
sacchikaṭṭhaparamaṭṭhena tena vata re vattabbe puggalasmiṁ viññāṇanti
yaṁ tattha vadesi vattabbe kho puggalo upalabbhati sacchikaṭṭhaparamaṭṭhena
no ca vattabbe puggalasmiṁ viññāṇanti micchā no
ce pana vattabbe puggalasmiṁ viññāṇanti no vata re vattabbe
puggalo upalabbhati sacchikaṭṭhaparamaṭṭhenāti yaṁ tattha vadesi vattabbe
kho puggalo upalabbhati sacchikaṭṭhaparamaṭṭhena no ca vattabbe

page number: 031

puggalasmiṁ viññāṇanti micchā .pe.

[53] puggalo upalabbhati sacchikaṭṭhaparamaṭṭhenāti. āmantā.
cakkhāyatanaṁ puggalo .pe. cakkhāyatanasmiṁ puggalo .pe. aññatra
cakkhāyatanā puggalo .pe. puggalasmiṁ cakkhāyatanaṁ .pe. dhammāyatanaṁ
puggalo .pe. dhammāyatanasmiṁ puggalo .pe. aññatra dhammāyatanā
puggalo .pe. puggalasmiṁ dhammāyatanaṁ .pe.

[54] .. cakkhudhātu puggalo .pe. cakkhudhātuyā puggalo .pe.
aññatra cakkhudhātuyā puggalo .pe. puggalasmiṁ cakkhudhātu .pe.
dhammadhātu puggalo .pe. dhammadhātuyā puggalo .pe. aññatra
dhammadhātuyā puggalo .pe. puggalasmiṁ dhammadhātu .pe.

[55] .. cakkhundriyaṁ puggalo .pe. cakkhundriyasmiṁ puggalo .pe.
aññatra cakkhundriyā puggalo .pe. puggalasmiṁ cakkhundriyaṁ .pe.
aññātāvindriyaṁ puggalo .pe. aññātāvindriyasmiṁ puggalo
.pe. aññatra aññātāvindriyā puggalo .pe. puggalasmiṁ
aññātāvindriyanti. na hevaṁ vattabbe. ājānāhi niggahaṁ
hañci puggalo upalabbhati sacchikaṭṭhaparamaṭṭhena tena vata re vattabbe
puggalasmiṁ aññātāvindriyanti yaṁ tattha vadesi vattabbe kho
puggalo upalabbhati sacchikaṭṭhaparamaṭṭhena no ca vattabbe puggalasmiṁ
aññātāvindriyanti micchā no ce pana vattabbe puggalasmiṁ
aññātāvindriyanti no vata re vattabbe puggalo upalabbhati

page number: 032

sacchikaṭṭhaparamaṭṭhenāti yaṁ tattha vadesi vattabbe kho puggalo
upalabbhati sacchikaṭṭhaparamaṭṭhena no ca vattabbe puggalasmiṁ aññātāvindriyanti
micchā .pe.

[56] puggalo nūpalabbhati sacchikaṭṭhaparamaṭṭhenāti. āmantā.
vuttaṁ bhagavatā atthi puggalo attahitāya paṭipannoti. āmantā.
rūpaṁ puggaloti. na hevaṁ vattabbe. ājānāhi paṭikammaṁ hañci
vuttaṁ bhagavatā atthi puggalo attahitāya paṭipanno tena vata re
vattabbe rūpaṁ puggaloti yaṁ tattha vadesi vattabbe kho vuttaṁ
bhagavatā atthi puggalo attahitāya paṭipanno no ca vattabbe
rūpaṁ puggaloti micchā no ce pana vattabbe rūpaṁ puggaloti
no vata re vattabbe vuttaṁ bhagavatā atthi puggalo attahitāya
paṭipannoti yaṁ tattha vadesi vattabbe kho vuttaṁ bhagavatā atthi
puggalo attahitāya paṭipanno no ca vattabbe rūpaṁ puggaloti
micchā .pe.

[57] puggalo nūpalabbhati sacchikaṭṭhaparamaṭṭhenāti. āmantā.
vuttaṁ bhagavatā atthi puggalo attahitāya paṭipannoti. āmantā.
rūpasmiṁ puggalo .pe. aññatra rūpā puggalo .pe. puggalasmiṁ
rūpaṁ .pe. vedanā puggalo .pe. vedanāya puggalo .pe.
aññatra vedanāya puggalo .pe. puggalasmiṁ vedanā .pe. saññā
puggalo .pe. saññāya puggalo .pe. aññatra saññāya puggalo

page number: 033

.pe. puggalasmiṁ saññā .pe. saṅkhārā puggalo .pe. saṅkhāresu
puggalo .pe. aññatra saṅkhārehi puggalo .pe. puggalasmiṁ
saṅkhārā .pe. viññāṇaṁ puggalo .pe. viññāṇasmiṁ puggalo
.pe. aññatra viññāṇā puggalo .pe. puggalasmiṁ viññāṇanti.
na hevaṁ vattabbe. ājānāhi paṭikammaṁ hañci vuttaṁ bhagavatā
atthi puggalo attahitāya paṭipanno tena vata re vattabbe
puggalasmiṁ viññāṇanti yaṁ tattha vadesi vattabbe kho vuttaṁ
bhagavatā atthi puggalo attahitāya paṭipanno no ca vattabbe
puggalasmiṁ viññāṇanti micchā (pts. kvu, 23) no ce pana vattabbe puggalasmiṁ
viññāṇanti no vata re vattabbe vuttaṁ bhagavatā atthi puggalo
attahitāya paṭipannoti yaṁ tattha vadesi vattabbe kho vuttaṁ
bhagavatā atthi puggalo attahitāya paṭipanno no ca vattabbe
puggalasmiṁ viññāṇanti micchā .pe.

[58] puggalo nūpalabbhati sacchikaṭṭhaparamaṭṭhenāti. āmantā.
vuttaṁ bhagavatā atthi puggalo attahitāya paṭipannoti. āmantā.
cakkhāyatanaṁ puggalo .pe. cakkhāyatanasmiṁ puggalo .pe.
aññatra cakkhāyatanā puggalo .pe. puggalasmiṁ cakkhāyatanaṁ .pe.
dhammāyatanaṁ puggalo .pe. dhammāyatanasmiṁ puggalo .pe.
aññatra dhammāyatanā puggalo .pe. puggalasmiṁ dhammāyatanaṁ
.pe. cakkhudhātu puggalo .pe. cakkhudhātuyā puggalo .pe.

page number: 034

aññatra cakkhudhātuyā puggalo .pe. puggalasmiṁ cakkhudhātu .pe.
dhammadhātu puggalo .pe. dhammadhātuyā puggalo .pe. aññatra
dhammadhātuyā puggalo .pe. puggalasmiṁ dhammadhātu .pe.

[59] .. cakkhundriyaṁ puggalo .pe. cakkhundriyasmiṁ puggalo
.pe. aññatra cakkhundriyā puggalo .pe. puggalasmiṁ cakkhundriyaṁ
.pe. aññātāvindriyaṁ puggalo .pe. aññātāvindriyasmiṁ
puggalo .pe. aññatra aññātāvindriyā puggalo .pe.
puggalasmiṁ aññātāvindriyanti. na hevaṁ vattabbe. ājānāhi
paṭikammaṁ hañci vuttaṁ bhagavatā atthi puggalo attahitāya
paṭipanno tena vata re vattabbe puggalasmiṁ (pts. kvu, 24) aññātāvindriyanti
yaṁ tattha vadesi vattabbe kho vuttaṁ bhagavatā atthi puggalo
attahitāya paṭipanno no ca vattabbe puggalasmiṁ aññātāvindriyanti
micchā no ce pana vattabbe puggalasmiṁ aññātāvindriyanti
no vata re vattabbe vuttaṁ bhagavatā atthi puggalo
attahitāya paṭipannoti yaṁ tattha vadesi vattabbe kho vuttaṁ
bhagavatā atthi puggalo attahitāya paṭipanno no ca vattabbe
puggalasmiṁ aññātāvindriyanti micchā .pe.
catukkanayasaṁsandanaṁ.

[60] puggalo upalabbhati sacchikaṭṭhaparamaṭṭhenāti. āmantā.
puggalo sappaccayo .pe. puggalo appaccayo .pe. puggalo

page number: 035

saṅkhato .pe. puggalo asaṅkhato .pe. puggalo sassato .pe.
puggalo asassato .pe. puggalo sanimitto .pe. puggalo
animittoti. na hevaṁ vattabbe .pe. saṅkhittaṁ.

[61] puggalo nūpalabbhati sacchikaṭṭhaparamaṭṭhenāti. āmantā.
vuttaṁ bhagavatā atthi puggalo attahitāya paṭipannoti. āmantā.
puggalo sappaccayo .pe. puggalo appaccayo .pe. puggalo
saṅkhato .pe. puggalo asaṅkhato .pe. puggalo sassato .pe.
puggalo asassato .pe. puggalo sanimitto .pe. puggalo
animittoti. na hevaṁ vattabbe .pe. saṅkhittaṁ.
lakkhaṇayuttikatā.

[62] puggalo upalabbhati upalabbhati puggaloti. puggalo
upalabbhati upalabbhati kehici puggalo kehici na puggaloti.
puggalo kehici upalabbhati kehici na upalabbhatīti. na hevaṁ
vattabbe .pe.

[63] puggalo sacchikaṭṭho sacchikaṭṭho puggaloti. puggalo
sacchikaṭṭho sacchikaṭṭho kehici puggalo kehici na puggaloti. (pts. kvu, 25) puggalo
kehici sacchikaṭṭho kehici na sacchikaṭṭhoti. na hevaṁ vattabbe .pe.

[64] puggalo vijjamāno vijjamāno puggaloti. puggalo
vijjamāno vijjamāno kehici puggalo kehici na puggaloti. puggalo
kehici vijjamāno kehici na vijjamānoti. na hevaṁ vattabbe .pe.

page number: 036

[65] puggalo saṁvijjamāno saṁvijjamāno puggaloti. puggalo
saṁvijjamāno saṁvijjamāno kehici puggalo kehici na puggaloti.
puggalo kehici saṁvijjamāno kehici na saṁvijjamānoti. na hevaṁ
vattabbe .pe.

[66] puggalo atthi atthi puggaloti. puggalo atthi
atthi kehici puggalo kehici na puggaloti. puggalo kehici atthi
kehici na atthīti. na hevaṁ vattabbe .pe.

[67] puggalo atthi atthi na sabbo puggaloti. āmantā.
puggalo natthi natthi na sabbo puggaloti. na hevaṁ vattabbe
.pe. saṅkhittaṁ.
vacanasodhanaṁ.

[68] rūpadhātuyā rūpī puggaloti. āmantā. kāmadhātuyā
kāmī puggaloti. na hevaṁ vattabbe .pe.

[69] rūpadhātuyā rūpino sattāti. āmantā. kāmadhātuyā
kāmino sattāti. na hevaṁ vattabbe .pe.

[70] arūpadhātuyā arūpī puggaloti. āmantā. (pts. kvu, 26) kāmadhātuyā
kāmī puggaloti. na hevaṁ vattabbe .pe.

[71] arūpadhātuyā arūpino sattāti. āmantā. kāmadhātuyā
kāmino sattāti. na hevaṁ vattabbe .pe.

[72] rūpadhātuyā rūpī puggalo arūpadhātuyā arūpī puggalo

page number: 037

atthi ca koci rūpadhātuyā cuto arūpadhātuṁ upapajjatīti. āmantā.
rūpī puggalo ucchinno arūpī puggalo jātoti. na hevaṁ
vattabbe .pe.

[73] rūpadhātuyā rūpino sattā arūpadhātuyā arūpino sattā
atthi ca koci rūpadhātuyā cuto arūpadhātuṁ upapajjatīti. āmantā.
rūpī satto ucchinno arūpī satto jātoti. na hevaṁ
vattabbe .pe.

[74] kāyoti vā sarīranti vā sarīranti vā kāyoti vā
kāyaṁ appiyaṁ karitvā ese se ekaṭṭhe same sabhāge tajjāteti.
āmantā. puggaloti vā jīvoti vā jīvoti vā puggaloti vā
puggalaṁ appiyaṁ karitvā ese se ekaṭṭhe same sabhāge tajjāteti.
āmantā. añño kāyo añño puggaloti. āmantā.
aññaṁ jīvaṁ aññaṁ sarīranti. na hevaṁ vattabbe. ājānāhi
niggahaṁ hañci kāyoti vā sarīranti vā sarīranti vā kāyoti
vā kāyaṁ appiyaṁ karitvā ese se ekaṭṭhe same sabhāge
tajjāte puggaloti vā jīvoti vā jīvoti vā puggaloti vā
puggalaṁ appiyaṁ karitvā ese se (pts. kvu, 27) ekaṭṭhe same sabhāge tajjāte
añño kāyo añño puggalo tena vata re vattabbe aññaṁ
jīvaṁ aññaṁ sarīranti yaṁ tattha vadesi vattabbe kho kāyoti
vā sarīranti vā sarīranti vā kāyoti vā kāyaṁ appiyaṁ karitvā

page number: 038

ese se ekaṭṭhe same sabhāge tajjāte puggaloti vā jīvoti
vā jīvoti vā puggaloti vā puggalaṁ appiyaṁ karitvā ese se
ekaṭṭhe same sabhāge tajjāte añño kāyo añño puggalo
no ca vattabbe aññaṁ jīvaṁ aññaṁ sarīranti micchā no ce
pana vattabbe aññaṁ jīvaṁ aññaṁ sarīranti no vata re vattabbe
kāyoti vā sarīranti vā sarīranti vā kāyoti vā kāyaṁ appiyaṁ
karitvā ese se ekaṭṭhe same sabhāge tajjāte puggaloti vā
jīvoti vā jīvoti vā puggaloti vā puggalaṁ appiyaṁ karitvā
ese se ekaṭṭhe same sabhāge tajjāte añño kāyo añño
puggaloti yaṁ tattha vadesi vattabbe kho kāyoti vā sarīranti
vā sarīranti vā kāyoti vā kāyaṁ appiyaṁ karitvā ese se
ekaṭṭhe same sabhāge tajjāte puggaloti vā jīvoti vā jīvoti
vā puggaloti vā puggalaṁ appiyaṁ karitvā ese se ekaṭṭhe
same sabhāge tajjāte añño kāyo añño puggalo no ca
vattabbe aññaṁ jīvaṁ aññaṁ sarīranti micchā .pe.

[75] kāyoti vā sarīranti vā sarīranti vā kāyoti vā
kāyaṁ appiyaṁ karitvā ese se ekaṭṭhe same sabhāge tajjāteti.
āmantā. vuttaṁ bhagavatā atthi puggalo attahitāya
paṭipannoti. āmantā. añño kāyo añño puggaloti.
na hevaṁ vattabbe. ājānāhi paṭikammaṁ hañci kāyoti vā

page number: 039

sarīranti vā sarīranti vā kāyoti vā kāyaṁ appiyaṁ karitvā ese
se ekaṭṭhe same sabhāge tajjāte vuttaṁ bhagavatā atthi puggalo
attahitāya paṭipanno tena vata re vattabbe añño kāyo
añño puggaloti yaṁ tattha vadesi vattabbe kho kāyoti vā
sarīranti vā sarīranti vā kāyoti vā kāyaṁ appiyaṁ karitvā ese
se ekaṭṭhe same sabhāge tajjāte vuttaṁ bhagavatā (pts. kvu, 28) atthi puggalo
attahitāya paṭipanno no ca vattabbe añño kāyo añño
puggaloti micchā no ce pana vattabbe añño kāyo añño
puggaloti no vata re vattabbe kāyoti vā sarīranti vā sarīranti
vā kāyoti vā kāyaṁ appiyaṁ karitvā ese se ekaṭṭhe same
sabhāge tajjāte vuttaṁ bhagavatā atthi puggalo attahitāya paṭipannoti
yaṁ tattha vadesi vattabbe kho kāyoti vā sarīranti vā sarīranti
vā kāyoti vā kāyaṁ appiyaṁ karitvā ese se ekaṭṭhe same
sabhāge tajjāte vuttaṁ bhagavatā atthi puggalo attahitāya paṭipanno
no ca vattabbe añño kāyo añño puggaloti micchā
.pe. saṅkhittaṁ.
paññattānuyogo.

[76] puggalo sandhāvati asmā lokā paraṁ lokaṁ parasmā
lokā imaṁ lokanti. āmantā. so puggalo sandhāvati asmā
lokā paraṁ lokaṁ parasmā lokā imaṁ lokanti. na hevaṁ

page number: 040

vattabbe .pe.

[77] puggalo sandhāvati asmā lokā paraṁ lokaṁ parasmā
lokā imaṁ lokanti. āmantā. añño puggalo sandhāvati
asmā lokā paraṁ lokaṁ parasmā lokā imaṁ lokanti. na hevaṁ
vattabbe .pe.

[78] puggalo sandhāvati asmā lokā paraṁ lokaṁ parasmā
lokā imaṁ lokanti. āmantā. so cañño ca sandhāvati
asmā lokā paraṁ lokaṁ parasmā lokā imaṁ lokanti. na
hevaṁ vattabbe .pe.

[79] puggalo sandhāvati asmā lokā paraṁ lokaṁ parasmā
lokā imaṁ lokanti. āmantā. neva so sandhāvati na añño
sandhāvati asmā lokā paraṁ lokaṁ parasmā lokā imaṁ lokanti.
na hevaṁ vattabbe .pe.

[80] puggalo sandhāvati asmā lokā paraṁ lokaṁ parasmā
lokā imaṁ lokanti. āmantā. so puggalo sandhāvati
añño puggalo sandhāvati so cañño ca sandhāvati neva so
sandhāvati na añño sandhāvati asmā lokā paraṁ lokaṁ parasmā
lokā imaṁ lokanti. na hevaṁ vattabbe .pe.

[81] na vattabbaṁ puggalo sandhāvati asmā lokā paraṁ
lokaṁ parasmā lokā imaṁ lokanti. āmantā. nanu

page number: 041

vuttaṁ bhagavatā
sa sattakkhattuparamaṁ sandhāvitvāna puggalo
dukkhassantakaro hoti sabbasaññojanakkhayāti 1-
attheva suttantoti. āmantā. tena hi puggalo sandhāvati
asmā lokā paraṁ lokaṁ parasmā lokā imaṁ lokanti.

[82] na vattabbaṁ puggalo sandhāvati asmā lokā paraṁ lokaṁ
parasmā lokā imaṁ lokanti. āmantā. nanu vuttaṁ bhagavatā
anamataggoyaṁ bhikkhave saṁsāro pubbā koṭi na paññāyati avijjānīvaraṇānaṁ
sattānaṁ taṇhāsaññojanānaṁ sandhāvataṁ saṁsaratanti 2- attheva
suttantoti. āmantā. tena hi puggalo sandhāvati asmā
lokā paraṁ lokaṁ parasmā lokā imaṁ lokanti.

[83] puggalo sandhāvati asmā lokā paraṁ lokaṁ parasmā
lokā imaṁ lokanti. āmantā. sveva puggalo sandhāvati
asmā lokā paraṁ lokaṁ parasmā lokā imaṁ lokanti. na
hevaṁ vattabbe .pe. sveva puggalo sandhāvati asmā lokā
paraṁ lokaṁ parasmā lokā imaṁ lokanti. āmantā. atthi
koci manusso hutvā devo hotīti. āmantā. sveva manusso
so devoti. (pts. kvu, 30) na hevaṁ vattabbe .pe. sveva manusso so
devoti. āmantā. manusso hutvā devo hoti devo hutvā

footnote: 1 khu. itivuttaka. 196. 2 saṁ. ni. 162.

page number: 042

manusso hoti manussabhūto añño devo añño manussabhūto
svevāyaṁ sandhāvatīti micchā .pe. sace hi sandhāvati sveva
puggalo ito cuto paraṁ lokaṁ anañño hevaṁ maraṇaṁ na hehiti
pāṇātipātopi nūpalabbhati kammaṁ atthi kammavipāko atthi
katānaṁ kammānaṁ vipāko atthi kusalākusale vipaccamāne svevāyaṁ
sandhāvatīti micchā .pe. sveva puggalo sandhāvati asmā lokā
paraṁ lokaṁ parasmā lokā imaṁ lokanti. āmantā. atthi
koci manusso hutvā yakkho hoti peto hoti nerayiko hoti
tiracchānagato hoti oṭṭho hoti goṇo hoti gadrabho hoti
sūkaro hoti mahiso hotīti. āmantā. sveva manusso so
mahisoti. na hevaṁ vattabbe .pe. sveva manusso so mahisoti.
āmantā. manusso hutvā mahiso hoti mahiso hutvā manusso
hoti manussabhūto añño mahiso añño manussabhūto svevāyaṁ
sandhāvatīti micchā .pe. sace hi sandhāvati sveva puggalo
ito cuto paraṁ lokaṁ anañño hevaṁ maraṇaṁ na hehiti
pāṇātipātopi nūpalabbhati kammaṁ atthi kammavipāko atthi katānaṁ
kammānaṁ vipāko atthi kusalākusale vipaccamāne svevāyaṁ sandhāvatīti
micchā .pe. sveva puggalo sandhāvati asmā lokā paraṁ lokaṁ
parasmā lokā imaṁ lokanti. (pts. kvu, 31) āmantā. atthi koci khattiyo
hutvā brāhmaṇo hotīti. āmantā. sveva khattiyo so

page number: 043

brāhmaṇoti. na hevaṁ vattabbe .pe. atthi koci khattiyo
hutvā vesso hoti suddo hotīti. āmantā. sveva khattiyo
so suddoti. na hevaṁ vattabbe .pe. atthi koci brāhmaṇo
hutvā vesso hoti suddo hoti khattiyo hotīti. āmantā.
sveva brāhmaṇo so khattiyoti. na hevaṁ vattabbe .pe.
atthi koci vesso hutvā suddo hoti khattiyo hoti brāhmaṇo
hotīti. āmantā. sveva vesso so brāhmaṇoti. na
hevaṁ vattabbe .pe. atthi koci suddo hutvā khattiyo hoti
brāhmaṇo hoti vesso hotīti. āmantā. sveva suddo
so vessoti. na hevaṁ vattabbe .pe. sveva puggalo
sandhāvati asmā lokā paraṁ lokaṁ parasmā lokā imaṁ lokanti.
āmantā. hatthacchinno hatthacchinnova hoti pādacchinno pādacchinnova
hoti hatthapādacchinno hatthapādacchinnova hoti kaṇṇacchinno
nāsacchinno kaṇṇanāsacchinno aṅgulicchinno aḷacchinno
kaṇḍaracchinno kuṇihatthako phaṇahatthako kuṭṭhiyo gaṇḍiyo kilāsiyo
sosiyo apamāriyo oṭṭho goṇo gadrabho sūkaro mahiso
mahisova hotīti. na hevaṁ vattabbe .pe.

[84] na vattabbaṁ sveva puggalo sandhāvati asmā lokā
paraṁ lokaṁ parasmā lokā imaṁ lokanti. āmantā. (pts. kvu, 32) nanu
sotāpanno puggalo manussalokā cuto devalokaṁ upapanno tatthapi

page number: 044

sotāpannova hotīti. āmantā. hañci sotāpanno puggalo
manussalokā cuto devalokaṁ upapanno tatthapi sotāpannova hoti
tena vata re vattabbe sveva puggalo sandhāvati asmā lokā
paraṁ lokaṁ parasmā lokā imaṁ lokanti.

[85] sotāpanno puggalo manussalokā cuto devalokaṁ upapanno
tatthapi sotāpannova hotīti katvā tena ca kāraṇena sveva puggalo
sandhāvati asmā lokā paraṁ lokaṁ parasmā lokā imaṁ lokanti.
āmantā. sotāpanno puggalo manussalokā cuto devalokaṁ
upapanno tatthapi manusso hotīti katvā. na hevaṁ vattabbe .pe.

[86] sveva puggalo sandhāvati asmā lokā paraṁ lokaṁ
parasmā lokā imaṁ lokanti. āmantā. anañño avigato
sandhāvatīti. na hevaṁ vattabbe .pe.

[87] anañño avigato sandhāvatīti. āmantā. hatthacchinno
hatthacchinnova hoti pādacchinno pādacchinnova hoti hatthapādacchinno
hatthapādacchinnova hoti kaṇṇacchinno nāsacchinno
kaṇṇanāsacchinno aṅgulicchinno aḷacchinno kaṇḍaracchinno kuṇihatthako
phaṇahatthako kuṭṭhiyo gaṇḍiyo kilāsiyo sosiyo apamāriyo
oṭṭho goṇo gadrabho sūkaro mahiso mahisova hotīti. na
hevaṁ vattabbe .pe.

[88] sveva puggalo sandhāvati asmā lokā paraṁ lokaṁ

page number: 045

parasmā lokā imaṁ lokanti. āmantā. sarūpo sandhāvatīti.
na hevaṁ vattabbe .pe. sarūpo sandhāvatīti. āmantā. taṁ
jīvaṁ taṁ sarīranti. na hevaṁ vattabbe .pe. savedano .pe.
sasañño .pe. sasaṅkhāro .pe. saviññāṇo sandhāvatīti. na hevaṁ
vattabbe .pe. saviññāṇo sandhāvatīti. (pts. kvu, 33) āmantā. taṁ jīvaṁ taṁ
sarīranti. na hevaṁ vattabbe .pe.

[89] sveva puggalo sandhāvati asmā lokā paraṁ lokaṁ
parasmā lokā imaṁ lokanti. āmantā. arūpo sandhāvatīti.
na hevaṁ vattabbe .pe. arūpo sandhāvatīti. āmantā.
aññaṁ jīvaṁ aññaṁ sarīranti. na hevaṁ vattabbe .pe. avedano
.pe. asañño .pe. asaṅkhāro .pe. aviññāṇo sandhāvatīti.
na hevaṁ vattabbe. aviññāṇo sandhāvatīti. āmantā.
aññaṁ jīvaṁ aññaṁ sarīranti. na hevaṁ vattabbe .pe.

[90] sveva puggalo sandhāvati asmā lokā paraṁ lokaṁ
parasmā lokā imaṁ lokanti. āmantā. rūpaṁ sandhāvatīti.
na hevaṁ vattabbe .pe. rūpaṁ sandhāvatīti. āmantā. taṁ
jīvaṁ taṁ sarīranti. na hevaṁ vattabbe .pe. vedanā .pe.
saññā .pe. saṅkhārā .pe. viññāṇaṁ sandhāvatīti. na hevaṁ
vattabbe .pe. viññāṇaṁ sandhāvatīti. āmantā. taṁ jīvaṁ
taṁ sarīranti. na hevaṁ vattabbe .pe.

page number: 046

[91] sveva puggalo sandhāvati asmā lokā paraṁ lokaṁ
parasmā lokā imaṁ lokanti. āmantā. rūpaṁ na sandhāvatīti.
na hevaṁ vattabbe .pe. rūpaṁ na sandhāvatīti. āmantā.
aññaṁ jīvaṁ aññaṁ sarīranti. na hevaṁ vattabbe .pe.
vedanā .pe. saññā .pe. saṅkhārā .pe. viññāṇaṁ na
sandhāvatīti. na hevaṁ vattabbe .pe. viññāṇaṁ na sandhāvatīti.
āmantā. aññaṁ jīvaṁ aññaṁ sarīranti. na hevaṁ vattabbe
.pe. saṅkhittaṁ.
khandhesu bhijjamānesu so ce bhijjati puggalo
ucchedā bhavati diṭṭhi yā buddhena vivajjitā
khandhesu bhijjamānesu no ce bhijjati puggalo
puggalo sassato hoti nibbānena samasamoti
gatianuyogo.

[92] rūpaṁ upādāya puggalassa paññattīti. āmantā.
rūpaṁ aniccaṁ saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ
nirodhadhammaṁ vipariṇāmadhammanti. āmantā. puggalopi anicco
saṅkhato paṭiccasamuppanno khayadhammo vayadhammo virāgadhammo
nirodhadhammo vipariṇāmadhammoti. na hevaṁ vattabbe .pe. vedanaṁ
upādāya .pe. saññaṁ upādāya .pe. saṅkhāre upādāya
.pe. viññāṇaṁ upādāya puggalassa paññattīti. āmantā.

page number: 047

viññāṇaṁ aniccaṁ saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ
nirodhadhammaṁ vipariṇāmadhammanti. āmantā. puggalopi
anicco saṅkhato paṭiccasamuppanno khayadhammo vayadhammo virāgadhammo
nirodhadhammo vipariṇāmadhammoti. na hevaṁ vattabbe .pe.

[93] rūpaṁ upādāya puggalassa paññattīti. āmantā.
nīlaṁ rūpaṁ upādāya nīlakassa puggalassa paññattīti. na hevaṁ
vattabbe .pe. (pts. kvu, 35) pītaṁ rūpaṁ upādāya .pe. lohitaṁ rūpaṁ upādāya
.pe. odātaṁ rūpaṁ upādāya .pe. sanidassanaṁ rūpaṁ upādāya
.pe. anidassanaṁ rūpaṁ upādāya .pe. sappaṭighaṁ rūpaṁ upādāya
.pe. appaṭighaṁ rūpaṁ upādāya appaṭighassa puggalassa paññattīti.
na hevaṁ vattabbe .pe.

[94] vedanaṁ upādāya puggalassa paññattīti. āmantā.
kusalaṁ vedanaṁ upādāya kusalassa puggalassa paññattīti. na hevaṁ
vattabbe .pe. kusalaṁ vedanaṁ upādāya kusalassa puggalassa
paññattīti. āmantā. kusalā vedanā saphalā savipākā iṭṭhaphalā
kantaphalā manuññaphalā asecanakaphalā sukhudrayā sukhavipākāti.
āmantā. kusalopi puggalo saphalo savipāko iṭṭhaphalo kantaphalo
manuññaphalo asecanakaphalo sukhudrayo sukhavipākoti. na hevaṁ
vattabbe .pe.

[95] vedanaṁ upādāya puggalassa paññattīti. āmantā.

page number: 048

akusalaṁ vedanaṁ upādāya akusalassa puggalassa paññattīti. na
hevaṁ vattabbe .pe. akusalaṁ vedanaṁ upādāya akusalassa puggalassa
paññattīti. āmantā. akusalā vedanā saphalā savipākā
aniṭṭhaphalā akantaphalā (pts. kvu, 36) amanuññaphalā secanakaphalā dukkhudrayā
dukkhavipākāti. āmantā. akusalopi puggalo saphalo savipāko
aniṭṭhaphalo akantaphalo amanuññaphalo secanakaphalo dukkhudrayo dukkhavipākoti.
na hevaṁ vattabbe .pe.

[96] vedanaṁ upādāya puggalassa paññattīti. āmantā.
abyākataṁ vedanaṁ upādāya abyākatassa puggalassa paññattīti.
na hevaṁ vattabbe .pe. abyākataṁ vedanaṁ upādāya abyākatassa
puggalassa paññattīti. āmantā. abyākatā vedanā aniccā
saṅkhatā paṭiccasamuppannā khayadhammā vayadhammā virāgadhammā nirodhadhammā
vipariṇāmadhammāti. āmantā. abyākatopi puggalo
anicco saṅkhato paṭiccasamuppanno khayadhammo vayadhammo virāgadhammo
nirodhadhammo vipariṇāmadhammoti. na hevaṁ vattabbe .pe. saññaṁ
upādāya .pe. saṅkhāre upādāya .pe. viññāṇaṁ upādāya
puggalassa paññattīti. āmantā. kusalaṁ viññāṇaṁ upādāya
kusalassa puggalassa paññattīti. na hevaṁ vattabbe .pe. kusalaṁ
viññāṇaṁ upādāya kusalassa puggalassa paññattīti. āmantā.
kusalaṁ viññāṇaṁ saphalaṁ savipākaṁ iṭṭhaphalaṁ kantaphalaṁ manuññaphalaṁ

page number: 049

asecanakaphalaṁ sukhudrayaṁ sukhavipākanti. āmantā. kusalopi puggalo
saphalo savipāko iṭṭhaphalo kantaphalo manuññaphalo asecanakaphalo
sukhudrayo sukhavipākoti. na hevaṁ vattabbe .pe.

[97] viññāṇaṁ upādāya puggalassa paññattīti. āmantā.
akusalaṁ viññāṇaṁ upādāya akusalassa puggalassa paññattīti. na
hevaṁ vattabbe .pe. akusalaṁ viññāṇaṁ upādāya akusalassa puggalassa
paññattīti. āmantā. akusalaṁ viññāṇaṁ saphalaṁ savipākaṁ aniṭṭhaphalaṁ
akantaphalaṁ amanuññaphalaṁ secanakaphalaṁ dukkhudrayaṁ dukkhavipākanti.
āmantā. akusalopi puggalo saphalo savipāko aniṭṭhaphalo akantaphalo
amanuññaphalo secanakaphalo dukkhudrayo dukkhavipākoti. na hevaṁ
vattabbe .pe.

[98] viññāṇaṁ upādāya puggalassa paññattīti. āmantā.
abyākataṁ viññāṇaṁ upādāya abyākatassa puggalassa paññattīti.
na hevaṁ vattabbe .pe. abyākataṁ viññāṇaṁ upādāya abyākatassa
puggalassa paññattīti. āmantā. abyākataṁ viññāṇaṁ aniccaṁ
saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ nirodhadhammaṁ
vipariṇāmadhammanti. āmantā. abyākatopi puggalo anicco
saṅkhato paṭiccasamuppanno khayadhammo vayadhammo virāgadhammo nirodhadhammo
vipariṇāmadhammoti. na hevaṁ vattabbe .pe.

[99] cakkhuṁ upādāya cakkhumā puggaloti vattabboti.

page number: 050

āmantā. cakkhumhi niruddhe cakkhumā puggalo niruddhoti vattabboti.
na hevaṁ vattabbe .pe. sotaṁ upādāya .pe. ghānaṁ upādāya .pe.
jivhaṁ upādāya .pe. kāyaṁ upādāya .pe. manaṁ upādāya manavā
puggaloti vattabboti. āmantā. manamhi niruddhe manavā
puggalo niruddhoti vattabboti. na hevaṁ vattabbe .pe.

[100] micchādiṭṭhiṁ upādāya micchādiṭṭhiyo puggaloti
vattabboti. āmantā. micchādiṭṭhiyā niruddhāya micchādiṭṭhiyo
puggalo niruddhoti vattabboti. na hevaṁ vattabbe .pe.

[101] micchāsaṅkappaṁ upādāya .pe. micchāvācaṁ upādāya
.pe. micchākammantaṁ upādāya .pe. micchāājīvaṁ upādāya
.pe. micchāvāyāmaṁ upādāya .pe. micchāsatiṁ upādāya .pe.
micchāsamādhiṁ upādāya micchāsamādhiyo puggaloti vattabboti.
āmantā. micchāsamādhimhi niruddhe micchāsamādhiyo puggalo
niruddhoti vattabboti. na hevaṁ vattabbe .pe.

[102] sammādiṭṭhiṁ upādāya sammādiṭṭhiyo puggaloti
vattabboti. āmantā. sammādiṭṭhiyā niruddhāya sammādiṭṭhiyo
puggalo niruddhoti vattabboti. na hevaṁ vattabbe .pe.
sammāsaṅkappaṁ upādāya .pe. sammāvācaṁ upādāya .pe.
sammākammantaṁ upādāya .pe. sammāājīvaṁ upādāya .pe.
sammāvāyāmaṁ upādāya .pe. sammāsatiṁ upādāya .pe.

page number: 051

sammāsamādhiṁ upādāya sammāsamādhiyo puggaloti vattabboti.
āmantā. (pts. kvu, 39) sammāsamādhimhi niruddhe sammāsamādhiyo puggalo
niruddhoti vattabboti. na hevaṁ vattabbe .pe.

[103] rūpaṁ upādāya vedanaṁ upādāya puggalassa paññattīti.
āmantā. dvinnaṁ khandhānaṁ upādāya dvinnaṁ puggalānaṁ paññattīti.
na hevaṁ vattabbe .pe. rūpaṁ upādāya vedanaṁ upādāya saññaṁ upādāya
saṅkhāre upādāya viññāṇaṁ upādāya puggalassa paññattīti.
āmantā. pañcannaṁ khandhānaṁ upādāya pañcannaṁ puggalānaṁ
paññattīti. na hevaṁ vattabbe .pe.

[104] cakkhāyatanaṁ upādāya sotāyatanaṁ upādāya puggalassa
paññattīti. āmantā. dvinnaṁ āyatanānaṁ upādāya dvinnaṁ
puggalānaṁ paññattīti. na hevaṁ vattabbe .pe.

[105] cakkhāyatanaṁ upādāya sotāyatanaṁ upādāya .pe.
dhammāyatanaṁ upādāya puggalassa paññattīti. āmantā.
dvādasannaṁ āyatanānaṁ upādāya dvādasannaṁ puggalānaṁ paññattīti.
na hevaṁ vattabbe .pe.

[106] cakkhudhātuṁ upādāya sotadhātuṁ upādāya puggalassa
paññattīti. āmantā. dvinnaṁ dhātūnaṁ upādāya dvinnaṁ
puggalānaṁ paññattīti. na hevaṁ vattabbe .pe.

[107] cakkhudhātuṁ upādāya sotadhātuṁ upādāya .pe. dhammadhātuṁ

page number: 052

upādāya puggalassa paññattīti. (pts. kvu, 40) āmantā. aṭṭhārasannaṁ dhātūnaṁ
upādāya aṭṭhārasannaṁ puggalānaṁ paññattīti. na hevaṁ vattabbe .pe.

[108] cakkhundriyaṁ upādāya sotindriyaṁ upādāya puggalassa
paññattīti. āmantā. dvinnaṁ indriyānaṁ upādāya dvinnaṁ
puggalānaṁ paññattīti. na hevaṁ vattabbe .pe.

[109] cakkhundriyaṁ upādāya sotindriyaṁ upādāya .pe.
aññātāvindriyaṁ upādāya puggalassa paññattīti. āmantā.
bāvīsatīnaṁ indriyānaṁ upādāya bāvīsatīnaṁ puggalānaṁ paññattīti.
na hevaṁ vattabbe .pe.

[110] ekavokārabhavaṁ upādāya ekassa puggalassa paññattīti.
āmantā. catuvokārabhavaṁ upādāya catunnaṁ puggalānaṁ paññattīti.
na hevaṁ vattabbe .pe.

[111] ekavokārabhavaṁ upādāya ekassa puggalassa paññattīti.
āmantā. pañcavokārabhavaṁ upādāya pañcannaṁ puggalānaṁ paññattīti.
na hevaṁ vattabbe .pe.

[112] ekavokārabhave ekova puggaloti. āmantā.
catuvokārabhave cattārova puggalāti. na hevaṁ vattabbe .pe.

[113] ekavokārabhave ekova puggaloti. āmantā.
pañcavokārabhave pañceva puggalāti. na hevaṁ vattabbe .pe.

[114] (pts. kvu, 41) yathā rukkhaṁ upādāya chāyāya paññatti evameva

page number: 053

rūpaṁ upādāya puggalassa paññattīti. yathā rukkhaṁ upādāya
chāyāya paññatti rukkhopi anicco chāyāpi aniccā evameva rūpaṁ
upādāya puggalassa paññatti rūpampi aniccaṁ puggalopi aniccoti.
na hevaṁ vattabbe .pe. yathā rukkhaṁ upādāya chāyāya paññatti
añño rukkho aññā chāyā evameva rūpaṁ upādāya puggalassa
paññatti aññaṁ rūpaṁ añño puggaloti. na hevaṁ vattabbe .pe.
yathā gāmaṁ upādāya gāmiyassa paññatti evameva rūpaṁ upādāya
puggalassa paññattīti. yathā gāmaṁ upādāya gāmiyassa paññatti
añño gāmo añño gāmiyo evameva rūpaṁ upādāya puggalassa
paññatti aññaṁ rūpaṁ añño puggaloti. na hevaṁ vattabbe .pe.
yathā raṭṭhaṁ upādāya rañño paññatti evameva rūpaṁ upādāya
puggalassa paññattīti. yathā raṭṭhaṁ upādāya rañño paññatti
aññaṁ raṭṭhaṁ añño rājā evameva rūpaṁ upādāya puggalassa
paññatti aññaṁ rūpaṁ añño puggaloti. na hevaṁ vattabbe .pe.
yathā na nigaḷo negaḷiko yassa nigaḷo so negaḷiko evameva na
rūpaṁ rūpavā yassa rūpaṁ so rūpavāti. yathā na nigaḷo negaḷiko
yassa nigaḷo so negaḷiko añño nigaḷo añño negaḷiko evameva
na rūpaṁ rūpavā yassa rūpaṁ so rūpavā aññaṁ rūpaṁ añño rūpavāti.
na hevaṁ vattabbe .pe.

[115] citte citte puggalassa paññattīti. āmantā.

page number: 054

citte citte puggalo jāyati jiyyati miyyati cavati upapajjatīti.
na hevaṁ vattabbe .pe. dutiye citte uppanne na vattabbaṁ
soti vā aññoti vāti. (pts. kvu, 42) āmantā. dutiye citte uppanne
na vattabbaṁ kumārakoti vā kumārikāti vāti. vattabbaṁ. ājānāhi
niggahaṁ hañci dutiye citte uppanne na vattabbaṁ soti vā
aññoti vā tena vata re vattabbe dutiye citte uppanne
na vattabbaṁ kumārakoti vā kumārikāti vāti yaṁ tattha vadesi
vattabbe kho dutiye citte uppanne na vattabbaṁ soti vā aññoti
vā dutiye citte uppanne vattabbaṁ kumārakoti vā kumārikāti
vāti micchā hañci vā pana dutiye citte uppanne vattabbaṁ
kumārakoti vā kumārikāti vā tena vata re vattabbe dutiye
citte uppanne vattabbaṁ soti vā aññoti vāti yaṁ tattha
vadesi vattabbe kho dutiye citte uppanne na vattabbaṁ soti
vā aññoti vā dutiye citte uppanne vattabbaṁ kumārakoti vā
kumārikāti vāti micchā.

[116] dutiye citte uppanne na vattabbaṁ soti vā aññoti
vāti. āmantā. dutiye citte uppanne na vattabbaṁ itthīti
vā purisoti vā gahaṭṭhoti vā pabbajitoti vā devoti vā manussoti
vāti. vattabbaṁ. ājānāhi niggahaṁ hañci dutiye citte uppanne
na vattabbaṁ soti vā aññoti vā tena vata re vattabbe dutiye

page number: 055

citte uppanne na vattabbaṁ devoti vā manussoti vāti yaṁ tattha
vadesi vattabbe kho dutiye citte uppanne na vattabbaṁ soti
vā aññoti vā dutiye citte uppanne vattabbaṁ devoti vā
manussoti vāti micchā hañci vā pana dutiye citte uppanne
vattabbaṁ devoti vā manussoti vā tena vata re vattabbe
dutiye citte uppanne vattabbaṁ soti vā aññoti vāti yaṁ
tattha vadesi vattabbe kho dutiye citte uppanne na vattabbaṁ
soti vā aññoti vā dutiye citte uppanne vattabbaṁ devoti
vā manussoti vāti micchā .pe.

[117] na vattabbaṁ puggalo upalabbhati sacchikaṭṭhaparamaṭṭhenāti.
āmantā. (pts. kvu, 43) nanu yo passati yaṁ passati yena passati so passati
taṁ passati tena passatīti. āmantā. hañci yo passati yaṁ
passati yena passati so passati taṁ passati tena passati tena
vata re vattabbe puggalo upalabbhati sacchikaṭṭhaparamaṭṭhenāti.

[118] na vattabbaṁ puggalo upalabbhati sacchikaṭṭhaparamaṭṭhenāti.
āmantā. nanu yo suṇāti .pe. yo ghāyati .pe. yo
sāyati .pe. yo phusati .pe. yo vijānāti yaṁ vijānāti yena
vijānāti so vijānāti taṁ vijānāti tena vijānātīti. āmantā.
hañci yo vijānāti yaṁ vijānāti yena vijānāti so vijānāti
taṁ vijānāti tena vijānāti tena vata re vattabbe puggalo

page number: 056

upalabbhati sacchikaṭṭhaparamaṭṭhenāti.

[119] puggalo upalabbhati sacchikaṭṭhaparamaṭṭhenāti. āmantā.
nanu yo na passati yaṁ na passati yena na passati so na passati
taṁ na passati tena na passatīti. āmantā. hañci yo na passati
yaṁ na passati yena na passati so na passati taṁ na passati tena na passati
no vata re vattabbe puggalo upalabbhati sacchikaṭṭhaparamaṭṭhenāti.

[120] puggalo upalabbhati sacchikaṭṭhaparamaṭṭhenāti. āmantā.
nanu yo na suṇāti .pe. yo na ghāyati .pe. yo na sāyati
.pe. yo na phusati .pe. yo na vijānāti yaṁ na vijānāti
yena na vijānāti so na vijānāti taṁ na vijānāti tena na
vijānātīti. āmantā. hañci yo na vijānāti yaṁ na vijānāti
yena na vijānāti so na vijānāti taṁ na vijānāti tena na vijānāti
no vata (pts. kvu, 44) re vattabbe puggalo upalabbhati sacchikaṭṭhaparamaṭṭhenāti.

[121] na vattabbaṁ puggalo upalabbhati sacchikaṭṭhaparamaṭṭhenāti.
āmantā. nanu vuttaṁ bhagavatā passāmahaṁ bhikkhave dibbena cakkhunā
visuddhena atikkantamānusakena satte cavamāne upapajjamāne hīne
paṇīte suvaṇṇe dubbaṇṇe sugate duggate yathākammūpage satte
pajānāmīti attheva suttantoti. āmantā. tena hi puggalo
upalabbhati sacchikaṭṭhaparamaṭṭhenāti. vuttaṁ bhagavatā passāmahaṁ bhikkhave
dibbena cakkhunā visuddhena atikkantamānusakena satte cavamāne

page number: 057

upapajjamāne hīne paṇīte suvaṇṇe dubbaṇṇe sugate duggate
yathākammūpage satte pajānāmīti katvā teneva kāraṇena puggalo
upalabbhati sacchikaṭṭhaparamaṭṭhenāti. āmantā. bhagavā dibbena
cakkhunā visuddhena atikkantamānusakena rūpaṁ passati puggalaṁ passatīti.
rūpaṁ passati. rūpaṁ puggalo rūpaṁ cavati rūpaṁ upapajjati rūpaṁ
yathākammūpaganti. na hevaṁ vattabbe .pe. bhagavā dibbena cakkhunā
visuddhena atikkantamānusakena rūpaṁ passati puggalaṁ passatīti. puggalaṁ
passati. puggalo rūpaṁ rūpāyatanaṁ rūpadhātu nīlaṁ pītakaṁ lohitaṁ
odātaṁ cakkhuviññeyyaṁ cakkhusmiṁ paṭihaññati cakkhussa āpāthaṁ
āgacchatīti. na hevaṁ vattabbe .pe. bhagavā dibbena cakkhunā
visuddhena atikkantamānusakena rūpaṁ passati puggalaṁ passatīti. ubho
passati. ubho rūpaṁ rūpāyatanaṁ rūpadhātu ubho nīlā ubho pītakā
ubho lohitakā ubho odātā ubho cakkhuviññeyyā (pts. kvu, 45) ubho cakkhusmiṁ
paṭihaññanti ubho cakkhussa āpāthaṁ āgacchanti ubho cavanti ubho
upapajjanti ubho yathākammūpagāti. na hevaṁ vattabbe .pe.
upādāpaññattānuyogo.

[122] kalyāṇapāpakāni kammāni upalabbhantīti. āmantā.
kalyāṇapāpakānaṁ kammānaṁ kattā kāretā upalabbhatīti. na hevaṁ
vattabbe .pe.

[123] kalyāṇapāpakāni kammāni upalabbhantīti. kalyāṇapāpakānaṁ

page number: 058

kammānaṁ kattā kāretā upalabbhatīti. āmantā.
tassa kattā kāretā upalabbhatīti. na hevaṁ vattabbe .pe.
tassa kattā kāretā upalabbhatīti. āmantā. tassa tasseva
natthi dukkhassa antakiriyā natthi vaṭṭūpacchedo natthi anupādāparinibbānanti.
na hevaṁ vattabbe .pe.

[124] kalyāṇapāpakāni kammāni upalabbhantīti. kalyāṇapāpakānaṁ
kammānaṁ kattā kāretā upalabbhatīti. āmantā.
puggalo upalabbhatīti. puggalassa kattā kāretā upalabbhatīti.
na hevaṁ vattabbe .pe.

[125] kalyāṇapāpakāni kammāni upalabbhantīti. kalyāṇapāpakānaṁ
kammānaṁ kattā kāretā upalabbhatīti. āmantā.
nibbānaṁ upalabbhatīti. nibbānassa kattā kāretā upalabbhatīti.
na hevaṁ vattabbe .pe.

[126] kalyāṇapāpakāni kammāni upalabbhantīti. kalyāṇapāpanānaṁ
kammānaṁ kattā kāretā upalabbhatīti. āmantā.
mahāpaṭhavī upalabbhatīti. mahāpaṭhaviyā kāttā kāretā upalabbhatīti.
na hevaṁ vattabbe .pe.

[127] kalyāṇapāpakāni kammāni upalabbhantīti. kalyāṇapāpakānaṁ
kammānaṁ kattā kāretā upalabbhatīti. āmantā. mahāsamuddo
upalabbhatīti. mahāsamuddassa kattā kāretā upalabbhatīti.

page number: 059

na hevaṁ vattabbe .pe.

[128] kalyāṇapāpakāni kammāni upalabbhantīti.
kalyāṇapāpakānaṁ kammānaṁ kattā kāretā upalabbhatīti. āmantā.
sinerupabbatarājā upalabbhatīti. sinerupabbatarājassa kattā kāretā
upalabbhatīti. na hevaṁ vattabbe .pe.

[129] kalyāṇapāpakāni kammāni upalabbhantīti.
kalyāṇapāpakānaṁ kammānaṁ kattā kāretā upalabbhatīti. āmantā.
āpo upalabbhatīti. āpassa kattā kāretā upalabbhatīti. na
hevaṁ vattabbe .pe.

[130] kalyāṇapāpakāni kammāni upalabbhantīti.
kalyāṇapāpakānaṁ kammānaṁ kattā kāretā upalabbhatīti. āmantā.
tejo upalabbhatīti. tejassa kattā kāretā upalabbhatīti. na
hevaṁ vattabbe .pe.

[131] kalyāṇapāpakāni kammāni upalabbhantīti.
kalyāṇapāpakānaṁ kammānaṁ kattā kāretā upalabbhatīti. āmantā.
vāyo upalabbhatīti. vāyassa kattā kāretā upalabbhatīti. na
hevaṁ vattabbe .pe.

[132] kalyāṇapāpakāni kammāni upalabbhantīti.
kalyāṇapāpakānaṁ kammānaṁ kattā kāretā upalabbhatīti. āmantā.
tiṇakaṭṭhavanappatayo upalabbhantīti. tiṇakaṭṭhavanappatīnaṁ kattā

page number: 060

kāretā upalabbhatīti. na hevaṁ vattabbe .pe.

[133] kalyāṇapāpakāni kammāni upalabbhantīti.
kalyāṇapāpakānaṁ kammānaṁ kattā kāretā upalabbhatīti. āmantā.
aññāni kalyāṇapāpakāni kammāni añño kalyāṇapāpakānaṁ
kammānaṁ kattā kāretāti. na hevaṁ vattabbe .pe.

[134] (pts. kvu, 47) kalyāṇapāpakānaṁ kammānaṁ vipāko upalabbhatīti.
āmantā. kalyāṇapāpakānaṁ kammānaṁ vipākapaṭisaṁvedī upalabbhatīti.
na hevaṁ vattabbe .pe. kalyāṇapāpakānaṁ kammānaṁ vipāko
upalabbhatīti. kalyāṇapāpakānaṁ kammānaṁ vipākapaṭisaṁvedī upalabbhatīti.
āmantā. tassa paṭisaṁvedī upalabbhatīti. na hevaṁ vattabbe
.pe. tassa paṭisaṁvedī upalabbhatīti. āmantā. tassa tasseva
natthi dukkhassa antakiriyā natthi vaṭṭūpacchedo natthi anupādāparinibbānanti.
na hevaṁ vattabbe .pe. kalyāṇapāpakānaṁ kammānaṁ
vipāko upalabbhatīti. kalyāṇapāpakānaṁ kammānaṁ vipākapaṭisaṁvedī
upalabbhatīti. āmantā. puggalo upalabbhatīti. puggalassa paṭisaṁvedī
upalabbhatīti. na hevaṁ vattabbe .pe. kalyāṇapāpakānaṁ kammānaṁ
vipāko upalabbhatīti. kalyāṇapāpakānaṁ kammānaṁ vipākapaṭisaṁvedī
upalabbhatīti. āmantā. nibbānaṁ upalabbhatīti. nibbānassa
paṭisaṁvedī upalabbhatīti. na hevaṁ vattabbe .pe. kalyāṇapāpakānaṁ
kammānaṁ vipāko upalabbhatīti. kalyāṇapāpakānaṁ kammānaṁ vipākapaṭisaṁvedī

page number: 061

upalabbhatīti. āmantā. mahāpaṭhavī upalabbhatīti.
mahāsamuddo upalabbhatīti. sinerupabbatarājā upalabbhatīti. āpo
upalabbhatīti. (pts. kvu, 48) tejo upalabbhatīti. vāyo upalabbhatīti .pe.
tiṇakaṭṭhavanappatayo upalabbhantīti. tiṇakaṭṭhavanappatīnaṁ paṭisaṁvedī
upalabbhatīti. na hevaṁ vattabbe .pe. kalyāṇapāpakānaṁ kammānaṁ
vipāko upalabbhatīti. kalyāṇapāpakānaṁ kammānaṁ vipākapaṭisaṁvedī
upalabbhatīti. āmantā. añño kalyāṇapāpakānaṁ kammānaṁ
vipāko añño kalyāṇapāpakānaṁ kammānaṁ vipākapaṭisaṁvedīti. na
hevaṁ vattabbe .pe.

[135] dibbaṁ sukhaṁ upalabbhatīti. āmantā. dibbassa
sukhassa paṭisaṁvedī upalabbhatīti. na hevaṁ vattabbe .pe.

[136] dibbaṁ sukhaṁ upalabbhatīti. dibbassa sukhassa paṭisaṁvedī
upalabbhatīti. āmantā. tassa paṭisaṁvedī upalabbhatīti. na
hevaṁ vattabbe .pe. tassa paṭisaṁvedī upalabbhatīti. āmantā.
tassa tasseva natthi dukkhassa antakiriyā natthi vaṭṭūpacchedo
natthi anupādāparinibbānanti. na hevaṁ vattabbe .pe.

[137] dibbaṁ sukhaṁ upalabbhatīti. dibbassa sukhassa paṭisaṁvedī
upalabbhatīti. āmantā. puggalo upalabbhatīti. puggalassa
paṭisaṁvedī upalabbhatīti. na hevaṁ vattabbe .pe.

[138] dibbaṁ sukhaṁ upalabbhatīti. dibbassa sukhassa paṭisaṁvedī

page number: 062

upalabbhatīti. āmantā. nibbānaṁ upalabbhatīti. nibbānassa
paṭisaṁvedī upalabbhatīti. na hevaṁ vattabbe .pe.

[139] dibbaṁ sukhaṁ upalabbhatīti. dibbassa sukhassa paṭisaṁvedī
upalabbhatīti. (pts. kvu, 49) āmantā. mahāpaṭhavī upalabbhatīti .pe. mahāsamuddo
upalabbhatīti. sinerupabbatarājā upalabbhatīti. āpo
upalabbhatīti. tejo upalabbhatīti. vāyo upalabbhatīti .pe.
tiṇakaṭṭhavanappatayo upalabbhatīti .pe. tiṇakaṭṭhavanappatīnaṁ paṭisaṁvedī
upalabbhatīti. na hevaṁ vattabbe .pe.

[140] dibbaṁ sukhaṁ upalabbhatīti. dibbassa sukhassa paṭisaṁvedī
upalabbhatīti. āmantā. aññaṁ dibbaṁ sukhaṁ añño dibbassa
sukhassa paṭisaṁvedīti. na hevaṁ vattabbe .pe.

[141] mānusakaṁ sukhaṁ upalabbhatīti. āmantā. mānusakassa
sukhassa paṭisaṁvedī upalabbhatīti. na hevaṁ vattabbe .pe.

[142] mānusakaṁ sukhaṁ upalabbhatīti. mānusakassa sukhassa
paṭisaṁvedī upalabbhatīti. āmantā. tassa paṭisaṁvedī upalabbhatīti.
na hevaṁ vattabbe .pe. tassa paṭisaṁvedī upalabbhatīti. āmantā.
tassa tasseva natthi dukkhassa antakiriyā natthi vaṭṭūpacchedo
natthi anupādāparinibbānanti. na hevaṁ vattabbe .pe.

[143] mānusakaṁ sukhaṁ upalabbhatīti. mānusakassa sukhassa
paṭisaṁvedī upalabbhatīti. āmantā. puggalo. upalabbhatīti.

page number: 063

puggalassa paṭisaṁvedī upalabbhatīti. na hevaṁ vattabbe .pe.

[144] mānusakaṁ sukhaṁ upalabbhatīti. mānusakassa sukhassa paṭisaṁvedī
upalabbhatīti. āmantā. nibbānaṁ upalabbhatīti. nibbānassa
paṭisaṁvedī upalabbhatīti. na hevaṁ vattabbe .pe.

[145] (pts. kvu, 50) mānusakaṁ sukhaṁ upalabbhatīti. mānusakassa sukhassa paṭisaṁvedī
upalabbhatīti. āmantā. mahāpaṭhavī upalabbhatīti .pe. mahāsamuddo
upalabbhatīti. sinerupabbatarājā upalabbhatīti. āpo upalabbhatīti.
tejo upalabbhatīti. vāyo upalabbhatīti .pe. tiṇakaṭṭhavanappatayo
upalabbhantīti. tiṇakaṭṭhavanappatīnaṁ paṭisaṁvedī upalabbhatīti. na hevaṁ
vattabbe .pe.

[146] mānusakaṁ sukhaṁ upalabbhatīti. mānusakassa sukhassa paṭisaṁvedī
upalabbhatīti. āmantā. aññaṁ mānusakaṁ sukhaṁ añño
mānusakassa sukhassa paṭisaṁvedīti. na hevaṁ vattabbe .pe.

[147] āpāyikaṁ dukkhaṁ upalabbhatīti. āmantā. āpāyikassa
dukkhassa paṭisaṁvedī upalabbhatīti. na hevaṁ vattabbe .pe.

[148] āpāyikaṁ dukkhaṁ upalabbhatīti. āpāyikassa dukkhassa
paṭisaṁvedī upalabbhatīti. āmantā. tassa paṭisaṁvedī upalabbhatīti.
na hevaṁ vattabbe .pe. tassa paṭisaṁvedī upalabbhatīti. āmantā.
tassa tasseva natthi dukkhassa antakiriyā natthi vaṭṭūpacchedo
natthi anupādāparinibbānanti. na hevaṁ vattabbe .pe.

page number: 064

[149] āpāyikaṁ dukkhaṁ upalabbhatīti. āpāyikassa dukkhassa
paṭisaṁvedī upalabbhatīti. āmantā. puggalo upalabbhatīti.
puggalassa paṭisaṁvedī upalabbhatīti. na hevaṁ vattabbe .pe.

[150] āpāyikaṁ dukkhaṁ upalabbhatīti. āpāyikassa dukkhassa
paṭisaṁvedī upalabbhatīti. āmantā. nibbānaṁ upalabbhatīti.
nibbānassa paṭisaṁvedī upalabbhatīti. (pts. kvu, 51) na hevaṁ vattabbe .pe.

[151] āpāyikaṁ dukkhaṁ upalabbhatīti. āpāyikassa dukkhassa
paṭisaṁvedī upalabbhatīti. āmantā. mahāpaṭhavī upalabbhatīti
.pe. mahāsamuddo upalabbhatīti. sinerupabbatarājā upalabbhatīti.
āpo upalabbhatīti. tejo upalabbhatīti. vāyo upalabbhatīti
.pe. tiṇakaṭṭhavanappatayo upalabbhantīti. tiṇakaṭṭhavanappatīnaṁ
paṭisaṁvedī upalabbhatīti. na hevaṁ vattabbe .pe.

[152] āpāyikaṁ dukkhaṁ upalabbhatīti. āpāyikassa dukkhassa
paṭisaṁvedī upalabbhatīti. āmantā. aññaṁ āpāyikaṁ dukkhaṁ
añño āpāyikassa dukkhassa paṭisaṁvedīti. na hevaṁ vattabbe .pe.

[153] nerayikaṁ dukkhaṁ upalabbhatīti. āmantā. nerayikassa
dukkhassa paṭisaṁvedī upalabbhatīti. na hevaṁ vattabbe .pe.

[154] nerayikaṁ dukkhaṁ upalabbhatīti. nerayikassa dukkhassa
paṭisaṁvedī upalabbhatīti. āmantā. tassa paṭisaṁvedī upalabbhatīti.
na hevaṁ vattabbe .pe. tassa paṭisaṁvedī upalabbhatīti. āmantā.

page number: 065

tassa tasseva natthi dukkhassa antakiriyā natthi vaṭṭūpacchedo
natthi anupādāparinibbānanti. na hevaṁ vattabbe .pe.

[155] nerayikaṁ dukkhaṁ upalabbhatīti. nerayikassa dukkhassa
paṭisaṁvedī upalabbhatīti. āmantā. puggalo upalabbhatīti.
puggalassa paṭisaṁvedī upalabbhatīti. na hevaṁ vattabbe .pe.

[156] nerayikaṁ dukkhaṁ upalabbhatīti. nerayikassa dukkhassa
paṭisaṁvedī upalabbhatīti. āmantā. (pts. kvu, 52) nibbānaṁ upalabbhatīti.
nibbānassa paṭisaṁvedī upalabbhatīti. na hevaṁ vattabbe .pe.

[157] nerayikaṁ dukkhaṁ upalabbhatīti. nerayikassa dukkhassa
paṭisaṁvedī upalabbhatīti. āmantā. mahāpaṭhavī upalabbhatīti .pe.
mahāsamuddo upalabbhatīti. sinerupabbatarājā upalabbhatīti. āpo
upalabbhatīti. tejo upalabbhatīti. vāyo upalabbhatīti.
tiṇakaṭṭhavanappatayo upalabbhantīti. tiṇakaṭṭhavanappatīnaṁ paṭisaṁvedī
upalabbhatīti. na hevaṁ vattabbe .pe.

[158] nerayikaṁ dukkhaṁ upalabbhatīti. nerayikassa dukkhassa
paṭisaṁvedī upalabbhatīti. āmantā. aññaṁ nerayikaṁ dukkhaṁ
añño nerayikassa dukkhassa paṭisaṁvedīti. na hevaṁ vattabbe .pe.

[159] kalyāṇapāpakāni kammāni upalabbhantīti. kalyāṇapāpakānaṁ
kammānaṁ kattā kāretā vipākapaṭisaṁvedī upalabbhatīti.
āmantā. so karoti so paṭisaṁvedetīti. na hevaṁ vattabbe

page number: 066

.pe. so karoti so paṭisaṁvedetīti. āmantā. sayaṁkataṁ
sukhadukkhanti. na hevaṁ vattabbe .pe.

[160] kalyāṇapāpakāni kammāni upalabbhantīti. kalyāṇapāpakānaṁ
kammānaṁ kattā kāretā vipākapaṭisaṁvedī upalabbhatīti.
āmantā. añño karoti añño paṭisaṁvedetīti. na hevaṁ
vattabbe .pe. añño karoti añño paṭisaṁvedetīti. āmantā.
parakataṁ sukhadukkhanti. na hevaṁ vattabbe .pe.

[161] kalyāṇapāpakāni kammāni upalabbhantīti. kalyāṇapāpakānaṁ
kammānaṁ kattā kāretā vipākapaṭisaṁvedī upalabbhatīti.
āmantā. so ca añño ca karonti so ca añño ca
paṭisaṁvedentīti. na hevaṁ vattabbe .pe. so ca añño ca
karonti so ca añño ca paṭisaṁvedentīti. āmantā.
sayaṁkatañca parakatañca sukhadukkhanti. na hevaṁ vattabbe .pe.

[162] kalyāṇapāpakāni kammāni upalabbhantīti. kalyāṇapāpakānaṁ
kammānaṁ kattā kāretā vipākapaṭisaṁvedī upalabbhatīti.
āmantā. neva so karoti na so paṭisaṁvedeti na añño
karoti na añño paṭisaṁvedetīti. na hevaṁ vattabbe .pe.
neva so karoti na so paṭisaṁvedeti na añño karoti na
añño paṭisaṁvedetīti. āmantā. asayaṁkāraṁ aparakāraṁ
paṭiccasamuppannaṁ sukhadukkhanti. na hevaṁ vattabbe .pe.

page number: 067

[163] kalyāṇapāpakāni kammāni upalabbhantīti. kalyāṇapāpakānaṁ
kammānaṁ kattā kāretā vipākapaṭisaṁvedī upalabbhatīti.
āmantā. so karoti so paṭisaṁvedeti añño karoti
añño paṭisaṁvedeti so ca añño ca karonti so ca añño ca
paṭisaṁvedenti neva so karoti na so paṭisaṁvedeti na añño
karoti na añño paṭisaṁvedetīti. na hevaṁ vattabbe .pe. so
karoti so paṭisaṁvedeti añño karoti añño paṭisaṁvedeti
so ca añño ca karonti so ca añño ca paṭisaṁvedenti
neva so karoti na so paṭisaṁvedeti na añño karoti na
añño pasaṁvedetīti. āmantā. sayaṁkataṁ sukhadukkhaṁ parakataṁ
sukhadukkhaṁ sayaṁkatañca parakatañca sukhadukkhaṁ asayaṁkāraṁ aparakāraṁ
paṭiccasamuppannaṁ sukhadukkhanti. na hevaṁ vattabbe .pe.

[164] kammaṁ atthīti. (pts. kvu, 54) āmantā. kammakārako atthīti.
na hevaṁ vattabbe .pe. kammaṁ atthīti. kammakārako atthīti.
āmantā. tassa kārako atthīti. na hevaṁ vattabbe .pe.
tassa kārako atthīti. āmantā. tassa tasseva natthi dukkhassa
antakiriyā natthi vaṭṭūpacchedo natthi anupādāparinibbānanti.
na hevaṁ vattabbe .pe. kammaṁ atthīti. kammakārako atthīti.
āmantā. puggalo atthīti. puggalassa kārako atthīti. na hevaṁ
vattabbe .pe. kammaṁ atthīti. kammakārako atthīti. āmantā.

page number: 068

nibbānaṁ atthīti. nibbānassa kārako atthīti. na hevaṁ vattabbe
.pe. kammaṁ atthīti. kammakārako atthīti. āmantā. mahāpaṭhavī
atthīti .pe. mahāsamuddo atthīti. sinerupabbatarājā atthīti.
āpo atthīti. tejo atthīti. vāyo atthīti. tiṇakaṭṭhavanappatayo
atthīti. tiṇakaṭṭhavanappatīnaṁ kārako atthīti. na
hevaṁ vattabbe .pe. kammaṁ atthīti. kammakārako atthīti.
āmantā. aññaṁ kammaṁ añño kammakārakoti. na hevaṁ vattabbe
.pe. vipāko atthīti. āmantā. vipākapaṭisaṁvedī atthīti.
na hevaṁ vattabbe .pe. vipāko atthīti. vipākapaṭisaṁvedī
atthīti. āmantā. tassa paṭisaṁvedī atthīti. (pts. kvu, 55) na hevaṁ
vattabbe .pe. tassa paṭisaṁvedī atthīti. āmantā. tassa
tasseva natthi dukkhassa antakiriyā natthi vaṭṭūpacchedo natthi
anupādāparinibbānanti. na hevaṁ vattabbe .pe. vipāko
atthīti. vipākapaṭisaṁvedī atthīti. āmantā. puggalo atthīti.
puggalassa paṭisaṁvedī atthīti. na hevaṁ vattabbe .pe. vipāko
atthīti. vipākapaṭisaṁvedī atthīti. āmantā. nibbānaṁ atthīti.
nibbānassa paṭisaṁvedī atthīti. na hevaṁ vattabbe .pe. vipāko
atthīti. vipākapaṭisaṁvedī atthīti. āmantā. mahāpaṭhavī
atthīti .pe. mahāsamuddo atthīti. sinerupabbatarājā atthīti.
āpo atthīti. tejo atthīti. vāyo atthīti. tiṇakaṭṭhavanappatayo

page number: 069

atthīti. tiṇakaṭṭhavanappatīnaṁ paṭisaṁvedī atthīti. na
hevaṁ vattabbe .pe. vipāko atthīti. vipākapaṭisaṁvedī atthīti.
āmantā. añño vipāko añño vipākapaṭisaṁvedīti. na hevaṁ
vattabbe .pe. saṅkhittaṁ.
kalyāṇavaggo paṭhamo.

[165] na vattabbaṁ puggalo upalabbhati sacchikaṭṭhaparamaṭṭhenāti.
āmantā. nanu atthi koci iddhiṁ vikubbatīti. āmantā.
hañci atthi koci iddhiṁ vikubbati tena vata re vattabbe puggalo
upalabbhati sacchikaṭṭhaparamaṭṭhenāti. (pts. kvu, 56) na vattabbaṁ puggalo upalabbhati
sacchikaṭṭhaparamaṭṭhenāti. āmantā. nanu atthi koci dibbāya
sotadhātuyā saddaṁ suṇāti .pe. paracittaṁ jānāti .pe. pubbenivāsaṁ
anussarati .pe. dibbena cakkhunā rūpaṁ passati .pe. āsavānaṁ
khayaṁ sacchikarotīti. āmantā. hañci atthi koci āsavānaṁ khayaṁ
sacchikaroti tena vata re vattabbe puggalo upalabbhati
sacchikaṭṭhaparamaṭṭhenāti. atthi koci iddhiṁ vikubbatīti katvā tena ca
kāraṇena puggalo upalabbhati sacchikaṭṭhaparamaṭṭhenāti. āmantā.
yo iddhiṁ vikubbati sveva puggalo yo iddhiṁ na vikubbati na so
puggaloti. na hevaṁ vattabbe .pe. yo dibbāya sotadhātuyā
saddaṁ suṇāti .pe. yo paracittaṁ jānāti .pe. yo pubbenivāsaṁ
anussarati .pe. yo dibbena cakkhunā rūpaṁ passati .pe. yo

page number: 070

āsavānaṁ khayaṁ sacchikaroti sveva puggalo yo āsavānaṁ khayaṁ na
sacchikaroti na so puggaloti. na hevaṁ vattabbe .pe.
abhiññānuyogo.

[166] na vattabbaṁ puggalo upalabbhati sacchikaṭṭhaparamaṭṭhenāti.
āmantā. nanu mātā atthīti. āmantā. hañci mātā
atthi tena vata re vattabbe puggalo upalabbhati sacchikaṭṭhaparamaṭṭhenāti.
na vattabbaṁ puggalo upalabbhati sacchikaṭṭhaparamaṭṭhenāti.
āmantā. (pts. kvu, 57) nanu pitā atthi .pe. bhātā atthi bhaginī atthi
khattiyo atthi brāhmaṇo atthi vesso atthi suddo atthi
gahaṭṭho atthi pabbajito atthi devo atthi manusso atthīti.
āmantā. hañci manusso atthi tena vata re vattabbe
puggalo upalabbhati sacchikaṭṭhaparamaṭṭhenāti.

[167] mātā atthīti katvā tena ca kāraṇena puggalo
upalabbhati sacchikaṭṭhaparamaṭṭhenāti. āmantā. atthi koci na
mātā hutvā mātā hotīti. āmantā. atthi koci na puggalo
hutvā puggalo hotīti. na hevaṁ vattabbe .pe. atthi koci
na pitā hutvā .pe. na bhātā hutvā na bhaginī hutvā na
khattiyo hutvā na brāhmaṇo hutvā na vesso hutvā na
suddo hutvā na gahaṭṭho hutvā na pabbajito hutvā na
devo hutvā na manusso hutvā manusso hotīti. āmantā.

page number: 071

atthi koci na puggalo hutvā puggalo hotīti. na hevaṁ
vattabbe .pe.

[168] mātā atthīti katvā tena ca kāraṇena puggalo
upalabbhati sacchikaṭṭhaparamaṭṭhenāti. āmantā. atthi koci mātā
hutvā na mātā hotīti. āmantā. atthi koci puggalo
hutvā na puggalo hotīti. na hevaṁ vattabbe .pe. atthi koci
pitā hutvā bhātā hutvā bhaginī hutvā khattiyo hutvā
brāhmaṇo hutvā vesso hutvā suddo hutvā gahaṭṭho
hutvā pabbajito hutvā devo hutvā manusso hutvā na
manusso hotīti. āmantā. atthi koci puggalo hutvā na
puggalo hotīti. na hevaṁ vattabbe .pe.

[169] (pts. kvu, 58) na vattabbaṁ puggalo upalabbhati sacchikaṭṭhaparamaṭṭhenāti.
āmantā. nanu sotāpanno atthīti. āmantā. hañci
sotāpanno atthi tena vata re vattabbe puggalo upalabbhati
sacchikaṭṭhaparamaṭṭhenāti. na vattabbaṁ puggalo upalabbhati sacchikaṭṭha-
paramaṭṭhenāti. āmantā. nanu sakadāgāmī atthi .pe.
anāgāmī atthi .pe. arahā atthi .pe. ubhatobhāgavimutto
atthi paññāvimutto atthi kāyasakkhī atthi diṭṭhippatto
atthi saddhāvimutto atthi dhammānusārī atthi saddhānusārī
atthīti. āmantā. hañci saddhānusārī atthi tena vata re

page number: 072

vattabbe puggalo upalabbhati sacchikaṭṭhaparamaṭṭhenāti.

[170] sotāpanno atthīti katvā tena ca kāraṇena puggalo
upalabbhati sacchikaṭṭhaparamaṭṭhenāti. āmantā. atthi koci na
sotāpanno hutvā sotāpanno hotīti. āmantā. atthi koci
na puggalo hutvā puggalo hotīti. na hevaṁ vattabbe .pe.
atthi koci na sakadāgāmī hutvā na anāgāmī hutvā na arahā
hutvā na ubhatobhāgavimutto hutvā na paññāvimutto hutvā
na kāyasakkhī hutvā na diṭṭhippatto hutvā na saddhāvimutto
hutvā na dhammānusārī hutvā na saddhānusārī hutvā saddhānusārī
hotīti. āmantā. atthi koci na puggalo hutvā puggalo
hotīti. na hevaṁ vattabbe .pe.

[171] sotāpanno atthīti katvā tena ca kāraṇena puggalo
upalabbhati sacchikaṭṭhaparamaṭṭhenāti. āmantā. atthi koci
sotāpanno hutvā na sotāpanno hotīti. āmantā. atthi
koci puggalo hutvā na puggalo hotīti. (pts. kvu, 59) na hevaṁ vattabbe
.pe. atthi koci sakadāgāmī hutvā anāgāmī hutvā na anāgāmī
hotīti. āmantā. atthi koci puggalo hutvā na puggalo
hotīti. na hevaṁ vattabbe .pe.

[172] na vattabbaṁ puggalo upalabbhati sacchikaṭṭhaparamaṭṭhenāti.
āmantā. nanu cattāro purisayugā aṭṭha purisapuggalā atthīti.

page number: 073

āmantā. hañci cattāro purisayugā aṭṭha purisapuggalā atthi
tena vata re vattabbe puggalo upalabbhati sacchikaṭṭhaparamaṭṭhenāti.

[173] cattāro purisayugā aṭṭha purisapuggalā atthīti katvā
tena ca kāraṇena puggalo upalabbhati sacchikaṭṭhaparamaṭṭhenāti.
āmantā. cattāro purisayugā aṭṭha purisapuggalā buddhapātubhāvā
pātubhavantīti. āmantā. puggalo buddhapātubhāvā pātubhavatīti.
na hevaṁ vattabbe .pe. puggalo buddhapātubhāvā pātubhavatīti.
āmantā. buddhassa bhagavato parinibbute ucchinno puggalo
natthi puggaloti. na hevaṁ vattabbe .pe.

[174] puggalo upalabbhati sacchikaṭṭhaparamaṭṭhenāti. āmantā.
puggalo saṅkhatoti. na hevaṁ vattabbe .pe. puggalo asaṅkhatoti.
na hevaṁ vattabbe .pe. puggalo nevasaṅkhato nāsaṅkhatoti. na
hevaṁ vattabbe .pe. puggalo nevasaṅkhato nāsaṅkhatoti. (pts. kvu, 60) āmantā.
saṅkhatañca asaṅkhatañca ṭhapetvā atthaññā tatiyā koṭīti. na
hevaṁ vattabbe .pe. saṅkhatañca asaṅkhatañca ṭhapetvā atthaññā
tatiyā koṭīti. āmantā. nanu vuttaṁ bhagavatā dvemā bhikkhave
dhātuyo katamā dve saṅkhatā ca dhātu asaṅkhatā ca dhātu imā
kho bhikkhave dve dhātuyoti attheva suttantoti. āmantā.
tena hi na vattabbaṁ saṅkhatañca asaṅkhatañca ṭhapetvā atthaññā
tatiyā koṭīti. puggalo nevasaṅkhato nāsaṅkhatoti. āmantā.

page number: 074

aññaṁ saṅkhataṁ aññaṁ asaṅkhataṁ añño puggaloti. na hevaṁ
vattabbe .pe. khandhā saṅkhatā nibbānaṁ asaṅkhataṁ puggalo
nevasaṅkhato nāsaṅkhatoti. āmantā. aññe khandhā aññaṁ
nibbānaṁ añño puggalo. na hevaṁ vattabbe .pe. rūpaṁ
saṅkhataṁ nibbānaṁ asaṅkhataṁ puggalo nevasaṅkhato nāsaṅkhatoti.
āmantā. aññaṁ rūpaṁ aññaṁ nibbānaṁ añño puggaloti.
na hevaṁ vattabbe .pe. vedanā .pe. saññā .pe. saṅkhārā
.pe. viññāṇaṁ saṅkhataṁ nibbānaṁ asaṅkhataṁ puggalo nevasaṅkhato
nāsaṅkhatoti. āmantā. aññaṁ viññāṇaṁ aññaṁ nibbānaṁ
añño puggaloti. na hevaṁ vattabbe .pe.

[175] puggalassa uppādo paññāyati vayo paññāyati
ṭhitassa aññathattaṁ paññāyatīti. āmantā. puggalo saṅkhatoti.
na hevaṁ vattabbe .pe. vuttaṁ bhagavatā tīṇimāni bhikkhave saṅkhatassa
saṅkhatalakkhaṇāni saṅkhatānaṁ bhikkhave dhammānaṁ uppādo paññāyati
vayo paññāyati ṭhitānaṁ aññathattaṁ paññāyatīti 1- puggalassa
uppādo paññāyati vayo paññāyati ṭhitassa aññathattaṁ
paññāyati tena hi puggalo saṅkhatoti. puggalassa na uppādo
paññāyati na vayo paññāyati na ṭhitassa aññathattaṁ paññāyatīti.
āmantā. puggalo asaṅkhatoti. na hevaṁ vattabbe .pe.

footnote: 1 aṁ. tika. 193 saṁsandanaṁ.

page number: 075

vuttaṁ bhagavatā tīṇimāni bhikkhave asaṅkhatassa asaṅkhatalakkhaṇāni
asaṅkhatānaṁ bhikkhave dhammānaṁ na uppādo paññāyati na vayo
paññāyati na ṭhitānaṁ aññathattaṁ paññāyatīti puggalassa na
uppādo paññāyati na vayo paññāyati na ṭhitassa aññathattaṁ
paññāyati tena hi puggalo asaṅkhatoti.

[176] parinibbuto puggalo atthatthamhi natthatthamhīti.
atthatthamhīti. parinibbuto puggalo sassatoti. na hevaṁ vattabbe
.pe. natthatthamhīti. parinibbuto puggalo ucchinnoti. na hevaṁ
vattabbe .pe.

[177] puggalo kiṁ nissāya tiṭṭhatīti. bhavaṁ nissāya tiṭṭhatīti.
bhavo anicco saṅkhato paṭiccasamuppanno khayadhammo vayadhammo virāgadhammo
nirodhadhammo vipariṇāmadhammoti. āmantā. puggalopi anicco
saṅkhato paṭiccasamuppanno khayadhammo vayadhammo virāgadhammo nirodhadhammo
vipariṇāmadhammoti. na hevaṁ vattabbe .pe.

[178] na vattabbaṁ puggalo upalabbhati sacchikaṭṭhaparamaṭṭhenāti.
āmantā. nanu atthi koci sukhaṁ vedanaṁ vediyamāno sukhaṁ vedanaṁ
vediyāmīti pajānātīti. (pts. kvu, 62) āmantā. hañci atthi koci sukhaṁ vedanaṁ
vediyamāno sukhaṁ vedanaṁ vediyāmīti pajānāti tena vata re vattabbe
puggalo upalabbhati sacchikaṭṭhaparamaṭṭhenāti. na vattabbaṁ puggalo
upalabbhati sacchikaṭṭhaparamaṭṭhenāti. āmantā. nanu atthi koci

page number: 076

dukkhaṁ vedanaṁ vediyamāno .pe. adukkhamasukhaṁ vedanaṁ vediyamāno
adukkhamasukhaṁ vedanaṁ vediyāmīti pajānātīti. āmantā. hañci atthi
koci adukkhamasukhaṁ vedanaṁ vediyamāno adukkhamasukhaṁ vedanaṁ vediyāmīti
pajānāti tena vata re vattabbe puggalo upalabbhati sacchikaṭṭhaparamaṭṭhenāti.
atthi koci sukhaṁ vedanaṁ vediyamāno sukhaṁ vedanaṁ
vediyāmīti pajānātīti katvā tena ca kāraṇena puggalo upalabbhati
sacchikaṭṭhaparamaṭṭhenāti. āmantā. yo sukhaṁ vedanaṁ vediyamāno
sukhaṁ vedanaṁ vediyāmīti pajānāti sveva puggalo yo sukhaṁ vedanaṁ
vediyamāno sukhaṁ vedanaṁ vediyāmīti na pajānāti na so puggaloti.
na hevaṁ vattabbe .pe. yo dukkhaṁ vedanaṁ vediyamāno .pe.
yo adukkhamasukhaṁ vedanaṁ vediyamāno adukkhamasukhaṁ vedanaṁ vediyāmīti
pajānāti sveva puggalo yo adukkhamasukhaṁ vedanaṁ vediyamāno
adukkhamasukhaṁ vedanaṁ vediyāmīti na pajānāti na so puggaloti. na
hevaṁ vattabbe .pe. atthi koci sukhaṁ vedanaṁ vediyamāno sukhaṁ
vedanaṁ vediyāmīti pajānātīti katvā tena ca kāraṇena puggalo
upalabbhati sacchikaṭṭhaparamaṭṭhenāti. āmantā. aññā sukhā
vedanā añño sukhaṁ vedanaṁ vediyamāno sukhaṁ vedanaṁ vediyāmīti
pajānātīti. na hevaṁ vattabbe .pe. (pts. kvu, 63) aññā dukkhā vedanā
.pe. aññā adukkhamasukhā vedanā añño adukkhamasukhaṁ vedanaṁ
vediyamāno adukkhamasukhaṁ vedanaṁ vediyāmīti pajānātīti. na hevaṁ

page number: 077

vattabbe .pe.

[179] na vattabbaṁ puggalo upalabbhati sacchikaṭṭhaparamaṭṭhenāti.
āmantā. nanu atthi koci kāye kāyānupassī viharatīti. āmantā.
hañci atthi koci kāye kāyānupassī viharati tena vata re vattabbe
puggalo upalabbhati sacchikaṭṭhaparamaṭṭhenāti. na vattabbaṁ puggalo
upalabbhati sacchikaṭṭhaparamaṭṭhenāti. āmantā. nanu atthi koci
vedanāsu .pe. citte .pe. dhammesu dhammānupassī viharatīti.
āmantā. hañci atthi koci dhammesu dhammānupassī viharati tena
vata re vattabbe puggalo upalabbhati sacchikaṭṭhaparamaṭṭhenāti.
atthi koci kāye kāyānupassī viharatīti katvā tena ca kāraṇena
puggalo upalabbhati sacchikaṭṭhaparamaṭṭhenāti. āmantā. yo
kāye kāyānupassī viharati sveva puggalo yo na kāye kāyānupassī
viharati na so puggaloti. na hevaṁ vattabbe .pe. yo vedanāsu
.pe. citte .pe. dhammesu dhammānupassī viharati sveva puggalo
yo na dhammesu dhammānupassī viharati na so puggaloti. na hevaṁ
vattabbe .pe. atthi koci kāye kāyānupassī viharatīti katvā
tena ca kāraṇena puggalo upalabbhati sacchikaṭṭhaparamaṭṭhenāti.
āmantā. añño kāyo añño kāye kāyānupassī viharatīti.
na hevaṁ vattabbe .pe. (pts. kvu, 64) aññā vedanā .pe. aññaṁ cittaṁ
.pe. aññe dhammā añño dhammesu dhammānupassī viharatīti.

page number: 078

na hevaṁ vattabbe .pe.

[180] puggalo upalabbhati sacchikaṭṭhaparamaṭṭhenāti. āmantā.
nanu vuttaṁ bhagavatā
suññato lokaṁ avekkhassu mogharāja sadā sato
attānudiṭṭhiṁ ūhacca evaṁ maccutaro siyā
evaṁ lokaṁ avekkhantaṁ maccurājā na passatīti 1-
attheva suttantoti. āmantā. tena hi na vattabbaṁ puggalo
upalabbhati sacchikaṭṭhaparamaṭṭhenāti.

[181] puggalo avekkhatīti. āmantā. saha rūpena avekkhatīti
vinā rūpena avekkhatīti. saha rūpena avekkhatīti. taṁ jīvaṁ taṁ
sarīranti. na hevaṁ vattabbe .pe. vinā rūpena avekkhatīti.
aññaṁ jīvaṁ aññaṁ sarīranti. na hevaṁ vattabbe .pe. puggalo
avekkhatīti. āmantā. abbhantaragato avekkhatīti bahiddhā
nikkhamitvā avekkhatīti. abbhantaragato avekkhatīti. taṁ jīvaṁ taṁ
sarīranti. na hevaṁ vattabbe .pe. bahiddhā nikkhamitvā avekkhatīti.
aññaṁ jīvaṁ aññaṁ sarīranti. na hevaṁ vattabbe .pe.

[182] (pts. kvu, 65) na vattabbaṁ puggalo upalabbhati sacchikaṭṭhaparamaṭṭhenāti.
āmantā. nanu bhagavā saccavādī kālavādī bhūtavādī tathavādī
avitathavādī anaññathavādīti. āmantā. vuttaṁ bhagavatā atthi

footnote: 1 khu, su. 549.

page number: 079

puggalo attahitāya paṭipannoti 1- attheva suttantoti. āmantā.
tena hi puggalo upalabbhati sacchikaṭṭhaparamaṭṭhenāti. na vattabbaṁ
puggalo upalabbhati sacchikaṭṭhaparamaṭṭhenāti. āmantā. nanu bhagavā
saccavādī kālavādī bhūtavādī tathavādī avitathavādī anaññathavādīti.
āmantā. vuttaṁ bhagavatā ekapuggalo bhikkhave loke uppajjamāno
uppajjati bahujanahitāya bahujanasukhāya lokānukampāya atthāya hitāya
sukhāya devamanussānanti 2- attheva suttantoti. āmantā.
tena hi puggalo upalabbhati sacchikaṭṭhaparamaṭṭhenāti.

[183] puggalo upalabbhati sacchikaṭṭhaparamaṭṭhenāti. āmantā.
nanu bhagavā saccavādī kālavādī bhūtavādī tathavādī avitathavādī anaññathavādīti.
āmantā. vuttaṁ bhagavatā sabbe dhammā anattāti 3-
attheva suttantoti. āmantā. tena hi na vattabbaṁ puggalo
upalabbhati sacchikaṭṭhaparamaṭṭhenāti.

[184] puggalo upalabbhati sacchikaṭṭhaparamaṭṭhenāti. āmantā.
nanu bhagavā saccavādī kālavādī bhūtavādī tathavādī avitathavādī
anaññathavādīti. āmantā. vuttaṁ bhagavatā dukkhameva uppajjamānaṁ
uppajjati dukkhameva nirujjhamānaṁ nirujjhatīti na kaṅkhati na vicikicchati.
aparapaccayā ñāṇamevassa ettha hoti ettāvatā kho kaccāna sammādiṭṭhi
hotīti 4- attheva suttantoti. āmantā. tena hi na

footnote: 1 abhi. pu. 167-193. 2 aṁ. eka. 28. 3 khu. khu. 43. 4 saṁ. ni. 21.

page number: 080

vattabbaṁ puggalo upalabbhati sacchikaṭṭhaparamaṭṭhenāti.

[185] puggalo upalabbhati sacchikaṭṭhaparamaṭṭhenāti. āmantā.
nanu vajirā bhikkhunī māraṁ pāpimantaṁ etadavoca
kiṁ nu sattoti paccesi māra diṭṭhigataṁ nu te
suddhasaṅkhārapuñjoyaṁ na yidha sattūpalabbhati
yathā hi aṅgasambhārā hoti saddo ratho iti
evaṁ khandhesu santesu hoti sattoti sammati
dukkhameva hi sambhoti dukkhaṁ tiṭṭhati veti ca
nāññatra dukkhā sambhoti nāññatra dukkhā nirujjhatīti 1-
attheva suttantoti. āmantā. tena hi na vattabbaṁ puggalo
upalabbhati sacchikaṭṭhaparamaṭṭhenāti.

[186] puggalo upalabbhati sacchikaṭṭhaparamaṭṭhenāti. āmantā.
nanu āyasmā ānando bhagavantaṁ etadavoca (pts. kvu, 67) suñño loko
suñño lokoti bhante vuccati kittāvatā nukho bhante suñño
lokoti vuccatīti yasmā kho ānanda suññaṁ attena vā attaniyena
vā tasmā suñño lokoti vuccati kiñcānanda suññaṁ attena vā
attaniyena vā cakkhuṁ kho ānanda suññaṁ attena vā attaniyena
vā rūpā suññā .pe. cakkhuviññāṇaṁ suññaṁ .pe. cakkhusamphasso
suñño .pe. yampidaṁ cakkhusamphassapaccayā uppajjati

footnote: 1 saṁ. sa. 198.

page number: 081

vedayitaṁ sukhaṁ vā dukkhaṁ vā adukkhamasukhaṁ vā tampi suññaṁ attena
vā attaniyena vā sotaṁ suññaṁ .pe. saddā suññā .pe.
ghānaṁ suññaṁ ... gandhā suññā .pe. jivhā suññā ... rasā suññā
.pe. kāyo suñño ... phoṭṭhabbā suññā .pe. mano suñño ...
dhammā suññā ... manoviññāṇaṁ suññaṁ ... manosamphasso suñño .pe.
yampidaṁ manosamphassapaccayā uppajjati vedayitaṁ sukhaṁ vā dukkhaṁ vā
adukkhamasukhaṁ vā tampi suññaṁ attena vā attaniyena vā yasmā
kho ānanda suññaṁ attena vā attaniyena vā tasmā suñño
lokoti vuccatīti 1- attheva suttantoti. āmantā. tena hi
na vattabbaṁ puggalo upalabbhati sacchikaṭṭhaparamaṭṭhenāti.

[187] puggalo upalabbhati sacchikaṭṭhaparamaṭṭhenāti. āmantā.
nanu bhagavā saccavādī kālavādī bhūtavādī tathavādī avitathavādī
anaññathavādīti. āmantā. vuttaṁ bhagavatā attani vā bhikkhave sati
attaniyaṁ meti assāti evaṁ bhante attaniye vā bhikkhave sati
attā meti assāti evaṁ bhante attani ca bhikkhave attaniye ca
saccato thetato anupalabbhiyamāne yamidaṁ diṭṭhiṭṭhānaṁ so loko so
attā so pecca bhavissāmi nicco dhuvo sassato avipariṇāmadhammo
sassatisamaṁ tatheva ṭhassāmīti nanvāyaṁ bhikkhave kevalo paripūro
bāladhammoti kiñci no siyā bhante kevalo hi bhante paripūro

footnote: 1 khu. pa. 433.

page number: 082

bāladhammoti 1- attheva suttantoti. āmantā. tena hi na
vattabbaṁ puggalo upalabbhati sacchikaṭṭhaparamaṭṭhenāti.

[188] (pts. kvu, 68) puggalo upalabbhati sacchikaṭṭhaparamaṭṭhenāti. āmantā.
nanu bhagavā saccavādī kālavādī bhūtavādī tathavādī avitathavādī
anaññathavādīti. āmantā. vuttaṁ bhagavatā tayome seniya satthāro
santo saṁvijjamānā lokasmiṁ katame tayo idha seniya ekacco satthā
diṭṭhe ceva dhamme attānaṁ saccato thetato paññapeti abhisamparāyañca
attānaṁ saccato thetato paññapeti idha pana seniya
ekacco satthā diṭṭheva hi kho dhamme attānaṁ saccato thetato
paññapeti no ca kho abhisamparāyaṁ attānaṁ saccato thetato
paññapeti idha pana seniya ekacco satthā diṭṭhe ceva dhamme
attānaṁ saccato thetato na paññapeti abhisamparāyañca attānaṁ
saccato thetato na paññapeti tatra seniya yvāyaṁ satthā diṭṭhe
ceva dhamme attānaṁ saccato thetato paññapeti abhisamparāyañca
attānaṁ saccato thetato paññapeti ayaṁ vuccati seniya satthā
sassatavādo tatra seniya yvāyaṁ satthā diṭṭheva hi kho dhamme attānaṁ
saccato thetato paññapeti no ca kho abhisamparāyaṁ attānaṁ
saccato thetato paññapeti ayaṁ vuccati seniya satthā ucchedavādo
tatra seniya yvāyaṁ satthā diṭṭhe ceva dhamme attānaṁ saccato

footnote: 1 ma. mū. 260.

page number: 083

thetato na paññapeti abhisamparāyañca attānaṁ saccato thetato
na paññapeti ayaṁ vuccati seniya satthā sammāsambuddho ime kho
seniya tayo satthāro santo saṁvijjamānā lokasminti attheva
suttantoti. āmantā. tena hi na vattabbaṁ puggalo upalabbhati
sacchikaṭṭhaparamaṭṭhenāti.

[189] puggalo upalabbhati sacchikaṭṭhaparamaṭṭhenāti. āmantā.
nanu bhagavā saccavādī kālavādī bhūtavādī tathavādī avitathavādī
anaññathavādīti. āmantā. vuttaṁ bhagavatā sappikumbhoti. (pts. kvu, 69) āmantā.
atthi koci sappissa kumbhaṁ karotīti. na hevaṁ vattabbe.
tena hi na vattabbaṁ puggalo upalabbhati sacchikaṭṭhaparamaṭṭhenāti.

[190] puggalo upalabbhati sacchikaṭṭhaparamaṭṭhenāti. āmantā.
nanu bhagavā saccavādī kālavādī bhūtavādī tathavādī avitathavādī
anaññathavādīti. āmantā. vuttaṁ bhagavatā telakumbho madhukumbho
phāṇitakumbho khīrakumbho udakakumbho pānīyathālakaṁ pānīyakosakaṁ
pānīyasarāvakaṁ niccabhattaṁ dhuvayāgūti. āmantā. atthi kāci yāgu
niccā dhuvā sassatā avipariṇāmadhammāti. na hevaṁ vattabbe. tena
hi na vattabbaṁ puggalo upalabbhati sacchikaṭṭhaparamaṭṭhenāti. saṅkhittaṁ.
puggalakathā
aṭṭhaniggahapeyyālā sandhāvaniyā upādāya
cittena pañcamaṁ kalyāṇaṁ iddhi suttāharaṇena aṭṭhamaṁ.
-------

page number: 084

parihānikathā

[191] parihāyati arahā arahattāti. āmantā. sabbattha
arahā arahattā parihāyatīti. na hevaṁ vattabbe .pe. sabbattha
arahā arahattā parihāyatīti. āmantā. sabbattha arahato
parihānīti. na hevaṁ vattabbe .pe. parihāyati arahā arahattāti.
āmantā. sabbadā arahā arahattā parihāyatīti. na
hevaṁ vattabbe .pe. sabbadā arahā arahattā parihāyatīti.
āmantā. sabbadā arahato parihānīti. na hevaṁ vattabbe
.pe. parihāyati arahā arahattāti. āmantā. sabbeva
arahanto arahattā parihāyantīti. na hevaṁ vattabbe .pe.
sabbeva arahanto arahattā parihāyantīti. āmantā.
sabbesaññeva arahantānaṁ parihānīti. na hevaṁ vattabbe .pe.

[192] parihāyati arahā arahattāti. āmantā. arahā
arahattā parihāyamāno catūhi phalehi parihāyatīti. na hevaṁ
vattabbe .pe. catūhi satasahassehi seṭṭhī seṭṭhittaṁ kārento
satasahasse parihīne seṭṭhittā parihīno hotīti. āmantā.
sabbasāpateyyā parihīno hotīti. na hevaṁ vattabbe. catūhi
satasahassehi seṭṭhī seṭṭhittaṁ kārento satasahasse parihīne bhabbo
sabbasāpateyyā parihāyitunti. āmantā. arahā arahattā

page number: 085

parihāyamāno bhabbo catūhi phalehi parihāyitunti. na hevaṁ
vattabbe .pe.

[193] parihāyati arahā arahattāti. āmantā. parihāyati
sotāpanno sotāpattiphalāti. (pts. kvu, 71) na hevaṁ vattabbe .pe. parihāyati
arahā arahattāti. āmantā. parihāyati sakadāgāmī sakadāgāmiphalāti.
na hevaṁ vattabbe .pe. parihāyati arahā arahattāti.
āmantā. parihāyati anāgāmī anāgāmiphalāti. na hevaṁ
vattabbe .pe.

[194] parihāyati anāgāmī anāgāmiphalāti. āmantā.
parihāyati sotāpanno sotāpattiphalāti. na hevaṁ vattabbe .pe.
parihāyati anāgāmī anāgāmiphalāti. āmantā. parihāyati
sakadāgāmī sakadāgāmiphalāti. na hevaṁ vattabbe .pe.

[195] parihāyati sakadāgāmī sakadāgāmiphalāti. āmantā.
parihāyati sotāpanno sotāpattiphalāti. na hevaṁ vattabbe .pe.

[196] na parihāyati sotāpanno sotāpattiphalāti. āmantā.
na parihāyati arahā arahattāti. na hevaṁ vattabbe .pe. na
parihāyati sakadāgāmī sakadāgāmiphalāti. āmantā. na parihāyati
arahā arahattāti. na hevaṁ vattabbe .pe. na parihāyati
anāgāmī anāgāmiphalāti. āmantā. na parihāyati arahā
arahattāti. na hevaṁ vattabbe .pe.

page number: 086

[197] na parihāyati sotāpanno sotāpattiphalāti. āmantā.
na parihāyati anāgāmī anāgāmiphalāti. na hevaṁ vattabbe .pe.
na parihāyati sakadāgāmī sakadāgāmiphalāti. (pts. kvu, 72) āmantā. na parihāyati
anāgāmī anāgāmiphalāti. na hevaṁ vattabbe .pe.

[198] na parihāyati sotāpanno sotāpattiphalāti. āmantā.
na parihāyati sakadāgāmī sakadāgāmiphalāti. na hevaṁ vattabbe .pe.

[199] parihāyati arahā arahattāti. āmantā. arahā
arahattā parihāyamāno kattha saṇṭhātīti. anāgāmiphaleti.
anāgāmī anāgāmiphalā parihāyamāno kattha saṇṭhātīti. sakadāgāmiphaleti.
sakadāgāmī sakadāgāmī sakadāgāmiphalā parihāyamāno kattha
saṇṭhātīti. sotāpattiphaleti. sotāpanno sotāpattiphalā
parihāyamāno puthujjanabhūmiyaṁ saṇṭhātīti. na hevaṁ vattabbe.
ājānāhi niggahaṁ hañci arahā arahattā parihāyamāno anāgāmiphale
saṇṭhāti anāgāmī anāgāmiphalā parihāyamāno sakadāgāmiphale
saṇṭhāti sakadāgāmī sakadāgāmiphalā parihāyamāno sotāpattiphale
saṇṭhāti tena vata re vattabbe sotāpanno sotāpattiphalā
parihāyamāno puthujjanabhūmiyaṁ saṇṭhātīti.

[200] arahā arahattā parihāyamāno sotāpattiphale saṇṭhātīti.
āmantā. sotāpattiphalassa anantarā arahattaññeva sacchikarotīti.
na hevaṁ vattabbe .pe. parihāyati arahā arahattāti. āmantā.

page number: 087

parihāyati sotāpanno sotāpattiphalāti. na hevaṁ vattabbe. (pts. kvu, 73) kassa
bahutarā kilesā pahīnā arahato vā sotāpannassa vāti. arahato.
hañci arahato bahutarā kilesā pahīnā parihāyati arahā arahattā
tena vata re vattabbe parihāyati sotāpanno sotāpattiphalāti.

[201] parihāyati arahā arahattāti. āmantā. parihāyati
sakadāgāmī sakadāgāmiphalāti. na hevaṁ vattabbe. kassa bahutarā
kilesā pahīnā arahato vā sakadāgāmissa vāti. arahato.
hañci arahato bahutarā kilesā pahīnā parihāyati arahā arahattā
tena vata re vattabbe parihāyati sakadāgāmī sakadāgāmiphalāti.

[202] parihāyati arahā arahattāti. āmantā. parihāyati
anāgāmī anāgāmiphalāti. na hevaṁ vattabbe. kassa bahutarā
kilesā pahīnā arahato vā anāgāmissa vāti. arahato.
hañci arahato bahutarā kilesā pahīnā parihāyati arahā arahattā
tena vata re vattabbe parihāyati anāgāmī anāgāmiphalāti.

[203] parihāyati anāgāmī anāgāmiphalāti. āmantā.
parihāyati sotāpanno sotāpattiphalāti. na hevaṁ vattabbe.
kassa bahutarā kilesā pahīnā anāgāmissa vā sotāpannassa vāti.
anāgāmissa. hañci anāgāmissa bahutarā kilesā pahīnā parihāyati
anāgāmī anāgāmiphalā tena vata re vattabbe parihāyati sotāpanno
sotāpattiphalāti.

page number: 088

[204] parihāyati anāgāmī anāgāmiphalāti. āmantā.
parihāyati sakadāgāmī sakadāgāmiphalāti. na hevaṁ vattabbe.
kassa bahutarā kilesā pahīnā anāgāmissa vā sakadāgāmissa vāti.
anāgāmissa. hañci anāgāmissa bahutarā kilesā pahīnā parihāyati
anāgāmī anāgāmiphalā tena vata re vattabbe parihāyati sakadāgāmī
sakadāgāmiphalāti.

[205] parihāyati sakadāgāmī sakadāgāmiphalāti. āmantā.
parihāyati sotāpanno sotāpattiphalāti. na hevaṁ vattabbe.
kassa bahutarā kilesā pahīnā sakadāgāmissa vā sotāpannassa
vāti. sakadāgāmissa. hañci sakadāgāmissa bahutarā kilesā
pahīnā parihāyati sakadāgāmī sakadāgāmiphalā tena vata re vattabbe
parihāyati sotāpanno sotāpattiphalāti.

[206] parihāyati arahā arahattāti. āmantā. parihāyati
sotāpanno sotāpattiphalāti. na hevaṁ vattabbe. kassa adhimattā
maggabhāvanā arahato vā sotāpannassa vāti. arahato. hañci
arahato adhimattā maggabhāvanā parihāyati arahā arahattā tena
vata re vattabbe parihāyati sotāpanno sotāpattiphalāti.

[207] parihāyati arahā arahattāti. āmantā. parihāyati
sotāpanno sotāpattiphalāti. na hevaṁ vattabbe. kassa adhimattā
satipaṭṭhānabhāvanā .pe. sammappadhānabhāvanā iddhipādabhāvanā

page number: 089

indriyabhāvanā balabhāvanā bojjhaṅgabhāvanā arahato vā sotāpannassa
vāti. arahato. hañci arahato adhimattā bojjhaṅgabhāvanā
parihāyati arahā arahattā tena vata re vattabbe
parihāyati sotāpanno sotāpattiphalāti.

[208] (pts. kvu, 75) parihāyati arahā arahattāti. āmantā. parihāyati
sakadāgāmī sakadāgāmiphalāti. na hevaṁ vattabbe. kassa adhimattā
maggabhāvanā .pe. bojjhaṅgabhāvanā arahato vā sakadāgāmissa
vāti. arahato. hañci arahato adhimattā bojjhaṅgabhāvanā
parihāyati arahā arahattā tena vata re vattabbe parihāyati
sakadāgāmī sakadāgāmiphalāti.

[209] parihāyati arahā arahattāti. āmantā. parihāyati
anāgāmī anāgāmiphalāti. na hevaṁ vattabbe. kassa adhimattā
maggabhāvanā .pe. bojjhaṅgabhāvanā arahato vā anāgāmissa
vāti. arahato. hañci arahato adhimattā bojjhaṅgabhāvanā
parihāyati arahā arahattā tena vata re vattabbe parihāyati
anāgāmī anāgāmiphalāti.

[210] parihāyati anāgāmī anāgāmiphalāti. āmantā.
parihāyati sotāpanno sotāpattiphalāti. na hevaṁ vattabbe.
kassa adhimattā maggabhāvanā .pe. bojjhaṅgabhāvanā anāgāmissa
vā sotāpannassa vāti. anāgāmissa. hañci anāgāmissa

page number: 090

adhimattā bojjhaṅgabhāvanā parihāyati anāgāmī anāgāmiphalā tena
vata re vattabbe parihāyati sotāpanno sotāpattiphalāti.

[211] parihāyati anāgāmī anāgāmiphalāti. āmantā.
parihāyati sakadāgāmī sakadāgāmiphalāti. na hevaṁ vattabbe.
kassa adhimattā maggabhāvanā .pe. bojjhaṅgabhāvanā anāgāmissa
vā sakadāgāmissa vāti. anāgāmissa. hañci anāgāmissa
adhimattā bojjhaṅgabhāvanā parihāyati (pts. kvu, 76) anāgāmī anāgāmiphalā tena
vata re vattabbe parihāyati sakadāgāmī sakadāgāmiphalāti.

[212] parihāyati sakadāgāmī sakadāgāmiphalāti. āmantā.
parihāyati sotāpanno sotāpattiphalāti. na hevaṁ vattabbe.
kassa adhimattā maggabhāvanā .pe. bojjhaṅgabhāvanā sakadāgāmissa
vā sotāpannassa vāti. sakadāgāmissa. hañci sakadāgāmissa
adhimattā bojjhaṅgabhāvanā parihāyati sakadāgāmī sakadāgāmiphalā
tena vata re vattabbe parihāyati sotāpanno sotāpattiphalāti.

[213] arahatā dukkhaṁ diṭṭhaṁ parihāyati arahā arahattāti.
āmantā. sotāpannena dukkhaṁ diṭṭhaṁ parihāyati sotāpanno
sotāpattiphalāti. na hevaṁ vattabbe .pe. arahatā samudayo
diṭṭho parihāyati arahā arahattāti. āmantā. sotāpannena
samudayo diṭṭho parihāyati sotāpanno sotāpattiphalāti. na
hevaṁ vattabbe .pe. arahatā nirodho diṭṭho parihāyati arahā

page number: 091

arahattāti. āmantā. sotāpannena nirodho diṭṭho parihāyati
sotāpanno sotāpattiphalāti. na hevaṁ vattabbe .pe. arahatā
maggo diṭṭho parihāyati arahā arahattāti. āmantā.
sotāpannena maggo diṭṭho parihāyati sotāpanno sotāpattiphalāti.
na hevaṁ vattabbe .pe. arahatā cattāri saccāni diṭṭhāni parihāyati
arahā arahattāti. āmantā. sotāpannena cattāri saccāni
diṭṭhāni parihāyati sotāpanno sotāpattiphalāti. (pts. kvu, 77) na hevaṁ
vattabbe .pe.

[214] arahatā dukkhaṁ diṭṭhaṁ parihāyati arahā arahattāti.
āmantā. sakadāgāminā dukkhaṁ diṭṭhaṁ parihāyati sakadāgāmī
sakadāgāmiphalāti. na hevaṁ vattabbe .pe. arahatā samudayo
diṭṭho .pe. nirodho diṭṭho .pe. maggo diṭṭho .pe.
cattāri saccāni diṭṭhāni parihāyati arahā arahattāti. āmantā.
sakadāgāminā cattāri saccāni diṭṭhāni parihāyati sakadāgāmī
sakadāgāmiphalāti. na hevaṁ vattabbe .pe.

[215] arahatā dukkhaṁ diṭṭhaṁ parihāyati arahā arahattāti.
āmantā. anāgāminā dukkhaṁ diṭṭhaṁ parihāyati anāgāmī anāgāmiphalāti.
na hevaṁ vattabbe .pe. arahatā samudayo diṭṭho .pe.
nirodho diṭṭho .pe. maggo diṭṭho .pe. cattāri saccāni diṭṭhāni
parihāyati arahā arahattāti. āmantā. anāgāminā cattāri

page number: 092

saccāni diṭṭhāni parihāyati anāgāmī anāgāmiphalāti. na hevaṁ
vattabbe .pe.

[216] anāgāminā dukkhaṁ diṭṭhaṁ parihāyati anāgāmī
anāgāmiphalāti. āmantā. sotāpannena dukkhaṁ diṭṭhaṁ parihāyati
sotāpanno sotāpattiphalāti. na hevaṁ vattabbe .pe. anāgāminā
samudayo diṭṭho .pe. nirodho diṭṭho .pe. maggo diṭṭho
.pe. cattāri saccāni diṭṭhāni parihāyati anāgāmī anāgāmiphalāti.
āmantā. sotāpannena cattāri saccāni diṭṭhāni
parihāyati sotāpanno sotāpattiphalāti. na hevaṁ vattabbe .pe.
anāgāminā dukkhaṁ diṭṭhaṁ parihāyati anāgāmī anāgāmiphalāti.
āmantā. sakadāgāminā dukkhaṁ diṭṭhaṁ parihāyati sakadāgāmī
sakadāgāmiphalāti. na hevaṁ vattabbe .pe. anāgāminā samudayo
diṭṭho .pe. nirodho diṭṭho .pe. maggo diṭṭho .pe.
cattāri saccāni diṭṭhāni parihāyati anāgāmī anāgāmiphalāti.
āmantā. sakadāgāminā cattāri saccāni diṭṭhāni parihāyati
sakadāgāmī sakadāgāmiphalāti. na hevaṁ vattabbe .pe.

[217] sakadāgāminā dukkhaṁ diṭṭhaṁ parihāyati sakadāgāmī
sakadāgāmiphalāti. āmantā. sotāpannena dukkhaṁ diṭṭhaṁ parihāyati
sotāpanno sotāpattiphalāti. na hevaṁ vattabbe .pe. sakadāgāminā
samudayo diṭṭho .pe. nirodho diṭṭho .pe. maggo diṭṭho .pe.

page number: 093

cattāri saccāni diṭṭhāni parihāyati sakadāgāmī sakadāgāmiphalāti.
āmantā. sotāpannena cattāri saccāni diṭṭhāni parihāyati
sotāpanno sotāpattiphalāti. na hevaṁ vattabbe .pe.

[218] sotāpannena dukkhaṁ diṭṭhaṁ na parihāyati sotāpanno
sotāpattiphalāti. āmantā. arahatā dukkhaṁ diṭṭhaṁ na parihāyati
arahā arahattāti. na hevaṁ vattabbe .pe. sotāpannena samudayo
diṭṭho .pe. nirodho diṭṭho .pe. maggo diṭṭho .pe. cattāri
saccāni diṭṭhāni na parihāyati sotāpanno sotāpattiphalāti.
āmantā. arahatā cattāri saccāni diṭṭhāni na parihāyati
arahā arahattāti. (pts. kvu, 79) na hevaṁ vattabbe .pe.

[219] sakadāgāminā dukkhaṁ diṭṭhaṁ .pe. cattāri saccāni
diṭṭhāni na parihāyati sakadāgāmī sakadāgāmiphalāti. āmantā.
arahatā cattāri saccāni diṭṭhāni na parihāyati arahā arahattāti.
na hevaṁ vattabbe .pe.

[220] anāgāminā dukkhaṁ diṭṭhaṁ .pe. cattāri saccāni
diṭṭhāni na parihāyati anāgāmī anāgāmiphalāti. āmantā.
arahatā cattāri saccāni diṭṭhāni na parihāyati arahā arahattāti.
na hevaṁ vattabbe .pe.

[221] sotāpannena dukkhaṁ diṭṭhaṁ .pe. cattāri saccāni diṭṭhāni
na parihāyati sotāpanno sotāpattiphalāti. āmantā. anāgāminā

page number: 094

dukkhaṁ diṭṭhaṁ .pe. cattāri saccāni diṭṭhāni na parihāyati anāgāmī
anāgāmiphalāti. na hevaṁ vattabbe .pe.

[222] sakadāgāminā dukkhaṁ diṭṭhaṁ .pe. cattāri saccāni
diṭṭhāni na parihāyati sakadāgāmī sakadāgāmiphalāti. āmantā.
anāgāminā dukkhaṁ diṭṭhaṁ .pe. cattāri saccāni diṭṭhāni na
parihāyati anāgāmī anāgāmiphalāti. na hevaṁ vattabbe .pe.

[223] sotāpannena dukkhaṁ diṭṭhaṁ .pe. cattāri saccāni diṭṭhāni
na parihāyati sotāpanno sotāpattiphalāti. āmantā. sakadāgāminā
dukkhaṁ diṭṭhaṁ .pe. cattāri saccāni diṭṭhāni na parihāyati sakadāgāmī
sakadāgāmiphalāti. na hevaṁ vattabbe .pe.

[224] arahato rāgo pahīno parihāyati arahā arahattāti.
āmantā. sotāpannassa sakkāyadiṭṭhi pahīnā parihāyati sotāpanno
sotāpattiphalāti. na hevaṁ vattabbe .pe. (pts. kvu, 80) arahato rāgo pahīno
parihāyati arahā arahattāti. āmantā. sotāpannassa vicikicchā
pahīnā .pe. sīlabbataparāmāso pahīno .pe. apāyagamaniyo rāgo
pahīno .pe. apāyagamaniyo doso pahīno .pe. apāyagamaniyo
moho pahīno parihāyati sotāpanno sotāpattiphalāti. na hevaṁ
vattabbe .pe. arahato doso pahīno .pe. moho pahīno māno
pahīno diṭṭhi pahīnā vicikicchā pahīnā thīnaṁ pahīnaṁ uddhaccaṁ
pahīnaṁ ahirikaṁ pahīnaṁ .pe. anottappaṁ pahīnaṁ parihāyati arahā

page number: 095

arahattāti. āmantā. sotāpannassa sakkāyadiṭṭhi pahīnā
parihāyati sotāpanno sotāpattiphalāti. na hevaṁ vattabbe .pe.
arahato anottappaṁ pahīnaṁ parihāyati arahā arahattāti. āmantā.
sotāpannassa vicikicchā pahīnā .pe. sīlabbataparāmāso pahīno
.pe. apāyagamaniyo rāgo pahīno .pe. apāyagamaniyo doso
pahīno .pe. apāyagamaniyo moho pahīno parihāyati sotāpanno
sotāpattiphalāti. na hevaṁ vattabbe .pe.

[225] arahato rāgo pahīno parihāyati arahā arahattāti.
āmantā. sakadāgāmissa sakkāyadiṭṭhi pahīnā parihāyati sakadāgāmī
sakadāgāmiphalāti. na hevaṁ vattabbe .pe. arahato rāgo pahīno
parihāyati arahā arahattāti. āmantā. sakadāgāmissa vicikicchā
pahīnā .pe. sīlabbataparāmāso pahīno .pe. oḷāriko kāmarāgo
pahīno .pe. oḷāriko byāpādo pahīno parihāyati sakadāgāmī
sakadāgāmiphalāti. na hevaṁ vattabbe .pe. (pts. kvu, 81) arahato doso pahīno
.pe. anottappaṁ pahīnaṁ parihāyati arahā arahattāti. āmantā.
sakadāgāmissa sakkāyadiṭṭhi pahīnā .pe. oḷāriko byāpādo pahīno
parihāyati sakadāgāmī sakadāgāmiphalāti. na hevaṁ vattabbe .pe.

[226] arahato rāgo pahīno parihāyati arahā arahattāti.
āmantā. anāgāmissa sakkāyadiṭṭhi pahīnā parihāyati anāgāmī
anāgāmiphalāti. na hevaṁ vattabbe .pe. arahato rāgo pahīno

page number: 096

parihāyati arahā arahattāti. āmantā. anāgāmissa vicikicchā
pahīnā .pe. sīlabbataparāmāso pahīno aṇusahagato kāmarāgo
pahīno aṇusahagato byāpādo pahīno parihāyati anāgāmī
anāgāmiphalāti. na hevaṁ vattabbe .pe. arahato doso pahīno
.pe. anottappaṁ pahīnaṁ parihāyati arahā arahattāti. āmantā.
anāgāmissa sakkāyadiṭṭhi pahīnā .pe. aṇusahagato byāpādo pahīno
parihāyati anāgāmī anāgāmiphalāti. na hevaṁ vattabbe .pe.

[227] anāgāmissa sakkāyadiṭṭhi pahīnā parihāyati anāgāmī
anāgāmiphalāti. āmantā. sotāpannassa sakkāyadiṭṭhi pahīnā
parihāyati sotāpanno sotāpattiphalāti. na hevaṁ vattabbe .pe.
anāgāmissa sakkāyadiṭṭhi pahīnā parihāyati anāgāmī anāgāmiphalāti.
āmantā. sotāpannassa vicikicchā pahīnā .pe.
apāyagamaniyo moho pahīno parihāyati sotāpanno sotāpattiphalāti.
na hevaṁ vattabbe .pe. anāgāmissa vicikicchā pahīnā .pe.
aṇusahagato byāpādo pahīno parihāyati anāgāmī anāgāmiphalāti.
āmantā. sotāpannassa sakkāyadiṭṭhi pahīnā .pe. apāyagamaniyo
moho pahīno parihāyati sotāpanno sotāpattiphalāti. na hevaṁ
vattabbe .pe.

[228] anāgāmissa sakkāyadiṭṭhi pahīnā parihāyati anāgāmī
anāgāmiphalāti. āmantā. sakadāgāmissa sakkāyadiṭṭhi pahīnā

page number: 097

parihāyati sakadāgāmī sakadāgāmiphalāti. na hevaṁ vattabbe .pe.
anāgāmissa sakkāyadiṭṭhi pahīnā parihāyati anāgāmī anāgāmiphalāti.
āmantā. sakadāgāmissa vicikicchā pahīnā .pe.
sīlabbataparāmāso pahīno oḷāriko kāmarāgo pahīno oḷāriko
byāpādo pahīno parihāyati sakadāgāmī sakadāgāmiphalāti. na hevaṁ
vattabbe .pe. anāgāmissa vicikicchā pahīnā .pe. aṇusahagato
byāpādo pahīno parihāyati anāgāmī anāgāmiphalāti. āmantā.
sakadāgāmissa sakkāyadiṭṭhi pahīnā .pe. oḷāriko byāpādo pahīno
parihāyati sakadāgāmī sakadāgāmiphalāti. na hevaṁ vattabbe .pe.

[229] sakadāgāmissa sakkāyadiṭṭhi pahīnā parihāyati sakadāgāmī
sakadāgāmiphalāti. āmantā. sotāpannassa sakkāyadiṭṭhi pahīnā
parihāyati sotāpanno sotāpattiphalāti. na hevaṁ vattabbe .pe.
sakadāgāmissa sakkāyadiṭṭhi pahīnā parihāyati sakadāgāmī sakadāgāmiphalāti.
āmantā. sotāpannassa vicikicchā pahīnā .pe.
apāyagamaniyo moho pahīno parihāyati sotāpanno sotāpattiphalāti.
na hevaṁ vattabbe .pe. sakadāgāmissa vicikicchā pahīnā .pe.
oḷāriko kāmarāgo pahīno oḷāriko byāpādo pahīno parihāyati
sakadāgāmī sakadāgāmiphalāti. (pts. kvu, 83) āmantā. sotāpannassa sakkāyadiṭṭhi
pahīnā .pe. apāyagamaniyo moho pahīno parihāyati sotāpanno
sotāpattiphalāti. na hevaṁ vattabbe .pe.

page number: 098

[230] sotāpannassa sakkāyadiṭṭhi pahīnā na parihāyati
sotāpanno sotāpattiphalāti. āmantā. arahato rāgo pahīno
na parihāyati arahā arahattāti. na hevaṁ vattabbe .pe.
sotāpannassa sakkāyadiṭṭhi pahīnā na parihāyati sotāpanno
sotāpattiphalāti. āmantā. arahato doso pahīno .pe.
anottappaṁ pahīnaṁ na parihāyati arahā arahattāti. na hevaṁ
vattabbe .pe. sotāpannassa vicikicchā pahīnā .pe. apāyagamaniyo
moho pahīno na parihāyati sotāpanno sotāpattiphalāti.
āmantā. arahato rāgo pahīno .pe. anottappaṁ pahīnaṁ na
parihāyati arahā arahattāti. na hevaṁ vattabbe .pe.

[231] sakadāgāmissa sakkāyadiṭṭhi pahīnā na parihāyati
sakadāgāmī sakadāgāmiphalāti. āmantā. arahato rāgo pahīno
.pe. anottappaṁ pahīnaṁ na parihāyati arahā arahattāti. na
hevaṁ vattabbe .pe. sakadāgāmissa vicikicchā pahīnā .pe.
oḷāriko byāpādo pahīno na parihāyati sakadāgāmī sakadāgāmiphalāti.
āmantā. arahato rāgo pahīno .pe. anottappaṁ
pahīnaṁ na parihāyati arahā arahattāti. na hevaṁ vattabbe .pe.

[232] anāgāmissa sakkāyadiṭṭhi pahīnā na parihāyati anāgāmī
anāgāmiphalāti. āmantā. arahato rāgo pahīno .pe.
anottappaṁ pahīnaṁ na parihāyati arahā arahattāti. (pts. kvu, 84) na hevaṁ

page number: 099

vattabbe .pe. anāgāmissa vicikicchā pahīnā .pe. aṇusahagato
byāpādo pahīno na parihāyati anāgāmī anāgāmiphalāti.
āmantā. arahato rāgo pahīno .pe. anottappaṁ pahīnaṁ na
parihāyati arahā arahattāti. na hevaṁ vattabbe .pe.

[233] sotāpannassa sakkāyadiṭṭhi pahīnā na parihāyati
sotāpanno sotāpattiphalāti. āmantā. anāgāmissa sakkāyadiṭṭhi
pahīnā .pe. aṇusahagato byāpādo pahīno na parihāyati anāgāmī
anāgāmiphalāti. na hevaṁ vattabbe .pe. sotāpannassa vicikicchā
pahīnā .pe. apāyagamaniyo moho pahīno na parihāyati sotāpanno
sotāpattiphalāti. āmantā. anāgāmissa sakkāyadiṭṭhi pahīnā
.pe. aṇusahagato byāpādo pahīno na parihāyati anāgāmī
anāgāmiphalāti. na hevaṁ vattabbe .pe.

[234] sakadāgāmissa sakkāyadiṭṭhi pahīnā na parihāyati
sakadāgāmī sakadāgāmiphalāti. āmantā. anāgāmissa sakkāyadiṭṭhi
pahīnā .pe. aṇusahagato byāpādo pahīno na parihāyati anāgāmī
anāgāmiphalāti. na hevaṁ vattabbe .pe. sakadāgāmissa vicikicchā
pahīnā .pe. oḷāriko byāpādo pahīno na parihāyati sakadāgāmī
sakadāgāmiphalāti. āmantā. anāgāmissa sakkāyadiṭṭhi pahīnā
.pe. aṇusahagato byāpādo pahīno na parihāyati anāgāmī
anāgāmiphalāti. na hevaṁ vattabbe .pe.

page number: 100

[235] sotāpannassa sakkāyadiṭṭhi pahīnā na parihāyati
sotāpanno sotāpattiphalāti. āmantā. sakadāgāmissa sakkāyadiṭṭhi
pahīnā .pe. oḷāriko byāpādo pahīno na parihāyati
sakadāgāmī sakadāgāmiphalāti. na hevaṁ vattabbe .pe. sotāpannassa
vicikicchā pahīnā .pe. apāyagamaniyo (pts. kvu, 85) moho pahīno na parihāyati
sotāpanno sotāpattiphalāti. āmantā. sakadāgāmissa sakkāyadiṭṭhi
pahīnā .pe. oḷāriko byāpādo pahīno na parihāyati
sakadāgāmī sakadāgāmiphalāti. na hevaṁ vattabbe .pe.

[236] parihāyati arahā arahattāti. āmantā. nanu
arahato rāgo pahīno ucchinnamūlo tālāvatthukato anabhāvaṁ kato
āyatiṁanuppādadhammoti. āmantā. hañci arahato rāgo pahīno
ucchinnamūlo tālāvatthukato anabhāvaṁ kato āyatiṁanuppādadhammo no
vata re vattabbe parihāyati arahā arahattāti.

[237] parihāyati arahā arahattāti. āmantā. nanu arahato
doso pahīno .pe. moho pahīno māno pahīno diṭṭhi pahīnā
vicikicchā pahīnā thīnaṁ pahīnaṁ uddhaccaṁ pahīnaṁ ahirikaṁ pahīnaṁ
anottappaṁ pahīnaṁ ucchinnamūlaṁ tālāvatthukataṁ anabhāvaṁ kataṁ āyatiṁ-
anuppādadhammanti. āmantā. hañci arahato anottappaṁ pahīnaṁ
ucchinnamūlaṁ tālāvatthukataṁ anabhāvaṁ kataṁ āyatiṁanuppādadhammaṁ no
vata re vattabbe parihāyati arahā arahattāti.

page number: 101

[238] parihāyati arahā arahattāti. āmantā. nanu
arahato rāgappahānāya maggo bhāvitoti. āmantā. hañci
arahato rāgappahānāya maggo bhāvito no vata re vattabbe
parihāyati arahā arahattāti.

[239] parihāyati arahā arahattāti. āmantā. nanu arahato
rāgappahānāya satipaṭṭhānā bhāvitā .pe. sammappadhānā bhāvitā
iddhipādā bhāvitā indriyā bhāvitā balā bhāvitā bojjhaṅgā
bhāvitāti. āmantā. (pts. kvu, 86) hañci arahato rāgappahānāya bojjhaṅgā
bhāvitā no vata re vattabbe parihāyati arahā arahattāti.

[240] parihāyati arahā arahattāti. āmantā. nanu
arahato dosappahānāya .pe. anottappappahānāya maggo bhāvito
.pe. bojjhaṅgā bhāvitāti. āmantā. hañci arahato
anottappappahānāya bojjhaṅgā bhāvitā no vata re vattabbe
parihāyati arahā arahattāti.

[241] parihāyati arahā arahattāti. āmantā. nanu
arahā vītarāgo vītadoso vītamoho katakaraṇīyo ohitabhāro
anuppattasadattho parikkhīṇabhavasaññojano sammadaññā vimutto
ukkhittapaligho saṅkiṇṇaparikho abbuḷhesiko niraggaḷo ariyo
pannaddhajo pannabhāro visaññutto suvijitavijayo dukkhaṁ tassa
pariññātaṁ samudayo pahīno nirodho sacchikato maggo bhāvito

page number: 102

abhiññeyyaṁ abhiññātaṁ pariññeyyaṁ pariññātaṁ pahātabbaṁ pahīnaṁ
bhāvetabbaṁ bhāvitaṁ sacchikātabbaṁ sacchikatanti. āmantā.
hañci arahā vītarāgo vītadoso .pe. sacchikātabbaṁ sacchikataṁ
no vata re vattabbe parihāyati arahā arahattāti.

[242] parihāyati arahā arahattāti. samayavimutto arahā
arahattā parihāyati asamayavimutto arahā arahattā na parihāyatīti.
samayavimutto arahā arahattā parihāyatīti. āmantā.
asamayavimutto arahā arahattā parihāyatīti. na hevaṁ vattabbe.
asamayavimutto arahā arahattā na parihāyatīti. āmantā.
samayavimutto arahā arahattā na parihāyatīti. na hevaṁ vattabbe.

[243] (pts. kvu, 87) samayavimuttassa arahato rāgo pahīno parihāyati
samayavimutto arahā arahattāti. āmantā. asamayavimuttassa
arahato rāgo pahīno parihāyati asamayavimutto arahā arahattāti.
na hevaṁ vattabbe. samayavimuttassa arahato doso pahīno .pe.
anottappaṁ pahīnaṁ parihāyati samayavimutto arahā arahattāti.
āmantā. asamayavimuttassa arahato doso pahīno .pe. anottappaṁ
pahīnaṁ parihāyati asamayavimutto arahā arahattāti. na hevaṁ
vattabbe. samayavimuttassa arahato rāgappahānāya maggo bhāvito
parihāyati samayavimutto arahā arahattāti. āmantā. asamayavimuttassa
arahato rāgappahānāya maggo bhāvito parihāyati asamayavimutto

page number: 103

arahā arahattāti. na hevaṁ vattabbe. samayavimuttassa arahato
rāgappahānāya satipaṭṭhānā bhāvitā .pe. sammappadhānā bhāvitā
iddhipādā bhāvitā indriyā bhāvitā balā bhāvitā bojjhaṅgā
bhāvitā parihāyati samayavimutto arahā arahattāti. āmantā.
asamayavimuttassa arahato rāgappahānāya satipaṭṭhānā bhāvitā .pe.
bojjhaṅgā bhāvitā parihāyati asamayavimutto arahā arahattāti.
na hevaṁ vattabbe. samayavimuttassa arahato dosappahānāya .pe.
anottappappahānāya maggo bhāvito .pe. bojjhaṅgā bhāvitā
parihāyati samayavimutto arahā arahattāti. āmantā. asamayavimuttassa
arahato anottappappahānāya maggo bhāvito .pe.
bojjhaṅgā bhāvitā parihāyati asamayavimutto arahā arahattāti.
na hevaṁ vattabbe .pe.

[244] samayavimutto arahā vītarāgo vītadoso vītamoho
katakaraṇīyo ohitabhāro anuppattasadattho parikkhīṇabhavasaññojano
sammadaññā vimutto ukkhittapaligho saṅkiṇṇaparikho abbuḷhesiko
niraggaḷo ariyo pannaddhajo pannabhāro visaññutto suvijitavijayo
dukkhaṁ tassa pariññātaṁ samudayo pahīno nirodho sacchikato maggo
bhāvito abhiññeyyaṁ abhiññātaṁ pariññeyyaṁ pariññātaṁ pahātabbaṁ
pahīnaṁ bhāvetabbaṁ bhāvitaṁ sacchikātabbaṁ sacchikataṁ parihāyati samayavimutto
arahā arahattāti. āmantā. asamayavimutto arahā vītarāgo

page number: 104

vītadoso .pe. sacchikātabbaṁ sacchikataṁ parihāyati asamayavimutto
arahā arahattāti. na hevaṁ vattabbe .pe.

[245] asamayavimuttassa arahato rāgo pahīno na parihāyati
asamayavimutto arahā arahattāti. āmantā. samayavimuttassa
arahato rāgo pahīno na parihāyati samayavimutto arahā arahattāti.
na hevaṁ vattabbe. asamayavimuttassa arahato doso pahīno
.pe. anottappaṁ pahīnaṁ na parihāyati asamayavimutto arahā
arahattāti. āmantā. samayavimuttassa arahato anottappaṁ
pahīnaṁ na parihāyati samayavimutto arahā arahattāti. na hevaṁ
vattabbe. asamayavimuttassa arahato rāgappahānāya maggo bhāvito
.pe. bojjhaṅgā bhāvitā na parihāyati asamayavimutto arahā
arahattāti. āmantā. samayavimuttassa arahato rāgappahānāya
maggo bhāvito .pe. bojjhaṅgā bhāvitā na parihāyati samayavimutto
arahā arahattāti. na hevaṁ vattabbe. asamayavimuttassa arahato
dosappahānāya .pe. anottappappahānāya maggo bhāvito .pe.
bojjhaṅgā bhāvitā na parihāyati asamayavimutto arahā arahattāti.
āmantā. (pts. kvu, 89) samayavimuttassa arahato anottappappahānāya maggo
bhāvito .pe. bojjhaṅgā bhāvitā na parihāyati samayavimutto
arahā arahattāti. na hevaṁ vattabbe. asamayavimutto arahā
vītarāgo vītadoso .pe. sacchikātabbaṁ sacchikataṁ na parihāyati

page number: 105

asamayavimutto arahā arahattāti. āmantā. samayavimutto
arahā vītarāgo vītadoso .pe. sacchikātabbaṁ sacchikataṁ na
parihāyati samayavimutto arahā arahattāti. na hevaṁ vattabbe .pe.

[246] parihāyati arahā arahattāti. āmantā. sārīputto
thero parihāyittha arahattāti. na hevaṁ vattabbe. mahāmoggallāno
thero mahākassapo thero mahākaccāyano thero mahākoṭṭhiko
thero mahāpaṇṭhako thero parihāyittha arahattāti. na
hevaṁ vattabbe. sārīputto thero na parihāyittha arahattāti.
āmantā. hañci sārīputto thero na parihāyittha arahattā no
vata re vattabbe parihāyati arahā arahattāti. mahāmoggallāno
thero ... mahākassapo thero ... mahākaccāyano thero ...
mahākoṭṭhiko thero ... mahāpaṇṭhako thero na parihāyittha arahattāti.
āmantā. hañci mahāmoggallāno thero ... .pe. mahāpaṇṭhako thero na
parihāyittha arahattā no vata re vattabbe parihāyati arahā arahattāti.

[247] parihāyati arahā arahattāti. āmantā. nanu vuttaṁ
bhagavatā
uccāvacā hi paṭipadā samaṇena pakāsitā
na pāraṁ diguṇaṁ yanti nayidaṁ ekaguṇaṁ mutanti 1-
attheva suttantoti. āmantā. tena hi na vattabbaṁ parihāyati

footnote: 1. khu. su. 384.

page number: 106

arahā arahattāti.

[248] parihāyati arahā arahattāti. āmantā. atthi
chinnassa chediyanti. na hevaṁ vattabbe. atthi chinnassa chediyanti.
āmantā. nanu vuttaṁ bhagavatā
vītataṇho anādāno kiccaṁ yassa na vijjati
chinnassa chediyaṁ natthi oghapāso samūhatoti
attheva suttantoti. āmantā. tena hi na vattabbaṁ atthi
chinnassa chediyanti.

[249] parihāyati arahā arahattāti. āmantā. atthi
katassa paṭicayoti. na hevaṁ vattabbe. atthi katassa paṭicayoti.
āmantā. nanu vuttaṁ bhagavatā
tassa sammāvimuttassa santacittassa bhikkhuno
katassa paṭicayo natthi karaṇīyaṁ na vijjati
selo yathā ekaghano vātena na samīrati
evaṁ rūpā rasā saddā gandhā phassā ca kevalā
iṭṭhā dhammā aniṭṭhā ca nappavedhenti tādino
ṭhitaṁ cittaṁ vippamuttaṁ vayaṁ cassānupassatīti 1-
attheva suttantoti. āmantā. (pts. kvu, 91) tena hi na vattabbaṁ atthi
katassa paṭicayoti.

footnote: 1 vi. ma. 2. 11.

page number: 107

[250] na vattabbaṁ parihāyati arahā arahattāti. āmantā.
nanu vuttaṁ bhagavatā pañcime bhikkhave dhammā samayavimuttassa bhikkhuno
parihānāya saṁvattanti katame pañca kammārāmatā bhassārāmatā
niddārāmatā saṅgaṇikārāmatā yathā vimuttaṁ cittaṁ na paccavekkhati
ime kho bhikkhave pañca dhammā samayavimuttassa bhikkhuno parihānāya
saṁvattantīti 1- attheva suttantoti. āmantā. tena hi parihāyati
arahā arahattāti.

[251] atthi arahato kammārāmatāti. na hevaṁ vattabbe. atthi
arahato kammārāmatāti. āmantā. atthi arahato rāgo kāmarāgo
kāmarāgapariyuṭṭhānaṁ kāmarāgasaññojanaṁ kāmogho kāmayogo kāmacchanda-
nīvaraṇanti. na hevaṁ vattabbe. atthi arahato bhassārāmatā
atthi arahato niddārāmatā atthi arahato saṅgaṇikārāmatāti.
na hevaṁ vattabbe. atthi arahato saṅgaṇikārāmatāti. āmantā.
atthi arahato rāgo kāmarāgo kāmarāgapariyuṭṭhānaṁ kāmarāgasaññojanaṁ
kāmogho kāmayogo kāmacchandanīvaraṇanti. na hevaṁ vattabbe .pe.

[252] parihāyati arahā arahattāti. āmantā. arahā
arahattā parihāyamāno kiṁ pariyuṭṭhito parihāyatīti. rāgapariyuṭṭhito
parihāyatīti. pariyuṭṭhānaṁ kiṁ paṭicca uppajjatīti. anusayaṁ paṭicca
uppajjatīti. atthi arahato anusayāti. na hevaṁ vattabbe .pe.

footnote: 1 aṁ. pañcaka. 193.

page number: 108

atthi arahato anusayāti. āmantā. atthi arahato kāmarāgānusayo
paṭighānusayo mānānusayo diṭṭhānusayo vicikicchānusayo
bhavarāgānusayo avijjānusayoti. na hevaṁ vattabbe .pe. dosapariyuṭṭhito
parihāyatīti .pe. mohapariyuṭṭhito parihāyatīti. pariyuṭṭhānaṁ
kiṁ paṭicca uppajjatīti. anusayaṁ paṭicca uppajjatīti. atthi
arahato anusayāti. na hevaṁ vattabbe .pe. atthi arahato
anusayāti. āmantā. atthi arahato kāmarāgānusayo .pe.
avijjānusayoti. na hevaṁ vattabbe .pe.

[253] parihāyati arahā arahattāti. āmantā. arahato
arahattā parihāyamānassa kiṁ upacayaṁ gacchatīti. rāgo upacayaṁ
gacchatīti. sakkāyadiṭṭhi upacayaṁ gacchatīti. vicikicchā upacayaṁ
gacchatīti. sīlabbataparāmāso upacayaṁ gacchatīti. na hevaṁ vattabbe
.pe. doso upacayaṁ gacchatīti .pe. moho upacayaṁ gacchatīti.
sakkāyadiṭṭhi upacayaṁ gacchatīti. vicikicchā upacayaṁ gacchatīti.
sīlabbataparāmāso upacayaṁ gacchatīti. na hevaṁ vattabbe .pe.

[254] parihāyati arahā arahattāti. āmantā. arahā
ācinatīti. na hevaṁ vattabbe .pe. arahā apacinatīti. na
hevaṁ vattabbe .pe. arahā pajahatīti. na hevaṁ vattabbe .pe.
arahā upādiyatīti. (pts. kvu, 93) na hevaṁ vattabbe .pe. arahā visinetīti.
na hevaṁ vattabbe .pe. arahā ussinetīti. na hevaṁ vattabbe

page number: 109

.pe. arahā vidhūpetīti. na hevaṁ vattabbe .pe. arahā
sandhūpetīti. na hevaṁ vattabbe .pe. nanu arahā nevācināti
na apacināti apacinitvā ṭhitoti. āmantā. hañci arahā
nevācināti na apacināti apacinitvā ṭhito no vata re vattabbe
parihāyati arahā arahattāti. nanu arahā neva pajahati na upādiyati
pajahitvā ṭhitoti. āmantā. hañci arahā neva pajahati na
upādiyati pajahitvā ṭhito no vata re vattabbe parihāyati arahā
arahattāti. nanu arahā neva visineti na ussineti visinitvā
ṭhitoti. āmantā. hañci arahā neva visineti na ussineti
visinitvā ṭhito no vata re vattabbe parihāyati arahā arahattāti.
nanu arahā neva vidhūpeti na sandhūpeti vidhūpetvā ṭhitoti. āmantā.
hañci arahā neva vidhūpeti na sandhūpeti vidhūpetvā ṭhito no
vata re vattabbe parihāyati arahā arahattāti.
parihānikathā.
-----
brahmacariyakathā

[255] natthi devesu brahmacariyavāsoti. āmantā. (pts. kvu, 94) sabbe
devā jaḷā eḷamūgā aviññū hatthasaṁvācikā na paṭibalā subhāsitadubbhāsitānaṁ
atthamaññātuṁ sabbe devā na buddhe pasannā na

page number: 110

dhamme pasannā na saṅghe pasannā na buddhaṁ bhagavantaṁ payirupāsanti
na buddhaṁ bhagavantaṁ pañhaṁ pucchanti na buddhena bhagavatā pañhe
visajjite attamanā sabbe devā kammāvaraṇena samannāgatā
kilesāvaraṇena samannāgatā vipākāvaraṇena samannāgatā assaddhā
acchandikā duppaññā abhabbā niyāmaṁ okkamituṁ kusalesu dhammesu
sammattaṁ sabbe devā mātughātakā pitughātakā arahantaghātakā
ruhiruppādakā saṅghabhedakā sabbe devā pāṇātipātino adinnādāyino
kāmesu micchācārino musāvādino pisuṇavācā pharusavācā
samphappalāpino abhijjhāluno byāpannacittā micchādiṭṭhikāti. na
hevaṁ vattabbe .pe. nanu atthi devā ajaḷā aneḷamūgā viññū
na hatthasaṁvācikā paṭibalā subhāsitadubbhāsitānaṁ atthamaññātuṁ atthi
devā buddhe pasannā dhamme pasannā saṅghe pasannā buddhaṁ bhagavantaṁ
payirupāsanti buddhaṁ bhagavantaṁ pañhaṁ pucchanti buddhena bhagavatā
pañhe visajjite attamanā honti atthi devā na kammāvaraṇena
samannāgatā na kilesāvaraṇena samannāgatā na vipākāvaraṇena
samannāgatā saddhā chandikā paññavanto bhabbā niyāmaṁ okkamituṁ
kusalesu dhammesu sammattaṁ atthi devā na mātughātakā na pitughātakā
na arahantaghātakā na ruhiruppādakā na saṅghabhedakā atthi devā
na pāṇātipātino na adinnādāyino na kāmesu micchācārino na
musāvādino na pisuṇavācā na pharusavācā na samphappalāpino na

page number: 111

abhijjhāluno abyāpannacittā sammādiṭṭhikāti. āmantā. hañci
atthi devā ajaḷā aneḷamūgā viññū na hatthasaṁvācikā (pts. kvu, 95) paṭibalā
subhāsitadubbhāsitānaṁ atthamaññātuṁ .pe. atthi devā buddhe pasannā
.pe. sammādiṭṭhikā no vata re vattabbe natthi devesu
brahmacariyavāsoti.

[256] atthi devesu brahmacariyavāsoti. āmantā. atthi
tattha pabbajjā muṇḍiyaṁ kāsāvadhāraṇā pattadhāraṇā devesu
sammāsambuddhā uppajjanti paccekasambuddhā uppajjanti sāvakayugaṁ
uppajjatīti. na hevaṁ vattabbe .pe.

[257] devesu pabbajjā natthīti. natthi devesu brahmacariyavāsoti.
āmantā. yattha atthi pabbajjā tattheva brahmacariyavāso
yattha natthi pabbajjā natthi tattha brahmacariyavāsoti. na hevaṁ vattabbe
.pe. yattha atthi pabbajjā tattheva brahmacariyavāso yattha
natthi pabbajjā natthi tattha brahmacariyavāsoti. āmantā.
yo pabbajjati tasseva brahmacariyavāso yo na pabbajjati natthi
tassa brahmacariyavāsoti. na hevaṁ vattabbe .pe.

[258] devesu muṇḍiyaṁ natthīti. natthi devesu brahmacariyavāsoti.
āmantā. yattha atthi muṇḍiyaṁ tattheva brahmacariyavāso
yattha natthi muṇḍiyaṁ natthi tattha brahmacariyavāsoti. na hevaṁ
vattabbe .pe. yattha atthi muṇḍiyaṁ tattheva brahmacariyavāso

page number: 112

yattha natthi muṇḍiyaṁ natthi tattha brahmacariyavāsoti. āmantā. yo
muṇḍo hoti tasseva brahmacariyavāso yo muṇḍo na hoti
natthi tassa brahmacariyavāsoti. (pts. kvu, 96) na hevaṁ vattabbe .pe.

[259] devesu kāsāvadhāraṇā natthīti. natthi devesu brahmacariya-
vāsoti. āmantā. yattha atthi kāsāvadhāraṇā tattheva brahmacariyavāso
yattha natthi kāsāvadhāraṇā natthi tattha brahmacariyavāsoti.
na hevaṁ vattabbe .pe. attha atthi kāsāvadhāraṇā tattheva
brahmacariyavāso yattha natthi kāsāvadhāraṇā natthi tattha brahmacariyavāsoti.
āmantā. yo kāsāvaṁ dhāreti tasseva brahmacariyavāso
yo kāsāvaṁ na dhāreti natthi tassa brahmacariyavāsoti. na hevaṁ
vattabbe .pe.

[260] devesu pattadhāraṇā natthīti. natthi devesu brahmacariya-
vāsoti. āmantā. yattha atthi pattadhāraṇā tattheva
brahmacariyavāso yattha natthi pattadhāraṇā natthi tattha brahmacariyavāsoti.
na hevaṁ vattabbe .pe. yattha atthi pattadhāraṇā
tattheva brahmacariyavāso yattha natthi pattadhāraṇā natthi tattha
brahmacariyavāsoti. āmantā. yo pattaṁ dhāreti tasseva brahmacariyavāso
yo pattaṁ na dhāreti natthi tassa brahmacariyavāsoti.
na hevaṁ vattabbe .pe.

[261] devesu sammāsambuddhā nuppajjantīti. natthi devesu

page number: 113

brahmacariyavāsoti. āmantā. yattha sammāsambuddhā uppajjanti
tattheva brahmacariyavāso yattha sammāsambuddhā nuppajjanti
natthi tattha brahmacariyavāsoti. na hevaṁ vattabbe .pe. yattha
sammāsambuddhā uppajjanti tattheva brahmacariyavāso yattha sammāsambuddhā
nuppajjanti natthi tattha brahmacariyavāsoti. (pts. kvu, 97) āmantā.
lumbiniyā bhagavā jāto bodhiyā mūle abhisambuddho bārāṇasiyaṁ
bhagavatā dhammacakkaṁ pavattitaṁ tattha tattheva brahmacariyavāso natthaññatra
brahmacariyavāsoti. na hevaṁ vattabbe .pe.

[262] devesu paccekasambuddhā nuppajjantīti. natthi devesu
brahmacariyavāsoti. āmantā. yattha paccekasambuddhā uppajjanti
tattheva brahmacariyavāso yattha paccekasambuddhā nuppajjanti natthi
tattha brahmacariyavāsoti. na hevaṁ vattabbe .pe. yattha paccekasambuddhā
uppajjanti tattheva brahmacariyavāso yattha paccekasambuddhā
nuppajjanti natthi tattha brahmacariyavāsoti. āmantā.
majjhimesu janapadesu paccekasambuddhā uppajjanti tattheva brahmacariyavāso
natthaññatra brahmacariyavāsoti. na hevaṁ vattabbe .pe.

[263] devesu sāvakayugaṁ nuppajjatīti. natthi devesu
brahmacariyavāsoti. āmantā. yattha sāvakayugaṁ uppajjati tattheva
brahmacariyavāso yattha sāvakayugaṁ nuppajjati natthi tattha
brahmacariyavāsoti. na hevaṁ vattabbe .pe. yattha sāvakayugaṁ uppajjati

page number: 114

tattheva brahmacariyavāso yattha sāvakayugaṁ nuppajjati natthi tattha
brahmacariyavāsoti. āmantā. magadhesu sāvakayugaṁ uppannaṁ
tattheva brahmacariyavāso natthaññatra brahmacariyavāsoti. na
hevaṁ vattabbe .pe.

[264] atthi devesu brahmacariyavāsoti. (pts. kvu, 98) āmantā. sabbadevesu
brahmacariyavāsoti. na hevaṁ vattabbe .pe.

[265] atthi manussesu brahmacariyavāsoti. āmantā.
sabbamanussesu atthi brahmacariyavāsoti. na hevaṁ vattabbe .pe.

[266] atthi devesu brahmacariyavāsoti. āmantā. asaññasattesu
devesu atthi brahmacariyavāsoti. na hevaṁ vattabbe .pe.

[267] atthi manussesu brahmacariyavāsoti. āmantā.
paccantimesu janapadesu atthi brahmacariyavāso milakkhūsu aviññātāresu
yattha natthi gati bhikkhūnaṁ bhikkhunīnaṁ upāsakānaṁ upāsikānanti.
na hevaṁ vattabbe .pe.

[268] atthi devesu brahmacariyavāsoti. atthi yattha atthi
atthi yattha natthīti. asaññasattesu devesu atthi yattha atthi
atthi yattha natthi brahmacariyavāso saññasattesu devesu atthi
yattha atthi atthi yattha natthi brahmacariyavāsoti. na hevaṁ
vattabbe .pe. devesu atthi yattha atthi atthi yattha natthi
brahmacariyavāsoti. āmantā. katthatthi kattha natthīti. asaññasattesu

page number: 115

sattesu devesu natthi brahmacariyavāso saññasattesu devesu atthi
brahmacariyavāsoti. asaññasattesu devesu natthi brahmacariyavāsoti.
āmantā. saññasattesu devesu natthi brahmacariyavāsoti.
na hevaṁ vattabbe. saññasattesu devesu atthi brahmacariyavāsoti.
āmantā. (pts. kvu, 99) asaññasattesu devesu atthi brahmacariyavāsoti. na
hevaṁ vattabbe .pe.

[269] atthi manussesu brahmacariyavāsoti. atthi yattha
atthi atthi yattha natthīti. paccantimesu janapadesu atthi yattha
atthi atthi yattha natthi brahmacariyavāso milakkhūsu aviññātāresu
yattha natthi gati bhikkhūnaṁ bhikkhunīnaṁ upāsakānaṁ upāsikānaṁ majjhimesu
janapadesu atthi yattha atthi atthi yattha natthi brahmacariyavāsoti.
na hevaṁ vattabbe.

[270] manussesu atthi yattha atthi atthi yattha natthi brahmacariya-
vāsoti. āmantā. katthatthi kattha natthīti. paccantimesu
janapadesu natthi brahmacariyavāso milakkhūsu aviññātāresu yattha
natthi gati bhikkhūnaṁ bhikkhunīnaṁ upāsakānaṁ upāsikānaṁ majjhimesu
janapadesu atthi brahmacariyavāsoti. paccantimesu janapadesu natthi
brahmacariyavāso milakkhūsu aviññātāresu yattha natthi gati bhikkhūnaṁ
bhikkhunīnaṁ upāsakānaṁ upāsikānanti. āmantā. majjhimesu
janapadesu natthi brahmacariyavāsoti. na hevaṁ vattabbe. majjhimesu

page number: 116

janapadesu atthi brahmacariyavāsoti. āmantā. paccantimesu
janapadesu atthi brahmacariyavāso milakkhūsu aviññātāresu yattha
natthi gati bhikkhūnaṁ bhikkhunīnaṁ upāsakānaṁ upāsikānanti. na hevaṁ
vattabbe .pe.

[271] atthi devesu brahmacariyavāsoti. āmantā. nanu
vuttaṁ bhagavatā tīhi bhikkhave ṭhānehi jambūdīpakā manussā uttarakuruke
ca manusse adhiggaṇhanti deve ca tāvatiṁse. katamehi tīhi.
sūrā satimanto idha brahmacariyavāsoti 1- attheva suttantoti.
āmantā. (pts. kvu, 100) tena hi natthi devesu brahmacariyavāsoti. sāvatthiyaṁ
vuttaṁ bhagavatā idha brahmacariyavāsoti. āmantā. sāvatthiyaññeva
brahmacariyavāso natthaññatra brahmacariyavāsoti. na hevaṁ
vattabbe. anāgāmissa puggalassa pañcorambhāgiyāni saññojanāni
pahīnāni pañcuddhambhāgiyāni saññojanāni appahīnāni ito
cutassa tattha uppannassa kuhiṁ phaluppattīti. tattheva.
hañci anāgāmissa puggalassa pañcorambhāgiyāni saññojanāni
pahīnāni pañcuddhambhāgiyāni saññojanāni appahīnāni ito cutassa
tattha uppannassa tahiṁ phaluppatti no vata re vattabbe natthi
devesu brahmacariyavāsoti. anāgāmissa puggalassa pañcorambhāgiyāni
saññojanāni pahīnāni pañcuddhambhāgiyāni saññojanāni

footnote: 1 aṁ. navaka. 47

page number: 117

appahīnāni ito cutassa tattha uppannassa kuhiṁ bhāroharaṇaṁ kuhiṁ
dukkhapariññātaṁ kuhiṁ kilesappahānaṁ kuhiṁ nirodhasacchikiriyā kuhiṁ
akuppapaṭivedhoti. tattheva. hañci anāgāmissa puggalassa
pañcorambhāgiyāni saññojanāni pahīnāni pañcuddhambhāgiyāni
saññojanāni appahīnāni ito cutassa tattha uppannassa tahiṁ
akuppapaṭivedho no vata re vattabbe natthi devesu brahmacariyavāsoti.
anāgāmissa puggalassa pañcorambhāgiyāni saññojanāni pahīnāni
pañcuddhambhāgiyāni saññojanāni appahīnāni ito cutassa tattha
uppannassa tahiṁ phaluppatti tahiṁ bhāroharaṇaṁ tahiṁ dukkhapariññātaṁ
tahiṁ kilesappahānaṁ tahiṁ nirodhasacchikiriyā tahiṁ akuppapaṭivedho
kenaṭṭhena vadesi natthi devesu brahmacariyavāsoti. handa hi
anāgāmī puggalo idha bhāvitena maggena tattha phalaṁ sacchikaroti.

[272] (pts. kvu, 101) anāgāmī puggalo idha bhāvitena maggena tattha phalaṁ
sacchikarotīti. āmantā. sotāpanno puggalo tattha bhāvitena
maggena idha phalaṁ sacchikarotīti. na hevaṁ vattabbe .pe. anāgāmī
puggalo idha bhāvitena maggena tattha phalaṁ sacchikarotīti. āmantā.
sakadāgāmī puggalo idha parinibbāyipuggalo tattha bhāvitena maggena
idha phalaṁ sacchikarotīti. na hevaṁ vattabbe .pe. sotāpanno puggalo
idha bhāvitena maggena idha phalaṁ sacchikarotīti. āmantā.
anāgāmī puggalo tattha bhāvitena maggena tattha phalaṁ sacchikarotīti.

page number: 118

na hevaṁ vattabbe .pe. sakadāgāmī puggalo idha parinibbāyipuggalo
idha bhāvitena maggena idha phalaṁ sacchikarotīti. āmantā.
anāgāmī puggalo tattha bhāvitena maggena tattha phalaṁ sacchikarotīti. na
hevaṁ vattabbe .pe.

[273] idha vihāyaniṭṭhassa puggalassa maggo ca bhāviyati na
ca kilesā pahīyantīti. āmantā. sotāpattiphalasacchikiriyāya
paṭipannassa puggalassa maggo ca bhāviyati na ca kilesā
pahīyantīti. na hevaṁ vattabbe .pe. idha vihāyaniṭṭhassa puggalassa
maggo ca bhāviyati na ca kilesā pahīyantīti. āmantā. sakadāgāmiphala-
sacchikiriyāya paṭipannassa puggalassa .pe. arahattasacchikiriyāya
paṭipannassa puggalassa maggo ca bhāviyati na ca kilesā pahīyantīti.
na hevaṁ vattabbe .pe.

[274] sotāpattiphalasacchikiriyāya paṭipannassa puggalassa apubbaṁ
acarimaṁ maggo ca bhāviyati kilesā ca pahīyantīti. āmantā.
idha vihāyaniṭṭhassa puggalassa apubbaṁ acarimaṁ maggo ca bhāviyati
kilesā ca pahīyantīti. na hevaṁ vattabbe .pe. sakadāgāmiphalasacchikiriyāya
paṭipannassa puggalassa .pe. arahattasacchikiriyāya
paṭipannassa puggalassa apubbaṁ acarimaṁ maggo ca bhāviyati kilesā
ca pahīyantīti. āmantā. idha vihāyaniṭṭhassa puggalassa apubbaṁ
acarimaṁ maggo ca bhāviyati kilesā ca pahīyantīti. na hevaṁ

page number: 119

vattabbe .pe.

[275] anāgāmī puggalo katakaraṇīyo bhāvitabhāvano tattha
upapajjatīti. āmantā. arahā upapajjatīti. na hevaṁ vattabbe
.pe. arahā upapajjatīti. āmantā. atthi arahato punabbhavoti.
na hevaṁ vattabbe .pe. atthi arahato punabbhavoti. āmantā.
arahā bhavena bhavaṁ gacchati gatiyā gatiṁ gacchati saṁsārena saṁsāraṁ
gacchati upapattiyā upapattiṁ gacchatīti. na hevaṁ vattabbe .pe.

[276] anāgāmī puggalo katakaraṇīyo bhāvitabhāvano anohaṭabhāro
tattha upapajjatīti. āmantā. bhāroharaṇāya puna maggaṁ bhāvetīti.
na hevaṁ vattabbe .pe.

[277] (pts. kvu, 103) anāgāmī puggalo katakaraṇīyo bhāvitabhāvano
apariññātadukkho appahīnakileso asacchikatanirodho appaṭividdhākuppo tattha
upapajjatīti. āmantā. akuppapaṭivedhāya puna maggaṁ bhāvetīti. na
hevaṁ vattabbe .pe.

[278] anāgāmī puggalo katakaraṇīyo bhāvitabhāvano anohaṭabhāro
tattha upapajjati na ca bhāroharaṇāya puna maggaṁ bhāvetīti.
āmantā. anohaṭabhāro ca tattha parinibbāyatīti. na
hevaṁ vattabbe. anāgāmī puggalo katakaraṇīyo bhāvitabhāvano
apariññātadukkho appahīnakileso asacchikatanirodho appaṭividdhākuppo
tattha upapajjati na ca akuppapaṭivedhāya puna maggaṁ

page number: 120

bhāvetīti. āmantā. appaṭividdhākuppo ca tattha parinibbāyatīti.
na hevaṁ vattabbe .pe. yathā migo sallena viddho dūrampi
gantvā kālaṁ karoti evameva anāgāmī puggalo idha bhāvitena
maggena tattha phalaṁ sacchikarotīti. yathā migo sallena viddho
dūrampi gantvā sasallova kālaṁ karoti evameva anāgāmī puggalo
idha bhāvitena maggena tattha sasallova parinibbāyatīti. na hevaṁ
vattabbe .pe.
brahmacariyakathā.
------
odhisokathā

[279] odhisodhiso kilese jahatīti. āmantā. sotāpattiphala-
sacchikiriyāya paṭipanno puggalo dukkhadassanena kiṁ jahatīti. (pts. kvu, 104) sakkāyadiṭṭhiṁ
vicikicchaṁ sīlabbataparāmāsaṁ tadekaṭṭhe ca kilese ekadese jahatīti.
ekadesaṁ sotāpanno ekadesaṁ na sotāpanno ekadesaṁ
sotāpattiphalappatto paṭiladdho adhigato sacchikato upasampajja viharati
kāyena phusitvā viharati ekadesaṁ na kāyena phusitvā viharati ekadesaṁ
sattakkhattuṁparamo kolaṁkolo ekavījī buddhe aveccappasādena
samannāgato dhamme .pe. saṅghe .pe. ariyakantehi sīlehi
samannāgato ekadesaṁ ariyakantehi sīlehi na samannāgatoti. na

page number: 121

hevaṁ vattabbe .pe. samudayadassanena kiṁ jahatīti. sakkāyadiṭṭhiṁ
jahati vicikicchaṁ sīlabbataparāmāsaṁ tadekaṭṭhe ca kilese ekadese
jahatīti. ekadesaṁ sotāpanno ekadesaṁ na sotāpanno .pe.
ekadesaṁ ariyakantehi sīlehi samannāgato ekadesaṁ ariyakantehi
sīlehi na samannāgatoti. na hevaṁ vattabbe .pe. nirodhadassanena
kiṁ jahatīti. vicikicchaṁ jahati sīlabbataparāmāsaṁ tadekaṭṭhe ca kilese
ekadese jahatīti. ekadesaṁ sotāpanno ekadesaṁ na sotāpanno
.pe. ekadesaṁ ariyakantehi sīlehi samannāgato ekadesaṁ ariyakantehi
sīlehi na samannāgatoti. na hevaṁ vattabbe .pe. maggadassanena
kiṁ jahatīti. sīlabbataparāmāsaṁ tadekaṭṭhe ca kilese jahatīti.
ekadesaṁ sotāpanno ekadesaṁ na sotāpanno ekadesaṁ
sotāpattiphalappatto paṭiladdho adhigato sacchikato upasampajja viharati
kāyena phusitvā viharati ekadesaṁ na kāyena phusitvā viharati ekadesaṁ
sattakkhattuṁparamo kolaṁkolo ekavījī buddhe aveccappasādena
samannāgato dhamme .pe. saṅghe .pe. ariyakantehi sīlehi
samannāgato ekadesaṁ ariyakantehi sīlehi na samannāgatoti. na
hevaṁ vattabbe .pe.

[280] sakadāgāmiphalasacchikiriyāya paṭipanno puggalo dukkhadassanena
kiṁ jahatīti. oḷārikaṁ kāmarāgaṁ jahati oḷārikaṁ byāpādaṁ tadekaṭṭhe ca
kilese ekadese jahatīti. ekadesaṁ sakadāgāmī ekadesaṁ na sakadāgāmī

page number: 122

ekadesaṁ sakadāgāmiphalappatto paṭiladdho adhigato sacchikato upasampajja
viharati kāyena phusitvā viharati ekadesaṁ na kāyena phusitvā
viharatīti. (pts. kvu, 105) na hevaṁ vattabbe .pe. samudayadassanena kiṁ jahatīti.
oḷārikaṁ kāmarāgaṁ jahati oḷārikaṁ byāpādaṁ tadekaṭṭhe ca kilese
ekadese jahatīti. ekadesaṁ sakadāgāmī ekadesaṁ na sakadāgāmī
ekadesaṁ sakadāgāmiphalappatto paṭiladdho adhigato sacchikato upasampajja
viharati kāyena phusitvā viharati ekadesaṁ na kāyena phusitvā
viharatīti. na hevaṁ vattabbe .pe. nirodhadassanena kiṁ jahatīti.
oḷārikaṁ byāpādaṁ jahati tadekaṭṭhe ca kilese ekadese jahatīti.
ekadesaṁ sakadāgāmī ekadesaṁ na sakadāgāmī ekadesaṁ sakadāgāmiphalappatto
paṭiladdho adhigato sacchikato upasampajja viharati kāyena
phusitvā viharati ekadesaṁ na kāyena phusitvā viharatīti. na hevaṁ
vattabbe .pe. maggadassanena kiṁ jahatīti. oḷārikaṁ byāpādaṁ
jahati tadekaṭṭhe ca kilese jahatīti. ekadesaṁ sakadāgāmī ekadesaṁ
na sakadāgāmī ekadesaṁ sakadāgāmiphalappatto paṭiladdho adhigato
sacchikato upasampajja viharati kāyena phusitvā viharati ekadesaṁ
na kāyena phusitvā viharatīti. na hevaṁ vattabbe .pe.

[281] anāgāmiphalasacchikiriyāya paṭipanno puggalo dukkhadassanena
kiṁ jahatīti. aṇusahagataṁ kāmarāgaṁ jahati aṇusahagataṁ byāpādaṁ tadekaṭṭhe
ca kilese ekadese jahatīti. ekadesaṁ anāgāmī ekadesaṁ na

page number: 123

anāgāmī ekadesaṁ anāgāmiphalappatto paṭiladdho adhigato sacchikato
upasampajja viharati kāyena phusitvā viharati ekadesaṁ na kāyena
phusitvā viharati ekadesaṁ antarā parinibbāyī upahacca parinibbāyī
asaṅkhāraparinibbāyī sasaṅkhāraparinibbāyī uddhaṁsoto akaniṭṭhagāmī
ekadesaṁ na uddhaṁsoto akaniṭṭhagāmīti. na hevaṁ vattabbe .pe.
samudayadassanena kiṁ jahatīti. (pts. kvu, 106) aṇusahagataṁ kāmarāgaṁ jahati aṇusahagataṁ
byāpādaṁ tadekaṭṭhe ca kilese ekadese jahatīti. ekadesaṁ anāgāmī
ekadesaṁ na anāgāmī .pe. ekadesaṁ uddhaṁsoto akaniṭṭhagāmī
ekadesaṁ na uddhaṁsoto akaniṭṭhagāmīti. na hevaṁ vattabbe .pe.
nirodhadassanena kiṁ jahatīti. aṇusahagataṁ byāpādaṁ jahati tadekaṭṭhe
ca kilese ekadese jahatīti. ekadesaṁ anāgāmī ekadesaṁ na
anāgāmī .pe. ekadesaṁ uddhaṁsoto akaniṭṭhagāmī ekadesaṁ na
uddhaṁsoto akaniṭṭhagāmīti na hevaṁ vattabbe .pe. maggadassanena
kiṁ jahatīti. tadekaṭṭhe ca kilese jahatīti. ekadesaṁ anāgāmī
ekadesaṁ na anāgāmī ekadesaṁ anāgāmiphalappatto paṭiladdho
adhigato sacchikato upasampajja viharati kāyena phusitvā viharati
ekadesaṁ na kāyena phusitvā viharati ekadesaṁ antarāparinibbāyī
upahacca parinibbāyī asaṅkhāraparinibbāyī sasaṅkhāraparinibbāyī uddhaṁsoto
akaniṭṭhagāmī ekadesaṁ na uddhaṁsoto akaniṭṭhagāmīti. na hevaṁ
vattabbe .pe.

page number: 124

[282] arahattasacchikiriyāya paṭipanno puggalo dukkhadassanena kiṁ
jahatīti. rūparāgaṁ arūparāgaṁ mānaṁ uddhaccaṁ avijjaṁ tadekaṭṭhe ca
kilese ekadese jahatīti. ekadesaṁ arahā ekadesaṁ na arahā
ekadesaṁ arahattappatto paṭiladdho adhigato sacchikato upasampajja
viharati kāyena phusitvā viharati ekadesaṁ na kāyena (pts. kvu, 107) phusitvā
viharati ekadesaṁ vītarāgo vītadoso vītamoho katakaraṇīyo ohitabhāro
anuppattasadattho parikkhīṇabhavasaññojano sammadaññā vimutto
ukkhittapaligho saṅkiṇṇaparikho abbuḷhesiko niraggaḷo ariyo pannaddhajo
dhajo pannabhāro visaññutto suvijitavijayo dukkhantassa pariññātaṁ
samudayo pahīno nirodho sacchikato maggo bhāvito abhiññeyyaṁ
abhiññātaṁ pariññeyyaṁ pariññātaṁ pahātabbaṁ pahīnaṁ bhāvetabbaṁ
bhāvitaṁ sacchikātabbaṁ sacchikataṁ ekadesaṁ sacchikātabbaṁ sacchikataṁ
ekadesaṁ sacchikātabbaṁ na sacchikatanti. na hevaṁ vattabbe .pe.
samudayadassanena kiṁ jahatīti. rūparāgaṁ arūparāgaṁ jahati mānaṁ uddhaccaṁ
avijjaṁ tadekaṭṭhe ca kilese ekadese jahatīti. ekadesaṁ arahā
ekadesaṁ na arahā .pe. ekadesaṁ sacchikātabbaṁ sacchikataṁ ekadesaṁ
sacchikātabbaṁ na sacchikatanti. na hevaṁ vattabbe .pe. nirodhadassanena
kiṁ jahatīti. mānaṁ jahati uddhaccaṁ avijjaṁ tadekaṭṭhe ca kilese ekadese
jahatīti. ekadesaṁ arahā ekadesaṁ na arahā .pe. ekadesaṁ
sacchikātabbaṁ sacchikataṁ ekadesaṁ sacchikātabbaṁ na sacchikatanti.

page number: 125

na hevaṁ vattabbe .pe. maggadassanena kiṁ jahatīti. uddhaccaṁ
avijjaṁ tadekaṭṭhe ca kilese jahatīti. ekadesaṁ arahā ekadesaṁ na
arahā ekadesaṁ arahattappatto paṭiladdho adhigato sacchikato
upasampajja viharati kāyena phusitvā viharati ekadesaṁ na kāyena
phusitvā viharati ekadesaṁ vītarāgo vītadoso vītamoho katakaraṇīyo
ohitabhāro anuppattasadattho parikkhīṇabhavasaññojano (pts. kvu, 108) sammadaññā
vimutto ukkhittapaligho saṅkiṇṇaparikho abbuḷhesiko niraggaḷo
ariyo pannaddhajo pannabhāro visaññutto suvijitavijayo dukkhaṁ tassa
pariññātaṁ samudayo pahīno nirodho sacchikato maggo bhāvito
abhiññeyyaṁ abhiññātaṁ pariññeyyaṁ pariññātaṁ pahātabbaṁ pahīnaṁ
bhāvetabbaṁ bhāvitaṁ sacchikātabbaṁ sacchikataṁ ekadesaṁ sacchikātabbaṁ
sacchikataṁ ekadesaṁ sacchikātabbaṁ na sacchikatanti. na hevaṁ
vattabbe .pe.

[283] na vattabbaṁ odhisodhiso kilese jahatīti. āmantā.
nanu vuttaṁ bhagavatā
anupubbena medhāvī thokaṁ thokaṁ khaṇe khaṇe
kammāro rajatasseva niddhame malamattanoti 1-
attheva suttantoti. āmantā. tena hi na vattabbaṁ odhisodhiso
kilese jahatīti.

footnote: 1 khu. khu. 39.

page number: 126

[284] (pts. kvu, 109) odhisodhiso kilese jahatīti. āmantā. nanu
vuttaṁ bhagavatā
sahāvassa dassanasampadāya
tayassu dhammā jahitā bhavanti
sakkāyadiṭṭhi vicikicchitañca
sīlabbataṁ vāpi yadatthi kiñci
catūhapāyehi ca vippamutto
chacābhiṭhānāni abhabbo kātunti 1-
attheva suttantoti. āmantā. tena hi na vattabbaṁ odhisodhiso
kilese jahatīti.

[285] odhisodhiso kilese jahatīti. āmantā. nanu
vuttaṁ bhagavatā yasmiṁ bhikkhave samaye ariyasāvakassa virajaṁ vītamalaṁ
dhammacakkhuṁ udapādi yaṅkiñci samudayadhammaṁ sabbantaṁ nirodhadhammanti
saha dassanuppādā bhikkhave ariyasāvakassa tīṇi saññojanāni pahīyanti
sakkāyadiṭṭhi vicikicchā sīlabbataparāmāsoti attheva suttantoti.
āmantā. tena hi na vattabbaṁ odhisodhiso kilese jahatīti.
odhisokathā.

footnote: 1 khu. khu. 6.

page number: 127

jahatikathā

[286] jahati puthujjano kāmarāgabyāpādanti. āmantā.
accantaṁ jahati anavasesaṁ jahati appaṭisandhiyaṁ jahati samūlaṁ
jahati sataṇhaṁ jahati sānusayaṁ jahati ariyena ñāṇena jahati
ariyena maggena jahati (pts. kvu, 110) akuppaṁ paṭivijjhanto jahati anāgāmiphalaṁ
sacchikaronto jahatīti. na hevaṁ vattabbe .pe.

[287] vikkhambheti puthujjano kāmarāgabyāpādanti. āmantā.
accantaṁ vikkhambheti anavasesaṁ vikkhambheti appaṭisandhiyaṁ vikkhambheti
samūlaṁ vikkhambheti sataṇhaṁ vikkhambheti sānusayaṁ vikkhambheti
ariyena ñāṇena vikkhambheti ariyena maggena vikkhambheti akuppaṁ
paṭivijjhanto vikkhambheti anāgāmiphalaṁ sacchikaronto vikkhambhetīti.
na hevaṁ vattabbe .pe.

[288] jahati anāgāmiphalasacchikiriyāya paṭipanno puggalo
kāmarāgabyāpādaṁ so ca accantaṁ jahati anavasesaṁ jahati .pe.
anāgāmiphalaṁ sacchikaronto jahatīti. āmantā. jahati puthujjano
kāmarāgabyāpādaṁ so ca accantaṁ jahati anavasesaṁ jahati .pe.
anāgāmiphalaṁ sacchikaronto jahatīti. na hevaṁ vattabbe .pe.

[289] vikkhambheti anāgāmiphalasacchikiriyāya paṭipanno puggalo
kāmarāgabyāpādaṁ so ca accantaṁ vikkhambheti anavasesaṁ vikkhambheti
.pe. anāgāmiphalaṁ sacchikaronto vikkhambhetīti. āmantā.

page number: 128

vikkhambheti puthujjano kāmarāgabyāpādaṁ so ca accantaṁ vikkhambheti
anavasesaṁ vikkhambheti .pe. anāgāmiphalaṁ sacchikaronto vikkhambhetīti.
na hevaṁ vattabbe .pe.

[290] jahati puthujjano kāmarāgabyāpādaṁ so ca na accantaṁ
jahati na anavasesaṁ jahati na appaṭisandhiyaṁ jahati na samūlaṁ
jahati na sataṇhaṁ jahati na sānusayaṁ jahati na ariyena ñāṇena
jahati na ariyena maggena jahati na akuppaṁ paṭivijjhanto jahati
na anāgāmiphalaṁ sacchikaronto jahatīti. āmantā. jahati
anāgāmiphalasacchikiriyāya paṭipanno puggalo kāmarāgabyāpādaṁ so ca na
accantaṁ jahati .pe. na anāgāmiphalaṁ sacchikaronto jahatīti. na
hevaṁ vattabbe .pe.

[291] vikkhambheti puthujjano kāmarāgabyāpādaṁ so ca na
accantaṁ vikkhambheti na anavasesaṁ vikkhambheti .pe. na anāgāmiphalaṁ
sacchikaronto vikkhambhetīti. āmantā. vikkhambheti
anāgāmiphalasacchikiriyāya paṭipanno puggalo kāmarāgabyāpādaṁ so ca na
accantaṁ vikkhambheti na anavasesaṁ vikkhambheti .pe. na anāgāmiphalaṁ
sacchikaronto vikkhambhetīti. na hevaṁ vattabbe .pe.

[292] jahati puthujjano kāmarāgabyāpādanti. āmantā.
katamena maggenāti rūpāvacarena maggenāti. rūpāvacaro maggo
niyyāniko khayagāmī bodhagāmī apacayagāmī anāsavo asaññojaniyo

page number: 129

aganthaniyo anoghaniyo ayoganiyo anīvaraṇiyo aparāmaṭṭho anupādāniyo
asaṅkilesikoti. na hevaṁ vattabbe .pe. nanu rūpāvacaro
maggo aniyyāniko na khayagāmī na bodhagāmī na apacayagāmī sāsavo
saññojaniyo .pe. saṅkilesikoti. āmantā. hañci rūpāvacaro
maggo aniyyāniko na khayagāmī na bodhagāmī na apacayagāmī sāsavo
saññojaniyo .pe. saṅkilesiko no vata re vattabbe jahati
puthujjano rūpāvacarena maggena kāmarāgabyāpādanti.

[293] (pts. kvu, 112) jahati anāgāmiphalasacchikiriyāya paṭipanno puggalo
anāgāmimaggena kāmarāgabyāpādaṁ so ca maggo niyyāniko khayagāmī
bodhagāmī apacayagāmī anāsavo asaññojaniyo .pe. asaṅkilesikoti.
āmantā. jahati puthujjano rūpāvacarena maggena kāmarāgabyāpādaṁ
so ca maggo niyyāniko khayagāmī bodhagāmī apacayagāmī anāsavo
asaññojaniyo .pe. asaṅkilesikoti. na hevaṁ vattabbe .pe.

[294] jahati puthujjano rūpāvacarena maggena kāmarāgabyāpādaṁ
so ca maggo aniyyāniko na khayagāmī na bodhagāmī na apacayagāmī
sāsavo saññojaniyo .pe. saṅkilesikoti. āmantā. jahati
anāgāmiphalasacchikiriyāya paṭipanno puggalo anāgāmimaggena
kāmarāgabyāpādaṁ so ca maggo aniyyāniko na khayagāmī na bodhagāmī
na apacayagāmī sāsavo saññojaniyo .pe. saṅkilesikoti. na
hevaṁ vattabbe .pe.

page number: 130

[295] puthujjano kāmesu vītarāgo saha dhammābhisamayā anāgāmiphale
saṇṭhātīti. āmantā. arahatte saṇṭhātīti. na hevaṁ
vattabbe .pe.

[296] puthujjano kāmesu vītarāgo saha dhammābhisamayā anāgāmiphale
saṇṭhātīti. āmantā. apubbaṁ acarimaṁ tayo magge bhāvetīti.
na hevaṁ vattabbe .pe. apubbaṁ acarimaṁ tayo magge bhāvetīti.
āmantā. apubbaṁ acarimaṁ tīṇi sāmaññaphalāni sacchikarotīti.
na hevaṁ vattabbe .pe. apubbaṁ acarimaṁ tīṇi sāmaññaphalāni
sacchikarotīti. āmantā. tiṇṇaṁ phassānaṁ tissannaṁ vedanānaṁ
tissannaṁ saññānaṁ tissannaṁ cetanānaṁ tiṇṇaṁ cittānaṁ tissannaṁ
saddhānaṁ (pts. kvu, 113) tiṇṇaṁ vīriyānaṁ tissannaṁ satīnaṁ tiṇṇaṁ samādhīnaṁ tissannaṁ
paññānaṁ samodhānaṁ hotīti. na hevaṁ vattabbe .pe.

[297] puthujjano kāmesu vītarāgo saha dhammābhisamayā anāgāmiphale
saṇṭhātīti. āmantā. sotāpattimaggenāti. na hevaṁ vattabbe
.pe. sakadāgāmimaggenāti. na hevaṁ vattabbe. katamena
maggenāti. anāgāmimaggenāti. anāgāmimaggena sakkāyadiṭṭhiṁ
vicikicchaṁ sīlabbataparāmāsaṁ jahatīti. na hevaṁ vattabbe .pe.
anāgāmimaggena sakkāyadiṭṭhiṁ vicikicchaṁ sīlabbataparāmāsaṁ jahatīti.
āmantā. nanu tiṇṇaṁ saññojanānaṁ pahānā sotāpattiphalaṁ vuttaṁ
bhagavatāti. āmantā. hañci tiṇṇaṁ saññojanānaṁ pahānā

page number: 131

sotāpattiphalaṁ vuttaṁ bhagavatā no vata re vattabbe anāgāmimaggena
sakkāyadiṭṭhiṁ vicikicchaṁ sīlabbataparāmāsaṁ jahatīti .pe. anāgāmimaggena
oḷārikaṁ kāmarāgaṁ oḷārikaṁ byāpādaṁ jahatīti. na hevaṁ vattabbe
.pe. anāgāmimaggena oḷārikaṁ kāmarāgaṁ oḷārikaṁ byāpādaṁ jahatīti.
āmantā. nanu kāmarāgabyāpādānaṁ tanubhāvā sakadāgāmiphalaṁ vuttaṁ
bhagavatāti. āmantā. hañci kāmarāgabyāpādānaṁ tanubhāvā
sakadāgāmiphalaṁ vuttaṁ bhagavatā no vata re vattabbe anāgāmimaggena
oḷārikaṁ kāmarāgaṁ oḷārikaṁ byāpādaṁ jahatīti.

[298] puthujjano kāmesu vītarāgo saha dhammābhisamayā anāgāmiphale
saṇṭhātīti. āmantā. ye keci dhammaṁ abhisamenti sabbe te saha
dhammābhisamayā anāgāmiphale saṇṭhahantīti. na hevaṁ vattabbe .pe.

[299] na vattabbaṁ jahati puthujjano kāmarāgabyāpādanti.
āmantā. nanu vuttaṁ bhagavatā
ahesunte atītaṁse cha satthāro yasassino
nirāmagandhā karuṇe vimuttā kāmasaññojanā
kāmarāgaṁ virājetvā brahmalokūpagā ahu
ahesuṁ sāvakā tesaṁ anekāni satānipi
nirāmagandhā karuṇe vimuttā kāmasaññojanā
kāmarāgaṁ virājetvā brahmalokūpagā ahūti 1-

footnote: 1 aṁ. chakka. 89 tattha pana abhisekā atītaṁseti pāṭho.

page number: 132

attheva suttantoti. āmantā. tena hi jahati puthujjano
kāmarāgabyāpādanti.

[300] jahati puthujjano kāmarāgabyāpādanti. āmantā.
nanu vuttaṁ bhagavatā so hi nāma bhikkhave sunetto satthā
evaṁdīghāyuko samāno evaṁciraṭṭhitiko aparimutto ahosi jātiyā
jarāmaraṇena sokehi paridevehi dukkhehi domanassehi upāyāsehi
aparimutto dukkhasmāti vadāmi. taṁ kissa hetu. catunnaṁ dhammānaṁ
ananubodhā appaṭivedhā. katamesaṁ catunnaṁ. ariyassa sīlassa
ananubodhā appaṭivedhā ariyassa samādhissa ariyāya paññāya
ariyāya vimuttiyā ananubodhā appaṭivedhā tayidaṁ bhikkhave ariyaṁ
sīlaṁ anubuddhaṁ paṭividdhaṁ ariyo samādhi anubuddho paṭividdho ariyā
paññā anubuddhā paṭividdhā ariyā vimutti anubuddhā paṭividdhā
ucchinnā bhavataṇhā khīṇā bhavanetti natthidāni punabbhavoti
sīlaṁ samādhi paññā ca vimutti ca anuttarā
anubuddhā ime dhammā gotamena yasassinā
iti buddho abhiññāya dhammamakkhāsi bhikkhunaṁ
dukkhassantakaro satthā cakkhumā parinibbutoti 1-
attheva suttantoti. āmantā. tena hi na vattabbaṁ jahati
puthujjano kāmarāgabyāpādanti.
jahatikathā.

footnote: 1 aṁ. sattaka. 106.

page number: 133

sabbamatthītikathā

[301] sabbamatthīti. āmantā. sabbattha sabbamatthīti.
na hevaṁ vattabbe. sabbamatthīti. āmantā. sabbadā sabbamatthīti.
na hevaṁ vattabbe. sabbamatthīti. āmantā. sabbena sabbamatthīti.
na hevaṁ vattabbe. sabbamatthīti. āmantā. sabbesu sabbamatthīti.
na hevaṁ vattabbe. sabbamatthīti. āmantā. ayoganti katvā
sabbamatthīti. na hevaṁ vattabbe. sabbamatthīti. āmantā.
yampi natthi tampi atthīti. na hevaṁ vattabbe. sabbamatthīti.
āmantā. sabbamatthīti yā diṭṭhi sā diṭṭhi micchādiṭṭhīti yā
diṭṭhi sā diṭṭhi sammādiṭṭhīti hevamatthīti. na hevaṁ vattabbe .pe.

[302] atītaṁ atthīti. āmantā. nanu atītaṁ niruddhaṁ vigataṁ
vipariṇataṁ atthaṅgataṁ abbhatthaṅgatanti. āmantā. hañci atītaṁ
niruddhaṁ vigataṁ vipariṇataṁ atthaṅgataṁ abbhatthaṅgataṁ no vata re
vattabbe atītaṁ atthīti.

[303] anāgataṁ atthīti. āmantā. nanu anāgataṁ ajātaṁ
abhūtaṁ asañjātaṁ anibbattaṁ (pts. kvu, 117) anabhinibbattaṁ apātubhūtanti. āmantā.
hañci anāgataṁ ajātaṁ abhūtaṁ asañjātaṁ anibbattaṁ anabhinibbattaṁ
apātubhūtaṁ no vata re vattabbe anāgataṁ atthīti.

[304] paccuppannaṁ atthi paccuppannaṁ aniruddhaṁ avigataṁ avipariṇataṁ
na atthaṅgataṁ na abbhatthaṅgatanti. āmantā. atītaṁ atthi atītaṁ

page number: 134

aniruddhaṁ avigataṁ avipariṇataṁ na atthaṅgataṁ na abbhatthaṅgatanti.
na hevaṁ vattabbe .pe.

[305] paccuppannaṁ atthi paccuppannaṁ jātaṁ bhūtaṁ sañjātaṁ
nibbattaṁ abhinibbattaṁ pātubhūtanti. āmantā. anāgataṁ atthi
anāgataṁ jātaṁ bhūtaṁ sañjātaṁ nibbattaṁ abhinibbattaṁ pātubhūtanti.
na hevaṁ vattabbe .pe.

[306] atītaṁ atthi atītaṁ niruddhaṁ vigataṁ vipariṇataṁ atthaṅgataṁ
abbhatthaṅgatanti. āmantā. paccuppannaṁ atthi paccuppannaṁ niruddhaṁ
vigataṁ vipariṇataṁ atthaṅgataṁ abbhatthaṅgatanti. na hevaṁ vattabbe .pe.

[307] anāgataṁ atthi anāgataṁ ajātaṁ abhūtaṁ asañjātaṁ anibbattaṁ
anabhinibbattaṁ apātubhūtanti. āmantā. paccuppannaṁ atthi
paccuppannaṁ ajātaṁ abhūtaṁ asañjātaṁ anibbattaṁ anabhinibbattaṁ apātubhūtanti.
na hevaṁ vattabbe.

[308] atītaṁ rūpaṁ atthīti. āmantā. nanu atītaṁ rūpaṁ
niruddhaṁ vigataṁ vipariṇataṁ atthaṅgataṁ abbhatthaṅgatanti. āmantā.
hañci atītaṁ rūpaṁ niruddhaṁ .pe. abbhatthaṅgataṁ no vata re vattabbe
atītaṁ rūpaṁ atthīti.

[309] anāgataṁ rūpaṁ atthīti. āmantā. (pts. kvu, 118) nanu anāgataṁ rūpaṁ
ajātaṁ abhūtaṁ asañjātaṁ anibbattaṁ anabhinibbattaṁ apātubhūtanti.
āmantā. hañci anāgataṁ rūpaṁ ajātaṁ .pe. apātubhūtaṁ no

page number: 135

vata re vattabbe anāgataṁ rūpaṁ atthīti.

[310] paccuppannaṁ rūpaṁ atthi paccuppannaṁ rūpaṁ aniruddhaṁ
avigataṁ avipariṇataṁ na atthaṅgataṁ na abbhatthaṅgatanti. āmantā.
atītaṁ rūpaṁ atthi atītaṁ rūpaṁ aniruddhaṁ avigataṁ avipariṇataṁ na atthaṅgataṁ
na abbhatthaṅgatanti. na hevaṁ vattabbe.

[311] paccuppannaṁ rūpaṁ atthi paccuppannaṁ rūpaṁ jātaṁ bhūtaṁ
sañjātaṁ nibbattaṁ abhinibbattaṁ pātubhūtanti. āmantā. anāgataṁ
rūpaṁ atthi anāgataṁ rūpaṁ jātaṁ bhūtaṁ sañjātaṁ nibbattaṁ abhinibbattaṁ
pātubhūtanti. na hevaṁ vattabbe.

[312] atītaṁ rūpaṁ atthi atītaṁ rūpaṁ niruddhaṁ vigataṁ vipariṇataṁ
atthaṅgataṁ abbhatthaṅganti. āmantā. paccuppannaṁ rūpaṁ atthi
paccuppannaṁ rūpaṁ niruddhaṁ vigataṁ vipariṇataṁ atthaṅgataṁ abbhatthaṅgatanti.
na hevaṁ vattabbe .pe.

[313] anāgataṁ rūpaṁ atthi anāgataṁ rūpaṁ ajātaṁ abhūtaṁ asañjātaṁ
anibbattaṁ anabhinibbattaṁ apātubhūtanti. āmantā. paccuppannaṁ
rūpaṁ atthi paccuppannaṁ rūpaṁ ajātaṁ abhūtaṁ asañjātaṁ anibbattaṁ
anabhinibbattaṁ apātubhūtanti. na hevaṁ vattabbe .pe.

[314] atītā vedanā atthi .pe. saññā atthi saṅkhārā
atthi .pe. viññāṇaṁ atthīti. āmantā. nanu atītaṁ viññāṇaṁ
niruddhaṁ vigataṁ vipariṇataṁ atthaṅgataṁ abbhatthaṅgatanti. (pts. kvu, 119) āmantā.

page number: 136

hañci atītaṁ viññāṇaṁ niruddhaṁ .pe. abbhatthaṅgataṁ no vata re
vattabbe atītaṁ viññāṇaṁ atthīti.

[315] anāgataṁ viññāṇaṁ atthīti. āmantā. nanu anāgataṁ
viññāṇaṁ ajātaṁ abhūtaṁ asañjātaṁ anibbattaṁ anabhinibbattaṁ apātubhūtanti.
āmantā. hañci anāgataṁ viññāṇaṁ ajātaṁ .pe.
apātubhūtaṁ no vata re vattabbe anāgataṁ viññāṇaṁ atthīti.

[316] paccuppannaṁ viññāṇaṁ atthi paccuppannaṁ viññāṇaṁ
aniruddhaṁ .pe. na abbhatthaṅgatanti. āmantā. atītaṁ viññāṇaṁ
atthi atītaṁ viññāṇaṁ aniruddhaṁ .pe. na abbhatthaṅgatanti.
na hevaṁ vattabbe .pe.

[317] paccuppannaṁ viññāṇaṁ atthi paccuppannaṁ viññāṇaṁ
jātaṁ bhūtaṁ .pe. pātubhūtanti. āmantā. anāgataṁ viññāṇaṁ
atthi anāgataṁ viññāṇaṁ jātaṁ .pe. pātubhūtanti. na hevaṁ
vattabbe .pe.

[318] atītaṁ viññāṇaṁ atthi atītaṁ viññāṇaṁ niruddhaṁ .pe.
abbhatthaṅgatanti. āmantā. paccuppannaṁ viññāṇaṁ atthi
paccuppannaṁ viññāṇaṁ niruddhaṁ .pe. abbhatthaṅgatanti. na hevaṁ
vattabbe .pe.

[319] anāgataṁ viññāṇaṁ atthi anāgataṁ viññāṇaṁ ajātaṁ
.pe. apātubhūtanti. āmantā. paccuppannaṁ viññāṇaṁ atthi

page number: 137

paccuppannaṁ viññāṇaṁ ajātaṁ abhūtaṁ .pe. apātubhūtanti. na hevaṁ
vattabbe .pe.

[320] paccuppannanti vā rūpanti vā rūpanti vā paccuppannanti
vā paccuppannaṁ rūpaṁ appiyaṁ karitvā ese se ekaṭṭhe same
samabhāge tajjāteti. āmantā. (pts. kvu, 120) paccuppannaṁ rūpaṁ nirujjhamānaṁ
paccuppannabhāvaṁ jahatīti. āmantā. rūpabhāvaṁ jahatīti. na hevaṁ
vattabbe .pe.

[321] paccuppannanti vā rūpanti vā rūpanti vā paccuppannanti
vā paccuppannaṁ rūpaṁ appiyaṁ karitvā ese se ekaṭṭhe same
samabhāge tajjāteti. āmantā. paccuppannaṁ rūpaṁ nirujjhamānaṁ
rūpabhāvaṁ na jahatīti. āmantā. paccuppannabhāvaṁ na jahatīti.
na hevaṁ vattabbe .pe. odātanti vā vatthanti vā vatthanti vā
odātanti vā odātaṁ vatthaṁ appiyaṁ karitvā ese se ekaṭṭhe
same samabhāge tajjāteti. āmantā. odātaṁ vatthaṁ rajjamānaṁ
odātabhāvaṁ jahatīti. āmantā. vatthabhāvaṁ jahatīti. na hevaṁ
vattabbe. odātanti vā vatthanti vā vatthanti vā odātanti vā
odātaṁ vatthaṁ appiyaṁ karitvā ese se ekaṭṭhe same samabhāge
tajjāteti. āmantā. odātaṁ vatthaṁ rajjamānaṁ vatthabhāvaṁ na
jahatīti. āmantā. odātabhāvaṁ na jahatīti. na hevaṁ vattabbe .pe.

[322] rūpaṁ rūpabhāvaṁ na jahatīti. āmantā. rūpaṁ niccaṁ dhuvaṁ

page number: 138

sassataṁ avipariṇāmadhammanti. na hevaṁ vattabbe .pe. nanu rūpaṁ
rūpabhāvaṁ jahatīti. rūpaṁ aniccaṁ adhuvaṁ asassataṁ vipariṇāmadhammanti.
āmantā. (pts. kvu, 121) hañci rūpaṁ aniccaṁ adhuvaṁ assasataṁ vipariṇāmadhammaṁ
no vata re vattabbe rūpaṁ rūpabhāvaṁ na jahatīti.

[323] nibbānaṁ nibbānabhāvaṁ na jahatīti. nibbānaṁ niccaṁ dhuvaṁ
sassataṁ avipariṇāmadhammanti. āmantā. rūpaṁ rūpabhāvaṁ na jahatīti.
rūpaṁ niccaṁ dhuvaṁ sassataṁ avipariṇāmadhammanti. na hevaṁ vattabbe .pe.

[324] rūpaṁ rūpabhāvaṁ na jahatīti. rūpaṁ aniccaṁ adhuvaṁ asassataṁ
vipariṇāmadhammanti. āmantā. nibbānaṁ nibbānabhāvaṁ na jahatīti.
nibbānaṁ aniccaṁ adhuvaṁ assasataṁ vipariṇāmadhammanti. na hevaṁ
vattabbe .pe.

[325] atītaṁ atthi atītaṁ atītabhāvaṁ na jahatīti. āmantā.
anāgataṁ atthi anāgataṁ anāgatabhāvaṁ na jahatīti. na hevaṁ vattabbe.
atītaṁ atthi atītaṁ atītabhāvaṁ na jahatīti. āmantā. paccuppannaṁ atthi
paccuppannaṁ paccuppannabhāvaṁ na jahatīti. na hevaṁ vattabbe .pe.

[326] anāgataṁ atthi anāgataṁ anāgatabhāvaṁ na jahatīti.
āmantā. atītaṁ atthi atītaṁ atītabhāvaṁ na jahatīti. na hevaṁ
vattabbe .pe.

[327] paccuppannaṁ atthi paccuppannaṁ paccuppannabhāvaṁ na
jahatīti. āmantā. atītaṁ atthi atītaṁ atītabhāvaṁ na jahatīti. na

page number: 139

hevaṁ vattabbe .pe.

[328] atītaṁ atthi atītaṁ atītabhāvaṁ na jahatīti. āmantā.
atītaṁ niccaṁ dhuvaṁ sassataṁ avipariṇāmadhammanti. na hevaṁ vattabbe
.pe. (pts. kvu, 122) nanu atītaṁ aniccaṁ adhuvaṁ asassataṁ vipariṇāmadhammanti.
āmantā. hañci atītaṁ aniccaṁ adhuvaṁ asassataṁ vipariṇāmadhammaṁ
no vata re vattabbe atītaṁ atthi atītaṁ atītabhāvaṁ na jahatīti.

[329] nibbānaṁ atthi nibbānaṁ nibbānabhāvaṁ na jahatīti.
nibbānaṁ niccaṁ dhuvaṁ sassataṁ avipariṇāmadhammanti. āmantā.
atītaṁ atthi atītaṁ atītabhāvaṁ na jahatīti. atītaṁ niccaṁ dhuvaṁ sassataṁ
avipariṇāmadhammanti. na hevaṁ vattabbe .pe.

[330] atītaṁ atthi atītaṁ atītabhāvaṁ na jahatīti. atītaṁ
aniccaṁ adhuvaṁ asassataṁ vipariṇāmadhammanti. āmantā. nibbānaṁ
atthi nibbānaṁ nibbānabhāvaṁ na jahatīti. nibbānaṁ aniccaṁ adhuvaṁ
asassataṁ vipariṇāmadhammanti. na hevaṁ vattabbe .pe.

[331] atītaṁ rūpaṁ atthi atītaṁ rūpaṁ atītabhāvaṁ na jahatīti.
āmantā. anāgataṁ rūpaṁ atthi anāgataṁ rūpaṁ anāgatabhāvaṁ na
jahatīti. na hevaṁ vattabbe .pe. atītaṁ rūpaṁ atthi atītaṁ rūpaṁ
atītabhāvaṁ na jahatīti. āmantā. paccuppannaṁ rūpaṁ atthi paccuppannaṁ
rūpaṁ paccuppannabhāvaṁ na jahatīti. na hevaṁ vattabbe .pe.

[332] anāgataṁ rūpaṁ atthi anāgataṁ rūpaṁ anāgatabhāvaṁ na

page number: 140

jahatīti. āmantā. atītaṁ rūpaṁ atthi atītaṁ rūpaṁ atītabhāvaṁ
na jahatīti. na hevaṁ vattabbe .pe.

[333] (pts. kvu, 123) paccuppannaṁ rūpaṁ atthi paccuppannaṁ rūpaṁ paccuppannabhāvaṁ
na jahatīti. āmantā. atītaṁ rūpaṁ atthi atītaṁ rūpaṁ
atītabhāvaṁ na jahatīti. na hevaṁ vattabbe .pe.

[334] atītaṁ rūpaṁ atthi atītaṁ rūpaṁ atītabhāvaṁ na jahatīti.
āmantā. atītaṁ rūpaṁ niccaṁ dhuvaṁ sassataṁ avipariṇāmadhammanti.
na hevaṁ vattabbe .pe. nanu atītaṁ rūpaṁ aniccaṁ adhuvaṁ asassataṁ
vipariṇāmadhammanti. āmantā. hañci atītaṁ rūpaṁ aniccaṁ .pe.
vipariṇāmadhammaṁ no vata re vattabbe atītaṁ rūpaṁ atthi atītaṁ
rūpaṁ atītabhāvaṁ na jahatīti.

[335] nibbānaṁ atthi nibbānaṁ nibbānabhāvaṁ na jahati nibbānaṁ
niccaṁ dhuvaṁ sassataṁ avipariṇāmadhammanti. āmantā. atītaṁ rūpaṁ
atthi atītaṁ rūpaṁ atītabhāvaṁ na jahati atītaṁ rūpaṁ niccaṁ dhuvaṁ
sassataṁ avipariṇāmadhammanti. na hevaṁ vattabbe .pe.

[336] atītaṁ rūpaṁ atthi atītaṁ rūpaṁ atītabhāvaṁ na jahati atītaṁ
rūpaṁ aniccaṁ adhuvaṁ asassataṁ vipariṇāmadhammanti. āmantā.
nibbānaṁ atthi nibbānaṁ nibbānabhāvaṁ na jahati nibbānaṁ aniccaṁ
adhuvaṁ asassataṁ vipariṇāmadhammanti. na hevaṁ vattabbe .pe.

[337] atītā vedanā atthi .pe. atītā saññā atthi

page number: 141

.pe. atītā saṅkhārā atthi .pe.

[338] atītaṁ viññāṇaṁ atthi atītaṁ viññāṇaṁ atītabhāvaṁ na
jahatīti. āmantā. (pts. kvu, 124) anāgataṁ viññāṇaṁ atthi anāgataṁ viññāṇaṁ
anāgatabhāvaṁ na jahatīti. na hevaṁ vattabbe .pe. atītaṁ viññāṇaṁ
atthi atītaṁ viññāṇaṁ atītabhāvaṁ na jahatīti. āmantā.
paccuppannaṁ viññāṇaṁ atthi paccuppannaṁ viññāṇaṁ paccuppannabhāvaṁ
na jahatīti. na hevaṁ vattabbe .pe.

[339] anāgataṁ viññāṇaṁ atthi anāgataṁ viññāṇaṁ anāgatabhāvaṁ
na jahatīti. āmantā. atītaṁ viññāṇaṁ atthi atītaṁ viññāṇaṁ
atītabhāvaṁ na jahatīti. na hevaṁ vattabbe .pe.

[340] paccuppannaṁ viññāṇaṁ atthi paccuppannaṁ viññāṇaṁ
paccuppannabhāvaṁ na jahatīti. āmantā. atītaṁ viññāṇaṁ atthi
atītaṁ viññāṇaṁ atītabhāvaṁ na jahatīti. na hevaṁ vattabbe .pe.

[341] atītaṁ viññāṇaṁ atthi atītaṁ viññāṇaṁ atītabhāvaṁ
na jahatīti. āmantā. atītaṁ viññāṇaṁ niccaṁ dhuvaṁ sassataṁ
avipariṇāmadhammanti. na hevaṁ vattabbe .pe. nanu atītaṁ viññāṇaṁ
aniccaṁ adhuvaṁ asassataṁ vipariṇāmadhammanti. āmantā. hañci
atītaṁ viññāṇaṁ aniccaṁ adhuvaṁ asassataṁ vipariṇāmadhammaṁ no vata
re vattabbe atītaṁ viññāṇaṁ atthi atītaṁ viññāṇaṁ atītabhāvaṁ na
jahatīti.

page number: 142

[342] nibbānaṁ atthi nibbānaṁ nibbānabhāvaṁ na jahati nibbānaṁ
niccaṁ dhuvaṁ sassataṁ avipariṇāmadhammanti. āmantā. atītaṁ
viññāṇaṁ atthi atītaṁ viññāṇaṁ atītabhāvaṁ (pts. kvu, 125) na jahati atītaṁ
viññāṇaṁ niccaṁ dhuvaṁ sassataṁ avipariṇāmadhammanti. na hevaṁ
vattabbe .pe.

[343] atītaṁ viññāṇaṁ atthi atītaṁ viññāṇaṁ atītabhāvaṁ
na jahati atītaṁ viññāṇaṁ aniccaṁ adhuvaṁ asassataṁ vipariṇāmadhammanti.
āmantā. nibbānaṁ atthi nibbānaṁ nibbānabhāvaṁ na jahati
nibbānaṁ aniccaṁ adhuvaṁ assasataṁ vipariṇāmadhammanti. na hevaṁ
vattabbe .pe.

[344] atītaṁ nvatthīti. āmantā. hañci atītaṁ nvatthi
atītaṁ atthīti micchā hañci vā pana atthi nvātītaṁ atthi atītanti
micchā. anāgataṁ nvatthīti. āmantā. hañci anāgataṁ nvatthi
anāgataṁ atthīti micchā hañci vā pana atthi nvānāgataṁ atthi
anāgatanti micchā.

[345] anāgataṁ hutvā paccuppannaṁ hotīti. āmantā.
taññeva anāgataṁ taṁ paccuppannanti. na hevaṁ vattabbe .pe.
taññeva anāgataṁ taṁ paccuppannanti. āmantā. hutvā hoti
hutvā hotīti. na hevaṁ vattabbe .pe. hutvā hoti hutvā
hotīti. āmantā. na hutvā na hoti na hutvā na hotīti. na

page number: 143

hevaṁ vattabbe .pe.

[346] paccuppannaṁ hutvā atītaṁ hotīti. āmantā. taññeva
paccuppannaṁ taṁ atītanti. na hevaṁ vattabbe .pe. taññeva
paccuppannaṁ taṁ atītanti. (pts. kvu, 126) āmantā. hutvā hoti hutvā
hotīti. na hevaṁ vattabbe .pe. hutvā hoti hutvā hotīti.
āmantā. na hutvā na hoti na hutvā na hotīti. na
hevaṁ vattabbe .pe.

[347] anāgataṁ hutvā paccuppannaṁ hoti paccuppannaṁ hutvā
atītaṁ hotīti. āmantā. taññeva anāgataṁ taṁ paccuppannaṁ
taṁ atītanti. na hevaṁ vattabbe .pe. taññeva anāgataṁ taṁ
paccuppannaṁ taṁ atītanti. āmantā. hutvā hoti hutvā
hotīti. na hevaṁ vattabbe .pe. hutvā hoti hutvā hotīti.
āmantā. na hutvā na hoti na hutvā na hotīti. na
hevaṁ vattabbe .pe.

[348] atītaṁ cakkhuṁ atthi rūpā atthi cakkhuviññāṇaṁ atthi
āloko atthi manasikāro atthīti. āmantā. atītena cakkhunā
atītaṁ rūpaṁ passatīti. na hevaṁ vattabbe .pe. atītaṁ sotaṁ
atthi saddā atthi sotaviññāṇaṁ atthi ākāso atthi manasikāro
atthīti. āmantā. atītena sotena atītaṁ saddaṁ suṇātīti.
na hevaṁ vattabbe .pe. atītaṁ ghānaṁ atthi gandhā atthi ghānaviññāṇaṁ

page number: 144

atthi vāyo atthi manasikāro atthīti. āmantā.
atītena ghānena atītaṁ gandhaṁ ghāyatīti. na hevaṁ vattabbe .pe.
atītā jivhā atthi rasā atthi jivhā viññāṇaṁ atthi āpo
atthi manasikāro atthīti. āmantā. atītāya jivhāya atītaṁ
rasaṁ sāyatīti. na hevaṁ vattabbe .pe. atīto kāyo atthi
phoṭṭhabbā atthi kāyaviññāṇaṁ atthi paṭhavī atthi manasikāro
atthīti. āmantā. atītena kāyena atītaṁ phoṭṭhabbaṁ phusatīti.
na hevaṁ vattabbe .pe. (pts. kvu, 127) atīto mano atthi dhammā atthi
manoviññāṇaṁ atthi vatthuṁ atthi manasikāro atthīti. āmantā.
atītena manena atītaṁ dhammaṁ vijānātīti. na hevaṁ vattabbe .pe.

[349] anāgataṁ cakkhuṁ atthi rūpā atthi cakkhuviññāṇaṁ
atthi āloko atthi manasikāro atthīti. āmantā. anāgatena
cakkhunā anāgataṁ rūpaṁ passatīti. na hevaṁ vattabbe .pe. anāgataṁ
sotaṁ atthi ghānaṁ atthi jivhā atthi kāyo atthi (pts. kvu, 128) mano
atthi dhammā atthi manoviññāṇaṁ atthi vatthuṁ atthi manasikāro
atthīti. āmantā. anāgatena manena anāgataṁ dhammaṁ
vijānātīti. na hevaṁ vattabbe .pe.

[350] paccuppannaṁ cakkhuṁ atthi rūpā atthi cakkhuviññāṇaṁ
atthi āloko atthi manasikāro atthi paccuppannena cakkhunā
paccuppannaṁ rūpaṁ passatīti. āmantā. atītaṁ cakkhuṁ atthi

page number: 145

rūpā atthi cakkhuviññāṇaṁ atthi āloko atthi manasikāro
atthi atītena cakkhunā atītaṁ rūpaṁ passatīti. na hevaṁ vattabbe
.pe. paccuppannaṁ sotaṁ atthi ghānaṁ atthi jivhā atthi
kāyo atthi mano atthi dhammā atthi manoviññāṇaṁ atthi
vatthuṁ atthi manasikāro atthi paccuppannena manena paccuppannaṁ
dhammaṁ vijānātīti. āmantā. atīto mano atthi dhammā
atthi manoviññāṇaṁ atthi vatthuṁ atthi manasikāro atthi
atītena manena atītaṁ dhammaṁ vijānātīti. na hevaṁ vattabbe .pe.

[351] paccuppannaṁ cakkhuṁ atthi rūpā atthi cakkhuviññāṇaṁ
atthi āloko atthi manasikāro atthi paccuppannena cakkhunā
paccuppannaṁ rūpaṁ passatīti. āmantā. anāgataṁ cakkhuṁ atthi
rūpā atthi cakkhuviññāṇaṁ atthi āloko atthi manasikāro
atthi anāgatena cakkhunā anāgataṁ rūpaṁ passatīti. na hevaṁ
vattabbe .pe. paccuppannaṁ sotaṁ atthi .pe. ghānaṁ atthi
jivhā atthi kāyo atthi mano atthi dhammā atthi manoviññāṇaṁ
atthi vatthuṁ atthi manasikāro atthi paccuppannena
manena paccuppannaṁ dhammaṁ vijānātīti. āmantā. anāgato
mano atthi dhammā atthi manoviññāṇaṁ atthi vatthuṁ atthi
manasikāro atthi anāgatena manena anāgataṁ dhammaṁ vijānātīti.
na hevaṁ vattabbe .pe.

page number: 146

[352] atītaṁ cakkhuṁ atthi rūpā atthi cakkhuviññāṇaṁ atthi
āloko atthi manasikāro atthi na ca atītena cakkhunā atītaṁ
rūpaṁ passatīti. āmantā. paccuppannaṁ cakkhuṁ atthi rūpā
atthi cakkhuviññāṇaṁ atthi āloko atthi manasikāro atthi
na ca paccuppannena cakkhunā paccuppannaṁ rūpaṁ passatīti. na
hevaṁ vattabbe .pe. atītaṁ sotaṁ atthi .pe. ghānaṁ atthi
jivhā atthi kāyo atthi .pe. mano atthi dhammā atthi
manoviññāṇaṁ atthi vatthuṁ atthi manasikāro atthi na ca atītena
manena atītaṁ dhammaṁ vijānātīti. āmantā. paccuppanno mano atthi
dhammā atthi manoviññāṇaṁ atthi vatthuṁ atthi manasikāro
atthi na ca paccuppannena manena paccuppannaṁ dhammaṁ vijānātīti.
na hevaṁ vattabbe .pe.

[353] anāgataṁ cakkhuṁ atthi rūpā atthi cakkhuviññāṇaṁ
atthi āloko atthi manasikāro atthi na ca anāgatena
cakkhunā anāgataṁ rūpaṁ passatīti. āmantā. paccuppannaṁ cakkhuṁ
atthi rūpā atthi cakkhuviññāṇaṁ atthi āloko atthi
manasikāro atthi na ca paccuppannena cakkhunā paccuppannaṁ rūpaṁ
passatīti. na hevaṁ vattabbe .pe. anāgataṁ sotaṁ atthi ghānaṁ
atthi jivhā atthi kāyo atthi .pe. mano atthi dhammā
atthi manoviññāṇaṁ atthi vatthuṁ atthi manasikāro atthi

page number: 147

na ca anāgatena manena anāgataṁ dhammaṁ vijānātīti. āmantā.
paccuppanno mano atthi dhammā atthi manoviññāṇaṁ atthi
vatthuṁ atthi manasikāro atthi na ca paccuppannena manena
paccuppannaṁ dhammaṁ vijānātīti. na hevaṁ vattabbe .pe.

[354] atītaṁ ñāṇaṁ atthīti. āmantā. tena ñāṇena
ñāṇakaraṇīyaṁ karotīti. (pts. kvu, 130) na hevaṁ vattabbe .pe. tena ñāṇena
ñāṇakaraṇīyaṁ karotīti. āmantā. tena ñāṇena dukkhaṁ parijānāti
samudayaṁ pajahati nirodhaṁ sacchikaroti maggaṁ bhāvetīti. na hevaṁ
vattabbe .pe.

[355] anāgataṁ ñāṇaṁ atthīti. āmantā. tena ñāṇena
ñāṇakaraṇīyaṁ karotīti. na hevaṁ vattabbe .pe. tena ñāṇena
ñāṇakaraṇīyaṁ karotīti. āmantā. tena ñāṇena dukkhaṁ parijānāti
samudayaṁ pajahati nirodhaṁ sacchikaroti maggaṁ bhāvetīti. na hevaṁ
vattabbe .pe.

[356] paccuppannaṁ ñāṇaṁ atthi tena ñāṇena ñāṇakaraṇīyaṁ
karotīti. āmantā. atītaṁ ñāṇaṁ atthi tena ñāṇena
ñāṇakaraṇīyaṁ karotīti. na hevaṁ vattabbe .pe. paccuppannaṁ
ñāṇaṁ atthi tena ñāṇena dukkhaṁ parijānāti samudayaṁ pajahati
nirodhaṁ sacchikaroti maggaṁ bhāvetīti. āmantā. atītaṁ ñāṇaṁ
atthi tena ñāṇena dukkhaṁ parijānāti samudayaṁ pajahati nirodhaṁ

page number: 148

sacchikaroti maggaṁ bhāvetīti. na hevaṁ vattabbe .pe. paccuppannaṁ
ñāṇaṁ atthi tena ñāṇena ñāṇakaraṇīyaṁ karotīti. āmantā.
anāgataṁ ñāṇaṁ atthi tena ñāṇena ñāṇakaraṇīyaṁ karotīti.
na hevaṁ vattabbe .pe. paccuppannaṁ ñāṇaṁ atthi tena ñāṇena
dukkhaṁ parijānāti samudayaṁ pajahati nirodhaṁ sacchikaroti maggaṁ
bhāvetīti. (pts. kvu, 131) āmantā. anāgataṁ ñāṇaṁ atthi tena ñāṇena
dukkhaṁ parijānāti samudayaṁ pajahati nirodhaṁ sacchikaroti maggaṁ
bhāvetīti. na hevaṁ vattabbe .pe.

[357] atītaṁ ñāṇaṁ atthi na ca tena ñāṇena ñāṇakaraṇīyaṁ
karotīti. āmantā. paccuppannaṁ ñāṇaṁ atthi na ca tena
ñāṇena ñāṇakaraṇīyaṁ karotīti. na hevaṁ vattabbe .pe. atītaṁ
ñāṇaṁ atthi na ca tena ñāṇena dukkhaṁ parijānāti samudayaṁ
pajahati nirodhaṁ sacchikaroti maggaṁ bhāvetīti. āmantā.
paccuppannaṁ ñāṇaṁ atthi na ca tena ñāṇena dukkhaṁ parijānāti
samudayaṁ pajahati nirodhaṁ sacchikaroti maggaṁ bhāvetīti. na hevaṁ
vattabbe .pe.

[358] anāgataṁ ñāṇaṁ atthi na ca tena ñāṇena ñāṇakaraṇīyaṁ
karotīti. āmantā. paccuppannaṁ ñāṇaṁ atthi na ca tena
ñāṇena ñāṇakaraṇīyaṁ karotīti. na hevaṁ vattabbe .pe. anāgataṁ
ñāṇaṁ atthi na ca tena ñāṇena dukkhaṁ parijānāti samudayaṁ

page number: 149

pajahati nirodhaṁ sacchikaroti maggaṁ bhāvetīti. āmantā.
paccuppannaṁ ñāṇaṁ atthi na ca tena ñāṇena dukkhaṁ parijānāti
samudayaṁ pajahati nirodhaṁ sacchikaroti maggaṁ bhāvetīti. na hevaṁ
vattabbe .pe.

[359] arahato atīto rāgo atthīti. āmantā. arahā
tena rāgena sarāgoti. na hevaṁ vattabbe .pe. arahato atīto
doso atthīti. (pts. kvu, 132) āmantā. arahā tena dosena sadosoti.
na hevaṁ vattabbe .pe. arahato atīto moho atthīti. āmantā.
arahā tena mohena samohoti. na hevaṁ vattabbe .pe.
arahato atīto māno atthīti. āmantā. arahā tena mānena
samānoti. na hevaṁ vattabbe .pe. arahato atītā diṭṭhi
atthīti. āmantā. arahā tāya diṭṭhiyā sadiṭṭhikoti. na
hevaṁ vattabbe .pe. arahato atītā vicikicchā atthīti. āmantā.
arahā tāya vicikicchāya savicikicchoti. na hevaṁ vattabbe .pe.
arahato atītaṁ thīnaṁ atthīti. āmantā. arahā tena thīnena
sathīnoti. na hevaṁ vattabbe .pe. arahato atītaṁ uddhaccaṁ
atthīti. āmantā. arahā tena uddhaccena sauddhaccoti. na
hevaṁ vattabbe .pe. arahato atītaṁ ahirikaṁ atthīti. āmantā.
arahā tena ahirikena sāhirikoti. na hevaṁ vattabbe .pe.
arahato atītaṁ anottappaṁ atthīti. āmantā. arahā tena

page number: 150

anottappena sānottappīti. na hevaṁ vattabbe .pe.

[360] anāgāmissa atītā sakkāyadiṭṭhi atthīti. (pts. kvu, 133) āmantā.
anāgāmī tāya diṭṭhiyā sadiṭṭhikoti. na hevaṁ vattabbe .pe.
anāgāmissa atītā vicikicchā atthi atīto sīlabbataparāmāso
atthi atīto aṇusahagato kāmarāgo atthi atīto aṇusahagato
byāpādo atthīti. āmantā. anāgāmī tena byāpādena
byāpannacittoti. na hevaṁ vattabbe .pe.

[361] sakadāgāmissa atītā sakkāyadiṭṭhi atthīti. āmantā.
sakadāgāmī tāya diṭṭhiyā sadiṭṭhikoti. na hevaṁ vattabbe
.pe. sakadāgāmissa atītā vicikicchā atthi atīto sīlabbataparāmāso
atthi atīto oḷāriko kāmarāgo atthi atīto
oḷāriko byāpādo atthīti. āmantā. sakadāgāmī tena
byāpādena byāpannacittoti. na hevaṁ vattabbe .pe.

[362] sotāpannassa atītā sakkāyadiṭṭhi atthīti. āmantā.
sotāpanno tāya diṭṭhiyā sadiṭṭhikoti. na hevaṁ vattabbe
.pe. sotāpannassa atītā vicikicchā atthi atīto sīlabbataparāmāso
atthi atīto apāyagamaniyo rāgo atthi atīto
apāyagamaniyo doso atthi atīto apāyagamaniyo moho atthīti.
āmantā. sotāpanno tena mohena samohoti. na hevaṁ
vattabbe .pe.

page number: 151

[363] puthujjanassa atīto rāgo atthi puthujjano tena rāgena
sarāgoti. āmantā. arahato atīto rāgo atthi arahā
tena rāgena sarāgoti. na hevaṁ vattabbe .pe. puthujjanassa
atīto doso atthi .pe. atītaṁ anottappaṁ atthi puthujjano
tena anottappena anottappīti. āmantā. arahato atītaṁ
anottappaṁ atthi arahā tena anottappena anottappīti. na
hevaṁ vattabbe .pe.

[364] puthujjanassa atītā sakkāyadiṭṭhi atthi puthujjano tāya
diṭṭhiyā sadiṭṭhikoti. āmantā. anāgāmissa atītā sakkāyadiṭṭhi
atthi anāgāmī tāya diṭṭhiyā sadiṭṭhikoti. na hevaṁ
vattabbe .pe. puthujjanassa atītā vicikicchā atthi .pe.
atīto aṇusahagato byāpādo atthi puthujjano tena byāpādena
byāpannacittoti. āmantā. anāgāmissa atīto aṇusahagato
byāpādo atthi anāgāmī tena byāpādena byāpannacittoti.
na hevaṁ vattabbe .pe.

[365] puthujjanassa atītā sakkāyadiṭṭhi atthi puthujjano
tāya diṭṭhiyā sadiṭṭhikoti. āmantā. sakadāgāmissa atītā
sakkāyadiṭṭhi atthi sakadāgāmī tāya diṭṭhiyā sadiṭṭhikoti. na
hevaṁ vattabbe .pe. puthujjanassa atītā vicikicchā atthi .pe.
atīto oḷāriko byāpādo atthi puthujjano tena byāpādena

page number: 152

byāpannacittoti. āmantā. sakadāgāmissa atīto oḷāriko
byāpādo atthi sakadāgāmī tena byāpādena byāpannacittoti.
na hevaṁ vattabbe .pe.

[366] puthujjanassa atītā sakkāyadiṭṭhi atthi puthujjano tāya
diṭṭhiyā sadiṭṭhikoti. āmantā. sotāpannassa atītā sakkāyadiṭṭhi
atthi sotāpanno tāya diṭṭhiyā sadiṭṭhikoti. na hevaṁ
vattabbe .pe. puthujjanassa atītā vicikicchā atthi .pe.
atīto apāyagamaniyo moho atthi puthujjano tena mohena
samohoti. āmantā. sotāpannassa atīto apāyagamaniyo
moho atthi sotāpanno tena mohena samohoti. (pts. kvu, 135) na hevaṁ
vattabbe .pe.

[367] arahato atīto rāgo atthi na ca arahā tena rāgena
sarāgoti. āmantā. puthujjanassa atīto rāgo atthi na ca
puthujjano tena rāgena sarāgoti. na hevaṁ vattabbe .pe.
arahato atīto doso atthi .pe. atītaṁ anottappaṁ atthi na
ca arahā tena anottappena anottappīti. āmantā. puthujjanassa
atītaṁ anottappaṁ atthi na ca puthujjano tena anottappena
anottappīti. na hevaṁ vattabbe .pe.

[368] anāgāmissa atītā sakkāyadiṭṭhi atthi na ca anāgāmī
tāya diṭṭhiyā sadiṭṭhikoti. āmantā. puthujjanassa atītā

page number: 153

sakkāyadiṭṭhi atthi na ca puthujjano tāya diṭṭhiyā sadiṭṭhikoti.
na hevaṁ vattabbe .pe. anāgāmissa atītā vicikicchā atthi
.pe. atīto aṇusahagato byāpādo atthi na ca anāgāmī
tena byāpādena byāpannacittoti. āmantā. puthujjanassa
atīto aṇusahagato byāpādo atthi na ca puthujjano tena
byāpādena byāpannacittoti. na hevaṁ vattabbe .pe.

[369] sakadāgāmissa atītā sakkāyadiṭṭhi atthi na ca
sakadāgāmī tāya diṭṭhiyā sadiṭṭhikoti. āmantā. puthujjanassa
atītā sakkāyadiṭṭhi atthi na ca puthujjano tāya diṭṭhiyā
sadiṭṭhikoti. na hevaṁ vattabbe .pe. sakadāgāmissa atītā
vicikicchā atthi .pe. atīto oḷāriko byāpādo atthi na
ca sakadāgāmī tena byāpādena byāpannacittoti. āmantā.
puthujjanassa atīto oḷāriko byāpādo atthi na ca puthujjano
tena byāpādena byāpannacittoti. (pts. kvu, 136) na hevaṁ vattabbe .pe.

[370] sotāpannassa atītā sakkāyadiṭṭhi atthi na ca
sotāpanno tāya diṭṭhiyā sadiṭṭhikoti. āmantā. puthujjanassa
atītā sakkāyadiṭṭhi atthi na ca puthujjano tāya diṭṭhiyā sadiṭṭhikoti.
na hevaṁ vattabbe .pe. sotāpannassa atītā vicikicchā
atthi .pe. atīto apāyagamaniyo moho atthi na ca sotāpanno
tena mohena samohoti. āmantā. puthujjanassa atīto apāyagamaniyo

page number: 154

moho atthi na ca puthujjano tena mohena samohoti.
na hevaṁ vattabbe .pe.

[371] atītā hatthā atthīti. āmantā. atītesu hatthesu
sati ādānanikkhepanaṁ paññāyatīti. na hevaṁ vattabbe .pe.
atītā pādā atthīti. āmantā. atītesu pādesu sati
abhikkamapaṭikkamo paññāyatīti. na hevaṁ vattabbe .pe. atītā
pabbā atthīti. āmantā. atītesu pabbesu sati sammiñjanapasāraṇaṁ
paññāyatīti. na hevaṁ vattabbe .pe. atīto kucchi
atthīti. āmantā. atītasmiṁ kucchismiṁ sati jighacchāpipāsā
paññāyatīti. na hevaṁ vattabbe .pe. atīto kāyo atthīti.
āmantā. atīto kāyo paggahaniggahūpago chedanabhedanūpago kākehi
gijjhehi kulalehi sādhāraṇoti. na hevaṁ vattabbe .pe. (pts. kvu, 137) atīte kāye
visaṁ kameyya satthaṁ kameyya aggi kameyyāti. na hevaṁ
vattabbe .pe. labbhā atīto kāyo addubandhanena bandhituṁ
rajjubandhanena bandhituṁ saṅkhalikabandhanena bandhituṁ gāmabandhanena bandhituṁ
nigamabandhanena bandhituṁ nagarabandhanena bandhituṁ janapadabandhanena bandhituṁ
kaṇṭhapañcamehi bandhanehi bandhitunti. na hevaṁ vattabbe .pe.

[372] atīto āpo atthīti. āmantā. tena āpena
āpakaraṇīyaṁ karotīti. na hevaṁ vattabbe .pe. atīto tejo
atthīti. āmantā. tena tejena tejakaraṇīyaṁ karotīti. na

page number: 155

hevaṁ vattabbe .pe. atīto vāyo atthīti. āmantā. tena
vāyena vāyakaraṇīyaṁ karotīti. na hevaṁ vattabbe .pe.

[373] atīto rūpakkhandho atthi anāgato rūpakkhandho atthi
paccuppanno rūpakkhandho atthīti. āmantā. tayo rūpakkhandhāti.
na hevaṁ vattabbe .pe. atītā pañcakkhandhā atthi anāgatā
pañcakkhandhā atthi. paccuppannā pañcakkhandhā atthīti. āmantā.
paṇṇarasakhandhāti. na hevaṁ vattabbe .pe.

[374] atītaṁ cakkhāyatanaṁ atthi anāgataṁ cakkhāyatanaṁ atthi
paccuppannaṁ cakkhāyatanaṁ atthīti. āmantā. tīṇi cakkhāyatanānīti.
na hevaṁ vattabbe .pe. (pts. kvu, 138) atītāni dvādasāyatanāni atthi anāgatāni
dvādasāyatanāni atthi paccuppannāni dvādasāyatanāni atthīti.
āmantā. chattiṁsāyatanānīti. na hevaṁ vattabbe .pe.

[375] atītā cakkhudhātu atthi anāgatā cakkhudhātu atthi
paccuppannā cakkhudhātu atthīti. āmantā. tisso cakkhudhātuyoti.
na hevaṁ vattabbe .pe. atītā aṭṭhārasa dhātuyo atthi anāgatā
aṭṭhārasa dhātuyo atthi paccuppannā aṭṭhārasa dhātuyo atthīti.
āmantā. catupaññāsa dhātuyoti. na hevaṁ vattabbe .pe.

[376] atītaṁ cakkhundriyaṁ atthi anāgataṁ cakkhundriyaṁ atthi
paccuppannaṁ cakkhundriyaṁ atthīti. āmantā. tīṇi cakkhundriyānīti.
na hevaṁ vattabbe .pe. atītāni bāvīsatindriyāni atthi anāgatāni

page number: 156

bāvīsatindriyāni atthi paccuppannāni bāvīsatindriyāni atthīti.
āmantā. chasaṭṭhindriyānīti. na hevaṁ vattabbe .pe.

[377] atīto rājā cakkavatti atthi anāgato rājā cakkavatti
atthi paccuppanno rājā cakkavatti atthīti. āmantā. tiṇṇaṁ
rājūnaṁ cakkavattīnaṁ sammukhībhāvo hotīti. na hevaṁ vattabbe .pe.

[378] atīto sammāsambuddho atthi anāgato sammāsambuddho
atthi paccuppanno sammāsambuddho atthīti. āmantā. tiṇṇaṁ
sammāsambuddhānaṁ sammukhībhāvo hotīti. na hevaṁ vattabbe .pe.

[379] atītaṁ atthīti. (pts. kvu, 139) āmantā. atthi atītanti. atthi
siyā atītaṁ siyā nvātītanti. ājānāhi niggahaṁ hañci atītaṁ
atthi atthi siyā atītaṁ siyā nvātītaṁ tenātītaṁ nvātītaṁ nvātītaṁ
atītanti yaṁ tattha vadesi vattabbe kho atītaṁ atthi atthi siyā
atītaṁ siyā nvātītaṁ tenātītaṁ nvātītaṁ nvātītaṁ atītanti micchā
no ce pana atītaṁ nvātītaṁ nvātītaṁ atītanti no vata re vattabbe
atītaṁ atthi atthi siyā atītaṁ siyā nvātītanti yaṁ tattha vadesi
vattabbe kho atītaṁ atthi atthi siyā atītaṁ siyā nvātītaṁ tenātītaṁ
nvātītaṁ navātītaṁ atītanti micchā.

[380] anāgataṁ atthīti. āmantā. atthi anāgatanti.
atthi siyā anāgataṁ siyā nvānāgatanti. ājānāhi niggahaṁ
hañci anāgataṁ atthi atthi siyā anāgataṁ siyā nvānāgataṁ tena

page number: 157

anāgataṁ nvānāgataṁ nvānāgataṁ anāgatanti yaṁ tattha vadesi vattabbe
kho anāgataṁ atthi atthi siyā anāgataṁ siyā nvānāgataṁ tena
anāgataṁ nvānāgataṁ nvānāgataṁ anāgatanti micchā no ce pana
anāgataṁ nvānāgataṁ nvānāgataṁ anāgatanti no vata re vattabbe
anāgataṁ atthi atthi siyā anāgataṁ siyā nvānāgatanti yaṁ tattha
vadesi vattabbe kho anāgataṁ atthi atthi siyā anāgataṁ siyā
nvānāgataṁ tena anāgataṁ nvānāgataṁ nvānāgataṁ anāgatanti micchā.

[381] paccuppannaṁ atthīti. āmantā. atthi paccuppannanti.
atthi siyā paccuppannaṁ siyā nopaccuppannanti. ājānāhi
niggahaṁ hañci paccuppannaṁ atthi atthi siyā paccuppannaṁ siyā
nopaccuppannaṁ tena paccuppannaṁ nopaccuppannaṁ nopaccuppannaṁ
paccuppannanti yaṁ tattha vadesi vattabbe kho paccuppannaṁ atthi
atthi siyā paccuppannaṁ siyā nopaccuppannaṁ tena paccuppannaṁ nopaccuppannaṁ
nopaccuppannaṁ paccuppannanti micchā no ce pana
paccuppannaṁ (pts. kvu, 140) nopaccuppannaṁ nopaccuppannaṁ paccuppannanti no vata
re vattabbe paccuppannaṁ atthi atthi siyā paccuppannaṁ siyā
nopaccuppannanti yaṁ tattha vadesi vattabbe kho paccuppannaṁ
atthi atthi siyā paccuppannaṁ siyā nopaccuppannaṁ tena paccuppannaṁ
nopaccuppannaṁ nopaccuppannaṁ paccuppannanti micchā.

[382] nibbānaṁ atthīti. āmantā. atthi nibbānanti.

page number: 158

atthi siyā nibbānaṁ siyā nonibbānanti. ājānāhi niggahaṁ
hañci nibbānaṁ atthi atthi siyā nibbānaṁ siyā nonibbānaṁ tena
nibbānaṁ nonibbānaṁ nonibbānaṁ nibbānanti yaṁ tattha vadesi
vattabbe kho nibbānaṁ atthi atthi siyā nibbānaṁ siyā nonibbānaṁ
tena nibbānaṁ nonibbānaṁ nonibbānaṁ nibbānanti micchā no
ce pana nibbānaṁ nonibbānaṁ nonibbānaṁ nibbānanti no vata
re vattabbe nibbānaṁ atthi atthi siyā nibbānaṁ siyā nonibbānanti
yaṁ tattha vadesi vattabbe kho nibbānaṁ atthi atthi siyā
nibbānaṁ siyā nonibbānaṁ tena nibbānaṁ nonibbānaṁ nonibbānaṁ
nibbānanti micchā.

[383] na vattabbaṁ atītaṁ atthi anāgataṁ atthīti. āmantā.
nanu vuttaṁ bhagavatā yaṁ kiñci bhikkhave rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ
vā yaṁ dūre santike vā ayaṁ vuccati rūpakkhandho yā kāci
vedanā .pe. yā kāci saññā .pe. ye keci saṅkhārā .pe.
yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā
vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā
ayaṁ vuccati viññāṇakkhandhoti attheva suttantoti. āmantā.
tena hi atītaṁ atthi anāgataṁ atthīti.

[384] atītaṁ atthi anāgataṁ atthīti. āmantā. nanu vuttaṁ

page number: 159

bhagavatā tayome bhikkhave niruttipathā (pts. kvu, 141) adhivacanapathā paññattipathā
asaṅkiṇṇā asaṅkiṇṇapubbā na saṅkiyanti na saṅkiyissanti appaṭikkuṭṭhā
samaṇehi brāhmaṇehi viññūhi. katame tayo. yaṁ bhikkhave
rūpaṁ atītaṁ niruddhaṁ vigataṁ vipariṇataṁ ahosīti tassa saṅkhā ahosīti
tassa samaññā ahosīti tassa paññatti na tassa saṅkhā atthīti
na tassa saṅkhā bhavissatīti yā vedanā .pe. yā saññā .pe.
ye saṅkhārā .pe. yaṁ viññāṇaṁ atītaṁ niruddhaṁ vigataṁ vipariṇataṁ
ahosīti tassa saṅkhā ahosīti tassa samaññā ahosīti tassa
paññatti na tassa saṅkhā atthīti na tassa saṅkhā bhavissatīti
yaṁ bhikkhave rūpaṁ ajātaṁ apātubhūtaṁ bhavissatīti tassa saṅkhā bhavissatīti
tassa samaññā bhavissatīti tassa paññatti na tassa saṅkhā
atthīti na tassa saṅkhā ahosīti yā vedanā .pe. yā saññā
.pe. ye saṅkhārā .pe. yaṁ viññāṇaṁ ajātaṁ apātubhūtaṁ bhavissatīti
tassa saṅkhā bhavissatīti tassa samaññā bhavissatīti tassa paññatti
na tassa saṅkhā atthīti na tassa saṅkhā ahosīti yaṁ bhikkhave
rūpaṁ jātaṁ pātubhūtaṁ atthīti tassa saṅkhā atthīti tassa samaññā
atthīti tassa paññatti na tassa saṅkhā ahosīti na tassa saṅkhā
bhavissatīti yā vedanā .pe. yā saññā .pe. ye saṅkhārā
.pe. yaṁ viññāṇaṁ jātaṁ pātubhūtaṁ atthīti tassa saṅkhā atthīti
tassa samaññā atthīti tassa paññatti na tassa saṅkhā ahosīti

page number: 160

na tassa saṅkhā bhavissatīti ime kho bhikkhave tayo niruttipathā
adhivacanapathā paññattipathā asaṅkiṇṇā asaṅkiṇṇapubbā na saṅkiyanti
na saṅkiyissanti appaṭikkuṭṭhā samaṇehi brāhmaṇehi viññūhi yepi
te bhikkhave ahesuṁ ukkalā vassabhaññā ahetukavādā akiriyavādā
natthikavādā tepime tayo niruttipathe adhivacanapathe paññattipathe
na garahitabbaṁ na paṭikkositabbaṁ amaññiṁsu. taṁ kissa hetu.
nindābyārosanāupārambhabhayāti 1- attheva suttantoti. āmantā.
tena hi na vattabbaṁ atītaṁ atthi anāgataṁ atthīti.

[385] (pts. kvu, 142) atītaṁ atthīti. āmantā. nanu āyasmā phagguṇo
bhagavantaṁ etadavoca atthi nu kho taṁ bhante cakkhuṁ yena cakkhunā
atīte buddhe parinibbute chinnapapañce chinnavaṭume pariyādinnavaṭṭe
sabbadukkhavītivatte paññāpayamāno paññāpeyya .pe. atthi nu
kho sā bhante jivhā .pe. atthi nu kho so bhante mano yena manena
atīte buddhe parinibbute chinnapapañce chinnavaṭume pariyādinnavaṭṭe
sabbadukkhavītivatte paññāpayamāno paññāpeyyāti. natthi kho taṁ
phagguṇa cakkhuṁ yena cakkhunā atīte buddhe parinibbute chinnapapañce
chinnavaṭume pariyādinnavaṭṭe sabbadukkhavītivatte paññāpayamāno
paññāpeyya .pe. natthi kho sā phagguṇa jivhā .pe. natthi kho
so phagguṇa mano yena manena atīte buddhe parinibbute chinnapapañce

footnote: 1 saṁ. khu. 64.

page number: 161

chinnavaṭume pariyādinnavaṭṭe sabbadukkhavītivatte paññāpayamāno
paññāpeyyāti 1- attheva suttantoti. āmantā. tena hi na
vattabbaṁ atītaṁ atthīti.

[386] atītaṁ atthīti. āmantā. nanu āyasmā nandako
etadavoca ahu pubbe lobho tadahu akusalaṁ so etarahi natthi
iccetaṁ kusalaṁ ahu pubbe doso .pe. ahu pubbe moho tadahu
akusalaṁ so etarahi natthi iccetaṁ kusalanti 2- attheva suttantoti.
āmantā. tena hi na vattabbaṁ atītaṁ atthīti.

[387] na vattabbaṁ anāgataṁ atthīti. āmantā. nanu
vuttaṁ bhagavatā kabaḷīkāre ce bhikkhave āhāre atthi rāgo atthi
nandi atthi taṇhā patiṭṭhitaṁ tattha viññāṇaṁ virūḷhaṁ yattha
patiṭṭhitaṁ viññāṇaṁ virūḷhaṁ atthi tattha nāmarūpassa avakkanti yattha
atthi (pts. kvu, 143) nāmarūpassa avakkanti atthi tattha saṅkhārānaṁ vuḍḍhi yattha
atthi saṅkhārānaṁ vuḍḍhi atthi tattha āyatiṁ punabbhavābhinibbatti
yattha atthi āyatiṁ punabbhavābhinibbatti atthi tattha āyatiṁ jātijarāmaraṇaṁ
yattha atthi āyatiṁ jātijarāmaraṇaṁ sasokantaṁ bhikkhave sarajaṁ
saupāyāsanti vadāmi phasse ce bhikkhave āhāre ... manosañcetanāya
ce bhikkhave āhāre ... viññāṇe ce bhikkhave āhāre atthi rāgo
atthi nandi .pe. sarajaṁ saupāyāsanti vadāmīti 3- attheva suttantoti.

footnote: 1 saṁ. saḷāyatana. 65. 2 aṁ. tika. 253. 3 saṁ. ni. 122.

page number: 162

āmantā. tena hi na vattabbaṁ anāgataṁ atthīti.

[388] anāgataṁ atthīti. āmantā. nanu vuttaṁ bhagavatā
kabaḷīkāre ce bhikkhave āhāre natthi rāgo natthi nandi natthi
taṇhā appatiṭṭhitaṁ tattha viññāṇaṁ avirūḷhaṁ yattha appatiṭṭhitaṁ
viññāṇaṁ avirūḷhaṁ natthi tattha nāmarūpassa avakkanti yattha natthi
nāmarūpassa avakkanti natthi tattha saṅkhārānaṁ vuḍḍhi yattha natthi
saṅkhārānaṁ vuḍḍhi natthi tattha āyatiṁ punabbhavābhinibbatti yattha
natthi āyatiṁ punabbhavābhinibbatti natthi tattha āyatiṁ jātijarāmaraṇaṁ
yattha natthi āyatiṁ jātijarāmaraṇaṁ asokantaṁ bhikkhave arajaṁ anupāyāsanti
vadāmi phasse ce bhikkhave āhāre ... manosañcetanāya ce
bhikkhave āhāre ... viññāṇe ce bhikkhave āhāre natthi rāgo
natthi nandi .pe. arajaṁ anupāyāsanti vadāmīti 1- attheva suttantoti.
āmantā. tena hi na vattabbaṁ anāgataṁ atthīti.
sabbamatthītikathā.
-------
atītaṁ khandhātikathā

[389] atītaṁ khandhāti. āmantā. atītaṁ atthīti. na hevaṁ
vattabbe .pe. (pts. kvu, 144) atītaṁ āyatananti. āmantā. atītaṁ atthīti.
na hevaṁ vattabbe .pe. atītaṁ dhātūti. āmantā. atītaṁ

footnote: 1 saṁ. ni. 122.

page number: 163

atthīti. na hevaṁ vattabbe .pe. atītaṁ khandhadhātuāyatananti.
āmantā. atītaṁ atthīti. na hevaṁ vattabbe .pe.

[390] anāgataṁ khandhāti. āmantā. anāgataṁ atthīti.
na hevaṁ vattabbe .pe. anāgataṁ āyatananti. āmantā. anāgataṁ
atthīti. na hevaṁ vattabbe .pe. anāgataṁ dhātūti. āmantā.
anāgataṁ atthīti. na hevaṁ vattabbe .pe. anāgataṁ khandhadhātuāyatananti.
āmantā. anāgataṁ atthīti. na hevaṁ vattabbe .pe.

[391] paccuppannaṁ khandhā paccuppannaṁ atthīti. āmantā.
atītaṁ khandhā atītaṁ atthīti. na hevaṁ vattabbe .pe. paccuppannaṁ
āyatanaṁ paccuppannaṁ atthīti. āmantā. atītaṁ āyatanaṁ atītaṁ
atthīti. na hevaṁ vattabbe .pe. paccuppannaṁ dhātu paccuppannaṁ
atthīti. āmantā. (pts. kvu, 145) atītaṁ dhātu atītaṁ atthīti. na hevaṁ
vattabbe .pe. paccuppannaṁ khandhadhātuāyatanaṁ paccuppannaṁ atthīti.
āmantā. atītaṁ khandhadhātuāyatanaṁ atītaṁ atthīti. na hevaṁ
vattabbe .pe.

[392] paccuppannaṁ khandhā paccuppannaṁ atthīti. āmantā.
anāgataṁ khandhā anāgataṁ atthīti. na hevaṁ vattabbe .pe.
paccuppannaṁ āyatanaṁ paccuppannaṁ atthīti. āmantā. anāgataṁ
āyatanaṁ anāgataṁ atthīti. na hevaṁ vattabbe .pe. paccuppannaṁ
dhātu paccuppannaṁ atthīti. āmantā. anāgataṁ dhātu anāgataṁ

page number: 164

atthīti. na hevaṁ vattabbe .pe. paccuppannaṁ khandhadhātuāyatanaṁ
paccuppannaṁ atthīti. āmantā. anāgataṁ khandhadhātuāyatanaṁ anāgataṁ
atthīti. na hevaṁ vattabbe .pe.

[393] atītaṁ khandhā atītaṁ natthīti. āmantā. paccuppannaṁ
khandhā paccuppannaṁ natthīti. na hevaṁ vattabbe .pe. atītaṁ
āyatanaṁ atītaṁ natthīti. āmantā. paccuppannaṁ āyatanaṁ
paccuppannaṁ natthīti. na hevaṁ vattabbe .pe. atītaṁ dhātu atītaṁ
natthīti. āmantā. paccuppannaṁ dhātu paccuppannaṁ natthīti.
na hevaṁ vattabbe .pe. atītaṁ khandhadhātuāyatanaṁ atītaṁ natthīti.
āmantā. (pts. kvu, 146) paccuppannaṁ khandhadhātuāyatanaṁ paccuppannaṁ natthīti.
na hevaṁ vattabbe .pe.

[394] anāgataṁ khandhā anāgataṁ natthīti. āmantā.
paccuppannaṁ khandhā paccuppannaṁ natthīti. na hevaṁ vattabbe
.pe. anāgataṁ āyatanaṁ .pe. anāgataṁ dhātu .pe. anāgataṁ
khandhadhātuāyatanaṁ anāgataṁ natthīti. āmantā. paccuppannaṁ
khandhadhātuāyatanaṁ paccuppannaṁ natthīti. na hevaṁ vattabbe .pe.

[395] atītaṁ rūpaṁ khandhoti. āmantā. atītaṁ rūpaṁ atthīti. na
hevaṁ vattabbe .pe. atītaṁ rūpaṁ āyatananti. āmantā. atītaṁ
rūpaṁ atthīti. na hevaṁ vattabbe .pe. atītaṁ rūpaṁ dhātūti. āmantā.
atītaṁ rūpaṁ atthīti. na hevaṁ vattabbe .pe. atītaṁ rūpaṁ khandhadhātuāyatananti.

page number: 165

āmantā. atītaṁ rūpaṁ atthīti. na hevaṁ
vattabbe .pe.

[396] anāgataṁ rūpaṁ khandhoti. āmantā. (pts. kvu, 147) anāgataṁ rūpaṁ
atthīti. na hevaṁ vattabbe .pe. anāgataṁ rūpaṁ āyatanaṁ .pe.
anāgataṁ rūpaṁ dhātu .pe. anāgataṁ rūpaṁ khandhadhātuāyatananti.
āmantā. anāgataṁ rūpaṁ atthīti. na hevaṁ vattabbe .pe.

[397] paccuppannaṁ rūpaṁ khandho paccuppannaṁ rūpaṁ atthīti.
āmantā. atītaṁ rūpaṁ khandho atītaṁ rūpaṁ atthīti. na hevaṁ
vattabbe .pe. paccuppannaṁ rūpaṁ āyatanaṁ .pe. paccuppannaṁ
rūpaṁ dhātu .pe. paccuppannaṁ rūpaṁ khandhadhātuāyatanaṁ paccuppannaṁ
rūpaṁ atthīti. āmantā. atītaṁ rūpaṁ khandhadhātuāyatanaṁ atītaṁ
rūpaṁ atthīti. na hevaṁ vattabbe .pe.

[398] paccuppannaṁ rūpaṁ khandho paccuppannaṁ rūpaṁ atthīti.
āmantā. anāgataṁ rūpaṁ khandho anāgataṁ rūpaṁ atthīti. na hevaṁ
vattabbe .pe. paccuppannaṁ rūpaṁ āyatanaṁ .pe. paccuppannaṁ
rūpaṁ dhātu .pe. paccuppannaṁ rūpaṁ khandhadhātuāyatanaṁ paccuppannaṁ
rūpaṁ atthīti. āmantā. anāgataṁ rūpaṁ khandhadhātuāyatanaṁ anāgataṁ
rūpaṁ atthīti. na hevaṁ vattabbe .pe.

[399] (pts. kvu, 148) atītaṁ rūpaṁ khandho atītaṁ rūpaṁ natthīti. āmantā. paccuppannaṁ
rūpaṁ khandho paccuppannaṁ rūpaṁ natthīti. na hevaṁ vattabbe

page number: 166

.pe. atītaṁ rūpaṁ āyatanaṁ .pe. atītaṁ rūpaṁ dhātu .pe. atītaṁ
rūpaṁ khandhadhātuāyatanaṁ atītaṁ rūpaṁ natthīti. āmantā. paccuppannaṁ
rūpaṁ khandhadhātuāyatanaṁ paccuppannaṁ rūpaṁ natthīti. na hevaṁ
vattabbe .pe. anāgataṁ rūpaṁ khandho anāgataṁ rūpaṁ natthīti.
āmantā. paccuppannaṁ rūpaṁ khandho paccuppannaṁ rūpaṁ natthīti.
na hevaṁ vattabbe .pe. anāgataṁ rūpaṁ āyatanaṁ .pe. anāgataṁ
rūpaṁ dhātu .pe. anāgataṁ rūpaṁ khandhadhātuāyatanaṁ anāgataṁ rūpaṁ natthīti.
āmantā. paccuppannaṁ rūpaṁ khandhadhātuāyatanaṁ paccuppannaṁ rūpaṁ
natthīti. na hevaṁ vattabbe .pe. atītā vedanā .pe. atītā
saññā .pe. atītā saṅkhārā .pe.

[400] atītaṁ viññāṇaṁ khandhoti. āmantā. atītaṁ viññāṇaṁ
atthīti. na hevaṁ vattabbe .pe. atītaṁ viññāṇaṁ āyatanaṁ
.pe. atītaṁ viññāṇaṁ dhātu .pe. atītaṁ viññāṇaṁ khandhadhātuāyatananti.
āmantā. atītaṁ viññāṇaṁ atthīti. na hevaṁ
vattabbe .pe.

[401] anāgataṁ viññāṇaṁ khandhoti. āmantā. (pts. kvu, 149) anāgataṁ
viññāṇaṁ atthīti. na hevaṁ vattabbe .pe. anāgataṁ viññāṇaṁ
āyatanaṁ .pe. anāgataṁ viññāṇaṁ dhātu .pe. anāgataṁ viññāṇaṁ
khandhadhātuāyatananti. āmantā. anāgataṁ viññāṇaṁ atthīti.
na hevaṁ vattabbe .pe.

page number: 167

[402] paccuppannaṁ viññāṇaṁ khandho paccuppannaṁ viññāṇaṁ
atthīti. āmantā. atītaṁ viññāṇaṁ khandho atītaṁ viññāṇaṁ
atthīti. na hevaṁ vattabbe .pe. paccuppannaṁ viññāṇaṁ āyatanaṁ
.pe. paccuppannaṁ viññāṇaṁ dhātu .pe. paccuppannaṁ viññāṇaṁ
khandhadhātuāyatanaṁ paccuppannaṁ viññāṇaṁ atthīti. āmantā.
atītaṁ viññāṇaṁ khandhadhātuāyatanaṁ atītaṁ viññāṇaṁ atthīti. na
hevaṁ vattabbe .pe.

[403] paccuppannaṁ viññāṇaṁ khandho paccuppannaṁ viññāṇaṁ
atthīti. āmantā. anāgataṁ viññāṇaṁ khandho anāgataṁ viññāṇaṁ
atthīti. na hevaṁ vattabbe .pe. paccuppannaṁ viññāṇaṁ āyatanaṁ
.pe. paccuppannaṁ viññāṇaṁ dhātu .pe. paccuppannaṁ viññāṇaṁ
khandhadhātuāyatanaṁ paccuppannaṁ viññāṇaṁ atthīti. āmantā.
anāgataṁ viññāṇaṁ khandhadhātuāyatanaṁ anāgataṁ viññāṇaṁ atthīti.
na hevaṁ vattabbe .pe.

[404] atītaṁ viññāṇaṁ khandho atītaṁ viññāṇaṁ natthīti.
āmantā. paccuppannaṁ viññāṇaṁ khandho paccuppannaṁ viññāṇaṁ
natthīti. (pts. kvu, 150) na hevaṁ vattabbe .pe. atītaṁ viññāṇaṁ āyatanaṁ .pe.
atītaṁ viññāṇaṁ dhātu .pe. atītaṁ viññāṇaṁ khandhadhātuāyatanaṁ
atītaṁ viññāṇaṁ natthīti. āmantā. paccuppannaṁ viññāṇaṁ khandhadhātuāyatanaṁ
paccuppannaṁ viññāṇaṁ natthīti. na hevaṁ vattabbe .pe.

page number: 168

[405] anāgataṁ viññāṇaṁ khandho anāgataṁ viññāṇaṁ natthīti.
āmantā. paccuppannaṁ viññāṇaṁ khandho paccuppannaṁ viññāṇaṁ
natthīti. na hevaṁ vattabbe .pe. anāgataṁ viññāṇaṁ āyatanaṁ
.pe. anāgataṁ viññāṇaṁ dhātu .pe. anāgataṁ viññāṇaṁ khandhadhātuāyatanaṁ
anāgataṁ viññāṇaṁ natthīti. āmantā. paccuppannaṁ
viññāṇaṁ khandhadhātuāyatanaṁ paccuppannaṁ viññāṇaṁ natthīti.
na hevaṁ vattabbe .pe.

[406] na vattabbaṁ atītānāgatā khandhā dhātu āyatanaṁ natthi
ceteti. āmantā. nanu vuttaṁ bhagavatā tayome bhikkhave
niruttipathā adhivacanapathā paññattipathā .pe. viññūhīti attheva
suttantoti. āmantā. tena hi na vattabbaṁ atītānāgatā
khandhā dhātu āyatanaṁ natthi ceteti.

[407] atītānāgatā khandhā dhātu āyatanaṁ natthi ceteti.
āmantā. nanu vuttaṁ bhagavatā yaṁ kiñci bhikkhave rūpaṁ
atītānāgatapaccuppannaṁ .pe. ayaṁ vuccati rūpakkhandho yā kāci
vedanā .pe. yā kāci saññā .pe. ye keci saṅkhārā
.pe. yaṁ kiñci viññāṇaṁ atītānāgatapaccuppannaṁ .pe. (pts. kvu, 151) ayaṁ
vuccati viññāṇakkhandhoti attheva suttantoti. āmantā. tena hi
na vattabbaṁ atītānāgatā khandhā dhātu āyatanaṁ natthi ceteti.
atītaṁ khandhātikathā.
-------

page number: 169

ekaccamatthītikathā

[408] atītaṁ atthīti. ekaccaṁ atthi ekaccaṁ natthīti.
ekaccaṁ niruddhaṁ ekaccaṁ na niruddhaṁ ekaccaṁ vigataṁ ekaccaṁ
avigataṁ ekaccaṁ atthaṅgataṁ ekaccaṁ na atthaṅgataṁ ekaccaṁ
abbhatthaṅgataṁ ekaccaṁ na abbhatthaṅgatanti. na hevaṁ vattabbe .pe.

[409] atītaṁ ekaccaṁ atthi ekaccaṁ natthīti. āmantā.
atītā avipakkavipākā dhammā ekacce atthi ekacce natthīti. na
hevaṁ vattabbe .pe.

[410] atītaṁ ekaccaṁ atthi ekaccaṁ natthīti. āmantā.
atītā vipakkavipākā dhammā ekacce atthi ekacce natthīti.
na hevaṁ vattabbe .pe.

[411] atītaṁ ekaccaṁ atthi ekaccaṁ natthīti. āmantā.
atītā avipākā dhammā ekacce atthi ekacce natthīti. na hevaṁ
vattabbe .pe.

[412] atītaṁ ekaccaṁ atthi ekaccaṁ natthīti. āmantā.
kiṁ atthi kiṁ natthīti. atītā avipakkavipākā dhammā te
atthi atītā vipakkavipākā dhammā te natthīti.

[413] atītā avipakkavipākā dhammā te atthīti. (pts. kvu, 152) āmantā.
atītā vipakkavipākā dhammā te atthīti. na hevaṁ

page number: 170

vattabbe .pe.

[414] atītā avipakkavipākā dhammā te atthīti.
āmantā. atītā avipākā 1- dhammā te atthīti. 2- na hevaṁ
vattabbe .pe.

[415] atītā vipakkavipākā dhammā te natthīti. āmantā.
atītā avipakkavipākā dhammā te natthīti. na hevaṁ vattabbe
.pe. atītā vipakkavipākā dhammā te natthīti. āmantā.
atītā avipākā 3- dhammā te natthīti. na hevaṁ vattabbe .pe.

[416] atītā avipakkavipākā dhammā te atthīti. āmantā.
nanu atītā avipakkavipākā dhammā niruddhāti. āmantā.
hañci atītā avipakkavipākā dhammā niruddhā no 

[4]- vata re vattabbe
atītā avipakkavipākā dhammā niruddhā te atthīti.

[417] atītā avipakkavipākā dhammā niruddhā te atthīti.
āmantā. atītā vipakkavipākā dhammā niruddhā te atthīti.
na hevaṁ vattabbe .pe. atītā avipakkavipākā dhammā niruddhā
te atthīti. āmantā. atītā avipākā 5- dhammā niruddhā te
atthīti. na hevaṁ vattabbe .pe. atītā vipakkavipākā dhammā
niruddhā te natthīti. āmantā. atītā avipakkavipākā
dhammā niruddhā te natthīti. na hevaṁ vattabbe .pe. atītā
vipakkavipākā 6- dhammā niruddhā te natthīti. āmantā. atītā

footnote: 1 3 5 6 ma. avipakkavipākā 2 ma. natthīti 4 ma. sabbattha etthantare casaddo atthi

page number: 171

avipākā 1- dhammā niruddhā te natthīti. na hevaṁ vattabbe .pe.

[418] atītā avipakkavipākā dhammā niruddhā te atthīti.
āmantā. atītā vipakkavipākā dhammā niruddhā te natthīti.
āmantā. atītā ekadesaṁ vipakkavipākā dhammā ekadesaṁ
avipakkavipākā dhammā niruddhā te ekacce atthi ekacce
natthīti. na hevaṁ vattabbe .pe.

[419] na vattabbaṁ atītā avipakkavipākā dhammā te atthīti.
āmantā. nanu atītā avipakkavipākā dhammā vipaccissantīti.
āmantā. hañci atītā avipakkavipākā dhammā vipaccissanti.
tena vata re vattabbe atītā avipakkavipākā dhammā te atthīti.
atītā avipakkavipākā dhammā vipaccissantīti katvā te atthīti.
āmantā. vipaccissantīti katvā paccuppannāti. na hevaṁ
vattabbe .pe. vipaccissantīti katvā paccuppannāti. āmantā.
paccuppannā dhammā nirujjhissantīti katvā te natthīti. na hevaṁ
vattabbe .pe.

[420] anāgataṁ atthīti. ekaccaṁ atthi ekaccaṁ natthīti.
ekaccaṁ jātaṁ ekaccaṁ ajātaṁ ekaccaṁ sañjātaṁ ekaccaṁ asañjātaṁ.
ekaccaṁ nibbattaṁ ekaccaṁ anibbattaṁ. ekaccaṁ pātubhūtaṁ ekaccaṁ
apātubhūtanti. na hevaṁ vattabbe .pe.

[421] anāgataṁ ekaccaṁ atthi ekaccaṁ natthīti. āmantā.

footnote: 1 ma. avipakkavipākā

page number: 172

anāgatā uppādino dhammā ekacce atthi ekacce natthīti. na hevaṁ
vattabbe .pe. anāgataṁ ekaccaṁ .pe. anuppādino dhammā .pe.

[422] (pts. kvu, 154) anāgataṁ ekaccaṁ atthi ekaccaṁ natthīti. āmantā.
kiṁ atthi kiṁ natthīti. anāgatā uppādino dhammā te atthi
anāgatā anuppādino dhammā te natthīti. anāgatā uppādino
dhammā te atthīti. āmantā. anāgatā anuppādino dhammā
te atthīti. na hevaṁ vattabbe .pe. anāgatā anuppādino
dhammā te natthīti. āmantā. anāgatā uppādino dhammā
te natthīti. na hevaṁ vattabbe .pe. anāgatā uppādino
dhammā te atthīti. āmantā. nanu anāgatā uppādino
dhammā ajātāti. āmantā. hañci anāgatā uppādino
dhammā ajātā. no vata re vattabbe anāgatā uppādino
dhammā te atthīti.

[423] anāgatā uppādino dhammā ajātā te atthīti.
āmantā. anāgatā anuppādino dhammā ajātā te atthīti.
na hevaṁ vattabbe .pe. anāgatā anuppādino dhammā ajātā
te natthīti. āmantā. anāgatā uppādino dhammā ajātā
te natthīti. na hevaṁ vattabbe .pe.

[424] na vattabbaṁ anāgatā uppādino dhammā te atthīti.
āmantā. nanu anāgatā uppādino dhammā uppajjissantīti.

page number: 173

āmantā. hañci anāgatā uppādino dhammā uppajjissanti.
tena vata re vattabbe anāgatā uppādino dhammā te atthīti.

[425] anāgatā uppādino dhammā uppajjissantīti. katvā
te atthīti. āmantā. (pts. kvu, 155) uppajjissantīti katvā paccuppannāti.
na hevaṁ vattabbe .pe. uppajjissantīti katvā paccuppannāti.
āmantā. paccuppannā dhammā nirujjhissantīti katvā te natthīti.
na hevaṁ vattabbe .pe.
ekaccamatthītikathā.
------
satipaṭṭhānakathā

[426] sabbe dhammā satipaṭṭhānāti. āmantā. sabbe
dhammā sati satindriyaṁ satibalaṁ sammāsati satisambojjhaṅgo ekāyanamaggo
khayagāmī bodhagāmī apacayagāmī anāsavā asaññojaniyā
aganthaniyā anoghaniyā ayoganiyā anīvaraṇiyā aparāmaṭṭhā anupādāniyā
asaṅkilesikā sabbe dhammā buddhānussati dhammānussati
saṅghānussati sīlānussati cāgānussati devatānussati ānāpānassati
maraṇānussati kāyagatāsati upasamānussatīti. na hevaṁ vattabbe .pe.

[427] sabbe dhammā satipaṭṭhānāti. āmantā. cakkhāyatanaṁ
satipaṭṭhānanti. na hevaṁ vattabbe .pe. cakkhāyatanaṁ satipaṭṭhānanti.

page number: 174

āmantā. cakkhāyatanaṁ sati satindriyaṁ satibalaṁ sammāsati
satisambojjhaṅgo ekāyanamaggo khayagāmī bodhagāmī apacayagāmī anāsavaṁ
asaññojaniyaṁ .pe. asaṅkilesikaṁ cakkhāyatanaṁ buddhānussati dhammānussati
saṅghānussati sīlānussati cāgānussati devatānussati ānāpānassati
maraṇānussati kāyagatāsati upasamānussatīti. (pts. kvu, 156) na hevaṁ
vattabbe .pe. sotāyatanaṁ .pe. ghānāyatanaṁ jivhāyatanaṁ kāyāyatanaṁ
.pe. rūpāyatanaṁ saddāyatanaṁ gandhāyatanaṁ rasāyatanaṁ phoṭṭhabbāyatanaṁ
.pe. rāgo .pe. doso moho māno diṭṭhi vicikicchā thīnaṁ
uddhaccaṁ ahirikaṁ .pe. anottappaṁ satipaṭṭhānanti. na hevaṁ
vattabbe .pe. anottappaṁ satipaṭṭhānanti. āmantā. anottappaṁ
sati satindriyaṁ satibalaṁ sammāsati .pe. kāyagatāsati upasamānussatīti.
na hevaṁ vattabbe .pe.

[428] sati satipaṭṭhānā sā ca satīti. āmantā. cakkhāyatanaṁ
satipaṭṭhānaṁ tañca satīti. na hevaṁ vattabbe .pe. sati satipaṭṭhānā
sā ca satīti. āmantā. sotāyatanaṁ .pe. kāyāyatanaṁ rūpāyatanaṁ
.pe. phoṭṭhabbāyatanaṁ rāgo doso moho māno .pe. anottappaṁ
satipaṭṭhānaṁ tañca satīti. na hevaṁ vattabbe .pe.

[429] cakkhāyatanaṁ satipaṭṭhānaṁ tañca na satīti. āmantā.
sati satipaṭṭhānā sā ca na satīti. na hevaṁ vattabbe .pe.
sotāyatanaṁ .pe. kāyāyatanaṁ rūpāyatanaṁ .pe. phoṭṭhabbāyatanaṁ

page number: 175

rāgo doso moho .pe. anottappaṁ satipaṭṭhānaṁ tañca na satīti.
āmantā. sati satipaṭṭhānā sā ca na satīti. na hevaṁ
vattabbe .pe.

[430] na vattabbaṁ sabbe dhammā satipaṭṭhānāti. āmantā.
nanu sabbe dhamme ārabbha sati santiṭṭhatīti. āmantā. hañci
sabbe dhamme ārabbha sati santiṭṭhati 1- tena vata re vattabbe
sabbe dhammā satipaṭṭhānāti.

[431] sabbaṁ dhammaṁ ārabbha sati santiṭṭhatīti sabbe dhammā
satipaṭṭhānāti. āmantā. sabbaṁ dhammaṁ ārabbha phasso santiṭṭhatīti
sabbe dhammā phassapaṭṭhānāti. na hevaṁ vattabbe .pe.

[432] sabbaṁ dhammaṁ ārabbha sati santiṭṭhatīti sabbe dhammā
satipaṭṭhānāti. āmantā. sabbaṁ dhammaṁ ārabbha vedanā santiṭṭhati
.pe. saññā santiṭṭhati .pe. cetanā santiṭṭhati .pe. cittaṁ
santiṭṭhatīti sabbe dhammā cittapaṭṭhānāti. na hevaṁ vattabbe .pe.

[433] sabbe dhammā satipaṭṭhānāti. āmantā. sabbe
sattā upaṭṭhitasatino satiyā samannāgatā satiyā samohitā sabbesaṁ
sattānaṁ sati paccupaṭṭhitāti. na hevaṁ vattabbe .pe.

[434] sabbe dhammā satipaṭṭhānāti. āmantā. nanu vuttaṁ
bhagavatā amatante bhikkhave na paribhuñjanti ye kāyagatāsatiṁ na
paribhuñjanti amatante bhikkhave paribhuñjanti ye kāyagatāsatiṁ

footnote: 1 ma. santiṭṭhatīti.

page number: 176

paribhuñjantīti 1- attheva suttantoti. āmantā. sabbe sattā
kāyagatāsatiṁ paribhuñjanti paṭilabhanti āsevanti bhāventi bahulīkarontīti.
na hevaṁ vattabbe .pe.

[435] sabbe dhammā satipaṭṭhānāti. āmantā. nanu vuttaṁ
bhagavatā ekāyano ayaṁ bhikkhave maggo sattānaṁ visuddhiyā sokaparidevānaṁ
samatikkamāya dukkhadomanassānaṁ atthaṅgamāya ñāyassa adhigamāya
nibbānassa sacchikiriyāya yadidaṁ cattāro satipaṭṭhānāti 2- attheva
suttantoti. āmantā. sabbe dhammā ekāyanamaggoti. na hevaṁ
vattabbe .pe.

[436] sabbe dhammā satipaṭṭhānāti. āmantā. nanu vuttaṁ
bhagavatā rañño bhikkhave cakkavattissa pātubhāvā sattannaṁ ratanānaṁ
pātubhāvo hoti. katamesaṁ sattannaṁ. cakkaratanassa pātubhāvo hoti
hatthiratanassa pātubhāvo hoti assaratanassa pātubhāvo hoti
maṇiratanassa pātubhāvo hoti itthīratanassa pātubhāvo hoti gahapatiratanassa
pātubhāvo hoti pariṇāyakaratanassa pātubhāvo hoti
rañño bhikkhave cakkavattissa pātubhāvā imesaṁ sattannaṁ ratanānaṁ
pātubhāvo hoti tathāgatassa bhikkhave pātubhāvā arahato sammāsambuddhassa
sattannaṁ bojjhaṅgaratanānaṁ pātubhāvo hoti. katamesaṁ
sattannaṁ. satisambojjhaṅgaratanassa pātubhāvo hoti dhammavicayasambojjhaṅgaratanassa

footnote: 1 aṁ. eka. 59. 2 ma. mū. 103.

page number: 177

pātubhāvo hoti viriyasambojjhaṅgaratanassa
pātubhāvo hoti pītisambojjhaṅgaratanassa pātubhāvo hoti
passaddhisambojjhaṅgaratanassa pātubhāvo hoti samādhisambojjhaṅgaratanassa
pātubhāvo hoti upekkhāsambojjhaṅgaratanassa pātubhāvo hoti
tathāgatassa bhikkhave pātubhāvā arahato sammāsambuddhassa imesaṁ
sattannaṁ bojjhaṅgaratanānaṁ pātubhāvo hotīti 1- attheva suttantoti.
āmantā. tathāgatassa pātubhāvā arahato sammāsambuddhassa sabbe
dhammā satisambojjhaṅgaratanā hontīti. na hevaṁ vattabbe .pe.
sabbe dhammā satipaṭṭhānāti. āmantā. sabbe dhammā sammappadhānā
.pe. iddhipādā .pe. indriyā .pe. balā .pe. bojjhaṅgāti.
na hevaṁ vattabbe .pe.
satipaṭṭhānakathā.
------
hevatthītikathā

[437] atītaṁ atthīti. hevatthi heva natthīti. sevatthi
seva natthīti. na hevaṁ vattabbe .pe. sevatthi seva natthīti.
āmantā. atthaṭṭho natthaṭṭho natthaṭṭho atthaṭṭho atthibhāvo
natthibhāvo natthibhāvo atthibhāvo atthīti vā natthīti vā natthīti

footnote: 1 saṁ. ma. 118.

page number: 178

vā atthīti vā ese se ekaṭṭhe same samabhāge tajjāteti.
na hevaṁ vattabbe .pe.

[438] anāgataṁ atthīti. hevatthi heva natthīti. sevatthi
seva natthīti. na hevaṁ vattabbe .pe. sevatthi seva natthīti.
āmantā. atthaṭṭho natthaṭṭho natthaṭṭho atthaṭṭho atthibhāvo
natthibhāvo natthibhāvo atthibhāvo atthīti vā natthīti vā natthīti
vā atthīti vā ese se ekaṭṭhe same samabhāge tajjāteti.
na hevaṁ vattabbe .pe.

[439] paccuppannaṁ atthīti. hevatthi heva natthīti. sevatthi
seva natthīti. na hevaṁ vattabbe .pe. sevatthi seva natthīti.
āmantā. atthaṭṭho natthaṭṭho .pe. same samabhāge tajjāteti.
na hevaṁ vattabbe .pe.

[440] atītaṁ hevatthi heva natthīti. āmantā. kintatthi
kinti natthīti. atītaṁ atītanti hevatthi atītaṁ anāgatanti heva
natthi atītaṁ paccuppannanti heva natthīti. sevatthi seva natthīti.
na hevaṁ vattabbe .pe. sevatthi seva natthīti. āmantā.
atthaṭṭho natthaṭṭho natthaṭṭho atthaṭṭho atthibhāvo natthibhāvo
natthibhāvo atthibhāvo atthīti vā natthīti vā natthīti vā
atthīti vā ese se ekaṭṭhe same samabhāge tajjāteti. na
hevaṁ vattabbe .pe.

page number: 179

[441] anāgataṁ hevatthi heva natthīti. āmantā. kintatthi
kinti natthīti. anāgataṁ anāgatanti hevatthi anāgataṁ atītanti
heva natthi 1- anāgataṁ paccuppannanti heva natthīti. sevatthi seva
natthīti. na hevaṁ vattabbe .pe. sevatthi seva natthīti. āmantā.
atthaṭṭho natthaṭṭho natthaṭṭho atthaṭṭho .pe. same samabhāge
tajjāteti. na hevaṁ vattabbe .pe.

[442] paccuppannaṁ hevatthi heva natthīti. āmantā.
kintatthi kinti natthīti. paccuppannaṁ paccuppannanti hevatthi
paccuppannaṁ (pts. kvu, 161) atītanti heva natthi paccuppannaṁ anāgatanti heva
natthīti. sevatthi seva natthīti. na hevaṁ vattabbe .pe. sevatthi
seva natthīti. āmantā. atthaṭṭho natthaṭṭho .pe. same
samabhāge tajjāteti. na hevaṁ vattabbe .pe.

[443] na vattabbaṁ atītaṁ hevatthi heva natthi anāgataṁ hevatthi
heva natthi paccuppannaṁ hevatthi heva natthīti. āmantā.
atītaṁ anāgatanti hevatthi atītaṁ paccuppannanti hevatthi anāgataṁ
atītanti hevatthi anāgataṁ paccuppannanti hevatthi paccuppannaṁ
atītanti hevatthi paccuppannaṁ anāgatanti hevatthīti. na hevaṁ
vattabbe .pe. tena hi atītaṁ hevatthi heva natthi anāgataṁ
hevatthi heva natthi paccuppannaṁ hevatthi heva natthīti.

[444] rūpaṁ atthīti. hevatthi heva natthīti. sevatthi seva

footnote: 1. ma. hevatthi.

page number: 180

natthīti. na hevaṁ vattabbe .pe. sevatthi seva natthīti.
āmantā. atthaṭṭho natthaṭṭho natthaṭṭho atthaṭṭho atthibhāvo
natthibhāvo natthibhāvo atthibhāvo atthīti vā natthīti vā natthīti
vā atthīti vā ese se ekaṭṭhe same samabhāge tajjāteti.
na hevaṁ vattabbe .pe. vedanā .pe. saññā .pe. saṅkhārā
.pe. viññāṇaṁ atthīti. hevatthi 1- heva natthīti. (pts. kvu, 162) sevatthi seva
natthīti. na hevaṁ vattabbe .pe. sevatthi seva natthīti.
āmantā. atthaṭṭho natthaṭṭho .pe. same samabhāge tajjāteti.
na hevaṁ vattabbe .pe. rūpaṁ hevatthi heva natthīti.
āmantā. kintatthi kinti natthīti. rūpaṁ rūpanti hevatthi rūpaṁ
vedanāti heva natthi .pe. rūpaṁ saññāti heva natthi .pe.
rūpaṁ saṅkhārāti heva natthi .pe. rūpaṁ viññāṇanti heva natthīti.
sevatthi seva natthīti. na hevaṁ vattabbe .pe. sevatthi seva
natthīti. āmantā. atthaṭṭho natthaṭṭho .pe. same samabhāge
tajjāteti. na hevaṁ vattabbe .pe. vedanā .pe. saññā
.pe. saṅkhārā .pe. viññāṇaṁ sevatthi heva natthīti. āmantā.
kintatthi kinti natthīti. viññāṇaṁ viññāṇanti hevatthi 2- viññāṇaṁ
rūpanti heva natthi .pe. viññāṇaṁ vedanāti heva natthi .pe.
viññāṇaṁ saññāti heva natthi .pe. viññāṇaṁ saṅkhārāti heva
natthīti. sevatthi seva natthīti. na hevaṁ vattabbe .pe.

footnote: 1. ma. na hevatthi. 2. ma. sevatthi.

page number: 181

sevatthi seva natthīti. āmantā. atthaṭṭho natthaṭṭho .pe.
same samabhāge tajjāteti. (pts. kvu, 163) na hevaṁ vattabbe .pe.

[445] na vattabbaṁ rūpaṁ hevatthi heva natthīti vedanā .pe.
saññā .pe. saṅkhārā .pe. viññāṇaṁ hevatthi heva natthīti.
āmantā. rūpaṁ vedanāti hevatthi .pe. rūpaṁ saññāti hevatthi
.pe. rūpaṁ saṅkhārāti hevatthi .pe. rūpaṁ viññāṇanti hevatthi
vedanā saññā saṅkhārā viññāṇaṁ rūpanti hevatthi viññāṇaṁ
vedanāti hevatthi .pe. viññāṇaṁ saṅkhārāti hevatthīti. na
hevaṁ vattabbe .pe. tena hi rūpaṁ hevatthi heva natthi vedanā
saññā saṅkhārā viññāṇaṁ hevatthi heva natthīti.
hevatthītikathā.
paṭhamo mahāvaggo.
tassa uddānaṁ
upalabbho parihānaṁ brahmacariyavāso
odhiso pariññākāmarāgappahānaṁ
sabbatthivādo āyatanaṁ
atītānāgatesu bhāgo sabbe dhammā
satipaṭṭhānā hevatthi heva natthīti.
--------

page number: 182

parūpahārakathā

[446] atthi arahato asucisukkavisaṭṭhīti. āmantā. (pts. kvu, 164) atthi
arahato rāgo kāmarāgo kāmarāgapariyuṭṭhānaṁ kāmarāgasaññojanaṁ
kāmogho kāmayogo kāmacchandanīvaraṇanti. na hevaṁ vattabbe .pe.

[447] natthi arahato rāgo kāmarāgo kāmarāgapariyuṭṭhānaṁ
kāmarāgasaññojanaṁ kāmogho kāmayogo kāmacchandanīvaraṇanti.
āmantā. hañci natthi arahato rāgo kāmarāgo kāmarāgapariyuṭṭhānaṁ
kāmarāgasaññojanaṁ kāmogho kāmayogo kāmacchandanīvaraṇaṁ
no vata re vattabbe atthi arahato asucisukkavisaṭṭhīti.

[448] atthi puthujjanassa asucisukkavisaṭṭhi atthi tassa rāgo
kāmarāgo kāmarāgapariyuṭṭhānaṁ kāmarāgasaññojanaṁ kāmogho kāmayogo
kāmacchandanīvaraṇanti. āmantā. atthi arahato asucisukkavisaṭṭhi
atthi tassa rāgo kāmarāgo kāmarāgapariyuṭṭhānaṁ
.pe. kāmacchandanīvaraṇanti. na hevaṁ vattabbe .pe.

[449] atthi arahato asucisukkavisaṭṭhi natthi tassa rāgo
kāmarāgo kāmarāgapariyuṭṭhānaṁ .pe. kāmacchandanīvaraṇanti.
āmantā. atthi puthujjanassa asucisukkavisaṭṭhi natthi tassa rāgo
kāmarāgo kāmarāgapariyuṭṭhānaṁ .pe. kāmacchandanīvaraṇanti. na
hevaṁ vattabbe .pe.

page number: 183

[450] atthi arahato asucisukkavisaṭṭhīti. āmantā. kenaṭṭhenāti.
handa hi mārakāyikā devatā arahato asucisukkavisaṭṭhiṁ
upasaṁharantīti.

[451] mārakāyikā devatā arahato asucisukkavisaṭṭhiṁ upasaṁharantīti.
āmantā. atthi mārakāyikānaṁ devatānaṁ asucisukkavisaṭṭhīti.
na hevaṁ vattabbe .pe.

[452] natthi mārakāyikānaṁ devatānaṁ asucisukkavisaṭṭhīti.
āmantā. hañci natthi mārakāyikānaṁ devatānaṁ asucisukkavisaṭṭhi
no vata re vattabbe mārakāyikā devatā arahato asucisukkavisaṭṭhiṁ
upasaṁharantīti.

[453] mārakāyikā devatā arahato asucisukkavisaṭṭhiṁ upasaṁharantīti.
āmantā. mārakāyikā devatā attano asucisukkavisaṭṭhiṁ
upasaṁharanti aññesaṁ asucisukkavisaṭṭhiṁ upasaṁharanti tassa
asucisukkavisaṭṭhiṁ upasaṁharantīti. na hevaṁ vattabbe .pe.

[454] mārakāyikā devatā neva attano na aññesaṁ na
tassa asucisukkavisaṭṭhiṁ upasaṁharantīti. āmantā. hañci mārakāyikā
devatā neva attano na aññesaṁ na tassa asucisukkavisaṭṭhiṁ
upasaṁharanti no vata re vattabbe mārakāyikā devatā arahato
asucisukkavisaṭṭhiṁ upasaṁharantīti.

[455] mārakāyikā devatā arahato asucisukkavisaṭṭhiṁ upasaṁharantīti.

page number: 184

āmantā. lomakūpehi upasaṁharantīti. na hevaṁ
vattabbe .pe.

[456] mārakāyikā devatā arahato asucisukkavisaṭṭhiṁ upasaṁharantīti.
āmantā. kiṁkāraṇāti. handa hi vimatiṁ gāhayissāmāti.
atthi arahato vimatīti. na hevaṁ vattabbe .pe.

[457] atthi arahato vimatīti. āmantā. atthi arahato
satthari vimati dhamme vimati saṅghe vimati sikkhāya vimati pubbante
vimati aparante (pts. kvu, 166) vimati pubbantāparante vimati idappaccayatāpaṭiccasamuppannesu
dhammesu vimatīti. na hevaṁ vattabbe .pe.

[458] natthi arahato satthari vimati dhamme vimati saṅghe
vimati sikkhāya vimati pubbante vimati aparante vimati pubbantāparante
vimati idappaccayatāpaṭiccasamuppannesu dhammesu vimatīti.
āmantā. hañci natthi arahato satthari vimati .pe. idappaccayatāpaṭicca-
samuppannesu dhammesu vimati no vata re vattabbe
atthi arahato vimatīti.

[459] atthi puthujjanassa vimati atthi tassa satthari vimati
.pe. idappaccayatāpaṭiccasamuppannesu dhammesu vimatīti. āmantā.
atthi arahato vimati atthi tassa satthari vimati .pe. idappaccayatāpaṭicca-
samuppannesu dhammesu vimatīti. na hevaṁ vattabbe .pe.

[460] atthi arahato vimati natthi tassa satthari vimati

page number: 185

.pe. idappaccayatāpaṭiccasamuppannesu dhammesu vimatīti. āmantā.
atthi puthujjanassa vimati natthi tassa satthari vimati .pe.
idappaccayatāpaṭiccasamuppannesu dhammesu vimatīti. na hevaṁ vattabbe .pe.

[461] atthi arahato asucisukkavisaṭṭhīti. āmantā. arahato
asucisukkavisaṭṭhi kissa nissandoti. asitapītakhāyitasāyitassa nissandoti.
arahato asucisukkavisaṭṭhi asitapītakhāyitasāyitassa nissandoti.
āmantā. ye keci asanti pivanti khādanti 1- sāyanti
sabbesaññeva atthi asucisukkavisaṭṭhīti. (pts. kvu, 167) na hevaṁ vattabbe .pe.

[462] ye keci asanti pivanti khādanti sāyanti sabbesaññeva
atthi asucisukkavisaṭṭhīti. āmantā. dārakā asanti
pivanti khādanti sāyanti atthi dārakānaṁ asucisukkavisaṭṭhīti.
na hevaṁ vattabbe .pe.

[463] paṇḍakā asanti pivanti khādanti sāyanti atthi
paṇḍakānaṁ asucisukkavisaṭṭhīti. na hevaṁ vattabbe .pe.

[464] devā asanti pivanti khādanti sāyanti atthi devatānaṁ
asucisukkavisaṭṭhīti. na hevaṁ vattabbe .pe.

[465] arahato asucisukkavisaṭṭhi asitapītakhāyitasāyitassa nissandoti.
āmantā. atthi tassa āsayoti. na hevaṁ vattabbe .pe.

[466] arahato uccārapassāvo asitapītakhāyitasāyitassa nissando
atthi tassa āsayoti. āmantā. arahato asucisukkavisaṭṭhi

footnote: 1. yu. sabbattha khāyanti.

page number: 186

asitapītakhāyitasāyitassa nissando atthi tassa āsayoti. na
hevaṁ vattabbe .pe.

[467] arahato asucisukkavisaṭṭhi asitapītakhāyitasāyitassa nissando
natthi tassa āsayoti. āmantā. arahato uccārapassāvo
asitapītakhāyitasāyitassa nissando natthi tassa āsayoti. na
hevaṁ vattabbe .pe.

[468] atthi arahato asucisukkavisaṭṭhīti. āmantā.
arahā methunaṁ dhammaṁ paṭiseveyya methunaṁ dhammaṁ uppādeyya puttasambādhasayanaṁ
ajjhāvaseyya kāsikacandanaṁ paccanubhaveyya mālāgandhavilepanaṁ
dhāreyya jātarūparajataṁ sādiyeyyāti. (pts. kvu, 168) na hevaṁ
vattabbe .pe.

[469] atthi puthujjanassa asucisukkavisaṭṭhi puthujjano methunaṁ
dhammaṁ paṭiseveyya methunaṁ dhammaṁ uppādeyya .pe. jātarūparajataṁ
sādiyeyyāti. āmantā. atthi arahato asucisukkavisaṭṭhi arahā
methunaṁ dhammaṁ paṭiseveyya methunaṁ dhammaṁ uppādeyya .pe.
jātarūparajataṁ sādiyeyyāti. na hevaṁ vattabbe .pe.

[470] atthi arahato asucisukkavisaṭṭhi na ca arahā methunaṁ
dhammaṁ paṭiseveyya methunaṁ dhammaṁ uppādeyya .pe. jātarūparajataṁ
sādiyeyyāti. āmantā. atthi puthujjanassa asucisukkavisaṭṭhi
na ca puthujjano methunaṁ dhammaṁ paṭiseveyya methunaṁ dhammaṁ

page number: 187

uppādeyya puttasambādhasayanaṁ ajjhāvaseyya kāsikacandanaṁ paccanubhaveyya
mālāgandhavilepanaṁ dhāreyya jātarūparajataṁ sādiyeyyāti.
na hevaṁ vattabbe .pe.

[471] atthi arahato asucisukkavisaṭṭhīti. āmantā. nanu
arahato rāgo pahīno ucchinnamūlo tālāvatthukato anabhāvaṁ kato
āyatiṁanuppādadhammoti. āmantā. hañci arahato rāgo pahīno
ucchinnamūlo tālāvatthukato anabhāvaṁ kato āyatiṁanuppādadhammo
no vata re vattabbe atthi arahato asucisukkavisaṭṭhīti.

[472] atthi arahato asucisukkavisaṭṭhīti. āmantā. nanu
arahato doso pahīno .pe. moho pahīno māno pahīno
diṭṭhi pahīnā vicikicchā pahīnā thīnaṁ pahīnaṁ uddhaccaṁ pahīnaṁ
ahirikaṁ pahīnaṁ .pe. anottappaṁ pahīnaṁ ucchinnamūlaṁ tālāvatthu kataṁ
anabhāvaṁ kataṁ āyatiṁanuppādadhammanti. āmantā. hañci arahato
anottappaṁ pahīnaṁ ucchinnamūlaṁ (pts. kvu, 169) tālāvatthukataṁ anabhāvaṁ kataṁ āyatiṁanuppādadhammaṁ
no vata re vattabbe atthi arahato asucisukkavisaṭṭhīti.

[473] atthi arahato asucisukkavisaṭṭhīti. āmantā. nanu
arahato rāgappahānāya maggo bhāvitoti. āmantā. hañci
arahato rāgappahānāya maggo bhāvito no vata re vattabbe
atthi arahato asucisukkavisaṭṭhīti

page number: 188

[474] atthi arahato asucisukkavisaṭṭhīti. āmantā. nanu
arahato rāgappahānāya satipaṭṭhānā bhāvitā .pe. sammappadhānā
bhāvitā iddhipādā bhāvitā indriyā bhāvitā balā bhāvitā
.pe. bojjhaṅgā bhāvitāti. āmantā. hañci arahato
rāgappahānāya bojjhaṅgā bhāvitā no vata re vattabbe atthi
arahato asucisukkavisaṭṭhīti.

[475] atthi arahato asucisukkavisaṭṭhīti. āmantā. nanu
arahato dosappahānāya .pe. mohappahānāya .pe.
anottappappahānāya maggo bhāvito .pe. bojjhaṅgā bhāvitāti.
āmantā. hañci arahato anottappappahānāya bojjhaṅgā
bhāvitā no vata re vattabbe atthi arahato asucisukkavisaṭṭhīti.

[476] atthi arahato asucisukkavisaṭṭhīti. āmantā. nanu
arahā vītarāgo vītadoso vītamoho katakaraṇīyo ohitabhāro
anuppattasadattho parikkhīṇabhavasaññojano sammadaññāvimutto ukkhittapaligho
saṅkiṇṇaparikho abbuḷhesiko niraggaḷo ariyo pannaddhajo
pannabhāro visaññutto suvijitavijayo 1- dukkhantassa pariññātaṁ
samudayo pahīno nirodho sacchikato maggo bhāvito abhiññeyyaṁ
abhiññātaṁ pariññeyyaṁ pariññātaṁ (pts. kvu, 170) pahātabbaṁ pahīnaṁ bhāvetabbaṁ
bhāvitaṁ sacchikātabbaṁ sacchikatanti. āmantā. hañci arahā
vītarāgo vītadoso vītamoho katakaraṇīyo .pe. sacchikātabbaṁ

footnote: 1. ma. suvijitavijayī.

page number: 189

sacchikataṁ no vata re vattabbe atthi arahato asucisukkavisaṭṭhīti.

[477] atthi arahato asucisukkavisaṭṭhīti. sadhammakusalassa
arahato atthi asucisukkavisaṭṭhi paradhammakusalassa arahato natthi
asucisukkavisaṭṭhīti. sadhammakusalassa arahato atthi asucisukkavisaṭṭhīti.
āmantā. paradhammakusalassa arahato atthi asucisukkavisaṭṭhīti.
na hevaṁ vattabbe .pe.

[478] paradhammakusalassa arahato natthi asucisukkavisaṭṭhīti.
āmantā. sadhammakusalassa arahato natthi asucisukkavisaṭṭhīti. na
hevaṁ vattabbe .pe.

[479] sadhammakusalassa arahato rāgo pahīno atthi tassa
asucisukkavisaṭṭhīti. āmantā. paradhammakusalassa arahato rāgo
pahīno atthi tassa asucisukkavisaṭṭhīti. na hevaṁ vattabbe .pe.

[480] sadhammakusalassa arahato doso pahīno moho pahīno
.pe. anottappaṁ pahīnaṁ atthi tassa asucisukkavisaṭṭhīti.
āmantā. paradhammakusalassa arahato anottappaṁ pahīnaṁ atthi
tassa asucisukkavisaṭṭhīti. na hevaṁ vattabbe .pe.

[481] sadhammakusalassa arahato rāgappahānāya maggo bhāvito
.pe. bojjhaṅgā bhāvitā .pe. dosappahānāya .pe. mohappahānāya
.pe. anottappappahānāya maggo bhāvito .pe. bojjhaṅgā
bhāvitā atthi tassa asucisukkavisaṭṭhīti. (pts. kvu, 171) āmantā. paradhammakusalassa

page number: 190

arahato anottappappahānāya bojjhaṅgā bhāvitā atthi
tassa asucisukkavisaṭṭhīti. na hevaṁ vattabbe .pe.

[482] sadhammakusalo arahā vītarāgo vītadoso .pe.
sacchikātabbaṁ sacchikataṁ atthi tassa asucisukkavisaṭṭhīti. āmantā.
paradhammakusalo arahā vītarāgo vītadoso .pe. sacchikātabbaṁ
sacchikataṁ atthi tassa asucisukkavisaṭṭhīti. na hevaṁ vattabbe .pe.

[483] paradhammakusalassa arahato rāgo pahīno natthi tassa
asucisukkavisaṭṭhīti. āmantā. sadhammakusalassa arahato rāgo pahīno
natthi tassa asucisukkavisaṭṭhīti. na hevaṁ vattabbe .pe.

[484] paradhammakusalassa arahato doso pahīno moho pahīno
.pe. anottappaṁ pahīnaṁ natthi tassa asucisukkavisaṭṭhīti.
āmantā. sadhammakusalassa arahato anottappaṁ pahīnaṁ natthi
tassa asucisukkavisaṭṭhīti. na hevaṁ vattabbe .pe.

[485] paradhammakusalassa arahato rāgappahānāya maggo bhāvito
.pe. bojjhaṅgā bhāvitā .pe. dosappahānāya .pe.
mohappahānāya .pe. anottappappahānāya maggo bhāvito .pe.
bojjhaṅgā bhāvitā natthi tassa asucisukkavisaṭṭhīti. āmantā.
sadhammakusalassa arahato anottappappahānāya bojjhaṅgā bhāvitā
natthi tassa asucisukkavisaṭṭhīti. na hevaṁ vattabbe .pe.

[486] paradhammakusalo arahā vītarāgo vītadoso vītamoho

page number: 191

.pe. sacchikātabbaṁ sacchikataṁ natthi tassa asucisukkavisaṭṭhīti.
āmantā. (pts. kvu, 172) sadhammakusalo arahā vītarāgo vītadoso vītamoho
.pe. sacchikātabbaṁ sacchikataṁ natthi tassa asucisukkavisaṭṭhīti.
na hevaṁ vattabbe .pe.

[487] atthi arahato asucisukkavisaṭṭhīti. āmantā. nanu vuttaṁ
bhagavatā ye te bhikkhave bhikkhū puthujjanā sīlasampannā sati 1- sampajānā
niddaṁ okkamanti tesaṁ asuci na muccati yepi te bhikkhave bāhirakā
isayo kāmesu vītarāgā tesampi asuci na muccati aṭṭhānametaṁ
bhikkhave anavakāso yaṁ arahato asuci mucceyyāti attheva suttantoti.
āmantā. tena hi na vattabbaṁ atthi arahato asucisukkavisaṭṭhīti.

[488] na vattabbaṁ atthi arahato parūpahāroti. āmantā.
nanu arahato cīvarapiṇḍapātasenāsanagilānapaccayabhesajjaparikkhāraṁ pare
upasaṁhareyyunti. āmantā. hañci arahato
cīvarapiṇḍapātasenāsanagilānapaccayabhesajjaparikkhāraṁ pare upasaṁhareyyuṁ tena vata
re vattabbe atthi arahato parūpahāroti 2-.

[489] arahato cīvarapiṇḍapātasenāsanagilānapaccayabhesajjaparikkhāraṁ
pare upasaṁhareyyunti. atthi arahato parūpahāroti.
āmantā. arahato sotāpattiphalaṁ vā sakadāgāmiphalaṁ vā anāgāmiphalaṁ
vā arahattaṁ vā pare upasaṁhareyyunti. na hevaṁ vattabbe .pe.
parūpahārakathā.
------

footnote: 1. ma. satā. 2. yu. asucisukkavisaṭṭhīti.

page number: 192

aññāṇakathā

[490] (pts. kvu, 173) atthi arahato aññāṇanti. āmantā. atthi
arahato avijjā avijjogho avijjāyogo avijjānusayo avijjāpariyuṭṭhānaṁ
avijjāsaññojanaṁ avijjānīvaraṇanti. na hevaṁ vattabbe .pe.

[491] natthi arahato avijjā avijjogho avijjāyogo
avijjānusayo avijjāpariyuṭṭhānaṁ avijjāsaññojanaṁ avijjānīvaraṇanti.
āmantā. hañci natthi arahato avijjā avijjogho avijjāyogo
avijjānusayo avijjāpariyuṭṭhānaṁ avijjāsaññojanaṁ avijjānīvaraṇaṁ
no vata re vattabbe atthi arahato aññāṇanti.

[492] atthi puthujjanassa aññāṇaṁ atthi tassa avijjā
avijjogho avijjāyogo avijjānusayo avijjāpariyuṭṭhānaṁ avijjāsaññojanaṁ
avijjānīvaraṇanti. āmantā. atthi arahato aññāṇaṁ
atthi tassa avijjā avijjogho avijjāyogo avijjānusayo
avijjāpariyuṭṭhānaṁ avijjāsaññojanaṁ avijjānīvaraṇanti. na hevaṁ
vattabbe .pe.

[493] atthi arahato aññāṇaṁ natthi tassa avijjā
avijjogho avijjāyogo avijjānusayo avijjāpariyuṭṭhānaṁ avijjāsaññojanaṁ
avijjānīvaraṇanti. āmantā. atthi puthujjanassa

page number: 193

aññāṇaṁ natthi tassa avijjā avijjogho avijjāyogo avijjānusayo
avijjāpariyuṭṭhānaṁ avijjāsaññojanaṁ avijjānīvaraṇanti. na
hevaṁ vattabbe .pe.

[494] atthi arahato aññāṇanti. āmantā. arahā
aññāṇapakato pāṇaṁ haneyya adinnaṁ ādiyeyya musā bhaṇeyya
pisuṇaṁ bhaṇeyya pharusaṁ bhaṇeyya samphaṁ palapeyya sandhiṁ chindeyya
nillopaṁ hareyya ekāgārikaṁ kareyya paripanthe tiṭṭheyya paradāraṁ
gaccheyya gāmaghātaṁ kareyya nigamaghātaṁ kareyyāti. na hevaṁ
vattabbe .pe.

[495] atthi puthujjanassa aññāṇaṁ puthujjano aññāṇapakato
pāṇaṁ haneyya adinnaṁ ādiyeyya .pe. gāmaghātaṁ kareyya
nigamaghātaṁ kareyyāti. āmantā. atthi arahato aññāṇaṁ
arahā aññāṇapakato pāṇaṁ haneyya adinnaṁ ādiyeyya .pe.
gāmaghātaṁ kareyya nigamaghātaṁ kareyyāti. na hevaṁ vattabbe .pe.

[496] atthi arahato aññāṇaṁ na ca arahā aññāṇapakato
pāṇaṁ haneyya adinnaṁ ādiyeyya .pe. gāmaghātaṁ kareyya
nigamaghātaṁ kareyyāti. āmantā. atthi puthujjanassa aññāṇaṁ
na ca puthujjano aññāṇapakato pāṇaṁ haneyya adinnaṁ ādiyeyya
.pe. gāmaghātaṁ kareyya nigamaghātaṁ kareyyāti. na hevaṁ
vattabbe .pe.

page number: 194

[497] atthi arahato aññāṇanti. āmantā. atthi
arahato satthari aññāṇaṁ dhamme aññāṇaṁ saṅghe aññāṇaṁ
sikkhāya aññāṇaṁ pubbante aññāṇaṁ aparante aññāṇaṁ
pubbantāparante aññāṇaṁ idappaccayatāpaṭiccasamuppannesu dhammesu
aññāṇanti. na hevaṁ vattabbe .pe.

[498] natthi arahato satthari aññāṇaṁ dhamme aññāṇaṁ
saṅghe aññāṇaṁ sikkhāya aññāṇaṁ pubbante aññāṇaṁ
aparante aññāṇaṁ pubbantāparante aññāṇaṁ idappaccayatāpaṭiccasamuppannesu
dhammesu aññāṇanti. āmantā. hañci
natthi arahato satthari aññāṇaṁ dhamme aññāṇaṁ saṅghe aññāṇaṁ
.pe. idappaccayatāpaṭiccasamuppannesu dhammesu aññāṇaṁ no
vata re vattabbe atthi arahato aññāṇanti.

[499] atthi puthujjanassa aññāṇaṁ atthi tassa satthari
aññāṇaṁ dhamme aññāṇaṁ saṅghe aññāṇaṁ .pe. idappaccayatāpaṭiccasamuppannesu
dhammesu aññāṇanti. āmantā. atthi
arahato aññāṇaṁ atthi tassa satthari aññāṇaṁ dhamme
aññāṇaṁ saṅghe aññāṇaṁ .pe. idappaccayatāpaṭiccasamuppannesu
dhammesu aññāṇanti. (pts. kvu, 175) na hevaṁ vattabbe .pe.

[500] atthi arahato aññāṇaṁ natthi tassa satthari aññāṇaṁ
dhamme aññāṇaṁ saṅghe aññāṇaṁ .pe. idappaccayatāpaṭiccasamuppannesu

page number: 195

dhammesu aññāṇanti. āmantā. atthi puthujjanassa
aññāṇaṁ natthi tassa satthari aññāṇaṁ dhamme aññāṇaṁ
saṅghe aññāṇaṁ .pe. idappaccayatāpaṭiccasamuppannesu dhammesu
aññāṇanti. na hevaṁ vattabbe .pe.

[501] atthi arahato aññāṇanti. āmantā. nanu arahato
rāgo pahīno ucchinnamūlo tālāvatthukato anabhāvaṁ kato āyatiṁanuppāda-
dhammoti. āmantā. hañci arahato rāgo pahīno ucchinnamūlo
tālāvatthukato anabhāvaṁ kato āyatiṁanuppādadhammo no vata re
vattabbe atthi arahato aññāṇanti .pe. nanu arahato doso
pahīno .pe. moho pahīno .pe. anottappaṁ pahīnaṁ ucchinnamūlaṁ
tālāvatthukataṁ anabhāvaṁ kataṁ āyatiṁanuppādadhammanti. āmantā.
hañci arahato anottappaṁ pahīnaṁ ucchinnamūlaṁ tālāvatthukataṁ anabhāvaṁ kataṁ
āyatiṁanuppādadhammaṁ no vata re vattabbe atthi arahato
aññāṇanti.

[502] atthi arahato aññāṇanti. āmantā. nanu arahato
rāgappahānāya maggo bhāvito .pe. bojjhaṅgā bhāvitāti.
āmantā. hañci arahato rāgappahānāya bojjhaṅgā bhāvitā
no vata re vattabbe atthi arahato aññāṇanti.

[503] atthi arahato aññāṇanti. āmantā. nanu arahato
dosappahānāya .pe. anottappappahānāya maggo bhāvito .pe.

page number: 196

bojjhaṅgā bhāvitāti. (pts. kvu, 176) āmantā. hañci arahato anottappappahānāya
bojjhaṅgā bhāvitā no vata re vattabbe atthi
arahato aññāṇanti.

[504] atthi arahato aññāṇanti. āmantā. nanu arahā
vītarāgo vītadoso vītamoho .pe. sacchikātabbaṁ sacchikatanti.
āmantā. hañci arahā vītarāgo .pe. sacchikātabbaṁ sacchikataṁ
no vata re vattabbe atthi arahato aññāṇanti.

[505] atthi arahato aññāṇanti. sadhammakusalassa arahato
atthi aññāṇaṁ paradhammakusalassa arahato natthi aññāṇanti.
sadhammakusalassa arahato atthi aññāṇanti. āmantā. paradhammakusalassa
arahato atthi 1- aññāṇanti. na hevaṁ vattabbe .pe.

[506] paradhammakusalassa arahato natthi aññāṇanti. āmantā.
sadhammakusalassa arahato atthi aññāṇanti. na hevaṁ vattabbe .pe.

[507] sadhammakusalassa arahato rāgo pahīno atthi tassa
aññāṇanti. āmantā. paradhammakusalassa arahato rāgo pahīno
atthi tassa aññāṇanti. na hevaṁ vattabbe .pe.

[508] sadhammakusalassa arahato doso pahīno moho pahīno
.pe. anottappaṁ pahīnaṁ atthi tassa aññāṇanti. āmantā.
paradhammakusalassa arahato anottappaṁ pahīnaṁ atthi tassa aññāṇanti.
na hevaṁ vattabbe .pe.

footnote: 1 ma. natthi

page number: 197

[509] sadhammakusalassa arahato rāgappahānāya maggo bhāvito
.pe. bojjhaṅgā bhāvitā atthi tassa aññāṇanti. āmantā.
paradhammakusalassa arahato rāgappahānāya bojjhaṅgā bhāvitā atthi
tassa aññāṇanti. (pts. kvu, 177) na hevaṁ vattabbe .pe.

[510] sadhammakusalassa arahato dosappahānāya .pe.
anottappappahānāya maggo bhāvito .pe. bojjhaṅgā bhāvitā atthi
tassa aññāṇanti. āmantā. paradhammakusalassa arahato
anottappappahānāya bojjhaṅgā bhāvitā atthi tassa aññāṇanti.
na hevaṁ vattabbe .pe.

[511] sadhammakusalo arahā vītarāgo vītadoso vītamoho .pe.
sacchikātabbaṁ sacchikataṁ atthi tassa aññāṇanti. āmantā.
paradhammakusalo arahā vītarāgo .pe. sacchikātabbaṁ sacchikataṁ atthi
tassa aññāṇanti. na hevaṁ vattabbe .pe.

[512] paradhammakusalassa arahato rāgo pahīno natthi tassa
aññāṇanti. āmantā. sadhammakusalassa arahato rāgo pahīno
natthi tassa aññāṇanti. na hevaṁ vattabbe .pe.

[513] paradhammakusalassa arahato doso pahīno .pe. anottappaṁ
pahīnaṁ natthi tassa aññāṇanti. āmantā. sadhammakusalassa arahato
anottappaṁ pahīnaṁ natthi tassa aññāṇanti. na hevaṁ vattabbe .pe.

[514] paradhammakusalassa arahato rāgappahānāya maggo bhāvito

page number: 198

.pe. bojjhaṅgā bhāvitā .pe. anottappappahānāya maggo bhāvito
.pe. bojjhaṅgā bhāvitā natthi tassa aññāṇanti. āmantā.
sadhammakusalassa arahato anottappappahānāya bojjhaṅgā bhāvitā
natthi tassa aññāṇanti. na hevaṁ vattabbe .pe.

[515] paradhammakusalo arahā vītarāgo vītadoso vītamoho
.pe. sacchikātabbaṁ sacchikataṁ natthi tassa aññāṇanti. (pts. kvu, 178) āmantā.
sadhammakusalo arahā vītarāgo .pe. sacchikātabbaṁ sacchikataṁ natthi
tassa aññāṇanti. na hevaṁ vattabbe .pe.

[516] atthi arahato aññāṇanti. āmantā. nanu vuttaṁ
bhagavatā jānatvāhaṁ bhikkhave passato āsavānaṁ khayaṁ vadāmi no
ajānato no apassato kiñca bhikkhave jānato kiṁ passato
āsavānaṁ khayo hoti iti rūpaṁ iti rūpassa samudayo iti rūpassa
atthaṅgamo iti vedanā .pe. iti saññā .pe. iti saṅkhārā
.pe. iti viññāṇaṁ iti viññāṇassa samudayo iti viññāṇassa
atthaṅgamoti evaṁ kho bhikkhave jānato evaṁ passato āsavānaṁ
khayo hotīti 1- attheva suttantoti. āmantā. tena hi na
vattabbaṁ atthi arahato aññāṇanti.

[517] atthi arahato aññāṇanti. āmantā. nanu vuttaṁ
bhagavatā jānatvāhaṁ bhikkhave passato āsavānaṁ khayaṁ vadāmi no

footnote: 1 saṁ. kha. 136.

page number: 199

ajānato no apassato kiñca bhikkhave jānato kiṁ passato āsavānaṁ
khayo hoti idaṁ dukkhanti bhikkhave jānato passato āsavānaṁ khayo hoti
ayaṁ dukkhasamudayoti jānato passato āsavānaṁ khayo hoti ayaṁ dukkhanirodhoti
jānato passato āsavānaṁ khayo hoti ayaṁ dukkhanirodhagāminīpaṭipadāti
jānato passato āsavānaṁ khayo hoti evaṁ kho bhikkhave
jānato evaṁ passato āsavānaṁ khayo hotīti 1- attheva suttantoti.
āmantā. tena hi na vattabbaṁ atthi arahato aññāṇanti.

[518] atthi arahato aññāṇanti. āmantā. nanu vuttaṁ
bhagavatā sabbaṁ bhikkhave anabhijānaṁ aparijānaṁ avirājayaṁ appajahaṁ
abhabbo dukkhakkhayāya sabbañca kho bhikkhave abhijānaṁ (pts. kvu, 179) parijānaṁ virājayaṁ
pajahaṁ bhabbo dukkhakkhayāyāti 2- attheva suttantoti. āmantā.
tena hi na vattabbaṁ atthi arahato aññāṇanti.

[519] atthi arahato aññāṇanti. āmantā. nanu vuttaṁ
bhagavatā
sahāvassa dassanasampadāya
tayassu dhammā jahitā bhavanti
sakkāyadiṭṭhi vicikicchitañca
sīlabbataṁ vāpi yadatthi kiñci
catūhapāyehi ca vippamutto
chacābhiṭhānāni abhabbo kātunti 3-

footnote: 1 saṁ. nidāna. 35. 2. saṁ. saḷāyatana. 21. 3. khu. su. 369.

page number: 200

attheva suttantoti. āmantā. tena hi na vattabbaṁ atthi
arahato aññāṇanti.

[520] atthi arahato aññāṇanti. āmantā. nanu vuttaṁ
bhagavatā yasmiṁ bhikkhave samaye ariyasāvakassa virajaṁ vītamalaṁ dhammacakkhuṁ
udapādi yaṁ kiñci samudayadhammaṁ sabbantaṁ nirodhadhammanti
saha dassanuppādā bhikkhave ariyasāvakassa tīṇi saññojanāni pahīyanti
sakkāyadiṭṭhi vicikicchā sīlabbataparāmāsoti attheva suttantoti.
āmantā. tena hi na vattabbaṁ atthi arahato aññāṇanti.

[521] na vattabbaṁ atthi arahato aññāṇanti. āmantā.
nanu arahā itthīpurisānaṁ nāmagottaṁ na jāneyya maggāmaggaṁ na
jāneyya tiṇakaṭṭhavanappatīnaṁ nāmaṁ na jāneyyāti. āmantā.
hañci arahā itthīpurisānaṁ nāmagottaṁ na jāneyya (pts. kvu, 180) maggāmaggaṁ
na jāneyya tiṇakaṭṭhavanappatīnaṁ nāmaṁ na jāneyya tena vata re
vattabbe atthi arahato aññāṇanti. arahā itthīpurisānaṁ nāmagottaṁ
na jāneyya maggāmaggaṁ na jāneyya tiṇakaṭṭhavanappatīnaṁ nāmaṁ
na jāneyyāti atthi arahato aññāṇanti. āmantā. arahā
sotāpattiphalaṁ vā sakadāgāmiphalaṁ vā anāgāmiphalaṁ vā arahattaṁ
vā na jāneyyāti. na hevaṁ vattabbe .pe.
aññāṇakathā.
-----

page number: 201

kaṅkhākathā

[522] atthi arahato kaṅkhāti. āmantā. atthi arahato
vicikicchā vicikicchāpariyuṭṭhānaṁ vicikicchāsaññojanaṁ vicikicchānīvaraṇanti.
na hevaṁ vattabbe .pe.

[523] natthi arahato vicikicchā vicikicchāpariyuṭṭhānaṁ vicikicchāsaññojanaṁ
vicikicchānīvaraṇanti. āmantā. hañci natthi arahato
vicikicchā vicikicchāpariyuṭṭhānaṁ vicikicchāsaññojanaṁ vicikicchānīvaraṇaṁ
no vata re vattabbe atthi arahato kaṅkhāti.

[524] atthi puthujjanassa kaṅkhā atthi tassa vicikicchā vicikicchā
pariyuṭṭhānaṁ vicikicchāsaññojanaṁ vicikicchānīvaraṇanti. āmantā.
atthi arahato kaṅkhā atthi tassa vicikicchā vicikicchāpariyuṭṭhānaṁ
vicikicchāsaññojanaṁ vicikicchānīvaraṇanti. na hevaṁ vattabbe .pe.

[525] atthi arahato kaṅkhā natthi tassa vicikicchā vicikicchāpariyuṭṭhānaṁ
vicikicchāsaññojanaṁ vicikicchānīvaraṇanti. (pts. kvu, 181) āmantā.
atthi puthujjanassa kaṅkhā natthi tassa vicikicchā vicikicchāpariyuṭṭhānaṁ
vicikicchāsaññojanaṁ vicikicchānīvaraṇanti. na hevaṁ vattabbe .pe.

[526] atthi arahato kaṅkhāti. āmantā. atthi arahato
satthari kaṅkhā dhamme kaṅkhā saṅghe kaṅkhā sikkhāya kaṅkhā
pubbante kaṅkhā aparante kaṅkhā pubbantāparante kaṅkhā
idappaccayatāpaṭiccasamuppannesu dhammesu kaṅkhāti. na hevaṁ vattabbe .pe.

page number: 202

[527] natthi arahato satthari kaṅkhā dhamme kaṅkhā saṅghe
kaṅkhā .pe. idappaccayatāpaṭiccasamuppannesu dhammesu kaṅkhāti.
āmantā. hañci natthi arahato satthari kaṅkhā dhamme kaṅkhā
.pe. idappaccayatāpaṭiccasamuppannesu dhammesu kaṅkhā no vata
re vattabbe atthi arahato kaṅkhāti.

[528] atthi puthujjanassa kaṅkhā atthi tassa satthari kaṅkhā
dhamme kaṅkhā .pe. idappaccayatāpaṭiccasamuppannesu dhammesu
kaṅkhāti. āmantā. atthi arahato kaṅkhā atthi tassa satthari
kaṅkhā dhamme kaṅkhā .pe. idappaccayatāpaṭiccasamuppannesu
dhammesu kaṅkhāti. na hevaṁ vattabbe .pe.

[529] atthi arahato kaṅkhā natthi tassa satthari kaṅkhā
dhamme kaṅkhā .pe. idappaccayatāpaṭiccasamuppannesu dhammesu
kaṅkhāti. āmantā. atthi puthujjanassa kaṅkhā natthi tassa
satthari kaṅkhā dhamme kaṅkhā .pe. idappaccayatāpaṭiccasamuppannesu
dhammesu kaṅkhāti. na hevaṁ vattabbe .pe.

[530] atthi arahato kaṅkhāti. (pts. kvu, 182) āmantā. nanu arahato
rāgo pahīno ucchinnamūlo tālāvatthukato anabhāvaṁ kato āyatiṁ-
anuppādadhammoti. āmantā. hañci arahato rāgo pahīno ucchinnamūlo
tālāvatthukato anabhāvaṁ kato āyatiṁanuppādadhammo. no vata re
vattabbe atthi arahato kaṅkhāti.

page number: 203

[531] atthi arahato kaṅkhāti. āmantā. nanu arahato
doso pahīno .pe. moho pahīno .pe. anottappaṁ pahīnaṁ
.pe. rāgappahānāya maggo bhāvito .pe. bojjhaṅgā bhāvitā
.pe. dosappahānāya .pe. anottappappahānāya maggo bhāvito
.pe. bojjhaṅgā bhāvitā .pe. nanu arahā vītarāgo vītadoso
.pe. sacchikātabbaṁ sacchikatanti. āmantā. hañci arahā
vītarāgo vītadoso .pe. sacchikātabbaṁ sacchikataṁ no vata re
vattabbe atthi arahato kaṅkhāti.

[532] atthi arahato kaṅkhāti. sadhammakusalassa (pts. kvu, 183) arahato atthi
kaṅkhā paradhammakusalassa arahato natthi kaṅkhāti. sadhammakusalassa
arahato atthi kaṅkhāti. āmantā. paradhammakusalassa arahato atthi
kaṅkhāti. na hevaṁ vattabbe .pe.

[533] paradhammakusalassa arahato natthi kaṅkhāti. āmantā.
sadhammakusalassa arahato natthi kaṅkhāti. na hevaṁ vattabbe .pe.

[534] sadhammakusalassa arahato rāgo pahīno atthi tassa
kaṅkhāti. āmantā. paradhammakusalassa arahato rāgo pahīno
atthi tassa kaṅkhāti. na hevaṁ vattabbe .pe.

[535] sadhammakusalassa arahato doso pahīno .pe. moho
pahīno .pe. anottappaṁ pahīnaṁ .pe. rāgappahānāya maggo
bhāvito .pe. bojjhaṅgā bhāvitā .pe. dosappahānāya .pe.

page number: 204

anottappappahānāya maggo bhāvito .pe. bojjhaṅgā bhāvitā .pe.

[536] sadhammakusalo arahā vītarāgo vītadoso (pts. kvu, 184) .pe. sacchikātabbaṁ
sacchikataṁ atthi tassa kaṅkhāti. āmantā. paradhammakusalo arahā
vītarāgo vītadoso .pe. sacchikātabbaṁ sacchikataṁ atthi tassa
kaṅkhāti. na hevaṁ vattabbe .pe.

[537] paradhammakusalassa arahato rāgo pahīno natthi tassa
kaṅkhāti. āmantā. sadhammakusalassa arahato rāgo pahīno
natthi tassa kaṅkhāti. na hevaṁ vattabbe .pe.

[538] paradhammakusalassa arahato doso pahīno .pe. moho
pahīno .pe. anottappaṁ pahīnaṁ .pe. rāgappahānāya maggo
bhāvito .pe. bojjhaṅgā bhāvitā .pe. dosappahānāya .pe.
anottappappahānāya maggo bhāvito .pe. bojjhaṅgā bhāvitā .pe.

[539] paradhammakusalo arahā vītarāgo vītadoso .pe. sacchikātabbaṁ
sacchikataṁ natthi tassa kaṅkhāti. āmantā. sadhammakusalo
arahā vītarāgo vītadoso .pe. sacchikātabbaṁ sacchikataṁ natthi
tassa kaṅkhāti. na hevaṁ vattabbe .pe.

[540] atthi arahato kaṅkhāti. āmantā. nanu vuttaṁ
bhagavatā jānatvāhaṁ bhikkhave passato āsavānaṁ khayaṁ vadāmi no
ajānato no apassato kiñca bhikkhave jānato kiṁ passato āsavānaṁ
khayo (pts. kvu, 185) hoti iti rūpaṁ .pe. iti viññāṇassa atthaṅgamoti evaṁ

page number: 205

kho bhikkhave jānato evaṁ passato āsavānaṁ khayo hotīti attheva
suttantoti. āmantā. tena hi na vattabbaṁ atthi arahato kaṅkhāti.

[541] atthi arahato kaṅkhāti. āmantā. nanu vuttaṁ
bhagavatā jānatvāhaṁ bhikkhave passato āsavānaṁ khayaṁ vadāmi no
ajānato no apassato kiñca bhikkhave jānato kiṁ passato āsavānaṁ
khayo hoti idaṁ dukkhanti bhikkhave .pe. ayaṁ dukkhanirodhagāminīpaṭipadāti
jānato passato āsavānaṁ khayo hoti evaṁ kho bhikkhave jānato evaṁ
passato āsavānaṁ khayo hotīti attheva suttantoti. āmantā.
tena hi na vattabbaṁ atthi arahato kaṅkhāti.

[542] atthi arahato kaṅkhāti. āmantā. nanu vuttaṁ
bhagavatā sabbaṁ bhikkhave anabhijānaṁ aparijānaṁ avirājayaṁ appajahaṁ
abhabbo dukkhakkhayāya sabbañca kho bhikkhave abhijānaṁ parijānaṁ
virājayaṁ pajahaṁ bhabbo dukkhakkhayāyāti 1- attheva suttantoti.
āmantā. tena hi na vattabbaṁ atthi arahato kaṅkhāti.

[543] atthi arahato kaṅkhāti. āmantā. nanu vuttaṁ
bhagavatā sahāvassa dassanasampadāya .pe. (pts. kvu, 186) chacābhiṭhānāni abhabbo
kātunti attheva suttantoti. āmantā. tena hi na vattabbaṁ
atthi arahato kaṅkhāti.

[544] atthi arahato kaṅkhāti. āmantā. nanu vuttaṁ
bhagavatā yasmiṁ bhikkhave samaye ariyasāvakassa virajaṁ vītamalaṁ dhammacakkhuṁ

footnote: 1 saṁ. saḷāyatana. 21.

page number: 206

udapādi yaṁ kiñci samudayadhammaṁ sabbantaṁ nirodhadhammanti saha
dassanuppādā bhikkhave ariyasāvakassa tīṇi saññojanāni pahīyanti
sakkāyadiṭṭhi vicikicchā sīlabbataparāmāsoti attheva suttantoti.
āmantā. tena hi na vattabbaṁ atthi arahato kaṅkhāti.

[545] atthi arahato kaṅkhāti. āmantā. nanu vuttaṁ bhagavatā
yadā have pātubhavanti dhammā
ātāpino jhāyato brāhmaṇassa
athassa kaṅkhā vapayanti sabbā
yato pajānāti sahetudhammanti
yadā have pātubhavanti dhammā
ātāpino jhāyato brāhmaṇassa
athassa kaṅkhā vapayanti sabbā
yato khayaṁ paccayānaṁ avedīti
yadā have pātubhavanti dhammā
ātāpino jhāyato brāhmaṇassa
vidhūpayaṁ tiṭṭhati mārasenaṁ
suriyova obhāsayamantalikkhanti 1-
yā kāci kaṅkhā idha vā huraṁ vā
sakavediyā vā paravediyā vā

footnote: 1 khu. u. 64.

page number: 207

jhāyino tā pajahanti sabbā
ātāpino brahmacariyaṁ carantāti 1-
ye kaṅkhā samatikkantā kaṅkhābhūtesu pāṇisu
asaṁsayā visaṁyuttā tesu dinnaṁ mahapphalanti
etādisī dhammapakāsanettha
kinnu tattha kaṅkhati koci sāvako 2-
nittiṇṇaoghaṁ vicikicchachinnaṁ
buddhaṁ namassāma jinaṁ janindāti 3-
attheva suttantoti. āmantā. tena hi na vattabbaṁ atthi
arahato kaṅkhāti.

[546] na vattabbaṁ atthi arahato kaṅkhāti. āmantā. nanu
arahā itthīpurisānaṁ nāmagotte kaṅkheyya maggāmagge kaṅkheyya
tiṇakaṭṭhavanappatīnaṁ nāme kaṅkheyyāti. āmantā. hañci arahā
itthīpurisānaṁ nāmagotte kaṅkheyya maggāmagge kaṅkheyya tiṇakaṭṭhavanappatīnaṁ
nāme kaṅkheyya tena vata re vattabbe atthi arahato
kaṅkhāti. arahā itthīpurisānaṁ nāmagotte kaṅkheyya maggāmagge
kaṅkheyya tiṇakaṭṭhavanappatīnaṁ nāme kaṅkheyyāti atthi arahato
kaṅkhāti. āmantā. arahā sotāpattiphale vā sakadāgāmiphale vā
anāgāmiphale vā arahatte vā kaṅkheyyāti. na hevaṁ vattabbe .pe.
kaṅkhākathā.

footnote: 1 khu. u. 136. 2 ma. na tattha kiṁ kaṅkhāti koci sāvako. 3 dī. ma. 325.

page number: 208

paravitāraṇākathā

[547] atthi arahato paravitāraṇāti. (pts. kvu, 188) āmantā. arahā
paraneyyo parapattiyo parapaccayo parapaṭibaddhabhū na jānāti na
passati sammūḷho asampajānoti. na hevaṁ vattabbe .pe.

[548] nanu arahā na paraneyyo na parapattiyo na parapaccayo
na parapaṭibaddhabhū jānāti passati asammūḷho sampajānoti.
āmantā. hañci arahā na paraneyyo na parapattiyo na parapaccayo
na paripaṭibaddhabhū jānāti passati asammūḷho sampajāno no
vata re vattabbe atthi arahato paravitāraṇāti.

[549] atthi puthujjanassa paravitāraṇā so ca paraneyyo
parapattiyo parapaccayo parapaṭibaddhabhū na jānāti na passati sammūḷho
asampajānoti 1-. āmantā. atthi arahato paravitāraṇā so ca
paraneyyo parapattiyo parapaccayo parapaṭibaddhabhū na jānāti na passati
sammūḷho asampajānoti 2-. na hevaṁ vattabbe .pe.

[550] atthi arahato paravitāraṇā so ca na paraneyyo
na parapattiyo na parapaccayo na parapaṭibaddhabhū jānāti passati
asammūḷho sampajānoti. āmantā. atthi puthujjanassa paravitāraṇā
so ca na paraneyyo na parapattiyo na parapaccayo na parapaṭibaddhabhū
jānāti passati asammūḷho sampajānoti. na hevaṁ vattabbe .pe.

footnote: 1. 2. yu. asammūḷho sampajāno.

page number: 209

[551] atthi arahato paravitāraṇāti. āmantā. atthi arahato
satthari paravitāraṇā dhamme paravitāraṇā saṅghe paravitāraṇā
sikkhāya paravitāraṇā pubbante paravitāraṇā aparante paravitāraṇā
pubbantāparante paravitāraṇā idappaccayatāpaṭiccasamuppannesu
dhammesu paravitāraṇāti. (pts. kvu, 189) na hevaṁ vattabbe .pe.

[552] natthi arahato satthari paravitāraṇā dhamme paravitāraṇā
.pe. idappaccayatāpaṭiccasamuppannesu dhammesu paravitāraṇāti.
āmantā. hañci natthi arahato satthari paravitāraṇā dhamme
paravitāraṇā .pe. idappaccayatāpaṭiccasamuppannesu dhammesu paravitāraṇā
no vata re vattabbe atthi arahato paravitāraṇāti.

[553] atthi puthujjanassa paravitāraṇā atthi tassa satthari
paravitāraṇā dhamme paravitāraṇā .pe. idappaccayatāpaṭiccasamuppannesu
dhammesu paravitāraṇāti. āmantā. atthi arahato
paravitāraṇā atthi tassa satthari paravitāraṇā dhamme paravitāraṇā
.pe. idappaccayatāpaṭiccasamuppannesu dhammesu paravitāraṇāti.
na hevaṁ vattabbe .pe.

[554] atthi arahato paravitāraṇā natthi tassa satthari
paravitāraṇā dhamme paravitāraṇā .pe. idappaccayatāpaṭiccasamuppannesu
dhammesu paravitāraṇāti. āmantā. atthi puthujjanassa
paravitāraṇā natthi tassa satthari paravitāraṇā dhamme paravitāraṇā

page number: 210

.pe. idappaccayatāpaṭiccasamuppannesu dhammesu paravitāraṇāti.
na hevaṁ vattabbe .pe.

[555] atthi arahato paravitāraṇāti. āmantā. nanu
arahato rāgo pahīno ucchinnamūlo tālāvatthukato anabhāvaṁ kato
āyatiṁanuppādadhammoti. āmantā. hañci arahato rāgo pahīno
ucchinnamūlo tālāvatthukato anabhāvaṁ kato āyatiṁanuppādadhammo. no
vata re vattabbe. atthi arahato paravitāraṇāti .pe. (pts. kvu, 190) nanu arahato
doso pahīno .pe. moho pahīno .pe. anottappaṁ pahīnaṁ .pe.

[556] nanu arahato rāgappahānāya maggo bhāvito .pe.
bojjhaṅgā bhāvitā .pe. dosappahānāya .pe. anottappappahānāya
maggo bhāvito .pe. bojjhaṅgā bhāvitā .pe.

[557] nanu arahā vītarāgo vītadoso .pe. sacchikātabbaṁ
sacchikatanti. āmantā. hañci arahā vītarāgo vītadoso .pe.
sacchikātabbaṁ sacchikataṁ no vata re vattabbe atthi arahato paravitāraṇāti.

[558] atthi arahato paravitāraṇāti. sadhammakusalassa arahato
atthi paravitāraṇā paradhammakusalassa arahato natthi paravitāraṇāti.
sadhammakusalassa arahato atthi paravitāraṇāti. āmantā. paradhammakusalassa
arahato atthi paravitāraṇāti. na hevaṁ vattabbe .pe.

[559] paradhammakusalassa arahato natthi paravitāraṇāti.
āmantā. sadhammakusalassa arahato natthi paravitāraṇāti.

page number: 211

hevaṁ vattabbe .pe.

[560] sadhammakusalassa arahato rāgo pahīno atthi tassa
paravitāraṇāti. āmantā. paradhammakusalassa arahato rāgo pahīno
atthi tassa paravitāraṇāti. na hevaṁ vattabbe .pe.

[561] sadhammakusalassa arahato doso pahīno .pe. moho
pahīno .pe. anottappaṁ pahīnaṁ .pe.

[562] sadhammakusalassa rāgappahānāya maggo bhāvito .pe.
bojjhaṅgā bhāvitā .pe. dosappahānāya .pe. anottappappahānāya
maggo bhāvito .pe. bojjhaṅgā bhāvitā .pe.

[563] sadhammakusalo arahā vītarāgo vītadoso .pe. sacchikātabbaṁ
sacchikataṁ atthi tassa paravitāraṇāti. āmantā. paradhammakusalo
arahā vītarāgo vītadoso vītamoho .pe. sacchikātabbaṁ sacchikataṁ
atthi tassa paravitāraṇāti. na hevaṁ vattabbe .pe.

[564] (pts. kvu, 192) paradhammakusalassa arahato rāgo pahīno natthi tassa
paravitāraṇāti. āmantā. sadhammakusalassa arahato rāgo pahīno
natthi tassa paravitāraṇāti. na hevaṁ vattabbe .pe. paradhammakusalassa
arahato doso pahīno .pe. moho pahīno .pe. anottappaṁ
pahīnaṁ .pe.

[565] paradhammakusalassa rāgappahānāya maggo bhāvito .pe.
bojjhaṅgā bhāvitā .pe. dosappahānānāya .pe. anottappappahānāya

page number: 212

maggo bhāvito .pe. bojjhaṅgā bhāvitā .pe.

[566] paradhammakusalo arahā vītarāgo vītadoso vītamoho .pe.
sacchikātabbaṁ sacchikataṁ natthi tassa paravitāraṇāti. āmantā.
sadhammakusalo arahā vītarāgo vītadoso .pe. sacchikātabbaṁ sacchikataṁ
natthi tassa paravitāraṇāti. na hevaṁ vattabbe .pe.

[567] atthi arahato paravitāraṇāti. āmantā. nanu
vuttaṁ bhagavatā jānatvāhaṁ bhikkhave passato āsavānaṁ khayaṁ vadāmi
no ajānato no apassato kiñca bhikkhave jānato kiṁ passato
āsavānaṁ khayo hoti. iti rūpaṁ .pe. iti viññāṇassa atthaṅgamoti
evaṁ kho bhikkhave jānato evaṁ passato āsavānaṁ khayo hotīti
attheva suttantoti. (pts. kvu, 193) āmantā. tena hi na vattabbaṁ atthi
arahato paravitāraṇāti.

[568] atthi arahato paravitāraṇāti. āmantā. nanu
vuttaṁ bhagavatā jānatvāhaṁ bhikkhave passato āsavānaṁ khayaṁ vadāmi
no ajānato no apassato kiñca bhikkhave jānato kiṁ passato
āsavānaṁ khayo hoti idaṁ dukkhanti bhikkhave jānato passato
āsavānaṁ khayo hoti ayaṁ dukkhasamudayoti .pe. ayaṁ dukkhanirodhoti
.pe. ayaṁ dukkhanirodhagāminīpaṭipadāti jānato passato āsavānaṁ
khayo hoti evaṁ kho bhikkhave jānato evaṁ passato āsavānaṁ
khayo hotīti attheva suttantoti. āmantā. tena hi na

footnote: 1. saṁ. nidāna. 35.

page number: 213

vattabbaṁ atthi arahato paravitāraṇāti.

[569] atthi arahato paravitāraṇāti. āmantā. nanu
vuttaṁ bhagavatā sabbaṁ bhikkhave anabhijānaṁ aparijānaṁ avirājayaṁ appajahaṁ
abhabbo dukkhakkhayāya sabbañca kho bhikkhave abhijānaṁ parijānaṁ
virājayaṁ pajahaṁ bhabbo dukkhakkhayāyāti 1- attheva suttantoti.
āmantā. tena hi na vattabbaṁ atthi arahato paravitāraṇāti.

[570] atthi arahato paravitāraṇāti. āmantā. nanu vuttaṁ
bhagavatā sahāvassa dassanasampadāya .pe. cha cābhiṭhānāni abhabbo
kātunti attheva suttantoti. āmantā. (pts. kvu, 194) tena hi na vattabbaṁ
atthi arahato paravitāraṇāti.

[571] atthi arahato paravitāraṇāti. āmantā. nanu
vuttaṁ bhagavatā yasmiṁ bhikkhave samaye ariyasāvakassa virajaṁ vītamalaṁ
dhammacakkhuṁ udapādi yaṁ kiñci samudayadhammaṁ sabbantaṁ nirodhadhammanti
saha dassanuppādā bhikkhave ariyasāvakassa tīṇi saññojanāni pahīyanti
sakkāyadiṭṭhi vicikicchā sīlabbataparāmāsoti attheva suttantoti.
āmantā. tena hi na vattabbaṁ atthi arahato paravitāraṇāti.

[572] atthi arahato paravitāraṇāti. āmantā. nanu vuttaṁ
bhagavatā
nāhaṁ gamissāmi pamocanāya
kathaṁkathiṁ dhotaka kañci loke 2-

footnote: 1. saṁ. saḷāyatana. 21. 2. ma. kathaṁkathiṁ tena kiñci loke.

page number: 214

dhammañca seṭṭhaṁ abhijānamāno
evaṁ tuvaṁ oghamimantaresīti 1-
attheva suttantoti. āmantā. tena hi na vattabbaṁ atthi
arahato paravitāraṇāti.

[573] na vattabbaṁ atthi arahato paravitāraṇāti. āmantā.
nanu arahato itthīpurisānaṁ nāmagottaṁ pare vitāreyyuṁ maggāmaggaṁ
pare vitāreyyuṁ tiṇakaṭṭhavanappatīnaṁ nāmaṁ pare vitāreyyunti.
āmantā. hañci arahato itthīpurisānaṁ nāmagottaṁ pare vitāreyyuṁ
maggāmaggaṁ pare vitāreyyuṁ tiṇakaṭṭhavanappatīnaṁ (pts. kvu, 195) nāmaṁ pare
vitāreyyuṁ tena vata re vattabbe atthi arahato paravitāraṇāti.

[574] arahato itthīpurisānaṁ nāmagottaṁ pare vitāreyyuṁ maggā
maggaṁ pare vitāreyyuṁ tiṇakaṭṭhavanappatīnaṁ nāmaṁ pare vitāreyyunti
atthi arahato paravitāraṇāti. āmantā. arahato sotāpattiphalaṁ
vā sakadāgāmiphalaṁ vā anāgāmiphalaṁ vā arahattaṁ vā pare vitāreyyunti.
na hevaṁ vattabbe .pe.
paravitāraṇākathā.
--------

footnote: 1 khu. su. 438. khu. cū. 85.

page number: 215

vacībhedakathā

[575] samāpannassa atthi vacībhedoti. āmantā. sabbattha
samāpannānaṁ atthi vacībhedoti. na hevaṁ vattabbe .pe.

[576] samāpannassa atthi vacībhedoti. āmantā. sabbadā
samāpannānaṁ atthi vacībhedoti. na hevaṁ vattabbe .pe.

[577] samāpannassa atthi vacībhedoti. āmantā. sabbesaṁ
samāpannānaṁ atthi vacībhedoti. na hevaṁ vattabbe .pe.

[578] samāpannassa atthi vacībhedoti. āmantā. sabbasamāpattīsu
atthi vacībhedoti. na hevaṁ vattabbe .pe.

[579] samāpannassa atthi vacībhedoti. āmantā. samāpannassa
atthi kāyabhedoti. na hevaṁ vattabbe .pe.

[580] (pts. kvu, 196) samāpannassa natthi kāyabhedoti. āmantā. samāpannassa
natthi vacībhedoti. na hevaṁ vattabbe .pe.

[581] samāpannassa atthi vācā atthi vacībhedoti.
āmantā. samāpannassa atthi kāyo atthi kāyabhedoti. na
hevaṁ vattabbe .pe.

[582] samāpannassa atthi kāyo natthi kāyabhedoti.
āmantā. samāpannassa atthi vācā natthi vacībhedoti. na
hevaṁ vattabbe .pe.

page number: 216

[583] dukkhanti jānanto dukkhanti vācaṁ bhāsatīti. āmantā.
samudayoti jānanto samudayoti vācaṁ bhāsatīti. na hevaṁ vattabbe .pe.

[584] dukkhanti jānanto dukkhanti vācaṁ bhāsatīti. āmantā.
nirodhoti jānanto nirodhoti vācaṁ bhāsatīti. na hevaṁ vattabbe .pe.

[585] dukkhanti jānanto dukkhanti vācaṁ bhāsatīti. āmantā.
maggoti jānanto maggoti vācaṁ bhāsatīti. na hevaṁ vattabbe .pe.

[586] samudayoti jānanto na ca samudayoti vācaṁ bhāsatīti.
āmantā. dukkhanti jānanto na ca dukkhanti vācaṁ bhāsatīti.
na hevaṁ vattabbe .pe.

[587] nirodhoti jānanto na ca nirodhoti vācaṁ bhāsatīti.
āmantā. dukkhanti jānanto na ca dukkhanti vācaṁ bhāsatīti.
na hevaṁ vattabbe .pe.

[588] maggoti jānanto na ca maggoti vācaṁ bhāsatīti.
āmantā. dukkhanti jānanto na ca dukkhanti vācaṁ bhāsatīti.
na hevaṁ vattabbe .pe.

[589] samāpannassa atthi vacībhedoti. (pts. kvu, 197) āmantā. Ñāṇaṁ
kiṁgocaranti. Ñāṇaṁ saccagocaranti. sotaṁ saccagocaranti. na
hevaṁ vattabbe .pe.

[590] samāpannassa atthi vacībhedoti. āmantā. sotaṁ
kiṁgocaranti. sotaṁ saddagocaranti. Ñāṇaṁ saddagocaranti. na

page number: 217

hevaṁ vattabbe .pe.

[591] samāpannassa atthi vacībhedo ñāṇaṁ saccagocaraṁ
sotaṁ saddagocaranti. āmantā. hañci ñāṇaṁ saccagocaraṁ
sotaṁ saddagocaraṁ no vata re vattabbe samāpannassa atthi
vacībhedoti.

[592] samāpannassa atthi vacībhedo ñāṇaṁ saccagocaraṁ sotaṁ
saddagocaranti. āmantā. davinnaṁ phassānaṁ dvinnaṁ vedanānaṁ
dvinnaṁ saññānaṁ dvinnaṁ cetanānaṁ dvinnaṁ cittānaṁ samodhānaṁ hotīti.
na hevaṁ vattabbe .pe.

[593] samāpannassa atthi vacībhedoti. āmantā. paṭhavīkasiṇaṁ
samāpattiṁ samāpannassa atthi vacībhedoti. na hevaṁ vattabbe .pe.

[594] samāpannassa atthi vacībhedoti. āmantā. āpokasiṇaṁ
.pe. tejokasiṇaṁ vāyokasiṇaṁ nīlakasiṇaṁ pītakasiṇaṁ lohitakasiṇaṁ
odātakasiṇaṁ samāpattiṁ .pe. ākāsānañcāyatanaṁ viññāṇañcāyatanaṁ
ākiñcaññāyatanaṁ .pe. nevasaññānāsaññāyatanaṁ
samāpannassa atthi vacībhedoti. na hevaṁ vattabbe .pe.

[595] (pts. kvu, 198) paṭhavīkasiṇaṁ samāpattiṁ samāpannassa natthi vacībhedoti.
āmantā. hañci paṭhavīkasiṇaṁ samāpattiṁ samāpannassa natthi
vacībhedo no vata re vattabbe samāpannassa atthi vacībhedoti.

[596] āpokasiṇaṁ .pe. odātakasiṇaṁ samāpattiṁ .pe.

page number: 218

ākāsānañcāyatanaṁ viññāṇañcāyatanaṁ ākiñcaññāyatanaṁ .pe.
nevasaññānāsaññāyatanaṁ samāpannassa natthi vacībhedoti. āmantā.
hañci nevasaññānāsaññāyatanaṁ samāpannassa natthi vacībhedo no
vata re vattabbe samāpannassa atthi vacībhedoti.

[597] samāpannassa atthi vacībhedoti. āmantā. lokiyaṁ
samāpattiṁ samāpannassa atthi vacībhedoti. na hevaṁ vattabbe .pe.

[598] samāpannassa atthi vacībhedoti. āmantā. lokiyaṁ
paṭhamaṁ jhānaṁ samāpannassa atthi vacībhedoti. na hevaṁ vattabbe
.pe. samāpannassa atthi vacībhedoti. āmantā. lokiyaṁ dutiyaṁ
jhānaṁ .pe. tatiyaṁ jhānaṁ .pe. catutthaṁ jhānaṁ samāpannassa atthi
vacībhedoti. na hevaṁ vattabbe .pe.

[599] lokiyaṁ samāpattiṁ samāpannassa natthi vacībhedoti.
āmantā. hañci lokiyaṁ samāpattiṁ samāpannassa natthi vacībhedo
no vata re vattabbe samāpannassa atthi vacībhedoti.

[600] lokiyaṁ paṭhamaṁ jhānaṁ samāpannassa natthi vacībhedoti.
āmantā. hañci lokiyaṁ paṭhamaṁ jhānaṁ samāpannassa natthi vacībhedo
no vata re vattabbe samāpannassa atthi vacībhedoti.

[601] lokiyaṁ dutiyaṁ jhānaṁ .pe. tatiyaṁ jhānaṁ .pe. catutthaṁ
jhānaṁ samāpannassa natthi vacībhedoti. āmantā. hañci lokiyaṁ
catutthaṁ jhānaṁ samāpannassa natthi vacībhedo no vata re vattabbe

page number: 219

samāpannassa atthi vacībhedoti.

[602] lokuttaraṁ paṭhamaṁ jhānaṁ samāpannassa atthi vacībhedoti.
āmantā. lokiyaṁ paṭhamaṁ jhānaṁ samāpannassa atthi vacībhedoti.
na hevaṁ vattabbe .pe.

[603] lokuttaraṁ paṭhamaṁ jhānaṁ samāpannassa atthi vacībhedoti.
āmantā. lokiyaṁ dutiyaṁ jhānaṁ tatiyaṁ jhānaṁ .pe. catutthaṁ
jhānaṁ samāpannassa atthi vacībhedoti. na hevaṁ vattabbe .pe.

[604] lokiyaṁ paṭhamaṁ jhānaṁ samāpannassa natthi vacībhedoti.
āmantā. lokuttaraṁ paṭhamaṁ jhānaṁ samāpannassa natthi vacībhedoti.
na hevaṁ vattabbe .pe.

[605] lokiyaṁ dutiyaṁ jhānaṁ tatiyaṁ jhānaṁ .pe. catutthaṁ jhānaṁ
samāpannassa natthi vacībhedoti. āmantā. lokuttaraṁ paṭhamaṁ
jhānaṁ samāpannassa natthi vacībhedoti. na hevaṁ vattabbe .pe.

[606] lokuttaraṁ paṭhamaṁ jhānaṁ samāpannassa atthi vacībhedoti.
āmantā. lokuttaraṁ dutiyaṁ jhānaṁ samāpannassa atthi vacībhedoti.
na hevaṁ vattabbe .pe.

[607] lokuttaraṁ paṭhamaṁ jhānaṁ samāpannassa atthi vacībhedoti.
āmantā. lokuttaraṁ tatiyaṁ jhānaṁ .pe. catutthaṁ jhānaṁ samāpannassa
atthi vacībhedoti. na hevaṁ vattabbe .pe.

[608] lokuttaraṁ dutiyaṁ jhānaṁ samāpannassa natthi vacībhedoti.

page number: 220

āmantā. lokuttaraṁ paṭhamaṁ jhānaṁ samāpannassa natthi vacībhedoti.
na hevaṁ vattabbe .pe.

[609] lokuttaraṁ 

[1]- tatiyaṁ jhānaṁ .pe. catutthaṁ jhānaṁ samāpannassa
natthi vacībhedoti. āmantā. lokuttaraṁ paṭhamaṁ jhānaṁ samāpannassa
natthi vacībhedoti. na hevaṁ vattabbe .pe.

[610] na vattabbaṁ samāpannassa atthi vacībhedoti. āmantā.
nanu vitakkavicārā vacīsaṅkhārā vuttā bhagavatā paṭhamaṁ jhānaṁ
samāpannassa atthi vitakkavicārāti. āmantā. hañci vitakkavicārā
vacīsaṅkhārā vuttā bhagavatā paṭhamaṁ jhānaṁ samāpannassa
atthi vitakkavicārā tena vata re vattabbe samāpannassa atthi
vacībhedoti.

[611] vitakkavicārā vacīsaṅkhārā vuttā bhagavatā paṭhamaṁ
jhānaṁ samāpannassa atthi vitakkavicārā atthi tassa vacībhedoti.
āmantā. paṭhavīkasiṇaṁ paṭhamaṁ jhānaṁ samāpannassa atthi vitakkavicārā
atthi tassa vacībhedoti. na hevaṁ vattabbe .pe.

[612] vitakkavicārā vacīsaṅkhārā vuttā bhagavatā paṭhamaṁ
jhānaṁ samāpannassa atthi vitakkavicārā atthi tassa vacībhedoti.
āmantā. āpokasiṇaṁ .pe. tejokasiṇaṁ vāyokasiṇaṁ nīlakasiṇaṁ
pītakasiṇaṁ lohitakasiṇaṁ .pe. odātakasiṇaṁ paṭhamaṁ jhānaṁ samāpannassa
atthi vitakkavicārā atthi tassa vacībhedoti. na hevaṁ vattabbe .pe.

footnote: 

[1] ma. etthantare dutiyaṁ jhānantipāṭho atthi. syā. yu. potthakesu natthi.

page number: 221

[613] na vattabbaṁ samāpannassa atthi vacībhedoti. āmantā.
nanu vitakkasamuṭṭhānā vācā vuttā bhagavatā paṭhamaṁ jhānaṁ samāpannassa
atthi vitakkavicārāti. āmantā. hañci vitakkasamuṭṭhānā vācā
vuttā bhagavatā paṭhamaṁ jhānaṁ samāpannassa atthi vitakkavicārā
tena vata re vattabbe samāpannassa atthi vacībhedoti.

[614] vitakkasamuṭṭhānā vācā vuttā bhagavatā paṭhamaṁ jhānaṁ
samāpannassa atthi vitakkavicārāti atthi tassa vacībhedoti.
āmantā. saññāsamuṭṭhānā vācā vuttā bhagavatā dutiyaṁ
jhānaṁ samāpannassa atthi saññā atthi tassa vitakkavicārāti. na
hevaṁ vattabbe .pe.

[615] vitakkasamuṭṭhānā vācā vuttā bhagavatā paṭhamaṁ jhānaṁ
samāpannassa atthi vitakkavicārāti atthi tassa vacībhedoti.
āmantā. saññāsamuṭṭhānā vācā vuttā bhagavatā tatiyaṁ
jhānaṁ .pe. catutthaṁ jhānaṁ ākāsānañcāyatanaṁ viññāṇañcāyatanaṁ
.pe. ākiñcaññāyatanaṁ samāpannassa atthi saññā atthi tassa
vitakkavicārāti. na hevaṁ vattabbe .pe.

[616] samāpannassa atthi vacībhedoti. āmantā nanu paṭhamaṁ
jhānaṁ samāpannassa vācā niruddhā hotīti 1- attheva suttantoti.
āmantā. hañci paṭhamaṁ jhānaṁ samāpannassa vācā niruddhā hotīti

footnote: 1 saṁ. saḷāyata. 268.

page number: 222

attheva suttantoti no vata re vattabbe samāpannassa atthi
vacībhedoti.

[617] paṭhamaṁ jhānaṁ samāpannassa vācā niruddhā hotīti attheva
suttantoti atthi tassa vacībhedoti. āmantā. dutiyaṁ jhānaṁ
samāpannassa vitakkavicārā niruddhā hontīti attheva suttantoti
atthi tassa vitakkavicārāti. na hevaṁ vattabbe .pe.

[618] paṭhamaṁ jhānaṁ samāpannassa vācā niruddhā hotīti attheva
suttantoti atthi tassa vacībhedoti. āmantā. tatiyaṁ jhānaṁ
samāpannassa pīti niruddhā hoti .pe. catutthaṁ jhānaṁ samāpannassa
assāsapassāsā niruddhā honti ākāsānañcāyatanaṁ samāpannassa
rūpasaññā niruddhā hoti viññāṇañcāyatanaṁ samāpannassa ākāsānañcāyatana-
saññā niruddhā hoti ākiñcaññāyatanaṁ samāpannassa
viññāṇañcāyatanasaññā niruddhā hoti .pe. nevasaññānāsaññāyatanaṁ
samāpannassa ākiñcaññāyatanasaññā niruddhā hoti
saññāvedayitanirodhaṁ samāpannassa saññā ca vedanā ca niruddhā
hontīti 1- attheva suttantoti atthi tassa saññā ca vedanā
cāti. na hevaṁ vattabbe .pe.

[619] na vattabbaṁ samāpannassa atthi vacībhedoti. āmantā.
nanu paṭhamassa jhānassa saddo kaṇṭako vutto bhagavatāti. āmantā.

footnote: 1 saṁ. saḷāyata. 268.

page number: 223

hañci paṭhamassa jhānassa saddo kaṇṭako vutto bhagavatā tena
vata re vattabbe samāpannassa atthi vacībhedoti.

[620] paṭhamassa jhānassa saddo kaṇṭako vutto bhagavatāti
samāpannassa atthi vacībhedoti. āmantā. (pts. kvu, 203) dutiyassa jhānassa vitakkavicārā
kaṇṭako vuttā bhagavatā .pe. tatiyassa jhānassa pīti kaṇṭako
vuttā bhagavatā catutthassa jhānassa assāsapassāsā kaṇṭako
vuttā bhagavatā ākāsānañcāyatanaṁ samāpannassa rūpasaññā kaṇṭako
vuttā bhagavatā viññāṇañcāyatanaṁ samāpannassa ākāsānañcāyatanasaññā
kaṇṭako vuttā bhagavatā ākiñcaññāyatanaṁ samāpannassa
viññāṇañcāyatanasaññā kaṇṭako vuttā bhagavatā nevasaññānāsaññāyatanaṁ
samāpannassa ākiñcaññāyatanasaññā kaṇṭako
vuttā bhagavatā .pe. saññāvedayitanirodhaṁ samāpannassa saññā
ca vedanā ca kaṇṭako vuttā bhagavatā atthi tassa saññā ca
vedanā cāti. na hevaṁ vattabbe .pe.

[621] na vattabbaṁ samāpannassa atthi vacībhedoti. āmantā.
nanu vuttaṁ bhagavatā sikhissa ānanda bhagavato arahato sammāsambuddhassa
abhibhū nāma sāvako brahmaloke ṭhito sahassīlokadhātuṁ 2-
sarena viññāpesi
ārabbhatha nikkamatha yuñjatha buddhasāsane
dhunātha maccuno senaṁ naḷāgāraṁva kuñjaro

footnote: 1. ma. vutto. ito paraṁ sabbattha vuttoti pāṭho 2. ma. dasassahassi.

page number: 224

yo imasmiṁ dhammavinaye appamatto vihessati 1-
pahāya jātisaṁsāraṁ dukkhassantaṁ karissatīti 2-
attheva suttantoti. āmantā. tena hi samāpannassa atthi
vacībhedoti.
vacībhedakathā.
-----
dukkhāhārakathā

[622] dukkhāhāro maggaṅgaṁ maggapariyāpannanti. (pts. kvu, 204) āmantā.
ye keci dukkhanti vācaṁ bhāsanti sabbe te maggaṁ bhāventīti.
na hevaṁ vattabbe .pe.

[623] ye keci dukkhanti vācaṁ bhāsanti sabbe te maggaṁ
bhāventīti. āmantā. bālaputhujjanā dukkhanti vācaṁ bhāsanti
bālaputhujjanā maggaṁ bhāventīti. na hevaṁ vattabbe .pe.
mātughātako .pe. pitughātako arahantaghātako ruhiruppādako .pe.
saṅghabhedako dukkhanti vācaṁ bhāsati saṅghabhedako 3- maggaṁ bhāvetīti.
na hevaṁ vattabbe .pe.
dukkhāhārakathā.

footnote: 1. ma. viharissati. 2 saṁ. sagātha. 210. 3. ma. lohituppādako.

page number: 225

cittaṭṭhitikathā

[624] ekaṁ cittaṁ divasaṁ tiṭṭhatīti. āmantā. upaḍḍhadivaso
uppādakkhaṇo upaḍḍhadivaso vayakkhaṇoti. na hevaṁ vattabbe .pe.

[625] ekaṁ cittaṁ dve divase tiṭṭhatīti. āmantā. divaso
uppādakkhaṇo divaso vayakkhaṇoti. na hevaṁ vattabbe .pe.

[626] ekaṁ cittaṁ cattāro divase tiṭṭhati .pe. aṭṭha divase
tiṭṭhati dasa divase tiṭṭhati vīsati divase tiṭṭhati māsaṁ tiṭṭhati
dve māse tiṭṭhati cattāro māse tiṭṭhati aṭṭha māse tiṭṭhati
dasa māse tiṭṭhati saṁvaccharaṁ tiṭṭhati dve vassāni tiṭṭhati
cattāri vassāni tiṭṭhati aṭṭhati vassāni tiṭṭhati dasa vassāni
tiṭṭhati vīsati vassāni tiṭṭhati tiṁsa vassāni tiṭṭhati cattālīsa
vassāni tiṭṭhati paññāsa vassāni tiṭṭhati vassasataṁ tiṭṭhati
dve vassasatāni (pts. kvu, 205) tiṭṭhati cattāri vassasatāni tiṭṭhati pañca
vassasatāni tiṭṭhati vassasahassaṁ tiṭṭhati dve vassasahassāni tiṭṭhati
cattāri vassasahassāni tiṭṭhati aṭṭha vassasahassāni tiṭṭhati soḷasa
vassasahassāni tiṭṭhati kappaṁ tiṭṭhati dve kappe tiṭṭhati cattāro
kappe tiṭṭhati aṭṭha kappe tiṭṭhati soḷasa kappe tiṭṭhati battiṁsa
kappe tiṭṭhati catusaṭṭhī kappe tiṭṭhati pañca kappasatāni tiṭṭhati
kappasahassaṁ tiṭṭhati dve kappasahassāni tiṭṭhati cattāri kappasahassāni

page number: 226

tiṭṭhati aṭṭha kappasahassāni tiṭṭhati soḷasa kappasahassāni
tiṭṭhati vīsati kappasahassāni tiṭṭhati cattālīsa kappasahassāni
tiṭṭhati saṭṭhī kappasahassāni tiṭṭhati .pe. caturāsīti
kappasahassāni tiṭṭhatīti. āmantā. dve cattālīsa kappasahassāni
uppādakkhaṇo dve cattālīsa kappasahassāni vayakkhaṇoti. na
hevaṁ vattabbe .pe.

[627] ekaṁ cittaṁ divasaṁ tiṭṭhatīti. āmantā. atthaññe
dhammā ekāhaṁ bahumpi uppajjitvā nirujjhantīti. āmantā.
te dhammā cittena lahuparivattāti. na hevaṁ vattabbe .pe.

[628] te dhammā cittena lahuparivattāti. āmantā. nanu
vuttaṁ bhagavatā nāhaṁ bhikkhave aññaṁ ekaṁ dhammampi samanupassāmi
yaṁ evaṁ lahuparivattaṁ yathayidaṁ bhikkhave cittaṁ yāvañcidaṁ bhikkhave
upamāpi na sukarā yāva lahuparivattaṁ cittanti 1- attheva suttantoti.
āmantā. tena hi na vattabbaṁ te dhammā cittena lahuparivattāti.

[629] te dhammā cittena lahuparivattāti. āmantā. nanu
vuttaṁ bhagavatā seyyathāpi bhikkhave (pts. kvu, 206) makkaṭo araññe pavane caramāno
sākhaṁ gaṇhāti taṁ muñcitvā aññaṁ gaṇhāti taṁ muñcitvā aññaṁ
gaṇhāti evameva kho bhikkhave yadidaṁ vuccati cittaṁ itipi mano
itipi viññāṇaṁ itipi taṁ rattiyā ca divasassa ca aññadeva

footnote: 1 aṁ. eka. 10.

page number: 227

uppajjati aññaṁ nirujjhatīti 1- attheva suttantoti. āmantā.
tena hi na vattabbaṁ te dhammā cittena lahuparivattāti.

[630] ekaṁ cittaṁ divasaṁ tiṭṭhatīti. āmantā. cakkhuviññāṇaṁ
divasaṁ tiṭṭhatīti. na hevaṁ vattabbe .pe. sotaviññāṇaṁ .pe.
ghānaviññāṇaṁ jivhāviññāṇaṁ kāyaviññāṇaṁ akusalaṁ cittaṁ rāgasahagataṁ
dosasahagataṁ mohasahagataṁ mānasahagataṁ diṭṭhisahagataṁ vicikicchāsahagataṁ
thīnasahagataṁ uddhaccasahagataṁ ahirikasahagataṁ anottappasahagataṁ cittaṁ divasaṁ
tiṭṭhatīti. na hevaṁ vattabbe .pe.

[631] ekaṁ cittaṁ divasaṁ tiṭṭhatīti. āmantā. yeneva cittena
cakkhunā rūpaṁ passati teneva cittena sotena saddaṁ suṇāti .pe.
ghānena gandhaṁ ghāyati jivhāya rasaṁ sāyati kāyena phoṭṭhabbaṁ
phusati .pe. manasā dhammaṁ vijānāti .pe. yeneva cittena manasā
dhammaṁ vijānāti teneva cittena cakkhunā rūpaṁ passati .pe. sotena
saddaṁ suṇāti ghānena gandhaṁ ghāyati jivhāya rasaṁ sāyati .pe.
kāyena phoṭṭhabbaṁ phusatīti. na hevaṁ vattabbe .pe.

[632] ekaṁ cittaṁ divasaṁ tiṭṭhatīti. āmantā. yeneva
cittena abhikkamati teneva cittena paṭikkamati yeneva cittena
paṭikkamati teneva cittena abhikkamati yeneva cittena āloketi
teneva cittena viloketi (pts. kvu, 207) yeneva cittena viloketi teneva cittena

footnote: 1 saṁ. ni. 88.

page number: 228

āloketi yeneva cittena sammiñjeti teneva cittena pasāreti
yeneva cittena pasāreti teneva cittena sammiñjetīti. na hevaṁ
vattabbe .pe.

[633] ākāsānañcāyatanūpagānaṁ devānaṁ ekaṁ cittaṁ yāvatāyukaṁ
tiṭṭhatīti. āmantā. manussānaṁ ekaṁ cittaṁ yāvatāyukaṁ tiṭṭhatīti.
na hevaṁ vattabbe .pe.

[634] ākāsānañcāyatanūpagānaṁ devānaṁ ekaṁ cittaṁ yāvatāyukaṁ
tiṭṭhatīti. āmantā. cātummahārājikānaṁ devānaṁ .pe. tāvatiṁsānaṁ
devānaṁ ... yāmānaṁ devānaṁ ... tusitānaṁ devānaṁ ... nimmānaratīnaṁ
devānaṁ ... paranimmitavasavattīnaṁ devānaṁ ... brahmapārisajjānaṁ devānaṁ
... brahmapurohitānaṁ devānaṁ ... mahābrahmānaṁ devānaṁ ... parittābhānaṁ
devānaṁ ... appamāṇābhānaṁ devānaṁ ... ābhassarānaṁ devānaṁ ...
parittasubhānaṁ devānaṁ ... appamāṇasubhānaṁ devānaṁ ... subhakiṇhānaṁ devānaṁ
... vehapphalānaṁ devānaṁ ... avihānaṁ devānaṁ ... atappānaṁ devānaṁ ...
sudassānaṁ devānaṁ ... sudassīnaṁ devānaṁ .pe. akaniṭṭhānaṁ devānaṁ ekaṁ
cittaṁ yāvatāyukaṁ tiṭṭhatīti. na hevaṁ vattabbe .pe.

[635] ākāsānañcāyatanūpagānaṁ devānaṁ vīsati kappasahassāni
āyuppamāṇaṁ ākāsānañcāyatanūpagānaṁ devānaṁ ekaṁ cittaṁ vīsati
kappasahassāni tiṭṭhatīti. āmantā. manussānaṁ vassasataṁ āyuppamāṇaṁ
manussānaṁ ekaṁ cittaṁ vassasataṁ tiṭṭhatīti. na hevaṁ vattabbe .pe.

page number: 229

[636] ākāsānañcāyatanūpagānaṁ devānaṁ vīsati kappasahassāni
āyuppamāṇaṁ ākāsānañcāyatanūpagānaṁ devānaṁ ekaṁ cittaṁ vīsati
kappasahassāni tiṭṭhatīti. āmantā. (pts. kvu, 208) cātummahārājikānaṁ devānaṁ
pañca vassasatāni āyuppamāṇaṁ cātummahārājikānaṁ devānaṁ ekaṁ
cittaṁ pañca vassasatāni tiṭṭhati .pe. vassasahassaṁ tiṭṭhati dve
vassasahassāni tiṭṭhati cattāri vassasahassāni tiṭṭhati aṭṭha
vassasahassāni tiṭṭhati soḷasa vassasahassāni tiṭṭhati kappassa
tatiyabhāgaṁ tiṭṭhati upaḍḍhakappaṁ tiṭṭhati ekaṁ kappaṁ tiṭṭhati
dve kappe tiṭṭhati cattāro kappe tiṭṭhati aṭṭha kappe
tiṭṭhati soḷasa kappe tiṭṭhati battiṁsa kappe tiṭṭhati catusaṭṭhī
kappe tiṭṭhati pañca kappasatāni tiṭṭhati kappasahassaṁ tiṭṭhati
dve kappasahassāni tiṭṭhati cattāri kappasahassāni tiṭṭhati aṭṭha
kappasahassāni tiṭṭhati .pe. akaniṭṭhānaṁ devānaṁ soḷasa kappasahassāni
āyuppamāṇaṁ akaniṭṭhānaṁ devānaṁ ekaṁ cittaṁ soḷasa kappasahassāni
tiṭṭhatīti. na hevaṁ vattabbe .pe.

[637] ākāsānañcāyatanūpagānaṁ devānaṁ cittaṁ muhuttaṁ muhuttaṁ
uppajjati muhuttaṁ muhuttaṁ nirujjhatīti. āmantā. ākāsānañcāyatanūpagā
devā muhuttaṁ muhuttaṁ cavanti muhuttaṁ muhuttaṁ
uppajjantīti. na hevaṁ vattabbe .pe.

[638] ākāsānañcāyatanūpagānaṁ devānaṁ ekaṁ cittaṁ yāvatāyukaṁ

page number: 230

tiṭṭhatīti. āmantā. ākāsānañcāyatanūpagā devā yeneva cittena
uppajjanti teneva cittena cavantīti. na hevaṁ vattabbe .pe.
cittaṭṭhitikathā.
------
kukkuḷakathā

[639] sabbe saṅkhārā anodhiṁkatvā kukkuḷāti. āmantā.
nanu atthi sukhā vedanā kāyikaṁ sukhaṁ cetasikaṁ (pts. kvu, 209) sukhaṁ dibbaṁ sukhaṁ mānusakaṁ
sukhaṁ lābhasukhaṁ sakkārasukhaṁ yānasukhaṁ sayanasukhaṁ issariyasukhaṁ ādhipaccasukhaṁ
gihisukhaṁ sāmaññasukhaṁ sāsavaṁ sukhaṁ anāsavaṁ sukhaṁ upadhisukhaṁ nirupadhisukhaṁ
sāmisaṁ sukhaṁ nirāmisaṁ sukhaṁ sappītikaṁ sukhaṁ nippītikaṁ sukhaṁ jhānasukhaṁ
vimuttisukhaṁ kāmasukhaṁ nekkhammasukhaṁ pavivekasukhaṁ upasamasukhaṁ sambodhasukhanti.
āmantā. hañci atthi sukhā vedanā .pe. sambodhasukhaṁ no
vata re vattabbe sabbe saṅkhārā anodhiṁkatvā kukkuḷāti.

[640] sabbe saṅkhārā anodhiṁkatvā kukkuḷāti. āmantā.
sabbe saṅkhārā dukkhā vedanā kāyikaṁ dukkhaṁ cetasikaṁ dukkhaṁ
sokaparidevadukkhadomanassaupāyāsāti. na hevaṁ vattabbe .pe.

[641] na vattabbaṁ sabbe saṅkhārā anodhiṁkatvā kukkuḷāti.
āmantā. nanu vuttaṁ bhagavatā sabbaṁ bhikkhave ādittaṁ kiñca
bhikkhave sabbaṁ ādittaṁ cakkhuṁ bhikkhave ādittaṁ rūpā ādittā

page number: 231

cakkhuviññāṇaṁ ādittaṁ cakkhusamphasso āditto yampidaṁ cakkhusamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ
vā tampi ādittaṁ kena ādittaṁ ādittaṁ rāgagginā dosagginā
mohagginā ādittaṁ jātiyā jarāmaraṇena sokehi paridevehi dukkhehi
domanassehi upāyāsehi ādittanti vadāmi sotaṁ ādittaṁ saddā
ādittā .pe. ghānaṁ ādittaṁ gandhā ādittā .pe. jivhā
ādittā rasā ādittā .pe. kāyo āditto phoṭṭhabbā
ādittā .pe. mano āditto dhammā ādittā manoviññāṇaṁ
ādittaṁ manosamphasso āditto yampidaṁ manosamphassapaccayā
uppajjati vedayitaṁ sukhaṁ vā dukkhaṁ vā adukkhamasukhaṁ vā tampi ādittaṁ
kena ādittaṁ ādittaṁ rāgagginā dosagginā mohagginā ādittaṁ
jātiyā jarāmaraṇena sokehi paridevehi dukkhehi domanassehi upāyāsehi
ādittanti vadāmīti 1- attheva suttantoti. āmantā. (pts. kvu, 210) tena hi
sabbe saṅkhārā anodhiṁkatvā kukkuḷāti.

[642] sabbe saṅkhārā anodhiṁkatvā kukkuḷāti. āmantā.
nanu vuttaṁ bhagavatā pañcime bhikkhave kāmaguṇā katame pañca
cakkhuviññeyyā rūpā iṭṭhā kantā manāpā piyarūpā kāmūpasañhitā
rajaniyā sotaviññeyyā saddā .pe. ghānaviññeyyā gandhā .pe.
jivhāviññeyyā rasā .pe. kāyaviññeyyā phoṭṭhabbā iṭṭhā

footnote: 1 vi. ma. 1. 65.

page number: 232

kantā manāpā piyarūpā kāmūpasañhitā rajaniyā ime kho bhikkhave
pañca kāmaguṇāti 1- attheva suttantoti. āmantā. tena hi
na vattabbaṁ sabbe saṅkhārā anodhiṁkatvā kukkuḷāti.

[643] na vattabbaṁ sabbe saṅkhārā anodhiṁkatvā kukkuḷāti.
āmantā. nanu vuttaṁ bhagavatā lābhā vo bhikkhave suladdhaṁ
vo bhikkhave khaṇo vo paṭividdho brahmacariyavāsāya diṭṭhā mayā
bhikkhave chaphassāyatanikā nāma nirayā tattha yaṁ kiñci cakkhunā rūpaṁ
passati aniṭṭharūpaññeva passati no iṭṭharūpaṁ akantarūpaññeva
passati no kantarūpaṁ amanāparūpaññeva passati no manāparūpaṁ
yaṁ kiñci sotena saddaṁ suṇāti .pe. ghānena gandhaṁ ghāyati
.pe. jivhāya rasaṁ sāyati .pe. kāyena phoṭṭhabbaṁ phusati .pe.
manasā dhammaṁ vijānāti aniṭṭharūpaññeva vijānāti no iṭṭharūpaṁ
akantarūpaññeva vijānāti no kantarūpaṁ amanāparūpaññeva vijānāti
no manāparūpanti attheva suttantoti. āmantā. tena hi
sabbe saṅkhārā anodhiṁkatvā kukkuḷāti.

[644] sabbe saṅkhārā anodhiṁkatvā kukkuḷāti. āmantā.
nanu vuttaṁ bhagavatā lābhā vo bhikkhave suladdhaṁ vo bhikkhave
khaṇo vo paṭividdho brahmacariyavāsāya diṭṭhā mayā bhikkhave
chaphassāyatanikā (pts. kvu, 211) nāma saggā tattha yaṁ kiñci cakkhunā rūpaṁ passati

footnote: 1 saṁ. saḷāyatana. 291. aṁ. navaka. 119. khu. cū. 292.

page number: 233

iṭṭharūpaññeva passati no aniṭṭharūpaṁ kantarūpaññeva passati no
akantarūpaṁ manāparūpaññeva passati no amanāparūpaṁ yaṁ kiñci
sotena saddaṁ suṇāti .pe. ghānena gandhaṁ ghāyati .pe. jivhāya
rasaṁ sāyati .pe. kāyena phoṭṭhabbaṁ phusati .pe. manasā dhammaṁ
vijānāti iṭṭharūpaññeva vijānāti no aniṭṭharūpaṁ kantarūpaññeva
vijānāti no akantarūpaṁ manāparūpaññeva vijānāti no amanāparūpanti 1-
attheva suttantoti. āmantā. tena hi na vattabbaṁ sabbe
saṅkhārā anodhiṁkatvā kukkuḷāti.

[645] na vattabbaṁ sabbe saṅkhārā anodhiṁkatvā kukkuḷāti.
āmantā. nanu yadaniccaṁ taṁ dukkhaṁ vuttaṁ bhagavatā sabbe saṅkhārā
aniccāti. āmantā. hañci yadaniccaṁ taṁ dukkhaṁ vuttaṁ bhagavatā
sabbe saṅkhārā aniccā tena vata re vattabbe sabbe saṅkhārā
anodhiṁkatvā kukkuḷāti.

[646] sabbe saṅkhārā anodhiṁkatvā kukkuḷāti. āmantā.
dānaṁ aniṭṭhaphalaṁ akantaphalaṁ amanuññaphalaṁ secanakaphalaṁ dukkhudrayaṁ
dukkhavipākanti. na hevaṁ vattabbe .pe. sīlaṁ .pe. uposatho
.pe. bhāvanā .pe. brahmacariyaṁ aniṭṭhaphalaṁ akantaphalaṁ amanuññaphalaṁ
secanakaphalaṁ dukkhudrayaṁ dukkhavipākanti. na hevaṁ vattabbe .pe.
nanu dānaṁ iṭṭhaphalaṁ kantaphalaṁ manuññaphalaṁ asecanakaphalaṁ sukhudrayaṁ

footnote: 1 saṁ. saḷāyatana. 159.

page number: 234

sukhavipākanti. āmantā. hañci dānaṁ iṭṭhaphalaṁ kantaphalaṁ
manuññaphalaṁ asecanakaphalaṁ sukhudrayaṁ sukhavipākaṁ (pts. kvu, 212) no vata re vattabbe
sabbe saṅkhārā anodhiṁkatvā kukkuḷāti. nanu sīlaṁ .pe. uposatho
.pe. bhāvanā .pe. brahmacariyaṁ iṭṭhaphalaṁ kantaphalaṁ manuññaphalaṁ
asecanakaphalaṁ sukhudrayaṁ sukhavipākanti. āmantā. hañci brahmacariyaṁ
iṭṭhaphalaṁ kantaphalaṁ manuññaphalaṁ asecanakaphalaṁ sukhudrayaṁ sukhavipākaṁ no
vata re vattabbe sabbe saṅkhārā anodhiṁkatvā kukkuḷāti.

[647] sabbe saṅkhārā anodhiṁkatvā kukkuḷāti. āmantā.
nanu vuttaṁ bhagavatā
sukho viveko tuṭṭhassa sutadhammassa passato
abyāpajjhaṁ sukhaṁ loke pāṇabhūtesu saññamo 1-
sukhā virāgatā loke kāmānaṁ samatikkamo
asmimānassa 

[2]- vinayo etaṁ ve paramaṁ sukhaṁ 3-
taṁ sukhena sukhaṁ pattaṁ accantaṁ sukhameva taṁ
tisso vijjā anuppattā etaṁ ve paramaṁ sukhanti
attheva suttantoti. āmantā. tena hi na vattabbaṁ sabbe
saṅkhārā anodhiṁkatvā kukkuḷāti.
kukkuḷakathā.

footnote: 1 ma. saṁyamo. 

[2] ma. etthantare yoti pāṭho atthi. 3 khu. u. 86.

page number: 235

anupubbābhisamayakathā

[648] anupubbābhisamayoti. āmantā. (pts. kvu, 213) anupubbena sotāpattimaggaṁ
bhāvetīti. na hevaṁ vattabbe .pe. anupubbena
sotāpattimaggaṁ bhāvetīti. āmantā. anupubbena sotāpattiphalaṁ
sacchikarotīti. na hevaṁ vattabbe .pe.

[649] anupubbābhisamayoti. āmantā. anupubbena sakadāgāmimaggaṁ
bhāvetīti. na hevaṁ vattabbe .pe. anupubbena sakadāgāmimaggaṁ
bhāvetīti. āmantā. anupubbena sakadāgāmiphalaṁ sacchikarotīti.
na hevaṁ vattabbe .pe.

[650] anupubbābhisamayoti. āmantā. anupubbena anāgāmimaggaṁ
bhāvetīti. na hevaṁ vattabbe .pe. anupubbena anāgāmimaggaṁ
bhāvetīti. āmantā. anupubbena anāgāmiphalaṁ sacchikarotīti.
na hevaṁ vattabbe .pe.

[651] anupubbābhisamayoti. āmantā. anupubbena arahattamaggaṁ
bhāvetīti. na hevaṁ vattabbe .pe. anupubbena arahattamaggaṁ
bhāvetīti. āmantā. anupubbena arahattaphalaṁ sacchikarotīti.
na hevaṁ vattabbe .pe.

[652] sotāpattiphalasacchikiriyāya paṭipanno puggalo dukkhadassanena
kiṁ jahatīti. sakkāyadiṭṭhiṁ vicikicchaṁ sīlabbataparāmāsaṁ tadekaṭṭhe ca

page number: 236

kilese catubhāgaṁ jahatīti. catubhāgaṁ sotāpanno catubhāgaṁ na sotāpanno
catubhāgaṁ sotāpattiphalappatto paṭiladdho adhigato (pts. kvu, 214) sacchikato
upasampajja viharati kāyena phusitvā viharati catubhāgaṁ na kāyena
phusitvā viharati catubhāgaṁ sattakkhattuṁparamo kolaṁkolo ekavījī buddhe
aveccappasādena samannāgato dhamme .pe. saṅghe .pe. ariyakantehi
sīlehi samannāgato catubhāgaṁ na ariyakantehi sīlehi samannāgatoti.
na hevaṁ vattabbe .pe. samudayadassanena .pe. nirodhadassanena .pe.
maggadassanena kiṁ jahatīti. sakkāyadiṭṭhiṁ vicikicchaṁ sīlabbataparāmāsaṁ
tadekaṭṭhe ca kilese catubhāgaṁ jahatīti. catubhāgaṁ sotāpanno
catubhāgaṁ na sotāpanno catubhāgaṁ sotāpattiphalappatto paṭiladdho
adhigato sacchikato upasampajja viharati kāyena phusitvā viharati
catubhāgaṁ na kāyena phusitvā viharati catubhāgaṁ sattakkhattuṁparamo
kolaṁkolo ekavījī buddhe aveccappasādena samannāgato dhamme
.pe. saṅghe .pe. ariyakantehi sīlehi samannāgato catubhāgaṁ na
ariyakantehi sīlehi samannāgatoti. na hevaṁ vattabbe .pe.

[653] sakadāgāmiphalasacchikiriyāya paṭipanno puggalo dukkhadassanena
kiṁ jahatīti. oḷārikaṁ kāmarāgaṁ oḷārikaṁ byāpādaṁ tadekaṭṭhe
ca kilese catubhāgaṁ jahatīti. catubhāgaṁ sakadāgāmī catubhāgaṁ
na sakadāgāmī catubhāgaṁ sakadāgāmiphalappatto paṭiladdho adhigato
sacchikato upasampajja viharati kāyena phusitvā viharati catubhāgaṁ na

page number: 237

kāyena phusitvā viharatīti. na hevaṁ vattabbe .pe. samudayadassanena
.pe. nirodhadassanena .pe. maggadassanena kiṁ jahatīti. oḷārikaṁ
kāmarāgaṁ oḷārikaṁ byāpādaṁ tadekaṭṭhe ca kilese catubhāgaṁ jahatīti.
catubhāgaṁ sakadāgāmī catubhāgaṁ na sakadāgāmī catubhāgaṁ sakadāgāmiphalappatto
paṭiladdho adhigato (pts. kvu, 215) sacchikato upasampajja viharati kāyena
phusitvā viharati catubhāgaṁ na kāyena phusitvā viharatīti. na
hevaṁ vattabbe .pe.

[654] anāgāmiphalasacchikiriyāya paṭipanno puggalo dukkhadassanena
kiṁ jahatīti. aṇusahagataṁ kāmarāgaṁ aṇusahagataṁ byāpādaṁ tadekaṭṭhe
ca kilese catubhāgaṁ jahatīti. catubhāgaṁ anāgāmī catubhāgaṁ na
anāgāmī catubhāgaṁ anāgāmiphalappatto paṭiladdho adhigato sacchikato
upasampajja viharati kāyena phusitvā viharati catubhāgaṁ na kāyena
phusitvā viharati catubhāgaṁ antarāparinibbāyī .pe. upahaccaparinibbāyī
.pe. asaṅkhāraparinibbāyī .pe. sasaṅkhāraparinibbāyī
.pe. uddhaṁsoto akaniṭṭhagāmī catubhāgaṁ na uddhaṁsoto na
akaniṭṭhagāmīti. na hevaṁ vattabbe .pe. samudayadassanena .pe.
nirodhadassanena .pe. maggadassanena kiṁ jahatīti. aṇusahagataṁ
kāmarāgaṁ aṇusahagataṁ byāpādaṁ tadekaṭṭhe ca kilese catubhāgaṁ
jahatīti. catubhāgaṁ anāgāmī catubhāgaṁ na anāgāmī catubhāgaṁ
anāgāmiphalappatto paṭiladdho adhigato sacchikato upasampajja viharati

page number: 238

kāyena phusitvā viharati catubhāgaṁ na kāyena phusitvā viharati catubhāgaṁ
antarāparinibbāyī .pe. upahaccaparinibbāyī .pe. asaṅkhāraparinibbāyī
.pe. sasaṅkhāraparinibbāyī uddhaṁsoto akaniṭṭhagāmī
catubhāgaṁ na uddhaṁsoto na 1- akaniṭṭhagāmīti. na hevaṁ vattabbe .pe.

[655] arahattasacchikiriyāya paṭipanno puggalo dukkhadassanena
kiṁ jahatīti. rūparāgaṁ arūparāgaṁ mānaṁ uddhaccaṁ avijjaṁ tadekaṭṭhe
ca kilese catubhāgaṁ jahatīti. catubhāgaṁ arahā catubhāgaṁ na arahā
catubhāgaṁ arahattappatto paṭiladdho adhigato sacchikato upasampajja
viharati kāyena phusitvā viharati catubhāgaṁ na (pts. kvu, 216) kāyena phusitvā
viharati catubhāgaṁ vītarāgo vītadoso vītamoho katakaraṇīyo ohitabhāro
anuppattasadattho parikkhīṇabhavasaññojano sammadaññā vimutto
ukkhittapaligho saṅkiṇṇaparikho abbuḷhesiko niraggaḷo ariyo
pannaddhajo pannabhāro visaññutto suvijitavijayo 2- dukkhantassa
pariññātaṁ samudayo pahīno nirodho sacchikato maggo bhāvito
abhiññeyyaṁ abhiññātaṁ pariññeyyaṁ pariññātaṁ pahātabbaṁ
pahīnaṁ bhāvetabbaṁ bhāvitaṁ .pe. sacchikātabbaṁ sacchikataṁ catubhāgaṁ
sacchikātabbaṁ na sacchikatanti. na hevaṁ vattabbe .pe. samudayadassanena
.pe. nirodhadassanena .pe. maggadassanena kiṁ jahatīti.
rūparāgaṁ arūparāgaṁ mānaṁ uddhaccaṁ avijjaṁ tadekaṭṭhe ca kilese
catubhāgaṁ jahatīti. catubhāgaṁ arahā catubhāgaṁ na arahā catubhāgaṁ

footnote: 1. ma. na saddo natthi. 2. ma. suvijitavijayī.

page number: 239

arahattappatto paṭiladdho adhigato sacchikato upasampajja viharati
kāyena phusitvā viharati catubhāgaṁ na kāyena phusitvā viharati
catubhāgaṁ vītarāgo vītadoso vītamoho katakaraṇīyo ohitabhāro
anuppattasadattho parikkhīṇabhavasaññojano sammadaññā vimutto
ukkhittapaligho saṅkiṇṇaparikho abbuḷhesiko niraggaḷo ariyo
pannaddhajo pannabhāro visaññutto suvijitavijayo 1- dukkhantassa
pariññātaṁ samudayo pahīno nirodho sacchikato maggo bhāvito
abhiññeyyaṁ abhiññātaṁ pariññeyyaṁ pariññātaṁ pahātabbaṁ pahīnaṁ
bhāvetabbaṁ bhāvitaṁ .pe. sacchikātabbaṁ sacchikataṁ catubhāgaṁ sacchikātabbaṁ
na sacchikatanti. na hevaṁ vattabbe .pe.

[656] sotāpattiphalasacchikiriyāya paṭipanno puggalo dukkhaṁ
dakkhanto paṭipannakoti vattabboti. āmantā. dukkhe diṭṭhe
phale ṭhitoti vattabboti. na hevaṁ vattabbe .pe. samudayaṁ
dakkhanto .pe. nirodhaṁ dakkhanto paṭipannakoti vattabboti.
āmantā. nirodhe diṭṭhe phale ṭhitoti vattabboti. na hevaṁ
vattabbe .pe.

[657] sotāpattiphalasacchikiriyāya paṭipanno puggalo maggaṁ
dakkhanto paṭipannakoti vattabbo magge diṭṭhe phale ṭhitoti
vattabboti. āmantā. dukkhaṁ dakkhanto paṭipannakoti vattabbo
dukkhe diṭṭhe phale ṭhitoti vattabboti. na hevaṁ vattabbe

footnote: 1 ma. suvijitavijayī.

page number: 240

.pe. maggaṁ dakkhanto paṭipannakoti vattabbo magge diṭṭhe
phale ṭhitoti vattabboti. āmantā. samudayaṁ dakkhanto .pe.
nirodhaṁ dakkhanto paṭipannakoti vattabbo nirodhe diṭṭhe phale
ṭhitoti vattabboti. na hevaṁ vattabbe .pe.

[658] sotāpattiphalasacchikiriyāya paṭipanno puggalo dukkhaṁ
dakkhanto paṭipannakoti vattabbo dukkhe diṭṭhe na vattabbaṁ
phale ṭhitoti vattabboti. āmantā. maggaṁ dakkhanto paṭipannakoti
vattabbo magge diṭṭhe na vattabbaṁ phale ṭhitoti vattabboti.
na hevaṁ vattabbe .pe. samudayaṁ dakkhanto .pe. nirodhaṁ dakkhanto
paṭipannakoti vattabbo nirodhe diṭṭhe na vattabbaṁ phale ṭhitoti
vattabboti. āmantā. maggaṁ dakkhanto paṭipannakoti vattabbo
magge diṭṭhe na vattabbaṁ phale ṭhitoti vattabboti. na hevaṁ
vattabbe .pe.

[659] sotāpattiphalasacchikiriyāya paṭipanno puggalo dukkhaṁ
dakkhanto paṭipannakoti vattabbo dukkhe diṭṭhe na vattabbaṁ
phale ṭhitoti vattabboti. āmantā. niratthiyaṁ 1- dukkhadassananti.
na hevaṁ vattabbe .pe. samudayaṁ dakkhanto .pe. nirodhaṁ dakkhanto
paṭipannakoti vattabbo nirodhe diṭṭhe na vattabbaṁ phale ṭhitoti
vattabboti āmantā. niratthiyaṁ 2- nirodhadassananti. na hevaṁ
vattabbe .pe.

footnote: 1 2 ma. nidatthiyaṁ

page number: 241

[660] dukkhe diṭṭhe cattāri saccāni diṭṭhāni hontīti.
āmantā. dukkhasaccaṁ cattāri saccānīti. na hevaṁ vattabbe .pe.

[661] rūpakkhandhe aniccato diṭṭhe pañcakkhandhā aniccato
diṭṭhā hontīti. āmantā. rūpakkhandho pañcakkhandhāti. na
hevaṁ vattabbe .pe.

[662] cakkhāyatane aniccato diṭṭhe dvādasāyatanāni aniccato
diṭṭhāni hontīti. āmantā. cakkhāyatanaṁ dvādasāyatanānīti.
na hevaṁ vattabbe .pe.

[663] cakkhudhātuyā aniccato diṭṭhāya aṭṭhārasa dhātuyo
aniccato diṭṭhā hontīti. āmantā. cakkhudhātu aṭṭhārasa
dhātuyoti. na hevaṁ vattabbe .pe.

[664] cakkhundriye aniccato diṭṭhe bāvīsatindriyāni aniccato
diṭṭhāni hontīti. āmantā. cakkhundriyaṁ bāvīsatindriyānīti.
na hevaṁ vattabbe .pe.

[665] catūhi ñāṇehi sotāpattiphalaṁ sacchikarotīti. āmantā.
cattāri sotāpattiphalānīti. na hevaṁ vattabbe .pe. aṭṭhahi
ñāṇehi sotāpattiphalaṁ sacchikarotīti. (pts. kvu, 219) āmantā. aṭṭha
sotāpattiphalānīti. na hevaṁ vattabbe .pe. dvādasahi ñāṇehi
sotāpattiphalaṁ sacchikarotīti. āmantā. dvādasa sotāpattiphalānīti.
na hevaṁ vattabbe .pe. catucattālīsāya ñāṇehi sotāpattiphalaṁ

page number: 242

sacchikarotīti. āmantā. catucattālīsa sotāpattiphalānīti. na
hevaṁ vattabbe .pe. sattasattatiyā ñāṇehi sotāpattiphalaṁ
sacchikarotīti. āmantā. sattasattati sotāpattiphalānīti. na
hevaṁ vattabbe .pe.

[666] na vattabbaṁ anupubbābhisamayoti. āmantā. nanu
vuttaṁ bhagavatā seyyathāpi bhikkhave mahāsamuddo anupubbaninno
anupubbapoṇo anupubbapabbhāro na āyatakeneva papāto evameva
kho bhikkhave imasmiṁ dhammavinaye anupubbasikkhā anupubbakiriyā
anupubbapaṭipadā na āyatakeneva aññāpaṭivedhoti 1- attheva
suttantoti. āmantā. tena hi anupubbābhisamayoti.

[667] na vattabbaṁ anupubbābhisamayoti. āmantā. nanu
vuttaṁ bhagavatā
anupubbena medhāvī thokaṁ thokaṁ khaṇe khaṇe
kammāro rajatasseva niddhame malamattanoti
attheva suttantoti. āmantā. tena hi anupubbābhisamayoti.

[668] na vattabbaṁ (pts. kvu, 220) anupubbābhisamayoti. āmantā. nanu
āyasmā gavampatitthero bhikkhū etadavoca sammukhā metaṁ āvuso
bhagavato sutaṁ sammukhā paṭiggahitaṁ yo bhikkhave dukkhaṁ passati
dukkhasamudayampi so passati dukkhanirodhampi passati dukkhanirodhagāminīpaṭipadampi

footnote: 1 aṁ. aṭṭhaka. 62.

page number: 243

passati yo dukkhasamudayaṁ passati dukkhampi so
passati dukkhanirodhampi passati dukkhanirodhagāminīpaṭipadampi passati
yo dukkhanirodhaṁ passati dukkhampi so passati dukkhasamudayampi passati
dukkhanirodhagāminīpaṭipadampi passati yo dukkhanirodhagāminīpaṭipadaṁ
passati dukkhampi so passati dukkhasamudayampi passati dukkhanirodhampi
passatīti 1- attheva suttantoti. āmantā. tena hi na vattabbaṁ
anupubbābhisamayoti.

[669] anupubbābhisamayoti. āmantā. nanu vuttaṁ bhagavatā
sahāvassa dassanasampadāya .pe. chacābhiṭṭhānāni abhabbo kātunti
attheva suttantoti. āmantā. tena hi na vattabbaṁ anupubbābhisamayoti.

[670] anupubbābhisamayoti. āmantā. nanu vuttaṁ bhagavatā
yasmiṁ bhikkhave samaye ariyasāvakassa virajaṁ vītamalaṁ dhammacakkhuṁ udapādi
yaṁ kiñci samudayadhammaṁ sabbantaṁ nirodhadhammanti saha dassanuppādā
bhikkhave ariyasāvakassa tīṇi saññojanāni pahīyanti sakkāyadiṭṭhi
vicikicchā sīlabbataparāmāsoti attheva suttantoti. āmantā.
tena hi na vattabbaṁ anupubbābhisamayoti.
anupubbābhisamayakathā.

footnote: 1 saṁ. mahāvāra. 416.

page number: 244

vohārakathā

[671] (pts. kvu, 221) buddhassa bhagavato vohāro lokuttaroti. āmantā.
lokuttare sote paṭihaññati no lokiye lokuttarena viññāṇena
paṭivijānanti no lokiyena sāvakā paṭivijānanti no puthujjanāti.
na hevaṁ vattabbe .pe.

[672] nanu buddhassa bhagavato vohāro lokiye sote paṭihaññatīti.
āmantā. hañci buddhassa bhagavato vohāro lokiye
sote paṭihaññati no vata re vattabbe buddhassa bhagavato vohāro
lokuttaroti.

[673] nanu buddhassa bhagavato vohāraṁ lokiyena viññāṇena
paṭivijānantīti. āmantā. hañci buddhassa bhagavato vohāraṁ
lokiyena viññāṇena paṭivijānanti no vata re vattabbe buddhassa
bhagavato vohāro lokuttaroti.

[674] nanu buddhassa bhagavato vohāraṁ puthujjanā paṭivijānantīti.
āmantā. hañci buddhassa bhagavato vohāraṁ puthujjanā paṭivijānanti
no vata re vattabbe buddhassa bhagavato vohāro lokuttaroti.

[675] buddhassa bhagavato vohāro lokuttaroti. āmantā.
maggo phalaṁ nibbānaṁ sotāpattimaggo sotāpattiphalaṁ sakadāgāmimaggo
sakadāgāmiphalaṁ anāgāmimaggo anāgāmiphalaṁ arahattamaggo arahattaphalaṁ

page number: 245

satipaṭṭhānaṁ sammappadhānaṁ iddhipādo indriyaṁ balaṁ bojjhaṅgoti.
na hevaṁ vattabbe .pe.

[676] buddhassa bhagavato vohāro lokuttaroti. āmantā.
atthi keci buddhassa bhagavato vohāraṁ suṇantīti. āmantā.
lokuttaro dhammo sotaviññeyyo sotasmiṁ paṭihaññati sotassa
āpāthaṁ āgacchatīti. na hevaṁ vattabbe .pe.

[677] nanu lokuttaro dhammo na sotaviññeyyo na sotasmiṁ
paṭihaññati na sotassa āpāthaṁ āgacchatīti. āmantā.
hañci lokuttaro dhammo na sotaviññeyyo na sotasmiṁ paṭihaññati
na sotassa āpāthaṁ āgacchati no vata re vattabbe buddhassa
bhagavato vohāro lokuttaroti.

[678] buddhassa bhagavato vohāro lokuttaroti. āmantā.
atthi keci buddhassa bhagavato vohāre rajjeyyunti. āmantā.
lokuttaro dhammo rāgaṭṭhāniyo rajaniyo kamaniyo madaniyo bandhaniyo
mucchaniyoti. na hevaṁ vattabbe .pe.

[679] nanu lokuttaro dhammo na rāgaṭṭhāniyo na rajaniyo
na kamaniyo na madaniyo na bandhaniyo na mucchaniyoti. āmantā.
hañci lokuttaro dhammo na rāgaṭṭhāniyo na rajaniyo na kamaniyo
na madaniyo na bandhaniyo na mucchaniyo no vata re vattabbe
buddhassa bhagavato vohāro lokuttaroti.

page number: 246

[680] buddhassa bhagavato vohāro lokuttaroti. āmantā.
atthi keci buddhassa bhagavato vohāraṁ dusseyyunti. āmantā.
lokuttaro dhammo dosaṭṭhāniyo kopaṭṭhāniyo paṭighaṭṭhāniyoti.
na hevaṁ vattabbe .pe.

[681] nanu lokuttaro dhammo na dosaṭṭhāniyo na kopaṭṭhāniyo
na paṭighaṭṭhāniyoti. āmantā. hañci lokuttaro dhammo na
dosaṭṭhāniyo na kopaṭṭhāniyo (pts. kvu, 223) na paṭighaṭṭhāniyo no vata re
vattabbe buddhassa bhagavato vohāro lokuttaroti.

[682] buddhassa bhagavato vohāro lokuttaroti. āmantā.
atthi keci buddhassa bhagavato vohāre muyheyyunti. āmantā.
lokuttaro dhammo mohaṭṭhāniyo aññāṇakaraṇo acakkhukaraṇo
paññānirodhiko vighātapakkhiko anibbānasaṁvattanikoti. na hevaṁ
vattabbe .pe.

[683] nanu lokuttaro dhammo na mohaṭṭhāniyo na aññāṇakaraṇo
na acakkhukaraṇo paññāvuḍḍhiko avighātapakkhiko nibbānasaṁvattanikoti.
āmantā. hañci lokuttaro dhammo na mohaṭṭhāniyo
na aññāṇakaraṇo na acakkhukaraṇo paññāvuḍḍhiko avighātapakkhiko
nibbānasaṁvattaniko no vata re vattabbe buddhassa bhagavato vohāro
lokuttaroti.

[684] buddhassa bhagavato vohāro lokuttaroti. āmantā.

page number: 247

ye keci buddhassa bhagavato vohāraṁ suṇanti sabbe te maggaṁ
bhāventīti. na hevaṁ vattabbe .pe.

[685] ye keci buddhassa bhagavato vohāraṁ suṇanti sabbe
te maggaṁ bhāventīti. āmantā. bālaputhujjanā buddhassa bhagavato
vohāraṁ suṇanti bālaputhujjanā maggaṁ bhāventīti. na hevaṁ
vattabbe .pe. mātughātako .pe. pitughātako ... arahantaghātako ...
ruhiruppādako .pe. saṅghabhedako buddhassa bhagavato vohāraṁ suṇāti
saṅghabhedako maggaṁ bhāvetīti. na hevaṁ vattabbe .pe.

[686] (pts. kvu, 224) labbhā sovaṇṇamayāya laṭṭhiyā dhaññapuñjopi suvaṇṇapuñjopi
ācikkhitunti. āmantā. evameva bhagavā lokuttarena
vohārena lokiyampi lokuttarampi dhammaṁ voharatīti.

[687] labbhā elaṇḍiyāya laṭṭhiyā dhaññapuñjopi suvaṇṇapuñjopi
ācikkhitunti. āmantā. evameva bhagavā lokiyena
vohārena lokiyampi lokuttarampi dhammaṁ voharatīti.

[688] buddhassa bhagavato vohāro lokiyaṁ voharantassa lokiyo
hoti lokuttaraṁ voharantassa lokuttaro hotīti. āmantā.
lokiyaṁ voharantassa so lokiye sote paṭihaññati lokuttaraṁ
voharantassa lokuttare sote paṭihaññati lokiyaṁ voharantassa
lokiyena viññāṇena paṭivijānanti lokuttaraṁ voharantassa lokuttarena
viññāṇena paṭivijānanti lokiyaṁ voharantassa puthujjanā paṭivijānanti

page number: 248

lokuttaraṁ voharantassa sāvakā paṭivijānantīti. na hevaṁ
vattabbe .pe.

[689] na vattabbaṁ buddhassa bhagavato vohāro lokiyaṁ voharantassa
lokiyo hoti lokuttaraṁ voharantassa lokuttaro hotīti. āmantā.
nanu bhagavā lokiyampi lokuttarampi dhammaṁ voharatīti. āmantā.
hañci bhagavā lokiyampi lokuttarampi dhammaṁ voharati tena vata
re vattabbe buddhassa bhagavato vohāro lokiyaṁ voharantassa lokiyo
hoti lokuttaraṁ voharantassa lokuttaro hotīti.

[690] buddhassa bhagavato vohāro lokiyaṁ voharantassa lokiyo
hoti lokuttaraṁ voharantassa lokuttaro hotīti. āmantā.
maggaṁ voharantassa maggo hoti amaggaṁ voharantassa (pts. kvu, 225) amaggo
hoti phalaṁ vohārantassa phalaṁ hoti aphalaṁ voharantassa aphalaṁ
hoti nibbānaṁ voharantassa nibbānaṁ hoti anibbānaṁ voharantassa
anibbānaṁ hoti saṅkhataṁ voharantassa saṅkhataṁ hoti asaṅkhataṁ
voharantassa asaṅkhataṁ hoti rūpaṁ voharantassa rūpaṁ hoti arūpaṁ
voharantassa arūpaṁ hoti vedanaṁ voharantassa vedanā hoti avedanaṁ
voharantassa avedanā hoti saññaṁ voharantassa saññā hoti
asaññaṁ voharantassa asaññā hoti saṅkhāre voharantassa saṅkhārā
honti asaṅkhāre voharantassa asaṅkhārā honti viññāṇaṁ
voharantassa viññāṇaṁ hoti aviññāṇaṁ voharantassa aviññāṇaṁ

page number: 249

hotīti. na hevaṁ vattabbe .pe.
vohārakathā.
-------
nirodhakathā

[691] dve nirodhāti. āmantā. dve dukkhanirodhāti.
na hevaṁ vattabbe .pe. dve dukkhanirodhāti. āmantā. dve
nirodhasaccānīti. na hevaṁ vattabbe .pe. dve nirodhasaccānīti.
āmantā. dve dukkhasaccānīti. na hevaṁ vattabbe .pe.
dve nirodhasaccānīti. āmantā. dve samudayasaccānīti. na
hevaṁ vattabbe .pe. dve nirodhasaccānīti. āmantā. (pts. kvu, 226) dve
maggasaccānīti. na hevaṁ vattabbe .pe. dve nirodhasaccānīti.
āmantā. dve tāṇāni .pe. dve leṇāni dve saraṇāni
dve parāyanāni dve accutāni dve amatāni .pe. dve
nibbānānīti. na hevaṁ vattabbe .pe. dve nibbānānīti.
āmantā. atthi dvinnaṁ nibbānānaṁ uccanīcatā hīnapaṇītatā
ukkaṁsāvakaṁso sīmā vā bhedo vā rājī vā antarikā 1- vāti.
na hevaṁ vattabbe .pe.

[692] dve nirodhāti. āmantā. nanu appaṭisaṅkhāniruddhe
saṅkhāre paṭisaṅkhā nirodhentīti. āmantā. hañci appaṭisaṅkhāniruddhe

footnote: 1 ma. ahīrikā.

page number: 250

saṅkhāre paṭisaṅkhā nirodhenti no vata re vattabbe dve nirodhāti.

[693] na vattabbaṁ dve nirodhāti. āmantā. nanu
appaṭisaṅkhāniruddhāpi saṅkhārā accantabhaggā paṭisaṅkhāniruddhāpi
saṅkhārā accantabhaggāti. āmantā. hañci appaṭisaṅkhāniruddhāpi
saṅkhārā accantabhaggā paṭisaṅkhāniruddhāpi saṅkhārā accantabhaggā
tena vata re vattabbe dve nirodhāti.

[694] dve nirodhāti. āmantā. paṭisaṅkhāniruddhāpi saṅkhārā
ariyamaggaṁ āgamma niruddhāti. āmantā. (pts. kvu, 227) appaṭisaṅkhāniruddhā
saṅkhārā ariyamaggaṁ āgamma niruddhāti. na hevaṁ vattabbe .pe.

[695] dve nirodhāti. āmantā. paṭisaṅkhāniruddhā saṅkhārā
na puna uppajjantīti. āmantā. appaṭisaṅkhāniruddhā saṅkhārā
na puna uppajjantīti. na hevaṁ vattabbe .pe. tena hi na vattabbaṁ
dve nirodhāti.
nirodhakathā.
dutiyo vaggo.
tassa uddānaṁ
parūpahāro aññāṇaṁ kaṅkhā paravitāraṇā
vacībhedo dukkhāhāro ṭhiti kukkuḷā saṅkhārā
eko abhisamayo eko vohāro eko nirodhoti 1-.
---------

footnote: 1 ma. parūpahāro aññāṇaṁ kaṅkhā paravitāraṇā
footnote: saṅkhāhārakathāmaggo cittaṭhiti ca kukkaḷā
footnote: ekābhisamayo ceva vohāro ca nirodhakoti.

page number: 251

balakathā

[696] (pts. kvu, 228) tathāgatabalaṁ sāvakasādhāraṇanti. āmantā. tathāgatabalaṁ
sāvakabalaṁ sāvakabalaṁ tathāgatabalanti. na hevaṁ vattabbe .pe.

[697] tathāgatabalaṁ sāvakasādhāraṇanti. āmantā. taññeva
tathāgatabalaṁ taṁ sāvakabalaṁ taññeva sāvakabalaṁ taṁ tathāgatabalanti.
na hevaṁ vattabbe .pe.

[698] tathāgatabalaṁ sāvakasādhāraṇanti. āmantā. yādisaṁ
tathāgatabalaṁ tādisaṁ sāvakabalaṁ yādisaṁ sāvakabalaṁ tādisaṁ tathāgatabalanti.
na hevaṁ vattabbe .pe.

[699] tathāgatabalaṁ sāvakasādhāraṇanti. āmantā. yādiso
tathāgatassa pubbayogo pubbacariyā dhammakkhānaṁ dhammadesanā tādiso
sāvakassa pubbayogo pubbacariyā dhammakkhānaṁ dhammadesanāti. na
hevaṁ vattabbe .pe.

[700] tathāgatabalaṁ sāvakasādhāraṇanti. āmantā. tathāgato
jino satthā sammāsambuddho sabbaññū sabbadassāvī dhammasāmī
dhammapaṭisaraṇoti. āmantā. sāvako jino satthā sammāsambuddho
sabbaññū sabbadassāvī dhammasāmī dhammapaṭisaraṇoti. na hevaṁ
vattabbe .pe.

[701] tathāgatabalaṁ sāvakasādhāraṇanti. āmantā. tathāgato

page number: 252

anuppannassa maggassa uppādetā asañjātassa (pts. kvu, 229) maggassa sañjanetā 1-
anakkhātassa maggassa akkhātā maggaññū maggavidū maggakovidoti.
āmantā. sāvako anuppannassa maggassa uppādetā
asañjātassa maggassa sañjanetā anakkhātassa maggassa
akkhātā maggaññū maggavidū maggakovidoti. na hevaṁ vattabbe .pe.

[702] indriyaparopariyattaṁ yathābhūtaṁ ñāṇaṁ tathāgatabalaṁ
sāvakasādhāraṇanti. āmantā. sāvako sabbaññū sabbadassāvīti.
na hevaṁ vattabbe .pe.

[703] sāvako ṭhānāṭhānaṁ jānātīti. āmantā. hañci
sāvako ṭhānāṭhānaṁ jānāti tena vata re vattabbe ṭhānāṭhānaṁ
yathābhūtaṁ ñāṇaṁ tathāgatabalaṁ sāvakasādhāraṇanti.

[704] sāvako atītānāgatapaccuppannānaṁ kammasamādānānaṁ ṭhānaso
hetuso vipākaṁ jānātīti. āmantā. hañci sāvako atītānāgata-
paccuppannānaṁ kammasamādānānaṁ ṭhānaso hetuso vipākaṁ
jānāti tena vata re vattabbe atītānāgatapaccuppannānaṁ
kammasamādānānaṁ ṭhānaso hetuso vipākaṁ yathābhūtaṁ ñāṇaṁ tathāgatabalaṁ
sāvakasādhāraṇanti.

[705] sāvako sabbatthagāminīpaṭipadaṁ jānātīti. āmantā.
hañci sāvako sabbatthagāminīpaṭipadaṁ jānāti tena vata re vattabbe
sabbatthagāminīpaṭipadaṁ yathābhūtaṁ ñāṇaṁ tathāgatabalaṁ sāvakasādhāraṇanti.

footnote: 1 ma. sañjānetā. sabbattha īdisameva dissati.

page number: 253

[706] sāvako anekadhātuṁ nānādhātuṁ lokaṁ jānātīti.
āmantā. hañci sāvako anekadhātuṁ nānādhātuṁ lokaṁ jānāti
tena vata re vattabbe anekadhātuṁ nānādhātuṁ lokaṁ yathābhūtaṁ ñāṇaṁ
tathāgatabalaṁ sāvakasādhāraṇanti.

[707] (pts. kvu, 230) sāvako sattānaṁ nānādhimuttikataṁ jānātīti. āmantā.
hañci sāvako sattānaṁ nānādhimuttikataṁ jānāti tena vata re
vattabbe sattānaṁ nānādhimuttikataṁ yathābhūtaṁ ñāṇaṁ tathāgatabalaṁ
sāvakasādhāraṇanti.

[708] sāvako jhānavimokkhasamādhisamāpattīnaṁ saṅkilesaṁ vodānaṁ
vuṭṭhānaṁ jānātīti. āmantā. hañci sāvako jhānavimokkhasamādhisamāpattīnaṁ
saṅkilesaṁ vodānaṁ vuṭṭhānaṁ jānāti tena vata
re vattabbe jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ
yathābhūtaṁ ñāṇaṁ tathāgatabalaṁ sāvakasādhāraṇanti.

[709] sāvako pubbenivāsānussatiṁ jānātīti. āmantā.
hañci sāvako pubbenivāsānussatiṁ jānāti tena vata re vattabbe
pubbenivāsānussatiṁ yathābhūtaṁ ñāṇaṁ tathāgatabalaṁ sāvakasādhāraṇanti.

[710] sāvako sattānaṁ cutūpapātaṁ jānātīti. āmantā.
hañci sāvako sattānaṁ cutūpapātaṁ jānāti tena vata re vattabbe
sattānaṁ cutūpapātaṁ yathābhūtaṁ ñāṇaṁ tathāgatabalaṁ sāvakasādhāraṇanti.

[711] nanu tathāgatassāpi āsavā khīṇā sāvakassāpi āsavā

page number: 254

khīṇāti. āmantā. atthi kiñci nānākaraṇaṁ tathāgatassa vā
sāvakassa vā āsavakkhayena vā āsavakkhayaṁ vimuttiyā vā vimuttīti.
natthi. hañci natthi kiñci nānākaraṇaṁ tathāgatassa vā sāvakassa
vā āsavakkhayena vā āsavakkhayaṁ vimuttiyā vā vimutti tena vata
re vattabbe āsavānaṁ khaye yathābhūtaṁ ñāṇaṁ tathāgatabalaṁ sāvakasādhāraṇanti.

[712] āsavānaṁ khaye yathābhūtaṁ ñāṇaṁ tathāgatabalaṁ sāvakasādhāraṇanti.
āmantā. ßēhānāṭhāne yathābhūtaṁ ñāṇaṁ tathāgatabalaṁ
sāvakasādhāraṇanti. na hevaṁ vattabbe .pe.

[713] āsavānaṁ khaye yathābhūtaṁ ñāṇaṁ tathāgatabalaṁ
sāvakasādhāraṇanti. āmantā. sattānaṁ cutūpapāte yathābhūtaṁ ñāṇaṁ
tathāgatabalaṁ sāvakasādhāraṇanti. na hevaṁ vattabbe .pe.

[714] ßēhānāṭhāne yathābhūtaṁ ñāṇaṁ tathāgatabalaṁ
sāvakāsādhāraṇanti. āmantā. āsavānaṁ khaye yathābhūtaṁ ñāṇaṁ
tathāgatabalaṁ sāvakāsādhāraṇanti. na hevaṁ vattabbe .pe.

[715] sattānaṁ cutūpapāte yathābhūtaṁ ñāṇaṁ tathāgatabalaṁ
sāvakāsādhāraṇanti. āmantā. āsavānaṁ khaye yathābhūtaṁ ñāṇaṁ
tathāgatabalaṁ sāvakāsādhāraṇanti. na hevaṁ vattabbe .pe.

[716] indriyaparopariyattaṁ yathābhūtaṁ ñāṇaṁ tathāgatabalaṁ
sāvakāsādhāraṇanti. āmantā. ßēhānāṭhāne yathābhūtaṁ ñāṇaṁ tathāgatabalaṁ

page number: 255

sāvakāsādhāraṇanti. na hevaṁ vattabbe .pe.

[717] indriyaparopariyattaṁ yathābhūtaṁ ñāṇaṁ tathāgatabalaṁ
sāvakāsādhāraṇanti. āmantā. āsavānaṁ khaye yathābhūtaṁ ñāṇaṁ
tathāgatabalaṁ sāvakāsādhāraṇanti. na hevaṁ vattabbe .pe.

[718] ßēhānāṭhāne yathābhūtaṁ ñāṇaṁ tathāgatabalaṁ sāvaka-
sādhāraṇanti. āmantā. indriyaparopariyattaṁ yathābhūtaṁ ñāṇaṁ
tathāgatabalaṁ sāvakasādhāraṇanti. (pts. kvu, 232) na hevaṁ vattabbe .pe.

[719] āsavānaṁ khaye yathābhūtaṁ ñāṇaṁ tathāgatabalaṁ
sāvakasādhāraṇanti. āmantā. indriyaparopariyattaṁ yathābhūtaṁ ñāṇaṁ *-
tathāgatabalaṁ sāvakasādhāraṇanti. na hevaṁ vattabbe .pe.
balakathā.
-------
ariyantikathā

[720] ßēhānāṭhāne yathābhūtaṁ ñāṇaṁ tathāgatabalaṁ ariyanti.
āmantā. maggo phalaṁ nibbānaṁ sotāpattimaggo sotāpattiphalaṁ
sakadāgāmimaggo sakadāgāmiphalaṁ anāgāmimaggo anāgāmiphalaṁ
arahattamaggo arahattaphalaṁ satipaṭṭhānaṁ sammappadhānaṁ iddhipādo indriyaṁ
balaṁ bojjhaṅgoti. na hevaṁ vattabbe .pe.

[721] ßēhānāṭhāne yathābhūtaṁ ñāṇaṁ tathāgatabalaṁ ariyanti.

footnote: * mīkārkkhag ṇāṇaṁ peßöna ñāṇaṁ

page number: 256

āmantā. suññatārammaṇanti. na hevaṁ vattabbe .pe.
suññatārammaṇanti. āmantā. ßēhānāṭhānañca manasi karoti
suññatañca manasi karotīti. na hevaṁ vattabbe .pe. ßēhānāṭhānañca
manasi karoti suññatañca manasi karotīti. āmantā.(pts. kvu, 233) 
dvinnaṁ phassānaṁ dvinnaṁ cittānaṁ samodhānaṁ hotīti. na hevaṁ
vattabbe .pe. ßēhānāṭhāne yathābhūtaṁ ñāṇaṁ tathāgatabalaṁ ariyanti.
āmantā. animittārammaṇaṁ .pe. appaṇihitārammaṇanti. na
hevaṁ vattabbe .pe. appaṇihitārammaṇanti. āmantā.
ßēhānāṭhānañca manasi karoti appaṇihitañca manasi karotīti. na
hevaṁ vattabbe .pe. ßēhānāṭhānañca manasi karoti appaṇihitañca
manasi karotīti. āmantā. dvinnaṁ phassānaṁ dvinnaṁ cittānaṁ
samodhānaṁ hotīti. na hevaṁ vattabbe .pe.

[722] satipaṭṭhānā ariyā suññatārammaṇāti. āmantā.
ßēhānāṭhāne yathābhūtaṁ ñāṇaṁ tathāgatabalaṁ ariyaṁ suññatārammaṇanti.
na hevaṁ vattabbe .pe. satipaṭṭhānā ariyā animittārammaṇā
.pe. appaṇihitārammaṇāti. āmantā. ßēhānāṭhāne yathābhūtaṁ
ñāṇaṁ tathāgatabalaṁ ariyaṁ appaṇihitārammaṇanti. na hevaṁ vattabbe
.pe.

[723] sammappadhānā iddhipādā indriyā balā bojjhaṅgā
ariyā suññatārammaṇāti. āmantā. ßēhānāṭhāne yathābhūtaṁ

page number: 257

Ñāṇaṁ tathāgatabalaṁ ariyaṁ suññatārammaṇanti. na hevaṁ vattabbe
.pe. bojjhaṅgā ariyā animittārammaṇā .pe. appaṇihitārammaṇāti.
āmantā. ßēhānāṭhāne yathābhūtaṁ ñāṇaṁ tathāgatabalaṁ
ariyaṁ appaṇihitārammaṇanti. na hevaṁ vattabbe .pe.

[724] ßēhānāṭhāne yathābhūtaṁ ñāṇaṁ tathāgatabalaṁ ariyaṁ na vattabbaṁ
suññatārammaṇanti. āmantā. satipaṭṭhānā ariyā na vattabbā
suññatārammaṇāti. na hevaṁ vattabbe .pe. ßēhānāṭhāne yathābhūtaṁ
ñāṇaṁ tathāgatabalaṁ ariyaṁ na vattabbaṁ animittārammaṇaṁ .pe.
appaṇihitārammaṇanti. āmantā. satipaṭṭhānā ariyā na vattabbā
appaṇihitārammaṇāti. na hevaṁ vattabbe .pe. ßēhānāṭhāne
yathābhūtaṁ ñāṇaṁ tathāgatabalaṁ ariyaṁ na vattabbaṁ suññatārammaṇaṁ
.pe. animittārammaṇaṁ .pe. appaṇihitārammaṇanti. āmantā.
sammappadhānā .pe. bojjhaṅgā ariyā na vattabbā appaṇihitārammaṇāti.
na hevaṁ vattabbe .pe.

[725] sattānaṁ cutūpapāte yathābhūtaṁ ñāṇaṁ tathāgatabalaṁ ariyanti.
āmantā. maggo phalaṁ nibbānaṁ sotāpattimaggo sotāpattiphalaṁ
.pe. bojjhaṅgāti. na hevaṁ vattabbe .pe.

[726] sattānaṁ cutūpapāte yathābhūtaṁ ñāṇaṁ tathāgatabalaṁ ariyanti.
āmantā. suññatārammaṇanti. na hevaṁ vattabbe .pe.
suññatārammaṇanti. āmantā. sattānaṁ cutūpapātañca manasi

page number: 258

karoti suññatañca manasi karotīti. na hevaṁ vattabbe .pe.
sattānaṁ cutūpapātañca manasi karoti suññatañca manasi karotīti.
āmantā. dvinnaṁ phassānaṁ dvinnaṁ cittānaṁ samodhānaṁ hotīti.
na hevaṁ vattabbe .pe. sattānaṁ cutūpapāte yathābhūtaṁ ñāṇaṁ tathāgatabalaṁ
ariyanti. āmantā. animittārammaṇaṁ .pe. appaṇihitārammaṇanti.
na hevaṁ vattabbe .pe. appaṇihitārammaṇanti. āmantā.
sattānaṁ cutūpapātañca manasi karoti appaṇihitañca manasi karotīti.
na hevaṁ vattabbe .pe. sattānaṁ cutūpapātañca manasi karoti
appaṇihitañca manasi karotīti. āmantā. dvinnaṁ phassānaṁ
dvinnaṁ cittānaṁ samodhānaṁ hotīti. na hevaṁ vattabbe .pe.

[727] satipaṭṭhānā ariyā suññatārammaṇā .pe. animittārammaṇā
.pe. appaṇihitārammaṇāti. āmantā. sattānaṁ
cutūpapāte yathābhūtaṁ ñāṇaṁ tathāgatabalaṁ (pts. kvu, 236) ariyaṁ appaṇihitārammaṇanti.
na hevaṁ vattabbe .pe. sammappadhānā .pe. bojjhaṅgā ariyā
suññatārammaṇā .pe. animittārammaṇā .pe. appaṇihitārammaṇāti.
āmantā. sattānaṁ cutūpapāte yathābhūtaṁ ñāṇaṁ tathāgatabalaṁ
ariyaṁ appaṇihitārammaṇanti. na hevaṁ vattabbe .pe.

[728] sattānaṁ cutūpapāte yathābhūtaṁ ñāṇaṁ tathāgatabalaṁ ariyaṁ
na vattabbaṁ suññatārammaṇaṁ .pe. animittārammaṇaṁ .pe.
appaṇihitārammaṇanti. āmantā. satipaṭṭhānā ariyā na vattabbā

page number: 259

appaṇihitārammaṇāti. na hevaṁ vattabbe .pe.

[729] sattānaṁ cutūpapāte yathābhūtaṁ ñāṇaṁ tathāgatabalaṁ ariyaṁ
na vattabbaṁ suññatārammaṇaṁ .pe. animittārammaṇaṁ .pe.
appaṇihitārammaṇanti. āmantā. sammappadhānā .pe. bojjhaṅgā
ariyā na vattabbā appaṇihitārammaṇāti. na hevaṁ vattabbe .pe.

[730] āsavānaṁ khaye yathābhūtaṁ ñāṇaṁ tathāgatabalaṁ ariyanti.
āmantā. ßēhānāṭhāne yathābhūtaṁ ñāṇaṁ tathāgatabalaṁ ariyanti.
na (pts. kvu, 237) hevaṁ vattabbe .pe.

[731] āsavānaṁ khaye yathābhūtaṁ ñāṇaṁ tathāgatabalaṁ ariyanti.
āmantā. sattānaṁ cutūpapāte yathābhūtaṁ ñāṇaṁ tathāgatabalaṁ ariyanti.
na hevaṁ vattabbe .pe.

[732] ßēhānāṭhāne yathābhūtaṁ ñāṇaṁ tathāgatabalaṁ na vattabbaṁ
ariyanti. āmantā. āsavānaṁ khaye yathābhūtaṁ ñāṇaṁ tathāgatabalaṁ
na vattabbaṁ ariyanti. na hevaṁ vattabbe .pe.

[733] sattānaṁ cutūpapāte yathābhūtaṁ ñāṇaṁ tathāgatabalaṁ na
vattabbaṁ ariyanti. āmantā. āsavānaṁ khaye yathābhūtaṁ ñāṇaṁ
tathāgatabalaṁ na vattabbaṁ ariyanti. na hevaṁ vattabbe .pe.

[734] āsavānaṁ khaye yathābhūtaṁ ñāṇaṁ tathāgatabalaṁ ariyaṁ
suññatārammaṇanti. āmantā. ßēhānāṭhāne yathābhūtaṁ ñāṇaṁ tathāgatabalaṁ
ariyaṁ suññatārammaṇanti. na hevaṁ vattabbe .pe. āsavānaṁ

page number: 260

khaye yathābhūtaṁ ñāṇaṁ tathāgatabalaṁ ariyaṁ animittārammaṇaṁ .pe.
appaṇihitārammaṇanti. āmantā. ßēhānāṭhāne yathābhūtaṁ ñāṇaṁ
tathāgatabalaṁ ariyaṁ appaṇihitārammaṇanti. na hevaṁ vattabbe .pe.

[735] āsavānaṁ khaye yathābhūtaṁ ñāṇaṁ tathāgatabalaṁ ariyaṁ
suññatārammaṇaṁ .pe. animittārammaṇaṁ .pe. appaṇihitārammaṇanti.
āmantā. sattānaṁ cutūpapāte yathābhūtaṁ ñāṇaṁ tathāgatabalaṁ ariyaṁ
appaṇihitārammaṇanti. (pts. kvu, 238) na hevaṁ vattabbe .pe.

[736] ßēhānāṭhāne yathābhūtaṁ ñāṇaṁ tathāgatabalaṁ ariyaṁ na
vattabbaṁ suññatārammaṇanti. āmantā. āsavānaṁ khaye yathābhūtaṁ
ñāṇaṁ tathāgatabalaṁ ariyaṁ na vattabbaṁ suññatārammaṇanti. na
hevaṁ vattabbe .pe. ßēhānāṭhāne yathābhūtaṁ ñāṇaṁ tathāgatabalaṁ ariyaṁ
na vattabbaṁ animittārammaṇaṁ .pe. appaṇihitārammaṇanti.
āmantā. āsavānaṁ khaye yathābhūtaṁ ñāṇaṁ tathāgatabalaṁ ariyaṁ
na vattabbaṁ appaṇihitārammaṇanti. na hevaṁ vattabbe .pe.

[737] sattānaṁ cutūpapāte yathābhūtaṁ ñāṇaṁ tathāgatabalaṁ ariyaṁ
na vattabbaṁ suññatārammaṇaṁ .pe. animittārammaṇaṁ .pe.
appaṇihitārammaṇanti. āmantā. āsavānaṁ khaye yathābhūtaṁ
ñāṇaṁ tathāgatabalaṁ ariyaṁ na vattabbaṁ appaṇihitārammaṇanti.
na hevaṁ vattabbe .pe.
ariyantikathā.
--------

page number: 261

vimuccatikathā

[738] sarāgaṁ cittaṁ vimuccatīti. āmantā. rāgasahagataṁ
rāgasahajātaṁ rāgasaṁsaṭṭhaṁ rāgasampayuttaṁ rāgasahabhu rāgānuparivatti
akusalaṁ lokiyaṁ sāsavaṁ saññojaniyaṁ ganthaniyaṁ oghaniyaṁ yoganiyaṁ
nīvaraṇiyaṁ parāmaṭṭhaṁ upādāniyaṁ saṅkilesikaṁ cittaṁ vimuccatīti. na
hevaṁ vattabbe .pe.

[739] saphassaṁ (pts. kvu, 239) cittaṁ vimuccati phasso ca cittañca ubho
vimuccantīti. āmantā. sarāgaṁ cittaṁ vimuccati rāgo ca
cittañca ubho vimuccantīti. na hevaṁ vattabbe .pe.

[740] savedanaṁ .pe. sasaññaṁ .pe. sacetanaṁ .pe. sapaññaṁ
cittaṁ vimuccati paññā ca cittañca ubho vimuccantīti. āmantā.
sarāgaṁ cittaṁ vimuccati rāgo ca cittañca ubho vimuccantīti.
na hevaṁ vattabbe .pe.

[741] saphassaṁ sarāgaṁ cittaṁ vimuccati phasso ca cittañca ubho
vimuccantīti. āmantā. rāgo ca cittañca ubho vimuccantīti.
na hevaṁ vattabbe .pe.

[742] savedanaṁ sarāgaṁ .pe. sasaññaṁ sarāgaṁ .pe. sacetanaṁ
sarāgaṁ .pe. sapaññaṁ sarāgaṁ cittaṁ vimuccati paññā ca cittañca
ubho vimuccantīti. āmantā. rāgo ca cittañca ubho vimuccantīti.
na hevaṁ vattabbe .pe.

page number: 262

[743] sadosaṁ cittaṁ vimuccatīti. āmantā. dosasahagataṁ
dosasahajātaṁ dosasaṁsaṭṭhaṁ dosasampayuttaṁ dosasahabhu dosānuparivatti
akusalaṁ lokiyaṁ sāsavaṁ .pe. saṅkilesikaṁ cittaṁ vimuccatīti. na
hevaṁ vattabbe .pe.

[744] saphassaṁ cittaṁ vimuccati phasso ca cittañca ubho
vimuccantīti. āmantā. sadosaṁ cittaṁ vimuccati doso ca
cittañca ubho vimuccantīti. na hevaṁ vattabbe .pe.

[745] savedanaṁ .pe. sasaññaṁ .pe. sacetanaṁ .pe. (pts. kvu, 240) sapaññaṁ
cittaṁ vimuccati paññā ca cittañca ubho vimuccantīti. āmantā.
sadosaṁ cittaṁ vimuccati doso ca cittañca ubho vimuccantīti.
na hevaṁ vattabbe .pe.

[746] saphassaṁ sadosaṁ cittaṁ vimuccati phasso ca cittañca ubho
vimuccantīti. āmantā. sadosaṁ cittaṁ vimuccati doso ca
cittañca ubho vimuccantīti. na hevaṁ vattabbe .pe.

[747] savedanaṁ sadosaṁ .pe. sasaññaṁ sadosaṁ .pe. sacetanaṁ
sadosaṁ .pe. sapaññaṁ sadosaṁ cittaṁ vimuccati paññā ca cittañca
ubho vimuccantīti. āmantā. doso ca cittañca ubho vimuccantīti.
na hevaṁ vattabbe .pe.

[748] samohaṁ cittaṁ vimuccatīti. āmantā. mohasahagataṁ
mohasahajātaṁ mohasaṁsaṭṭhaṁ mohasampayuttaṁ mohasahabhu mohānuparivatti

page number: 263

akusalaṁ lokiyaṁ sāsavaṁ .pe. saṅkilesikaṁ cittaṁ vimuccatīti. na
hevaṁ vattabbe .pe.

[749] saphassaṁ cittaṁ vimuccati phasso ca cittañca ubho
vimuccantīti. āmantā. samohaṁ cittaṁ vimuccati moho ca
cittañca ubho vimuccantīti. na hevaṁ vattabbe .pe.

[750] savedanaṁ .pe. sasaññaṁ .pe. sacetanaṁ .pe. sapaññaṁ
cittaṁ vimuccati paññā ca cittañca ubho vimuccantīti. āmantā.
samohaṁ cittaṁ vimuccati moho ca cittañca ubho vimuccantīti.
na hevaṁ vattabbe .pe.

[751] (pts. kvu, 241) saphassaṁ samohaṁ cittaṁ vimuccati phasso ca cittañca ubho
vimuccantīti. āmantā. moho ca cittañca ubho vimuccantīti.
na hevaṁ vattabbe .pe.

[752] savedanaṁ samohaṁ .pe. sasaññaṁ samohaṁ .pe. sacetanaṁ
samohaṁ .pe. sapaññaṁ samohaṁ cittaṁ vimuccati paññā ca cittañca
ubho vimuccantīti. āmantā. moho ca cittañca ubho vimuccantīti.
na hevaṁ vattabbe .pe.

[753] na vattabbaṁ sarāgaṁ sadosaṁ samohaṁ cittaṁ vimuccatīti.
āmantā. vītarāgaṁ vītadosaṁ vītamohaṁ nikkilesaṁ cittaṁ vimuccatīti. na
hevaṁ vattabbe .pe. tena hi sarāgaṁ sadosaṁ samohaṁ cittaṁ vimuccatīti.
vimuccatikathā.
----------

page number: 264

vimuccamānakathā

[754] vimuttaṁ vimuccamānanti. āmantā. ekadesaṁ vimuttaṁ
ekadesaṁ avimuttanti. na hevaṁ vattabbe .pe.

[755] ekadesaṁ vimuttaṁ ekadesaṁ avimuttanti. āmantā.
ekadesaṁ sotāpanno ekadesaṁ na sotāpanno ekadesaṁ sotāpattiphalappatto
paṭiladdho adhigato sacchikato upasampajja viharati
kāyena phusitvā viharati ekadesaṁ na kāyena phusitvā viharati
ekadesaṁ sattakkhattuṁparamo kolaṁkolo ekavījī buddhe aveccappasādena
samannāgato dhamme .pe. saṅghe .pe. ariyakantehi sīlehi samannāgato
ekadesaṁ ariyakantehi sīlehi na samannāgatoti. (pts. kvu, 242) na hevaṁ vattabbe .pe.

[756] ekadesaṁ vimuttaṁ ekadesaṁ avimuttanti. āmantā.
ekadesaṁ sakadāgāmī ekadesaṁ na sakadāgāmī ekadesaṁ sakadāgāmiphalappatto
paṭiladdho adhigato sacchikato upasampajja viharati kāyena
phusitvā viharati ekadesaṁ na kāyena phusitvā viharatīti. na hevaṁ
vattabbe .pe.

[757] ekadesaṁ vimuttaṁ ekadesaṁ avimuttanti. āmantā.
ekadesaṁ anāgāmī ekadesaṁ na anāgāmī ekadesaṁ anāgāmiphalappatto
paṭiladdho adhigato sacchikato upasampajja viharati kāyena
phusitvā viharati ekadesaṁ na kāyena phusitvā viharati ekadesaṁ

page number: 265

antarā parinibbāyī upahacca parinibbāyī asaṅkhāraparinibbāyī sasaṅkhāraparinibbāyī
uddhaṁsoto akaniṭṭhagāmī ekadesaṁ na uddhaṁsoto na
akaniṭṭhagāmīti. na hevaṁ vattabbe .pe.

[758] ekadesaṁ vimuttaṁ ekadesaṁ avimuttanti. āmantā.
ekadesaṁ arahā ekadesaṁ na arahā ekadesaṁ arahattappatto
paṭiladdho adhigato sacchikato upasampajja viharati kāyena phusitvā
viharati ekadesaṁ na kāyena phusitvā viharati ekadesaṁ vītarāgo
vītadoso vītamoho .pe. ekadesaṁ sacchikātabbaṁ sacchikataṁ ekadesaṁ
sacchikātabbaṁ na sacchikatanti. na hevaṁ vattabbe .pe.

[759] vimuttaṁ vimuccamānanti. āmantā. uppādakkhaṇe
vimuttaṁ vayakkhaṇe vimuccamānanti. na hevaṁ vattabbe .pe.

[760] na vattabbaṁ vimuttaṁ vimuccamānanti. āmantā. nanu
vuttaṁ bhagavatā tassa evaṁ jānato evaṁ passato kāmāsavāpi cittaṁ
vimuccati bhavāsavāpi (pts. kvu, 243) cittaṁ vimuccati avijjāsavāpi cittaṁ vimuccatīti 1-
attheva suttantoti. āmantā. tena hi vimuttaṁ vimuccamānanti.

[761] vimuttaṁ vimuccamānanti. āmantā. nanu vuttaṁ
bhagavatā so evaṁ samāhite citte parisuddhe pariyodāte anaṅgaṇe
vigatūpakkilese mudubhūte kammanīye ṭhite āneñjappatte āsavānaṁ
khayañāṇāya cittaṁ abhininnāmetīti 2- attheva suttantoti. āmantā.

footnote: 1 ma. u. 23 ? ma. u. 23. aṁ. catuhka. 296.

page number: 266

tena hi na vattabbaṁ vimuttaṁ vimuccamānanti

[762] atthi cittaṁ vimuccamānanti. āmantā. atthi cittaṁ
rajjamānaṁ dussamānaṁ muyhamānaṁ kilissamānanti. na hevaṁ vattabbe .pe.
nanu rattañceva arattañca duṭṭhañceva aduṭṭhañca mūḷhañceva
amūḷhañca chinnañceva acchinnañca bhinnañceva abhinnañca katañceva
akatañcāti. āmantā. hañci rattañceva arattañca duṭṭhañceva
aduṭṭhañca mūḷhañceva amūḷhañca chinnañceva acchinnañca bhinnañceva
abhinnañca katañceva akatañca no vata re vattabbe atthi
cittaṁ vimuccamānanti.
vimuccamānakathā.
----------
aṭṭhamakakathā

[763] aṭṭhamakassa puggalassa diṭṭhipariyuṭṭhānaṁ pahīnanti.
āmantā. aṭṭhamako puggalo sotāpanno sotāpattiphalappatto
paṭiladdho adhigato sacchikato upasampajja viharati kāyena phusitvā
viharatīti. na hevaṁ vattabbe .pe.

[764] (pts. kvu, 244) aṭṭhamakassa puggalassa vicikicchāpariyuṭṭhānaṁ pahīnanti.
āmantā. aṭṭhamako puggalo sotāpanno sotāpattiphalappatto
.pe. kāyena phusitvā viharatīti. na hevaṁ vattabbe .pe.

page number: 267

[765] aṭṭhamakassa puggalassa diṭṭhipariyuṭṭhānaṁ pahīnanti.
āmantā. aṭṭhamakassa puggalassa diṭṭhānusayo pahīnoti. na
hevaṁ vattabbe .pe. aṭṭhamakassa puggalassa diṭṭhipariyuṭṭhānaṁ
pahīnanti. āmantā. aṭṭhamakassa puggalassa vicikicchānusayo
.pe. sīlabbataparāmāso pahīnoti. na hevaṁ vattabbe .pe.

[766] aṭṭhamakassa puggalassa vicikicchāpariyuṭṭhānaṁ pahīnanti.
āmantā. aṭṭhamakassa puggalassa vicikicchānusayo pahīnoti.
na hevaṁ vattabbe .pe. aṭṭhamakassa puggalassa vicikicchāpariyuṭṭhānaṁ
pahīnanti. āmantā. aṭṭhamakassa puggalassa diṭṭhānusayo
.pe. sīlabbataparāmāso pahīnoti. na hevaṁ vattabbe .pe.

[767] aṭṭhamakassa puggalassa diṭṭhānusayo appahīnoti.
āmantā. aṭṭhamakassa puggalassa diṭṭhipariyuṭṭhānaṁ appahīnanti.
na hevaṁ vattabbe .pe. aṭṭhamakassa puggalassa diṭṭhānusayo
appahīnoti. āmantā. aṭṭhamakassa puggalassa vicikicchāpariyuṭṭhānaṁ
appahīnanti. na hevaṁ vattabbe .pe. aṭṭhamakassa
puggalassa (pts. kvu, 245) vicikicchānusayo .pe. sīlabbataparāmāso appahīnoti.
āmantā. aṭṭhamakassa puggalassa diṭṭhipariyuṭṭhānaṁ appahīnanti.
na hevaṁ vattabbe .pe. aṭṭhamakassa puggalassa sīlabbataparāmāso
appahīnoti. āmantā. aṭṭhamakassa puggalassa vicikicchāpariyuṭṭhānaṁ
appahīnanti. na hevaṁ vattabbe .pe.

page number: 268

[768] aṭṭhamakassa puggalassa diṭṭhipariyuṭṭhānaṁ pahīnanti.
āmantā. aṭṭhamakassa puggalassa diṭṭhipariyuṭṭhānappahānāya
maggo bhāvitoti. na hevaṁ vattabbe .pe. aṭṭhamakassa puggalassa
diṭṭhipariyuṭṭhānaṁ pahīnanti. āmantā. aṭṭhamakassa puggalassa
diṭṭhipariyuṭṭhānappahānāya satipaṭṭhānā bhāvitā .pe. sammappadhānā
.pe. bojjhaṅgā bhāvitāti. na hevaṁ vattabbe .pe.

[769] aṭṭhamakassa puggalassa vicikicchāpariyuṭṭhānaṁ pahīnanti.
āmantā. aṭṭhamakassa puggalassa vicikicchāpariyuṭṭhānappahānāya
maggo bhāvito .pe. bojjhaṅgā bhāvitāti. na hevaṁ vattabbe
.pe.

[770] aṭṭhamakassa puggalassa diṭṭhipariyuṭṭhānappahānāya maggo
abhāvitoti. āmantā. amaggena pahīnaṁ lokiyena sāsavena
.pe. saṅkilesikenāti. na hevaṁ vattabbe .pe. aṭṭhamakassa
puggalassa diṭṭhipariyuṭṭhānappahānāya satipaṭṭhānā .pe. bojjhaṅgā
abhāvitāti. āmantā. (pts. kvu, 246) amaggena pahīnaṁ lokiyena sāsavena
.pe. saṅkilesikenāti. na hevaṁ vattabbe .pe.

[771] aṭṭhamakassa puggalassa vicikicchāpariyuṭṭhānappahānāya
maggo abhāvito .pe. satipaṭṭhānā .pe. bojjhaṅgā abhāvitāti.
āmantā. amaggena pahīnaṁ lokiyena sāsavena .pe.
saṅkilesikenāti. na hevaṁ vattabbe .pe.

page number: 269

[772] na vattabbaṁ aṭṭhamakassa puggalassa diṭṭhipariyuṭṭhānaṁ
pahīnanti. āmantā. uppajjissatīti. nuppajjissatīti.
hañci nuppajjissati tena vata re vattabbe aṭṭhamakassa puggalassa
diṭṭhipariyuṭṭhānaṁ pahīnanti.

[773] na vattabbaṁ aṭṭhamakassa puggalassa vicikicchāpariyuṭṭhānaṁ
pahīnanti. āmantā. uppajjissatīti. nuppajjissatīti.
hañci nuppajjissati tena vata re vattabbe aṭṭhamakassa puggalassa
vicikicchāpariyuṭṭhānaṁ pahīnanti.

[774] aṭṭhamakassa puggalassa diṭṭhipariyuṭṭhānaṁ nuppajjissatīti
katvā pahīnanti. āmantā. aṭṭhamakassa puggalassa diṭṭhānusayo
nuppajjissatīti katvā pahīnoti. na hevaṁ vattabbe .pe.

[775] aṭṭhamakassa puggalassa diṭṭhipariyuṭṭhānaṁ nuppajjissatīti
katvā pahīnanti. āmantā. aṭṭhamakassa puggalassa vicikicchānusayo
.pe. sīlabbataparāmāso nuppajjissatīti katvā pahīnoti.
na hevaṁ vattabbe .pe.

[776] aṭṭhamakassa puggalassa vicikicchāpariyuṭṭhānaṁ nuppajjissatīti
katvā pahīnanti. āmantā. aṭṭhamakassa puggalassa
vicikicchānusayo (pts. kvu, 247) .pe. sīlabbataparāmāso nuppajjissatīti katvā
pahīnoti. na hevaṁ vattabbe .pe.

[777] aṭṭhamakassa puggalassa diṭṭhipariyuṭṭhānaṁ nuppajjissatīti

page number: 270

katvā pahīnanti. āmantā. gotrabhuno puggalassa diṭṭhipariyuṭṭhānaṁ
nuppajjissatīti katvā pahīnanti. na hevaṁ vattabbe .pe.

[778] aṭṭhamakassa puggalassa vicikicchāpariyuṭṭhānaṁ nuppajjissatīti
katvā pahīnanti. āmantā. gotrabhuno puggalassa
vicikicchāpariyuṭṭhānaṁ nuppajjissatīti katvā pahīnanti. na hevaṁ
vattabbe .pe.
aṭṭhamakakathā.
----------
aṭṭhamakassa indriyakathā

[779] aṭṭhamakassa puggalassa natthi saddhindriyanti. āmantā.
aṭṭhamakassa puggalassa natthi saddhāti. na hevaṁ vattabbe .pe.

[780] aṭṭhamakassa puggalassa natthi viriyindriyaṁ .pe. natthi
satindriyaṁ .pe. natthi samādhindriyaṁ .pe. natthi paññindriyanti.
āmantā. aṭṭhamakassa puggalassa natthi paññāti. na hevaṁ
vattabbe .pe.

[781] aṭṭhamakassa puggalassa atthi saddhāti. āmantā.
aṭṭhamakassa puggalassa atthi saddhindriyanti. na hevaṁ vattabbe
.pe. aṭṭhamakassa puggalassa atthi viriyaṁ .pe. atthi sati
atthi samādhi .pe. (pts. kvu, 248) atthi paññāti. āmantā. aṭṭhamakassa

page number: 271

puggalassa atthi paññindriyanti. na hevaṁ vattabbe .pe.

[782] aṭṭhamakassa puggalassa atthi mano atthi manindriyanti.
āmantā. aṭṭhamakassa puggalassa atthi saddhā atthi saddhindriyanti.
na hevaṁ vattabbe .pe. aṭṭhamakassa puggalassa
atthi mano atthi manindriyanti. āmantā. aṭṭhamakassa
puggalassa atthi paññā atthi paññindriyanti. na hevaṁ
vattabbe .pe.

[783] aṭṭhamakassa puggalassa atthi somanassaṁ atthi somanassindriyaṁ
.pe. atthi jīvitaṁ atthi jīvitindriyanti. āmantā.
aṭṭhamakassa puggalassa atthi saddhā atthi saddhindriyanti. na
hevaṁ vattabbe .pe. aṭṭhamakassa puggalassa atthi jīvitaṁ atthi
jīvitindriyanti. āmantā. aṭṭhamakassa puggalassa atthi viriyaṁ .pe.
atthi paññā atthi paññindriyanti. na hevaṁ vattabbe .pe.

[784] aṭṭhamakassa puggalassa atthi saddhā natthi saddhindriyanti.
āmantā. aṭṭhamakassa puggalassa atthi mano natthi
manindriyanti. na hevaṁ vattabbe .pe.

[785] aṭṭhamakassa puggalassa atthi saddhā natthi saddhindriyanti.
āmantā. aṭṭhamakassa puggalassa atthi somanassaṁ
natthi somanassindriyaṁ .pe. atthi jīvitaṁ natthi jīvitindriyanti.
na hevaṁ vattabbe .pe.

page number: 272

[786] aṭṭhamakassa puggalassa atthi paññā natthi paññindriyanti.
āmantā. aṭṭhamakassa puggalassa atthi mano natthi
manindriyanti .pe. atthi somanassaṁ natthi somanassindriyanti
.pe. atthi jīvitaṁ natthi jīvitindriyanti. na hevaṁ vattabbe .pe.

[787] aṭṭhamakassa puggalassa natthi saddhindriyanti. āmantā.
aṭṭhamako puggalo asaddhoti. na hevaṁ vattabbe .pe. aṭṭhamakassa
puggalassa natthi viriyindriyanti. āmantā. aṭṭhamako
puggalo kusīto hīnaviriyoti. na hevaṁ vattabbe .pe. aṭṭhamakassa
puggalassa natthi satindriyanti. āmantā. aṭṭhamako
puggalo muṭṭhassati asampajānoti. na hevaṁ vattabbe .pe.
aṭṭhamakassa puggalassa natthi samādhindriyanti. āmantā. aṭṭhamako
puggalo asamāhito vibbhantacittoti. na hevaṁ vattabbe .pe.

[788] aṭṭhamakassa puggalassa natthi paññindriyanti. āmantā.
aṭṭhamako puggalo duppañño eḷamūgoti. na hevaṁ vattabbe .pe.

[789] aṭṭhamakassa puggalassa atthi saddhā sā ca saddhā
niyyānikāti. āmantā. hañci aṭṭhamakassa puggalassa atthi
saddhā sā ca saddhā niyyānikā no vata re vattabbe aṭṭhamakassa
puggalassa natthi saddhindriyanti. aṭṭhamakassa puggalassa
atthi viriyaṁ tañca viriyaṁ niyyānikaṁ .pe. atthi sati sā ca
sati niyyānikā .pe. atthi samādhi so ca (pts. kvu, 250) samādhi niyyāniko

page number: 273

.pe. atthi paññā sā ca paññā niyyānikāti. āmantā.
hañci aṭṭhamakassa puggalassa atthi paññā sā ca paññā
niyyānikā no vata re vattabbe aṭṭhamakassa puggalassa natthi
paññindriyanti.

[790] sakadāgāmiphalasacchikiriyāya paṭipannassa puggalassa atthi
saddhā atthi saddhindriyanti. āmantā. aṭṭhamakassa puggalassa
atthi saddhā atthi saddhindriyanti. na hevaṁ vattabbe .pe.
sakadāgāmiphalasacchikiriyāya paṭipannassa puggalassa atthi paññā
atthi paññindriyanti. āmantā. aṭṭhamakassa puggalassa atthi
paññā atthi paññindriyanti. na hevaṁ vattabbe .pe.

[791] anāgāmiphalasacchikiriyāya paṭipannassa puggalassa .pe.
arahattasacchikiriyāya paṭipannassa puggalassa atthi saddhā atthi
saddhindriyaṁ .pe. atthi paññā atthi paññindriyanti.
āmantā. aṭṭhamakassa puggalassa atthi paññā atthi paññindriyanti.
na hevaṁ vattabbe .pe.

[792] aṭṭhamakassa puggalassa atthi saddhā natthi saddhindriyanti.
āmantā. sakadāgāmiphalasacchikiriyāya paṭipannassa
puggalassa atthi saddhā natthi saddhindriyanti. na hevaṁ vattabbe
.pe. aṭṭhamakassa puggalassa atthi paññā natthi paññindriyanti.
āmantā. sakadāgāmiphalasacchikiriyāya paṭipannassa

page number: 274

puggalassa atthi paññā natthi paññindriyanti. na hevaṁ
vattabbe .pe.

[793] aṭṭhamakassa puggalassa atthi saddhā (pts. kvu, 251) natthi saddhindriyaṁ
.pe. atthi paññā natthi paññindriyanti. āmantā.
anāgāmiphalasacchikiriyāya paṭipannassa puggalassa .pe. arahattasacchikiriyāya
paṭipannassa puggalassa atthi paññā natthi paññindriyanti.
na hevaṁ vattabbe .pe.

[794] aṭṭhamakassa puggalassa natthi pañcindriyānīti. āmantā.
nanu vuttaṁ bhagavatā pañcimāni bhikkhave indriyāni. katamāni
pañca. saddhindriyaṁ viriyindriyaṁ satindriyaṁ samādhindriyaṁ paññindriyaṁ
imāni kho bhikkhave pañcindriyāni imesaṁ kho bhikkhave pañcannaṁ
indriyānaṁ samattā paripūrattā arahā hoti tato mudutarehi
arahattasacchikiriyāya paṭipanno hoti tato mudutarehi anāgāmī hoti tato
mudutarehi anāgāmiphalasacchikiriyāya paṭipanno hoti tato mudutarehi
sakadāgāmī hoti tato mudutarehi sakadāgāmiphalasacchikiriyāya paṭipanno
hoti tato mudutarehi sotāpanno hoti tato mudutarehi
sotāpattiphalasacchikiriyāya paṭipanno hoti yassa kho bhikkhave imāni
pañcindriyāni sabbena sabbaṁ sabbathā sabbaṁ natthi tamahaṁ bāhiro
puthujjanapakkhe ṭhitoti vadāmīti 1- attheva suttantoti. āmantā.

footnote: 1 saṁ. mahāvāra. 212.

page number: 275

aṭṭhamako puggalo bāhiro puthujjanapakkhe ṭhitoti. na hevaṁ vattabbe
.pe. tena hi aṭṭhamakassa puggalassa atthi pañcindriyānīti.
aṭṭhamakassa indriyakathā.
---------
dibbacakkhukathā

[795] maṁsacakkhuṁ dhammūpatthaddhaṁ dibbacakkhuṁ (pts. kvu, 252) hotīti. āmantā.
maṁsacakkhuṁ dibbacakkhuṁ dibbacakkhuṁ maṁsacakkhunti. na hevaṁ vattabbe .pe.

[796] maṁsacakkhuṁ dhammūpatthaddhaṁ dibbacakkhuṁ hotīti. āmantā.
yādisaṁ maṁsacakkhuṁ tādisaṁ dibbacakkhuṁ yādisaṁ dibbacakkhuṁ tādisaṁ
maṁsacakkhunti. na hevaṁ vattabbe .pe.

[797] maṁsacakkhuṁ dhammūpatthaddhaṁ dibbacakkhuṁ hotīti. āmantā.
taññeva maṁsacakkhuṁ taṁ dibbacakkhuṁ taṁ dibbacakkhuṁ taṁ maṁsacakkhunti.
na hevaṁ vattabbe .pe.

[798] maṁsacakkhuṁ dhammūpatthaddhaṁ dibbacakkhuṁ hotīti. āmantā.
yādiso maṁsacakkhussa visayo ānubhāvo gocaro tādiso dibbassa
cakkhussa visayo ānubhāvo gocaroti. na hevaṁ vattabbe .pe.

[799] maṁsacakkhuṁ dhammūpatthaddhaṁ dibbacakkhuṁ hotīti. āmantā.
upādinnaṁ hutvā anupādinnaṁ hotīti. na hevaṁ vattabbe .pe.

[800] upādinnaṁ hutvā anupādinnaṁ hotīti. āmantā.

page number: 276

kāmāvacaraṁ hutvā rūpāvacaraṁ hotīti. na hevaṁ vattabbe .pe.

[801] kāmāvacaraṁ hutvā rūpāvacaraṁ hotīti. āmantā.
rūpāvacaraṁ hutvā arūpāvacaraṁ hotīti. na hevaṁ vattabbe .pe.

[802] rūpāvacaraṁ hutvā arūpāvacaraṁ hotīti. āmantā.
pariyāpannaṁ (pts. kvu, 253) hutvā apariyāpannaṁ hotīti. na hevaṁ vattabbe .pe.

[803] maṁsacakkhuṁ dhammūpatthaddhaṁ dibbacakkhuṁ hotīti. āmantā.
dibbacakkhuṁ dhammūpatthaddhaṁ maṁsacakkhuṁ hotīti. na hevaṁ vattabbe .pe.

[804] maṁsacakkhuṁ dhammūpatthaddhaṁ dibbacakkhuṁ hotīti. āmantā.
dibbacakkhuṁ dhammūpatthaddhaṁ paññācakkhuṁ hotīti. na hevaṁ vattabbe .pe.

[805] maṁsacakkhuṁ dhammūpatthaddhaṁ dibbacakkhuṁ hotīti. āmantā.
dibbacakkhuṁ dhammūpatthaddhaṁ maṁsacakkhuṁ hotīti. na hevaṁ vattabbe .pe.

[806] maṁsacakkhuṁ dhammūpatthaddhaṁ dibbacakkhuṁ hotīti. āmantā.
dveva cakkhūnīti. na hevaṁ vattabbe .pe.

[807] dveva cakkhūnīti. āmantā. nanu tīṇi cakkhūni vuttāni
bhagavatā maṁsacakkhuṁ dibbacakkhuṁ paññācakkhunti. āmantā. hañci
tīṇi cakkhūni vuttāni bhagavatā maṁsacakkhuṁ dibbacakkhuṁ paññācakkhuṁ
no vata re vattabbe dveva cakkhūnīti.

[808] dveva cakkhūnīti. āmantā. nanu vuttaṁ bhagavatā
tīṇimāni bhikkhave cakkhūni. katamāni tīṇi. maṁsacakkhuṁ dibbacakkhuṁ
paññācakkhuṁ imāni kho bhikkhave tīṇi cakkhūnīti

page number: 277

maṁsacakkhuṁ dibbacakkhuṁ paññācakkhuṁ anuttaraṁ
etāni tīṇi cakkhūni akkhāsi purisuttamo
maṁsacakkhussa uppādo maggo dibbassa cakkhuno
yadā ca ñāṇaṁ udapādi paññācakkhuṁ anuttaraṁ
tassa cakkhūssa paṭilābhā sabbadukkhā pamuccatīti 1-
attheva suttantoti. āmantā. tena hi na vattabbaṁ dveva
cakkhūnīti.
dibbacakkhukathā.
---------
dibbasotakathā

[809] maṁsasotaṁ dhammūpatthaddhaṁ dibbasotaṁ hotīti. āmantā.
maṁsasotaṁ dibbasotaṁ dibbasotaṁ maṁsasotanti. na hevaṁ vattabbe .pe.

[810] maṁsasotaṁ dhammūpatthaddhaṁ dibbasotaṁ hotīti. āmantā.
yādisaṁ maṁsasotaṁ tādisaṁ dibbasotaṁ yādisaṁ dibbasotaṁ tādisaṁ
maṁsasotanti. na hevaṁ vattabbe .pe.

[811] maṁsasotaṁ dhammūpatthaddhaṁ dibbasotaṁ hotīti. āmantā.
taññeva maṁsasotaṁ taṁ dibbasotaṁ taṁ dibbasotaṁ taṁ maṁsasotanti.
na hevaṁ vattabbe .pe.

footnote: 1 khu. itivuttaka. 218.

page number: 278

[812] maṁsasotaṁ dhammūpatthaddhaṁ dibbasotaṁ hotīti. āmantā.
yādiso maṁsasotassa visayo (pts. kvu, 255) ānubhāvo gocaro tādiso dibbasotassa
visayo ānubhāvo gocaroti. na hevaṁ vattabbe .pe.

[813] maṁsasotaṁ dhammūpatthaddhaṁ dibbasotaṁ hotīti. āmantā.
upādinnaṁ hutvā anupādinnaṁ hotīti. na hevaṁ vattabbe .pe.

[814] upādinnaṁ hutvā anupādinnaṁ hotīti. āmantā.
kāmāvacaraṁ hutvā rūpāvacaraṁ hotīti. na hevaṁ vattabbe .pe.

[815] kāmāvacaraṁ hutvā rūpāvacaraṁ hotīti. āmantā.
rūpāvacaraṁ hutvā arūpāvacaraṁ hotīti. na hevaṁ vattabbe .pe.

[816] rūpāvacaraṁ hutvā arūpāvacaraṁ hotīti. āmantā.
pariyāpannaṁ hutvā apariyāpannaṁ hotīti. na hevaṁ vattabbe .pe.

[817] maṁsasotaṁ dhammūpatthaddhaṁ dibbasotaṁ hotīti. āmantā.
dibbasotaṁ dhammūpatthaddhaṁ maṁsasotaṁ hotīti. na hevaṁ vattabbe .pe.

[818] maṁsasotaṁ dhammūpatthaddhaṁ dibbasotaṁ hotīti. āmantā.
ekaññeva sotanti. na hevaṁ vattabbe .pe.

[819] ekaññeva sotanti. āmantā. nanu dve sotāni
vuttāni bhagavatā maṁsasotaṁ dibbasotanti. āmantā. hañci
dve sotāni vuttāni bhagavatā maṁsasotaṁ dibbasotaṁ no vata re
vattabbe ekaññeva sotanti.
dibbasotakathā.
-----------

page number: 279

yathākammūpagatañāṇakathā(pts. kvu, 256) 

[820] yathākammūpagatañāṇaṁ dibbacakkhunti. āmantā. yathākammūpagatañca
manasi karoti dibbena cakkhunā rūpaṁ passatīti.
na hevaṁ vattabbe .pe.

[821] yathākammūpagatañca manasi karoti dibbena cakkhunā rūpaṁ
passatīti. āmantā. dvinnaṁ phassānaṁ dvinnaṁ cittānaṁ samodhānaṁ
hotīti. na hevaṁ vattabbe .pe.

[822] yathākammūpagatañāṇaṁ dibbacakkhunti. āmantā. ime vata
bhonto sattāti ca manasi karoti kāyaduccaritena samannāgatāti ca manasi
karoti vacīduccaritena samannāgatāti ca manasi karoti manoduccaritena
samannāgatāti ca manasi karoti ariyānaṁ upavādakāti ca manasi
karoti micchādiṭṭhikāti ca manasi karoti micchādiṭṭhikammasamādānāti
ca manasi karoti te kāyassa bhedā parammaraṇā apāyaṁ
duggatiṁ vinipātaṁ nirayaṁ upapannāti ca manasi karoti ime vā pana
bhonto sattāti ca manasi karoti kāyasucaritena samannāgatāti
ca manasi karoti vacīsucaritena samannāgatāti ca manasi karoti
manosucaritena samannāgatāti ca manasi karoti ariyānaṁ anupavādakāti
ca manasi karoti sammādiṭṭhikāti ca manasi karoti sammādiṭṭhikammasamādānāti
ca manasi karoti te kāyassa bhedā parammaraṇā

page number: 280

sugatiṁ saggaṁ lokaṁ upapannāti ca manasi karoti dibbena cakkhunā
rūpaṁ passatīti. na hevaṁ vattabbe .pe.

[823] yathākammūpagatañāṇaṁ dibbacakkhunti. āmantā. ime
vata bhonto sattāti ca manasi karoti .pe. te kāyassa bhedā
parammaraṇā sugatiṁ saggaṁ lokaṁ upapannāti ca manasi karoti
dibbena cakkhunā rūpaṁ passatīti. āmantā. dvinnaṁ phassānaṁ
davinnaṁ cittānaṁ samodhānaṁ hotīti. na hevaṁ vattabbe .pe.

[824] yathākammūpagatañāṇaṁ dibbacakkhunti. āmantā. atthi
koci adibbacakkhuko dibbacakkhuṁ appaṭiladdho anadhigato asacchikato
yathākammūpagataṁ jānātīti. āmantā. hañci atthi koci adibbacakkhuko
dibbacakkhuṁ appaṭiladdho anadhigato asacchikato yathākammūpagataṁ jānāti
no vata re vattabbe yathākammūpagatañāṇaṁ dibbacakkhunti.

[825] yathākammūpagatañāṇaṁ dibbacakkhunti. āmantā. āyasmā
sārīputto yathākammūpagataṁ jānātīti. āmantā. hañci āyasmā
sārīputto yathākammūpagataṁ jānāti no vata re vattabbe yathākammūpagatañāṇaṁ
dibbacakkhunti.

[826] āyasmā sārīputto yathākammūpagataṁ jānātīti. āmantā.
atthāyasmato sārīputtassa dibbacakkhunti. na hevaṁ vattabbe .pe.

[827] atthāyasmato sārīputtassa dibbacakkhunti. āmantā.
nanu āyasmā sārīputto etadavoca

page number: 281

neva pubbe nivāsāya napi dibbassa cakkhuno
cetopariyāya iddhiyā sotadhātuvisuddhiyā
cutiyā upapattiyā paṇidhi me na vijjatīti
attheva suttantoti. āmantā. tena hi na vattabbaṁ yathākammūpagatañāṇaṁ
dibbacakkhunti.
yathākammūpagatañāṇakathā.
------
saṁvarakathā

[828] atthi devesu saṁvaroti. āmantā. atthi devesu
asaṁvaroti. na hevaṁ vattabbe .pe.

[829] natthi devesu asaṁvaroti. āmantā. natthi devesu
saṁvaroti. na hevaṁ vattabbe .pe.

[830] nanu asaṁvarā saṁvaro sīlaṁ atthi devesu saṁvaroti.
āmantā. atthi devesu asaṁvaro yamhā asaṁvarā saṁvaro sīlanti.
na hevaṁ vattabbe. ājānāhi niggahaṁ hañci asaṁvarā saṁvaro
sīlaṁ atthi devesu saṁvaro tena vata re vattabbe atthi devesu
asaṁvaro yamhā asaṁvarā saṁvaro sīlanti yaṁ tattha vadesi vattabbe
kho asaṁvarā saṁvaro sīlaṁ atthi devesu saṁvaro no ca vattabbe
atthi devesu asaṁvaro yamhā asaṁvarā saṁvaro sīlanti micchā

page number: 282

no ce pana vattabbe atthi devesu asaṁvaro yamhā asaṁvarā saṁvaro
sīlanti no vata re vattabbe asaṁvarā saṁvaro sīlaṁ atthi devesu
saṁvaroti yaṁ tattha vadesi vattabbe kho asaṁvarā saṁvaro sīlaṁ
atthi devesu saṁvaro no ca vattabbe atthi devesu asaṁvaro
yamhā (pts. kvu, 259) asaṁvarā saṁvaro sīlanti micchā.

[831] atthi manussesu saṁvaro atthi tattha asaṁvaroti.
āmantā. atthi devesu saṁvaro atthi tattha asaṁvaroti. na
hevaṁ vattabbe .pe.

[832] atthi devesu saṁvaro natthi tattha asaṁvaroti.
āmantā. atthi manussesu saṁvaro natthi tattha asaṁvaroti.
na hevaṁ vattabbe .pe.

[833] atthi devesu pāṇātipātā veramaṇīti. āmantā.
atthi devesu pāṇātipātoti. na hevaṁ vattabbe .pe. atthi
devesu surāmerayamajjapamādaṭṭhānā veramaṇīti. āmantā. atthi
devesu surāmerayamajjapamādaṭṭhānanti. na hevaṁ vattabbe .pe.

[834] natthi devesu pāṇātipātoti. āmantā. natthi devesu
pāṇātipātā veramaṇīti. na hevaṁ vattabbe .pe. natthi devesu
surāmerayamajjapamādaṭṭhānanti. āmantā. natthi devesu
surāmerayamajjapamādaṭṭhānā veramaṇīti. na hevaṁ vattabbe .pe.

[835] atthi manussesu pāṇātipātā veramaṇī atthi tattha

page number: 283

pāṇātipātoti. āmantā. atthi devesu pāṇātipātā veramaṇī
atthi tattha pāṇātipātoti. na hevaṁ vattabbe .pe. atthi
manussesu surāmerayamajjapamādaṭṭhānā veramaṇī atthi tattha
surāmerayamajjapamādaṭṭhānanti. āmantā. atthi devesu
surāmerayamajjapamādaṭṭhānā veramaṇī atthi tattha
surāmerayamajjapamādaṭṭhānanti. (pts. kvu, 260) na hevaṁ vattabbe .pe.

[836] atthi devesu pāṇātipātā veramaṇī natthi tattha
pāṇātipātoti. āmantā. atthi manussesu pāṇātipātā
veramaṇī natthi tattha pāṇātipātoti. na hevaṁ vattabbe .pe.
atthi devesu surāmerayamajjapamādaṭṭhānā veramaṇī natthi tattha
surāmerayamajjapamādaṭṭhānanti. āmantā. atthi manussesu
surāmerayamajjapamādaṭṭhānā veramaṇī natthi tattha
surāmerayamajjapamādaṭṭhānanti. na hevaṁ vattabbe .pe.

[837] natthi devesu saṁvaroti. āmantā. sabbe devā
pāṇātipātino adinnādāyino kāmesumicchācārino musāvādino
surāmerayamajjapamādaṭṭhāyinoti. na hevaṁ vattabbe .pe. tena
hi atthi devesu saṁvaroti.
saṁvarakathā.
--------

page number: 284

asaññakathā

[838] asaññasattesu saññā atthīti. āmantā. saññabhavo
saññagati saññasattāvāso saññasaṁsāro saññayoni saññattabhāvapaṭilābhoti.
na hevaṁ vattabbe .pe.

[839] nanu asaññabhavo asaññagati asaññasattāvāso asaññasaṁsāro
asaññayoni asaññattabhāvapaṭilābhoti. āmantā.
hañci asaññabhavo asaññagati asaññasattāvāso asaññasaṁsāro
asaññayoni asaññattabhāvapaṭilābho no vata re vattabbe asaññasattesu
saññā atthīti.

[840] asaññasattesu saññā atthīti. āmantā. pañcavokārabhavo
gati sattāvāso saṁsāro yoni attabhāvapaṭilābhoti. na
hevaṁ vattabbe .pe.

[841] nanu ekavokārabhavo gati sattāvāso saṁsāro yoni
attabhāvapaṭilābhoti. āmantā. hañci ekavokārabhavo gati
sattāvāso saṁsāro yoni attabhāvapaṭilābho no vata re vattabbe
asaññasattesu saññā atthīti.

[842] asaññasattesu saññā atthīti. āmantā. tāya
saññāya saññākaraṇīyaṁ karotīti. na hevaṁ vattabbe .pe.

[843] manussesu saññā atthi so ca saññabhavo saññagati

page number: 285

saññasattāvāso saññasaṁsāro saññayoni saññattabhāvapaṭilābhoti.
āmantā. asaññasattesu saññā atthi so ca saññabhavo
saññagati saññasattāvāso saññasaṁsāro saññayoni saññattabhāvapaṭilābhoti.
na hevaṁ vattabbe .pe.

[844] manussesu saññā atthi so ca pañcavokārabhavo gati
sattāvāso saṁsāro yoni attabhāvapaṭilābhoti. āmantā.
asaññasattesu saññā atthi so ca pañcavokārabhavo gati sattāvāso
saṁsāro yoni attabhāvapaṭilābhoti. na hevaṁ vattabbe .pe.

[845] manussesu saññā atthi tāya saññāya saññākaraṇīyaṁ
karotīti. āmantā. asaññasattesu saññā atthi
tāya saññāya saññākaraṇīyaṁ karotīti. na hevaṁ vattabbe .pe.

[846] asaññasattesu saññā atthi so ca asaññabhavo
asaññagati asaññasattāvāso (pts. kvu, 262) asaññasaṁsāro asaññayoni
asaññattabhāvapaṭilābhoti. āmantā. manussesu saññā atthi so
ca asaññabhavo .pe. asaññattabhāvapaṭilābhoti. na hevaṁ
vattabbe .pe.

[847] asaññasattesu saññā atthi so ca ekavokārabhavo
gati sattāvāso saṁsāro yoni attabhāvapaṭilābhoti. āmantā.
manussesu saññā atthi so ca ekavokārabhavo .pe.
attabhāvapaṭilābhoti. na hevaṁ vattabbe .pe.

page number: 286

[848] asaññasattesu saññā atthi na ca tāya saññāya
saññākaraṇīyaṁ karotīti. āmantā. manussesu saññā atthi na
ca tāya saññāya saññākaraṇīyaṁ karotīti. na hevaṁ vattabbe .pe.

[849] na vattabbaṁ asaññasattesu saññā atthīti. āmantā.
nanu vuttaṁ bhagavatā santi bhikkhave asaññasattā nāma devā
saññuppādā ca pana te devā tamhā kāyā cavantīti attheva
suttantoti. āmantā. tena hi asaññasattesu saññā atthīti.

[850] asaññasattesu saññā atthīti. kañci kāle atthi
kañci kāle natthīti. kañca kāle saññasattā kañci kāle
asaññasattā kañci kāle saññabhavo kañci kāle asaññabhavo
kañci kāle pañcavokārabhavo kañci kāle ekavokārabhavoti.
na hevaṁ vattabbe .pe.

[851] asaññasattesu saññā kañci kāle atthi kañci
kāle natthīti. āmantā. kaṁ kālaṁ atthi kaṁ kālaṁ natthīti.
cutikāle upapattikāle atthi ṭhitikāle natthīti. cutikāle ca
upapattikāle saññasattā ṭhitikāle asaññasattā cutikāle
upapattikāle saññabhavo ṭhitikāle asaññabhavo (pts. kvu, 263) cutikāle
upapattikāle pañcavokārabhavo ṭhitikāle ekavokārabhavoti. na
hevaṁ vattabbe .pe.
asaññakathā.
---------

page number: 287

nevasaññānāsaññāyatanakathā

[852] nevasaññānāsaññāyatane na vattabbaṁ saññā atthīti.
āmantā. asaññabhavo asaññagati asaññasattāvāso asaññasaṁsāro
asaññayoni asaññattabhāvapaṭilābhoti. na hevaṁ vattabbe .pe.

[853] nanu saññabhavo saññagati saññasattāvāso saññasaṁsāro
saññayoni saññattabhāvapaṭilābhoti. āmantā. hañci saññabhavo
saññagati .pe. saññattabhāvapaṭilābho no vata re vattabbe
nevasaññānāsaññāyatane. vattabbaṁ saññā atthi.

[854] nevasaññānāsaññāyatane na vattabbaṁ saññā atthīti.
āmantā. ekavokārabhavo gati .pe. attabhāvapaṭilābhoti.
na hevaṁ vattabbe .pe. nanu catuvokārabhavo gati .pe.
attabhāvapaṭilābhoti. āmantā. hañci catuvokārabhavo gati .pe.
attabhāvapaṭilābho no vata re vattabbe nevasaññānāsaññāyatane
na vattabbaṁ saññā atthīti.

[855] asaññasattesu na vattabbaṁ saññā atthi so ca
asaññabhavo asaññagati asaññasattāvāso asaññasaṁsāro asaññayoni
asaññattabhāvapaṭilābhoti. āmantā. nevasaññānāsaññāyatane
na vattabbaṁ saññā atthi so ca asaññabhavo asaññagati
asaññasattāvāso asaññasaṁsāro asaññayoni asaññattabhāvapaṭilābhoti.

page number: 288

na hevaṁ vattabbe .pe. asaññasattesu na vattabbaṁ
saññā (pts. kvu, 264) atthi so ca ekavokārabhavo gati .pe. attabhāvapaṭilābhoti.
āmantā. nevasaññānāsaññāyatane na vattabbaṁ
saññā atthi so ca ekavokārabhavo gati sattāvāso saṁsāro
yoni attabhāvapaṭilābhoti. na hevaṁ vattabbe .pe.

[856] nevasaññānāsaññāyatane na vattabbaṁ saññā atthi
so ca saññabhavo saññagati .pe. saññattabhāvapaṭilābhoti.
āmantā. asaññasattesu na vattabbaṁ saññā atthi so ca
saññabhavo saññagati .pe. saññattabhāvapaṭilābhoti. na hevaṁ
vattabbe .pe.

[857] nevasaññānāsaññāyatane na vattabbaṁ saññā atthi
so ca catuvokārabhavo gati .pe. attabhāvapaṭilābhoti. āmantā.
asaññasattesu na vattabbaṁ saññā atthi so ca catuvokārabhavo
.pe. attabhāvapaṭilābhoti. na hevaṁ vattabbe .pe.

[858] nevasaññānāsaññāyatane na vattabbaṁ saññā atthīti.
āmantā. nanu nevasaññānāsaññāyatanaṁ catuvokārabhavoti.
āmantā. hañci nevasaññānāsaññāyatanaṁ catuvokārabhavo no
vata re vattabbe nevasaññānāsaññāyatane na vattabbaṁ saññā
atthīti.

[859] nevasaññānāsaññāyatanaṁ catuvokārabhavo

page number: 289

nevasaññānāsaññāyatane na vattabbaṁ saññā atthīti. āmantā.
ākāsānañcāyatanaṁ catuvokārabhavo ākāsānañcāyatane na vattabbaṁ
saññā atthīti. na hevaṁ vattabbe .pe.

[860] nevasaññānāsaññāyatanaṁ catuvokārabhavo nevasaññā-
nāsaññāyatane na vattabbaṁ saññā atthīti. āmantā. viññāṇañcāyatanaṁ
.pe. ākiñcaññāyatanaṁ catuvokārabhavo ākiñcaññāyatane
na (pts. kvu, 265) vattabbaṁ saññā atthīti. na hevaṁ vattabbe .pe.

[861] ākāsānañcāyatanaṁ catuvokārabhavo atthi tattha
saññāti. āmantā. nevasaññānāsaññāyatanaṁ catuvokārabhavo
atthi tattha saññāti. na hevaṁ vattabbe .pe. viññāṇañcāyatanaṁ
.pe. ākiñcaññāyatanaṁ catuvokārabhavo atthi tattha saññāti.
āmantā. nevasaññānāsaññāyatanaṁ catuvokārabhavo atthi tattha
saññāti. na hevaṁ vattabbe .pe.

[862] nevasaññānāsaññāyatane na vattabbaṁ saññā atthīti
vā natthīti vāti. āmantā. nanu nevasaññānāsaññāyatanaṁ
catuvokārabhavoti. āmantā. hañci nevasaññānāsaññāyatanaṁ
catuvokārabhavo no vata re vattabbe nevasaññānāsaññāyatane na
vattabbaṁ saññā atthīti vā natthīti vāti.

[863] nevasaññānāsaññāyatanaṁ catuvokārabhavo nevasaññā-
nāsaññāyatane na vattabbaṁ saññā atthīti vā natthīti vāti.

page number: 290

āmantā. ākāsānañcāyatanaṁ .pe. viññāṇañcāyatanaṁ .pe.
ākiñcaññāyatanaṁ catuvokārabhavo ākiñcaññāyatane na vattabbaṁ
saññā atthīti vā natthīti vāti. na hevaṁ vattabbe .pe.

[864] ākāsānañcāyatanaṁ catuvokārabhavo atthi tattha
saññāti. āmantā. nevasaññānāsaññāyatanaṁ catuvokārabhavo
atthi tattha saññāti. na hevaṁ vattabbe .pe. viññāṇañcāyatanaṁ
.pe. ākiñcaññāyatanaṁ catuvokārabhavo atthi tattha saññāti.
āmantā. (pts. kvu, 266) nevasaññānāsaññāyatanaṁ catuvokārabhavo atthi tattha
saññāti. na hevaṁ vattabbe .pe.

[865] nevasaññānāsaññāyatane na vattabbaṁ saññā atthīti
vā natthīti vāti. āmantā. nanu nevasaññānāsaññāyatananti.
āmantā. hañci nevasaññānāsaññāyatanaṁ tena vata re
vattabbe nevasaññānāsaññāyatane na vattabbaṁ saññā atthīti
vā natthīti vāti.

[866] nevasaññānāsaññāyatananti katvā nevasaññānāsaññāyatane
na vattabbaṁ saññā atthīti vā natthīti vāti. āmantā.
udakkhamasukhā vedanāti katvā adukkhamasukhāya vedanāya 1- na vattabbaṁ
vedanāti vā avedanāti vāti. na hevaṁ vattabbe .pe.
nevasaññānāsaññāyatanakathā.
tatiyo vaggo.

footnote: 1. ma. adūkkhamasukhā vedanā

page number: 291

tassa uddānaṁ
balaṁ sādhāraṇaṁ ariyaṁ sarāgaṁ cittaṁ vimuccati
vimuttaṁ vimuccamānaṁ atthi cittaṁ vimuccamānaṁ
aṭṭhamakassa puggalassa diṭṭhipariyuṭṭhānaṁ pahīnaṁ
aṭṭhamakassa puggalassa natthi pañcindriyāni cakkhuṁ
sotaṁ dhammūpatthaddhaṁ yathākammūpagatañāṇaṁ devesu
saṁvaro asaññasattesu saññā evameva 1- bhavagganti.
-------------
gihissa (pts. kvu, 267) arahātikathā

[867] gihissa arahāti. āmantā. atthi arahato
gihisaññojananti. na hevaṁ vattabbe .pe. natthi arahato
gihisaññojananti. āmantā. hañci natthi arahato gihisaññojanaṁ
no vata re vattabbe gihissa arahāti.

[868] gihissa arahāti. āmantā. nanu arahato gihisaññojanaṁ
pahīnaṁ ucchinnamūlaṁ tālāvatthukataṁ anabhāvaṁkataṁ āyatiṁanuppādadhammanti.
āmantā. hañci arahato gihisaññojanaṁ pahīnaṁ
ucchinnamūlaṁ tālāvatthukataṁ anabhāvaṁkataṁ āyatiṁanuppādadhammaṁ no
vata re vattabbe gihissa arahāti.

[869] gihissa arahāti. āmantā. atthi koci gihī

footnote: 1. ma. eva metaṁ

page number: 292

gihisaññojanaṁ appahāya diṭṭheva dhamme dukkhassantakaroti.
natthi. hañci natthi koci gihī gihisaññojanaṁ appahāya diṭṭheva
dhamme dukkhassantakaro no vata re vattabbe gihissa arahāti.

[870] gihissa arahāti. āmantā. nanu vacchagotto
paribbājako bhagavantaṁ etadavoca atthi nu kho bho gotama koci
gihī gihisaññojanaṁ appahāya kāyassa bhedā dukkhassantakaroti
natthi kho vaccha koci (pts. kvu, 268) gihī gihisaññojanaṁ appahāya kāyassa bhedā
dukkhassantakaroti 1- attheva suttantoti. āmantā. tena
hi na vattabbaṁ gihissa arahāti.

[871] gihissa arahāti. āmantā. arahā methunaṁ dhammaṁ
paṭiseveyya methunaṁ dhammaṁ uppādeyya puttasambādhasayanaṁ ajjhāvaseyya
kāsikacandanaṁ paccanubhaveyya mālāgandhavilepanaṁ dhāreyya
jātarūparajataṁ sādiyeyya ajeḷakaṁ paṭiggaṇheyya kukkuṭasūkaraṁ paṭiggaṇheyya
hatthigavāssavaḷavaṁ paṭiggaṇheyya tittiravaṭṭakamorakapiñjalaṁ
paṭiggaṇheyya pītavaṇṭavālamolikaṁ 2- dhāreyya odātāni
vatthāni dīghadasāni dhāreyya yāvajīvaṁ agāriyabhūto assāti.
na hevaṁ vattabbe .pe.

[872] na vattabbaṁ gihissa arahāti. āmantā. nanu yaso
kulaputto uttiyo gahapati setu māṇavo gihissa byañjanena

footnote: 1 ma. ma. 242. 2. ma. cittavaṇḍavālamolī

page number: 293

arahattaṁ pattāti. āmantā. hañci yaso kulaputto uttiyo
gahapati setu māṇavo gihissa byañjanena arahattaṁ pattā tena
vata re vattabbe gihissa arahāti.
gihissa arahātikathā.
--------
upapattikathā

[873] saha upapattiyā arahāti. āmantā. saha upapattiyā
sotāpanno hotīti. na hevaṁ (pts. kvu, 269) vattabbe .pe.

[874] saha upapattiyā arahāti. āmantā. saha upapattiyā
sakadāgāmī hotīti. na hevaṁ vattabbe .pe.

[875] saha upapattiyā arahāti. āmantā. saha upapattiyā
anāgāmī hotīti. na hevaṁ vattabbe .pe.

[876] saha upapattiyā sotāpanno na hotīti. āmantā.
hañci saha upapattiyā sotāpanno na hoti no vata re
vattabbe saha upapattiyā arahāti.

[877] saha upapattiyā sakadāgāmī na hotīti. āmantā.
hañci saha upapattiyā sakadāgāmī na hoti no vata re
vattabbe saha upapattiyā arahāti.

[878] saha upapattiyā anāgāmī na hotīti. āmantā.

page number: 294

hañci saha upapattiyā anāgāmī na hoti no vata re vattabbe
saha upapattiyā arahāti.

[879] saha upapattiyā arahāti. āmantā. sārīputto
thero saha upapattiyā arahāti. na hevaṁ vattabbe .pe.
mahāmoggallāno thero .pe. mahākassapo thero .pe. mahākaccāyano
thero .pe. mahākoṭṭhiko thero .pe. mahāpaṇṭhako
thero saha upapattiyā arahāti. na hevaṁ vattabbe .pe.

[880] sārīputto thero na saha upapattiyā arahāti.
āmantā. hañci sārīputto thero na saha upapattiyā arahā
no vata re vattabbe saha upapattiyā arahāti.

[881] mahāmoggallāno thero .pe. mahākassapo thero
mahākaccāyano thero mahākoṭṭhiko thero .pe.

[882] (pts. kvu, 270) mahāpaṇṭhako thero na saha upapattiyā arahāti.
āmantā. hañci mahāpaṇṭhako thero na saha upapattiyā
arahā no vata re vattabbe saha upapattiyā arahāti.

[883] saha upapattiyā arahāti. āmantā. upapattesiyena
cittena arahattaṁ sacchikaroti lokiyena sāsavena .pe. saṅkilesikenāti.
na hevaṁ vattabbe .pe.

[884] saha upapattiyā arahāti. āmantā. upapattesiyaṁ
cittaṁ niyyānikaṁ khayagāmi bodhagāmi apacayagāmi anāsavaṁ .pe.

page number: 295

asaṅkilesikanti. na hevaṁ vattabbe .pe.

[885] nanu upapattesiyaṁ cittaṁ aniyyānikaṁ na khayagāmi na
bodhagāmi na apacayagāmi sāsavaṁ .pe. saṅkilesikanti. āmantā.
hañci upapattesiyaṁ cittaṁ aniyyānikaṁ na khayagāmi na bodhagāmi na
apacayagāmi sāsavaṁ .pe. saṅkilesikaṁ no vata re vattabbe
saha upapattiyā arahāti.

[886] saha upapattiyā arahāti. āmantā. upapattesiyena
cittena rāgaṁ pajahati dosaṁ pajahati mohaṁ pajahati .pe. anottappaṁ
pajahatīti. na hevaṁ vattabbe .pe.

[887] saha upapattiyā arahāti. āmantā. upapattesiyaṁ
cittaṁ maggo .pe. satipaṭṭhānaṁ sammappadhānaṁ iddhipādo indriyaṁ
balaṁ .pe. bojjhaṅgoti. na hevaṁ vattabbe .pe.

[888] saha upapattiyā arahāti. āmantā. upapattesiyena
cittena dukkhaṁ parijānāti samudayaṁ pajahati nirodhaṁ sacchikaroti maggaṁ
bhāvetīti. na hevaṁ vattabbe .pe.(pts. kvu, 271) 

[889] saha upapattiyā arahāti. āmantā. cuticittaṁ
maggacittaṁ upapattesiyaṁ cittaṁ phalacittanti. na hevaṁ vattabbe .pe.
upapattikathā.
----------

page number: 296

anāsavakathā

[890] arahato sabbe dhammā anāsavāti. āmantā.
maggo phalaṁ nibbānaṁ sotāpattimaggo sotāpattiphalaṁ sakadāgāmimaggo
sakadāgāmiphalaṁ anāgāmimaggo anāgāmiphalaṁ arahattamaggo arahattaphalaṁ
satipaṭṭhānaṁ sammappadhānaṁ iddhipādo indriyaṁ balaṁ bojjhaṅgoti.
na hevaṁ vattabbe .pe.

[891] arahato sabbe dhammā anāsavāti. āmantā.
arahato cakkhuṁ anāsavanti. na hevaṁ vattabbe .pe. arahato
cakkhuṁ anāsavanti. āmantā. maggo phalaṁ nibbānaṁ sotāpattimaggo
sotāpattiphalaṁ .pe. bojjhaṅgoti. na hevaṁ vattabbe .pe.
arahato sotaṁ .pe. arahato ghānaṁ .pe. arahato jivhā .pe.
arahato kāyo anāsavoti. na hevaṁ vattabbe .pe.

[892] arahato kāyo anāsavoti. āmantā. maggo
phalaṁ nibbānaṁ sotāpattimaggo sotāpattiphalaṁ .pe. bojjhaṅgoti.
na hevaṁ vattabbe .pe.

[893] arahato kāyo anāsavoti. āmantā. arahato
kāyo paggahaniggahūpago (pts. kvu, 272) chedanabhedanūpago kākehi gijjhehi kulalehi
sādhāraṇoti. āmantā. anāsavo dhammo paggahaniggahūpago
chedanabhedanūpago kākehi gijjhehi kulalehi sādhāraṇoti. na hevaṁ

page number: 297

vattabbe .pe.

[894] arahato kāye visaṁ kāmeyya satthaṁ kameyya aggiṁ
kameyyāti. āmantā. anāsave dhamme visaṁ kameyya satthaṁ
kameyya aggiṁ kameyyāti. na hevaṁ vattabbe .pe.

[895] labbhā arahato kāyo addubandhanena bandhituṁ rajjubandhanena
bandhituṁ saṅkhalikabandhanena bandhituṁ gāmabandhanena bandhituṁ
nigamabandhanena bandhituṁ nagarabandhanena bandhituṁ janapadabandhanena
bandhituṁ kaṇṭhapañcamehi bandhanehi bandhitunti. āmantā.
labbhā anāsavo dhammo addubandhanena bandhituṁ rajjubandhanena bandhituṁ
saṅkhalikabandhanena bandhituṁ gāmabandhanena nigamabandhanena nagarabandhanena
janapadabandhanena kaṇṭhapañcamehi bandhanehi bandhitunti. na hevaṁ
vattabbe .pe.

[896] yadi arahā puthujjanassa cīvaraṁ deti anāsavaṁ hutvā
sāsavaṁ hotīti. na hevaṁ vattabbe .pe. anāsavaṁ hutvā sāsavaṁ
hotīti. āmantā. taññeva anāsavaṁ taṁ sāsavanti. na hevaṁ
vattabbe .pe. taññeva anāsavaṁ taṁ sāsavanti. āmantā.
maggo anāsavo hutvā sāsavo hotīti. na hevaṁ vattabbe
.pe. phalaṁ satipaṭṭhānaṁ sammappadhānaṁ iddhipādo (pts. kvu, 273) indriyaṁ balaṁ
bojjhaṅgo anāsavo hutvā sāsavo hotīti. na hevaṁ vattabbe .pe.

[897] yadi arahā puthujjanassa piṇḍapātaṁ deti senāsanaṁ

page number: 298

deti gilānapaccayabhesajjaparikkhāraṁ deti anāsavo hutvā sāsavo
hotīti. na hevaṁ vattabbe .pe. anāsavo hutvā sāsavo
hotīti. āmantā. taññeva anāsavaṁ taṁ sāsavanti. na hevaṁ
vattabbe .pe. taññeva anāsavaṁ taṁ sāsavanti. āmantā.
maggo anāsavo hutvā sāsavo hotīti. na hevaṁ vattabbe
.pe. phalaṁ satipaṭṭhānaṁ sammappadhānaṁ iddhipādo indriyaṁ balaṁ
bojjhaṅgo anāsavo hutvā sāsavo hotīti. na hevaṁ vattabbe .pe.

[898] yadi puthujjano arahato cīvaraṁ deti sāsavaṁ hutvā
anāsavaṁ hotīti. na hevaṁ vattabbe .pe.

[899] sāsavaṁ hutvā anāsavaṁ hotīti. āmantā. taññeva
sāsavaṁ taṁ anāsavanti. na hevaṁ vattabbe .pe. taññeva
sāsavaṁ taṁ anāsavanti. āmantā. rāgo sāsavo hutvā anāsavo
hotīti. na hevaṁ vattabbe .pe. doso moho .pe. anottappaṁ
sāsavaṁ hutvā anāsavaṁ hotīti. na hevaṁ vattabbe .pe.

[900] yadi puthujjano arahato piṇḍapātaṁ deti senāsanaṁ
deti gilānapaccayabhesajjaparikkhāraṁ deti sāsavo hutvā anāsavo
hotīti. na hevaṁ vattabbe .pe.

[901] sāsavo hutvā anāsavo hotīti. āmantā. taññeva
sāsavaṁ taṁ anāsavanti. na hevaṁ vattabbe .pe. taññeva sāsavaṁ
taṁ anāsavanti. āmantā. rāgo sāsavo hutvā anāsavo

page number: 299

hotīti. na hevaṁ vattabbe .pe. doso .pe. moho .pe.
anottappaṁ sāsavaṁ hutvā anāsavaṁ hotīti. na hevaṁ vattabbe .pe.

[902] na vattabbaṁ arahato sabbe dhammā anāsavāti.
āmantā. nanu arahā anāsavoti. āmantā. hañci arahā
anāsavo tena vata re vattabbe arahato sabbe dhammā anāsavāti.
anāsavakathā.
----------
samannāgatakathā

[903] arahā catūhi phalehi samannāgatoti. āmantā.
arahā catūhi phassehi catūhi vedanāhi catūhi saññāhi catūhi cetanāhi
catūhi cittehi catūhi saddhāhi catūhi viriyehi catūhi satīhi catūhi
samādhīhi catūhi paññāhi samannāgatoti. na hevaṁ vattabbe .pe.

[904] anāgāmī tīhi phalehi samannāgatoti. āmantā.
anāgāmī tīhi phassehi .pe. tīhi paññāhi samannāgatoti. na
hevaṁ vattabbe .pe.

[905] sakadāgāmī dvīhi phalehi samannāgatoti. āmantā.
sakadāgāmī dvīhi phassehi .pe. dvīhi paññāhi samannāgatoti.
na (pts. kvu, 275) hevaṁ vattabbe .pe.

[906] arahā sotāpattiphalena samannāgatoti. āmantā.

page number: 300

arahā sotāpanno sattakkhattuṁparamo kolaṁkolo ekavījīti. na
hevaṁ vattabbe .pe. arahā sakadāgāmiphalena samannāgatoti.
āmantā. arahā sakadāgāmīti. na hevaṁ vattabbe .pe.
arahā anāgāmiphalena samannāgatoti. āmantā. arahā anāgāmī
antarāparinibbāyī upahaccaparinibbāyī asaṅkhāraparinibbāyī sasaṅkhāraparinibbāyī
uddhaṁsoto akaniṭṭhagāmīti. na hevaṁ vattabbe .pe.

[907] anāgāmī sotāpattiphalena samannāgatoti. āmantā.
anāgāmī sotāpanno sattakkhattuṁparamo kolaṁkolo ekavījīti.
na hevaṁ vattabbe .pe. anāgāmī sakadāgāmiphalena samannāgatoti.
āmantā. anāgāmī sakadāgāmīti. na hevaṁ vattabbe .pe.

[908] sakadāgāmī sotāpattiphalena samannāgatoti. āmantā.
sakadāgāmī sotāpanno sattakkhattuṁparamo kolaṁkolo ekavījīti.
na hevaṁ vattabbe .pe.

[909] sotāpattiphalena samannāgato sotāpannoti vattabboti.
āmantā. arahā sotāpattiphalena samannāgatoti. āmantā.
sveva arahā so sotāpannoti. na hevaṁ vattabbe .pe.

[910] sakadāgāmiphalena samannāgato sakadāgāmīti vattabboti.
āmantā. arahā sakadāgāmiphalena samannāgatoti.
āmantā. sveva arahā so sakadāgāmīti. na hevaṁ vattabbe .pe.

[911] anāgāmiphalena samannāgato anāgāmīti vattabboti.

page number: 301

āmantā. arahā anāgāmiphalena samannāgatoti. āmantā.
sveva arahā so anāgāmīti. na hevaṁ vattabbe .pe.

[912] sotāpattiphalena samannāgato sotāpannoti vattabboti.
āmantā. anāgāmī sotāpattiphalena samannāgatoti. āmantā.
sveva anāgāmī so sotāpannoti. na hevaṁ vattabbe .pe.

[913] sakadāgāmiphalena samannāgato sakadāgāmīti vattabboti.
āmantā. anāgāmī sakadāgāmiphalena samannāgatoti. āmantā.
sveva anāgāmī so sakadāgāmīti. na hevaṁ vattabbe .pe.

[914] sotāpattiphalena samannāgato sotāpannoti vattabboti.
āmantā. sakadāgāmī sotāpattiphalena samannāgatoti. āmantā.
sveva sakadāgāmī so sotāpannoti. na hevaṁ vattabbe .pe.

[915] arahā sotāpattiphalena samannāgatoti. āmantā.
nanu arahā sotāpattiphalaṁ vītivattoti. āmantā. hañci arahā
sotāpattiphalaṁ vītivatto no vata re vattabbe arahā sotāpattiphalena
samannāgatoti.

[916] (pts. kvu, 277) arahā sotāpattiphalaṁ vītivatto tena samannāgatoti.
āmantā. arahā sotāpattimaggaṁ vītivatto sakkāyadiṭṭhiṁ vicikicchaṁ
sīlabbataparāmāsaṁ apāyagamaniyaṁ rāgaṁ apāyagamaniyaṁ dosaṁ apāyagamaniyaṁ
mohaṁ vītivatto tena samannāgatoti. na hevaṁ vattabbe .pe.

[917] arahā sakadāgāmiphalena samannāgatoti. āmantā.

page number: 302

nanu arahā sakadāgāmiphalaṁ vītivattoti. āmantā. hañci arahā
sakadāgāmiphalaṁ vītivatto no vata re vattabbe arahā sakadāgāmiphalena
samannāgatoti.

[918] arahā sakadāgāmiphalaṁ vītivatto tena samannāgatoti.
āmantā. arahā sakadāgāmimaggaṁ vītivatto oḷārikaṁ kāmarāgaṁ
oḷārikaṁ byāpādaṁ vītivatto tena samannāgatoti. na hevaṁ
vattabbe .pe.

[919] arahā anāgāmiphalena samannāgatoti. āmantā.
nanu arahā anāgāmiphalaṁ vītivattoti. āmantā. hañci arahā
anāgāmiphalaṁ vītivatto no vata re vattabbe arahā anāgāmiphalena
samannāgatoti.

[920] arahā anāgāmiphalaṁ vītivatto tena samannāgatoti.
āmantā. arahā anāgāmimaggaṁ vītivatto aṇusahagataṁ kāmarāgaṁ
aṇusahagataṁ byāpādaṁ vītivatto tena samannāgatoti. na
hevaṁ vattabbe .pe.

[921] anāgāmī sotāpattiphalena samannāgatoti. āmantā.
nanu anāgāmī sotāpattiphalaṁ vītivattoti. āmantā. hañci
anāgāmī sotāpattiphalaṁ vītivatto no vata re vattabbe anāgāmī
sotāpattiphalena samannāgatoti.

[922] anāgāmī sotāpattiphalaṁ vītivatto tena samannāgatoti.

page number: 303

āmantā. anāgāmī sotāpattimaggaṁ vītivatto sakkāyadiṭṭhiṁ
.pe. apāyagamaniyaṁ mohaṁ vītivatto tena samannāgatoti. na
hevaṁ vattabbe .pe.

[923] anāgāmī sakadāgāmiphalena samannāgatoti. āmantā.
nanu anāgāmī sakadāgāmiphalaṁ vītivattoti. āmantā. hañci
anāgāmī sakadāgāmiphalaṁ vītivatto no vata re vattabbe anāgāmī
sakadāgāmiphalena samannāgatoti.

[924] anāgāmī sakadāgāmiphalaṁ vītivatto tena samannāgatoti.
āmantā. anāgāmī sakadāgāmimaggaṁ vītivatto oḷārikaṁ kāmarāgaṁ
oḷārikaṁ byāpādaṁ vītivatto tena samannāgatoti. na hevaṁ
vattabbe .pe.

[925] sakadāgāmī sotāpattiphalena samannāgatoti. āmantā.
nanu sakadāgāmī sotāpattiphalaṁ vītivattoti. āmantā. hañci
sakadāgāmī sotāpattiphalaṁ vītivatto no vata re vattabbe sakadāgāmī
sotāpattiphalena samannāgatoti.

[926] sakadāgāmī sotāpattiphalaṁ vītivatto tena samannāgatoti.
āmantā. sakadāgāmī sotāpattimaggaṁ vītivatto sakkāyadiṭṭhiṁ
.pe. apāyagamaniyaṁ mohaṁ vītivatto tena samannāgatoti.
na hevaṁ vattabbe .pe.

[927] na vattabbaṁ arahā catūhi phalehi samannāgatoti.

page number: 304

āmantā. (pts. kvu, 279) nanu arahatā cattāri phalāni paṭiladdhāni tehi ca
aparihīnoti. āmantā. hañci arahatā cattāri phalāni paṭiladdhāni
tehi ca aparihīno tena vata re vattabbe arahā catūhi phalehi
samannāgatoti.

[928] na vattabbaṁ anāgāmī tīhi phalehi samannāgatoti.
āmantā. nanu anāgāminā tīṇi phalāni paṭiladdhāni tehi ca
aparihīnoti. āmantā. hañci anāgāminā tīṇi phalāni paṭiladdhāni
tehi ca aparihīno tena vata re vattabbe anāgāmī tīhi phalehi
samannāgatoti.

[929] na vattabbaṁ sakadāgāmī dvīhi phalehi samannāgatoti.
āmantā. nanu sakadāgāminā dve phalāni paṭiladdhāni tehi
ca aparihīnoti. āmantā. hañci sakadāgāminā dve phalāni
paṭiladdhāni tehi ca aparihīno tena vata re vattabbe sakadāgāmī
dvīhi phalehi samannāgatoti.

[930] arahatā cattāri phalāni paṭiladdhāni tehi ca aparihīnoti.
arahā catūhi phalehi samannāgatoti. āmantā. arahatā cattāro
maggā paṭiladdhā tehi ca aparihīnoti. arahā catūhi maggehi
samannāgatoti. na hevaṁ vattabbe .pe.

[931] anāgāminā tīṇi phalāni paṭiladdhāni tehi ca
aparihīnoti. anāgāmī tīhi phalehi samannāgatoti. āmantā.

page number: 305

anāgāminā tayo maggā paṭiladdhā tehi ca aparihīnoti. anāgāmī
tīhi maggehi samannāgatoti. na hevaṁ vattabbe .pe.

[932] sakadāgāminā dve phalāni paṭiladdhāni tehi ca
aparihīnoti. sakadāgāmī dvīhi phalehi samannāgatoti. āmantā.
sakadāgāminā dve maggā paṭiladdhā tehi ca aparihīnoti.
sakadāgāmī dvīhi maggehi samannāgatoti. na hevaṁ vattabbe .pe.
samannāgatakathā.
----------
upekkhāsamannāgatakathā

[933] arahā chahi upekkhāhi samannāgatoti. āmantā.
arahā chahi phassehi chahi vedanāhi chahi saññāhi .pe. chahi
paññāhi samannāgatoti. na hevaṁ vattabbe .pe.

[934] arahā chahi upekkhāhi samannāgatoti. āmantā.
arahā cakkhunā rūpaṁ passanto sotena saddaṁ suṇāti ghānena
gandhaṁ ghāyati jivhāya rasaṁ sāyati kāyena phoṭṭhabbaṁ phusati
manasā dhammaṁ vijānāti .pe. manasā dhammaṁ vijānanto cakkhunā
rūpaṁ passati sotena saddaṁ suṇāti ghānena gandhaṁ ghāyati jivhāya
rasaṁ sāyati kāyena phoṭṭhabbaṁ phusatīti. na hevaṁ vattabbe .pe.

[935] arahā chahi upekkhāhi samannāgatoti. āmantā.

page number: 306

satataṁ samitaṁ abbokiṇṇaṁ chahi upekkhāhi samannāgato samāhito 1-
cha upekkhāyo paccupaṭṭhitāti. na hevaṁ vattabbe .pe.

[936] na vattabbaṁ arahā chahi upekkhāhi samannāgatoti.
āmantā. nanu arahā chaḷupekkhoti 2-. āmantā. hañci arahā
chaḷupekkho 3- tena vata re vattabbe arahā chahi upekkhāhi
samannāgatoti.
upekkhāsamannāgatakathā.
----------
bodhiyā (pts. kvu, 281) buddhotikathā

[937] bodhiyā buddhoti. āmantā. bodhiyā niruddhāya vigatāya
paṭippassaddhāya abuddho hotīti. na hevaṁ vattabbe .pe.

[938] bodhiyā buddhoti. āmantā. atītāya bodhiyā
buddhoti. na hevaṁ vattabbe .pe.

[939] atītāya bodhiyā buddhoti. āmantā. tāya bodhiyā
bodhikaraṇīyaṁ karotīti. na hevaṁ vattabbe .pe.

[940] tāya bodhiyā bodhikaraṇīyaṁ karotīti. āmantā.
tāya bodhiyā dukkhaṁ parijānāti samudayaṁ pajahati nirodhaṁ sacchikaroti
maggaṁ bhāvetīti. na hevaṁ vattabbe .pe.

[941] bodhiyā buddhoti. āmantā. anāgatāya bodhiyā

footnote: 1. ma. samohito. 2-3. ma. chaḷaṅgupekkhā.

page number: 307

buddhoti. na hevaṁ vattabbe .pe.

[942] anāgatāya bodhiyā buddhoti. āmantā. tāya
bodhiyā bodhikaraṇīyaṁ karotīti. na hevaṁ vattabbe .pe.

[943] tāya bodhiyā bodhikaraṇīyaṁ karotīti. āmantā.
tāya bodhiyā dukkhaṁ parijānāti .pe. maggaṁ bhāvetīti. na hevaṁ
vattabbe .pe.

[944] paccuppannāya bodhiyā buddho tāya bodhiyā bodhikaraṇīyaṁ
karotīti. āmantā. (pts. kvu, 282) atītāya bodhiyā buddho tāya bodhiyā
bodhikaraṇīyaṁ karotīti. na hevaṁ vattabbe .pe.

[945] paccuppannāya bodhiyā buddho tāya bodhiyā dukkhaṁ
parijānāti samudayaṁ pajahati nirodhaṁ sacchikaroti maggaṁ bhāvetīti.
āmantā. atītāya bodhiyā buddho tāya bodhiyā dukkhaṁ
parijānāti .pe. maggaṁ bhāvetīti. na hevaṁ vattabbe .pe.

[946] paccuppannāya bodhiyā buddho tāya bodhiyā bodhikaraṇīyaṁ
karotīti. āmantā. anāgatāya bodhiyā buddho tāya bodhiyā
bodhikaraṇīyaṁ karotīti. na hevaṁ vattabbe .pe.

[947] paccuppannāya bodhiyā buddho tāya bodhiyā dukkhaṁ
parijānāti .pe. maggaṁ bhāvetīti. āmantā. anāgatāya bodhiyā
buddho tāya bodhiyā dukkhaṁ parijānāti .pe. maggaṁ bhāvetīti.
na hevaṁ vattabbe .pe.

page number: 308

[948] atītāya bodhiyā buddho na ca tāya bodhiyā bodhikaraṇīyaṁ
karotīti. āmantā. paccuppannāya bodhiyā buddho na ca
tāya bodhiyā bodhikaraṇīyaṁ karotīti. na hevaṁ vattabbe .pe.

[949] atītāya bodhiyā buddho na ca tāya bodhiyā dukkhaṁ
parijānāti .pe. maggaṁ bhāvetīti. āmantā. paccuppannāya
bodhiyā buddho na ca tāya bodhiyā dukkhaṁ parijānāti .pe.
maggaṁ bhāvetīti. na hevaṁ vattabbe .pe.

[950] anāgatāya bodhiyā buddho na ca tāya bodhiyā
bodhikaraṇīyaṁ karotīti. āmantā. paccuppannāya bodhiyā buddho(pts. kvu, 283) 
na ca tāya bodhiyā bodhikaraṇīyaṁ karotīti. na hevaṁ vattabbe .pe.

[951] anāgatāya bodhiyā buddho na ca tāya bodhiyā dukkhaṁ
parijānāti .pe. maggaṁ bhāvetīti. āmantā. paccuppannāya
bodhiyā buddho na ca tāya bodhiyā dukkhaṁ parijānāti .pe.
maggaṁ bhāvetīti. na hevaṁ vattabbe .pe.

[952] atītāya bodhiyā buddho anāgatāya bodhiyā buddho
paccuppannāya bodhiyā buddhoti. āmantā. tīhi bodhīhi
buddhoti. na hevaṁ vattabbe .pe.

[953] tīhi bodhīhi buddhoti. āmantā. satataṁ samitaṁ
abbokiṇṇaṁ tīhi bodhīhi samannāgato samāhito 1- tisso bodhiyo
paccupaṭṭhitāti. na hevaṁ vattabbe .pe.

footnote: 1. ma. samohito.

page number: 309

[954] na vattabbaṁ bodhiyā buddhoti. āmantā. nanu
bodhipaṭilābhā buddhoti. āmantā. hañci bodhipaṭilābhā buddho
tena vata re vattabbe bodhiyā buddhoti.

[955] bodhipaṭilābhā buddhoti. bodhiyā buddhoti. āmantā.
bodhipaṭilābhā bodhīti. na hevaṁ vattabbe .pe.
bodhiyā buddhotikathā.
-------
lakkhaṇakathā

[956] lakkhaṇasamannāgato bodhisattoti. āmantā. padesalakkhaṇehi
samannāgato padesabodhisattoti. na (pts. kvu, 284) hevaṁ vattabbe .pe.

[957] lakkhaṇasamannāgato bodhisattoti. āmantā. tibhāgalakkhaṇehi
samannāgato tibhāgabodhisattoti. na hevaṁ vattabbe .pe.

[958] lakkhaṇasamannāgato bodhisattoti. āmantā. upaḍḍhalakkhaṇehi
samannāgato upaḍḍhabodhisattoti. na hevaṁ vattabbe .pe.

[959] lakkhaṇasamannāgato bodhisattoti. āmantā. cakkavattisatto
lakkhaṇasamannāgato cakkavattisatto bodhisattoti. na
hevaṁ vattabbe .pe.

[960] cakkavattisatto lakkhaṇasamannāgato cakkavattisatto
bodhisattoti. āmantā. yādiso bodhisattassa pubbayogo pubbacariyā

page number: 310

dhammakkhānaṁ dhammadesanā tādiso cakkavattisattassa pubbayogo
pubbacariyā dhammakkhānaṁ dhammadesanāti. na hevaṁ vattabbe .pe.

[961] yathā bodhisattassa jāyamānassa devā paṭhamaṁ paṭiggaṇhanti
pacchā manussā evameva cakkavattisattassa jāyamānassa devā
paṭhamaṁ paṭiggaṇhanti pacchā manussāti. na hevaṁ vattabbe .pe.

[962] yathā bodhisattassa jāyamānassa cattāro 

[1]- devaputtā
paṭiggahetvā mātu purato ṭhapenti attamanā devi hohi mahesakkho
tava putto uppannoti evameva cakkavattisattassa jāyamānassa
cattāro 

[2]- devaputtā paṭiggahetvā mātu purato ṭhapenti attamanā
devi hohi mahesakkho tava putto uppannoti. na hevaṁ
vattabbe .pe.

[963] yathā bodhisattassa jāyamānassa dve udakassa dhārā
antalikkhā pātubhavanti ekā sītassa ekā (pts. kvu, 285) uṇhassa yena bodhisattassa
udakakiccaṁ karonti mātu ca evameva cakkavattisattassa
jāyamānassa dve udakassa dhārā antalikkhā pātubhavanti ekā
sītassa ekā uṇhassa yena cakkavattisattassa udakakiccaṁ karonti
mātu cāti. na hevaṁ vattabbe .pe.

[964] yathā sampatijāto bodhisatto samehi pādehi patiṭṭhahitvā
uttarena abhimukho satta padavītihāre gacchati setamhi chatte
anudhāriyamāne sabbā ca disā viloketi āsabhiñca vācaṁ bhāsati

footnote: 

[1]-

[2] ma. etathantare nantipāṭho atthi.

page number: 311

aggohamasmi lokassa jeṭṭhohamasmi lokassa seṭṭhohamasmi
lokassa ayamantimā jāti natthidāni punabbhavoti evameva
sampatijāto cakkavattisatto samehi pādehi patiṭṭhahitvā uttarena
abhimukho satta padavītihāre gacchati setamhi chatte anudhāriyamāne
sabbā ca disā viloketi āsabhiñca vācaṁ bhāsati aggohamasmi
lokassa jeṭṭhohamasmi lokassa seṭṭhohamasmi lokassa ayamantimā
jāti natthidāni punabbhavoti. na hevaṁ vattabbe .pe.

[965] yathā bodhisattassa jāyamānassa mahato ālokassa mahato
obhāsassa mahato bhūmicālassa pātubhāvo hoti evameva cakkavattisattassa
jāyamānassa mahato ālokassa mahato obhāsassa mahato
bhūmicālassa pātubhāvo hotīti. na hevaṁ vattabbe .pe.

[966] yathā bodhisattassa pakatikāyo samantā byāmaṁ obhāsati
evameva cakkavattisattassa pakatikāyo samantā byāmaṁ obhāsatīti.
na hevaṁ vattabbe .pe.

[967] yathā bodhisatto mahāsupinaṁ passi 1- evameva cakkavattisatto
mahāsupinaṁ passatīti. na hevaṁ vattabbe .pe.

[968] na vattabbaṁ lakkhaṇasamannāgato bodhisattoti. āmantā.
nanu vuttaṁ (pts. kvu, 286) bhagavatā dvattiṁsimāni bhikkhave mahāpurisassa mahāpurisalakkhaṇāni
yehi samannāgatassa mahāpurisassa dveva gatiyo bhavanti
anaññā sace agāraṁ ajjhāvasati rājā hoti cakkavatti dhammiko

footnote: 1. ma. passati.

page number: 312

dhammarājā cāturanto vijitāvī janapadatthāvariyappatto sattaratanasamannāgato
tassimāni satta ratanāni bhavanti seyyathīdaṁ cakkaratanaṁ
hatthiratanaṁ assaratanaṁ maṇiratanaṁ itthīratanaṁ gahapatiratanaṁ pariṇāyakaratanameva
sattamaṁ parosahassaṁ kho panassa puttā bhavanti sūrā viraṅgarūpā
parasenappamaddanā so imaṁ paṭhaviṁ sāgarapariyantaṁ adaṇḍena asatthena
dhammena abhivijiya ajjhāvasati sace pana kho agārasmā anagāriyaṁ
pabbajjati arahaṁ hoti sammāsambuddho loke vivaṭacchadoti 1-
attheva suttantoti. āmantā. tena hi lakkhaṇasamannāgato
bodhisattoti.
lakkhaṇakathā.
---------
niyāmokkantikathā

[969] bodhisatto kassapassa bhagavato pāvacane okkantaniyāmo 2-
caritabrahmacariyoti. āmantā. bodhisatto kassapassa bhagavato
sāvakoti. na hevaṁ vattabbe .pe.

[970] bodhisatto kassapassa bhagavato sāvakoti. āmantā.
sāvako hutvā buddho hotīti. na hevaṁ vattabbe .pe.

[971] sāvako hutvā buddho hotīti. āmantā. anussaviyoti.

footnote: 1 dī. pā. 158. 2. ma. okkanti. sabbattha. sadisameva.

page number: 313

na (pts. kvu, 287) hevaṁ vattabbe .pe.

[972] anussaviyoti. āmantā. nanu bhagavā sayambhūti.
āmantā. hañci bhagavā sayambhū no vata re vattabbe anussaviyoti.

[973] bodhisatto kassapassa bhagavato pāvacane okkantaniyāmo
caritabrahmacariyoti. āmantā. bhagavatā bodhiyā mūle tīṇeva
sāmaññaphalāni abhisambuddhānīti. na hevaṁ vattabbe .pe.

[974] nanu bhagavatā bodhiyā mūle cattāri sāmaññaphalāni
abhisambuddhānīti. āmantā. hañci bhagavatā bodhiyā mūle cattāri
sāmaññaphalāni abhisambuddhāni no vata re vattabbe bodhisatto
kassapassa bhagavato pāvacane okkantaniyāmo caritabrahmacariyoti.

[975] bodhisatto kassapassa bhagavato pāvacane okkantaniyāmo
caritabrahmacariyoti. āmantā. bodhisatto dukkarakārikaṁ akāsīti.
āmantā. dassanasampanno puggalo dukkaraṁ kāriyaṁ kareyyāti.
na hevaṁ vattabbe .pe.

[976] bodhisatto aparantapaṁ akāsi aññaṁ satthāraṁ uddisīti.
āmantā. dassanasampanno puggalo aññaṁ satthāraṁ uddiseyyāti.
na hevaṁ vattabbe .pe.

[977] āyasmā ānando bhagavato pāvacane okkantaniyāmo
caritabrahmacariyo āyasmā ānando bhagavato sāvakoti. āmantā.
bodhisatto kassapassa bhagavato pāvacane (pts. kvu, 288) okkantaniyāmo caritabrahmacariyo

page number: 314

bodhisatto kassapassa bhagavato sāvakoti. na hevaṁ
vattabbe .pe.

[978] citto gahapati hatthako āḷavako bhagavato pāvacane
okkantaniyāmo caritabrahmacariyo citto gahapati hatthako āḷavako
bhagavato sāvakoti. āmantā. bodhisatto kassapassa bhagavato
pāvacane okkantaniyāmo caritabrahmacariyo bodhisatto kassapassa
bhagavato sāvakoti. na hevaṁ vattabbe .pe.

[979] bodhisatto kassapassa bhagavato pāvacane okkantaniyāmo
caritabrahmacariyo na ca kassapassa bhagavato sāvakoti. āmantā.
āyasmā ānando bhagavato pāvacane okkantaniyāmo caritabrahmacariyo
na ca bhagavato sāvakoti. na hevaṁ vattabbe .pe.

[980] bodhisatto kassapassa bhagavato pāvacane okkantaniyāmo
caritabrahmacariyo na ca kassapassa bhagavato sāvakoti. āmantā.
citto gahapati hatthako āḷavako bhagavato pāvacane okkantaniyāmo
caritabrahmacariyo na ca bhagavato sāvakoti. na hevaṁ vattabbe .pe.

[981] bodhisatto kassapassa bhagavato pāvacane okkantaniyāmo
caritabrahmacariyo na ca kassapassa bhagavato sāvakoti. āmantā.
sāvako jātiṁ vītivatto asāvako hotīti. na hevaṁ vattabbe .pe.

[982] na vattabbaṁ bodhisatto kassapassa bhagavato pāvacane
okkantaniyāmo caritabrahmacariyoti. āmantā. nanu vuttaṁ

page number: 315

bhagavatā kassape ahaṁ (pts. kvu, 289) ānanda bhagavati brahmacariyaṁ acariṁ āyatiṁ
sambodhāyāti attheva suttantoti. āmantā. tena hi bodhisatto
kassapassa bhagavato pāvacane okkantaniyāmo caritabrahmacariyoti.

[983] bodhisatto kassapassa bhagavato pāvacane okkantaniyāmo
caritabrahmacariyoti. āmantā. nanu vuttaṁ bhagavatā
sabbābhibhū sabbavidūhamasmi
sabbesu dhammesu anūpalitto
sabbañjaho taṇhakkhaye vimutto
sayaṁ abhiññāya kamuddiseyyaṁ
na me ācariyo atthi sadiso me na vijjati
sadevakasmiṁ lokasmiṁ natthi me paṭipuggalo
ahaṁ hi arahā loke ahaṁ satthā anuttaro
ekomhi sammāsambuddho sītībhūtosmi nibbuto
dhammacakkaṁ pavattetuṁ gacchāmi kāsinaṁ puraṁ
andhabhūtasmiṁ lokasmiṁ ahaññiṁ amatadundubhinti 1-
yathā kho tvaṁ āvuso paṭijānāsi arahasi 2- anantajinoti
mādisā ve jinā honti ye pattā āsavakkhayaṁ
jitā me pāpakā (pts. kvu, 290) dhammā tasmāhaṁ upakaṁ jinoti 3-
attheva suttantoti. āmantā. tena hi na vattabbaṁ bodhisatto

footnote: 1. ma. amatadudrabhiṁ. 2. ma. arahāsi. 3 vi. ma. 14. ma. ma. 456.

page number: 316

kassapassa bhagavato pāvacane okkantaniyāmo caritabrahmacariyoti.

[984] bodhisatto kassapassa bhagavato pāvacane okkantaniyāmo
caritabrahmacariyoti. āmantā. nanu vuttaṁ bhagavatā idaṁ dukkhaṁ
ariyasaccanti me bhikkhave pubbe ananussutesu dhammesu cakkhuṁ udapādi
ñāṇaṁ udapādi paññā udapādi vijjā udapādi āloko
udapādi taṁ kho panidaṁ dukkhaṁ ariyasaccaṁ pariññeyyanti me bhikkhave
.pe. pariññātanti me bhikkhave pubbe ananussutesu dhammesu
cakkhuṁ udapādi .pe. āloko udapādi idaṁ dukkhasamudayo ariyasaccanti
me bhikkhave .pe. taṁ kho panidaṁ dukkhasamudayo ariyasaccaṁ pahātabbanti
me bhikkhave .pe. pahīnanti me bhikkhave .pe. idaṁ dukkhanirodho
ariyasaccanti me bhikkhave .pe. taṁ kho panidaṁ dukkhanirodho ariyasaccaṁ
sacchikātabbanti me bhikkhave .pe. sacchikatanti me bhikkhave .pe.
idaṁ dukkhanirodhagāminī paṭipadā ariyasaccanti me bhikkhave .pe.
taṁ kho panidaṁ dukkhanirodhagāminī paṭipadā ariyasaccaṁ bhāvetabbanti
me bhikkhave .pe. bhāvitanti me bhikkhave pubbe ananussutesu
dhammesu cakkhuṁ udapādi ñāṇaṁ udapādi paññā udapādi
vijjā udapādi āloko udapādīti 1- attheva suttantoti.
āmantā. tena hi na vattabbaṁ bodhisatto kassapassa bhagavato
pāvacane okkantaniyāmo caritabrahmacariyoti.
niyāmokkantikathā.

footnote: 1 vi. ma. 1. 19. saṁ. mahāvāra. 402.

page number: 317

aparāpi samannāgatakathā

[985] arahattasacchikiriyāya paṭipanno puggalo tīhi phalehi
samannāgatoti. āmantā. arahattasacchikiriyāya (pts. kvu, 291) paṭipanno
puggalo catūhi phassehi catūhi vedanāhi catūhi saññāhi catūhi
cetanāhi catūhi cittehi catūhi saddhāhi catūhi viriyehi catūhi
satīhi catūhi samādhīhi catūhi paññāhi samannāgatoti. na
hevaṁ vattabbe .pe.

[986] anāgāmiphalasacchikiriyāya paṭipanno puggalo dvīhi phalehi
samannāgatoti. āmantā. anāgāmiphalasacchikiriyāya paṭipanno
puggalo tīhi phassehi tīhi vedanāhi .pe. tīhi paññāhi
samannāgatoti. na hevaṁ vattabbe .pe.

[987] sakadāgāmiphalasacchikiriyāya paṭipanno puggalo sotāpattiphalena
samannāgatoti. āmantā. sakadāgāmiphalasacchikiriyāya
paṭipanno puggalo dvīhi phassehi dvīhi vedanāhi .pe. dvīhi
paññāhi samannāgatoti. na hevaṁ vattabbe .pe.

[988] arahattasacchikiriyāya paṭipanno puggalo sotāpattiphalena
samannāgatoti. āmantā. arahattasacchikiriyāya paṭipanno
puggalo sotāpanno sattakkhattuṁparamo kolaṁkolo ekavījīti. na
hevaṁ vattabbe .pe.

page number: 318

[989] arahattasacchikiriyāya paṭipanno puggalo sakadāgāmiphalena
samannāgatoti. āmantā. arahattasacchikiriyāya paṭipanno puggalo
sakadāgāmīti. na hevaṁ vattabbe .pe.

[990] arahattasacchikiriyāya paṭipanno puggalo anāgāmiphalena
samannāgatoti. āmantā. arahattasacchikiriyāya paṭipanno
puggalo anāgāmī antarāparinibbāyī upahaccaparinibbāyī asaṅkhāraparinibbāyī
sasaṅkhāraparinibbāyī uddhaṁsoto akaniṭṭhagāmīti. na
hevaṁ vattabbe .pe.

[991] (pts. kvu, 292) anāgāmiphalasacchikiriyāya paṭipanno puggalo sotāpattiphalena
samannāgatoti. āmantā. anāgāmiphalasacchikiriyāya
paṭipanno puggalo sotāpanno sattakkhattuṁparamo kolaṁkolo ekavījīti.
na hevaṁ vattabbe .pe.

[992] anāgāmiphalasacchikiriyāya paṭipanno puggalo sakadāgāmiphalena
samannāgatoti. āmantā. anāgāmiphalasacchikiriyāya
paṭipanno puggalo sakadāgāmīti. na hevaṁ vattabbe .pe.

[993] sakadāgāmiphalasacchikiriyāya paṭipanno puggalo sotāpattiphalena
samannāgatoti. āmantā. sakadāgāmiphalasacchikiriyāya
paṭipanno puggalo sotāpanno sattakkhattuṁparamo kolaṁkolo ekavījīti.
na hevaṁ vattabbe .pe.

[994] sotāpattiphalena samannāgato sotāpannoti vattabboti.

page number: 319

āmantā. arahattasacchikiriyāya paṭipanno puggalo sotāpattiphalena
samannāgatoti. āmantā. sveva arahattasacchikiriyāya paṭipanno
so sotāpannoti. na hevaṁ vattabbe .pe.

[995] sakadāgāmiphalena samannāgato sakadāgāmīti vattabboti.
āmantā. arahattasacchikiriyāya paṭipanno puggalo sakadāgāmiphalena
samannāgatoti. āmantā. sveva arahattasacchikiriyāya paṭipanno
so sakadāgāmīti. na hevaṁ vattabbe .pe.

[996] anāgāmiphalena samannāgato anāgāmīti vattabboti.
āmantā. (pts. kvu, 293) arahattasacchikiriyāya paṭipanno puggalo anāgāmiphalena
samannāgatoti. āmantā. sveva arahattasacchikiriyāya paṭipanno
so anāgāmīti. na hevaṁ vattabbe .pe.

[997] sotāpattiphalena samannāgato sotāpannoti vattabboti.
āmantā. anāgāmiphalasacchikiriyāya paṭipanno puggalo sotāpatti
phalena samannāgatoti. āmantā. sveva anāgāmiphalasacchikiriyāya
paṭipanno so sotāpannoti. na hevaṁ vattabbe .pe.

[998] sakadāgāmiphalena samannāgato sakadāgāmīti vattabboti.
āmantā. anāgāmiphalasacchikiriyāya paṭipanno puggalo sakadāgāmiphalena
samannāgatoti. āmantā. sveva anāgāmiphalasacchikiriyāya
paṭipanno so sakadāgāmīti. na hevaṁ vattabbe .pe.

[999] sotāpattiphalena samannāgato sotāpannoti vattabboti.

page number: 320

āmantā. sakadāgāmiphalasacchikiriyāya paṭipanno puggalo sotāpattiphalena
samannāgatoti. āmantā. sveva sakadāgāmiphalasacchikiriyāya
paṭipanno so sotāpannoti. na hevaṁ vattabbe .pe.

[1000] arahattasacchikiriyāya paṭipanno puggalo sotāpattiphalena
samannāgatoti. āmantā. nanu arahattasacchikiriyāya paṭipanno
puggalo sotāpattiphalaṁ vītivattoti. āmantā. hañci arahattasacchikiriyāya
paṭipanno puggalo sotāpattiphalaṁ vītivatto (pts. kvu, 294) no
vata re vattabbe arahattasacchikiriyāya paṭipanno puggalo sotāpattiphalena
samannāgatoti.

[1001] arahattasacchikiriyāya paṭipanno puggalo sotāpattiphalaṁ
vītivatto tena samannāgatoti. āmantā. arahattasacchikiriyāya
paṭipanno puggalo sotāpattimaggaṁ vītivatto sakkāyadiṭṭhiṁ vicikicchaṁ
sīlabbataparāmāsaṁ apāyagamaniyaṁ rāgaṁ apāyagamaniyaṁ dosaṁ apāyagamaniyaṁ
mohaṁ vītivatto tena samannāgatoti. na hevaṁ vattabbe .pe.

[1002] arahattasacchikiriyāya paṭipanno puggalo sakadāgāmiphalena
samannāgatoti. āmantā. nanu arahattasacchikiriyāya paṭipanno
puggalo sakadāgāmiphalaṁ vītivattoti. āmantā. hañci arahattasacchikiriyāya
paṭipanno puggalo sakadāgāmiphalaṁ vītivatto no
vata re vattabbe arahattasacchikiriyāya paṭipanno puggalo sakadāgāmiphalena
samannāgatoti.

page number: 321

[1003] arahattasacchikiriyāya paṭipanno puggalo sakadāgāmiphalaṁ
vītivatto tena samannāgatoti. āmantā. arahattasacchikiriyāya
paṭipanno puggalo sakadāgāmimaggaṁ vītivatto oḷārikaṁ kāmarāgaṁ
oḷārikaṁ byāpādaṁ vītivatto tena samannāgatoti. na hevaṁ
vattabbe .pe.

[1004] arahattasacchikiriyāya paṭipanno puggalo anāgāmiphalena
samannāgatoti. āmantā. nanu arahattasacchikiriyāya paṭipanno
puggalo anāgāmiphalaṁ vītivattoti. āmantā. hañci arahattasacchikiriyāya
paṭipanno puggalo anāgāmiphalaṁ vītivatto no vata
re vattabbe arahattasacchikiriyāya paṭipanno puggalo anāgāmiphalena
samannāgatoti.(pts. kvu, 295) 

[1005] arahattasacchikiriyāya paṭipanno puggalo anāgāmiphalaṁ
vītivatto tena samannāgatoti. āmantā. arahattasacchikiriyāya
paṭipanno puggalo anāgāmimaggaṁ vītivatto aṇusahagataṁ kāmarāgaṁ
aṇusahagataṁ byāpādaṁ vītivatto tena samannāgatoti. na hevaṁ
vattabbe .pe.

[1006] anāgāmiphalasacchikiriyāya paṭipanno puggalo sotāpattiphalena
samannāgatoti. āmantā. nanu anāgāmiphalasacchikiriyāya
paṭipanno puggalo sotāpattiphalaṁ vītivattoti. āmantā. hañci
anāgāmiphalasacchikiriyāya paṭipanno puggalo sotāpattiphalaṁ vītivatto

page number: 322

no vata re vattabbe anāgāmiphalasacchikiriyāya paṭipanno puggalo
sotāpattiphalena samannāgatoti.

[1007] anāgāmiphalasacchikiriyāya paṭipanno puggalo sotāpattiphalaṁ
vītivatto tena samannāgatoti. āmantā. anāgāmiphalasacchikiriyāya
paṭipanno puggalo sotāpattimaggaṁ vītivatto sakkāyadiṭṭhiṁ
.pe. apāyagamaniyaṁ mohaṁ vītivatto tena samannāgatoti. na
hevaṁ vattabbe .pe.

[1008] anāgāmiphalasacchikiriyāya paṭipanno puggalo sakadāgāmiphalena
samannāgatoti. āmantā. nanu anāgāmiphalasacchikiriyāya
paṭipanno puggalo sakadāgāmiphalaṁ vītivattoti. āmantā.
hañci anāgāmiphalasacchikiriyāya paṭipanno puggalo sakadāgāmiphalaṁ
vītivatto no vata re vattabbe anāgāmiphalasacchikiriyāya paṭipanno
puggalo sakadāgāmiphalena samannāgatoti.

[1009] anāgāmiphalasacchikiriyāya paṭipanno (pts. kvu, 296) puggalo sakadāgāmiphalaṁ
vītivatto tena samannāgatoti. āmantā. ānāgāmiphalasacchikiriyāya
paṭipanno puggalo sakadāgāmimaggaṁ vītivatto
oḷārikaṁ kāmarāgaṁ oḷārikaṁ byāpādaṁ vītivatto tena samannāgatoti.
na hevaṁ vattabbe .pe.

[1010] sakadāgāmiphalasacchikiriyāya paṭipanno puggalo sotāpattiphalena
samannāgatoti. āmantā. nanu sakadāgāmiphalasacchikiriyāya

page number: 323

paṭipanno puggalo sotāpattiphalaṁ vītivattoti. āmantā.
hañci sakadāgāmiphalasacchikiriyāya paṭipanno puggalo sotāpattiphalaṁ
vītivatto no vata re vattabbe sakadāgāmiphalasacchikiriyāya paṭipanno
puggalo sotāpattiphalena samannāgatoti.

[1011] sakadāgāmiphalasacchikiriyāya paṭipanno puggalo sotāpattiphalaṁ
vītivatto tena samannāgatoti. āmantā. sakadāgāmiphalasacchikiriyāya
paṭipanno puggalo sotāpattimaggaṁ vītivatto
sakkāyadiṭṭhiṁ .pe. apāyagamaniyaṁ mohaṁ vītivatto tena samannāgatoti.
na hevaṁ vattabbe .pe.

[1012] na vattabbaṁ arahattasacchikiriyāya paṭipanno puggalo
tīhi phalehi samannāgatoti. āmantā. nanu arahattasacchikiriyāya
paṭipannena puggalena tīṇi phalāni paṭiladdhāni tehi ca aparihīnoti.
āmantā. hañci arahattasacchikiriyāya paṭipannena puggalena tīṇi
phalāni paṭiladdhāni tehi ca aparihīno tena vata re vattabbe
arahattasacchikiriyāya paṭipanno puggalo tīhi phalehi samannāgatoti.

[1013] na vattabbaṁ anāgāmiphalasacchikiriyāya paṭipanno puggalo
dvīhi phalehi (pts. kvu, 297) samannāgatoti. āmantā. nanu anāgāmiphalasacchikiriyāya
paṭipannena puggalena dve phalāni paṭiladdhāni tehi ca
aparihīnoti. āmantā. hañci anāgāmiphalasacchikiriyāya paṭipannena
puggalena dve phalāni paṭiladdhāni tehi ca aparihīno tena

page number: 324

vata re vattabbe anāgāmiphalasacchikiriyāya paṭipanno puggalo dvīhi
phalehi samannāgatoti.

[1014] na vattabbaṁ sakadāgāmiphalasacchikiriyāya paṭipanno puggalo
sotāpattiphalena samannāgatoti. āmantā. nanu sakadāgāmiphalasacchikiriyāya
paṭipannena puggalena sotāpattiphalaṁ paṭiladdhaṁ tena ca
aparihīnoti. āmantā. hañci sakadāgāmiphalasacchikiriyāya paṭipannena
puggalena sotāpattiphalaṁ paṭiladdhaṁ tena ca aparihīno tena vata
re vattabbe sakadāgāmiphalasacchikiriyāya paṭipanno puggalo sotāpattiphalena
samannāgatoti.

[1015] arahattasacchikiriyāya paṭipannena puggalena tīṇi phalāni
paṭiladdhāni tehi ca aparihīnoti. arahattasacchikiriyāya paṭipanno
puggalo tīhi phalehi samannāgatoti. āmantā. arahattasacchikiriyāya
paṭipannena puggalena cattāro maggā paṭiladdhā tehi
ca aparihīnoti. arahattasacchikiriyāya paṭipanno puggalo catūhi
maggehi samannāgatoti. na hevaṁ vattabbe .pe.

[1016] anāgāmiphalasacchikiriyāya paṭipannena puggalena dve
phalāni paṭiladdhāni tehi ca aparihīnoti. anāgāmiphalasacchikiriyāya
paṭipanno puggalo dvīhi phalehi samannāgatoti. āmantā.
anāgāmiphalasacchikiriyāya paṭipannena puggalena tayo maggā paṭiladdhā
tehi ca aparihīnoti. anāgāmiphalasacchikiriyāya paṭipanno puggalo

page number: 325

tīhi maggehi samannāgatoti. na hevaṁ vattabbe .pe.

[1017] sakadāgāmiphalasacchikiriyāya paṭipannena puggalena (pts. kvu, 298) sotāpattiphalaṁ
paṭiladdhaṁ tena ca aparihīnoti. sakadāgāmiphalasacchikiriyāya
paṭipanno puggalo sotāpattiphalena samannāgatoti. āmantā.
sakadāgāmiphalasacchikiriyāya paṭipannena puggalena dve maggā paṭiladdhā
tehi ca aparihīnoti. sakadāgāmiphalasacchikiriyāya paṭipanno puggalo
dvīhi maggehi samannāgatoti. na hevaṁ vattabbe .pe.
aparāpi samannāgatakathā.
------
sabbasaññojanappahānakathā

[1018] sabbasaññojanānaṁ pahānaṁ arahattanti. āmantā.
arahattamaggena sabbe saññojanā pahīyantīti. na hevaṁ vattabbe .pe.

[1019] arahattamaggena sabbe saññojanā pahīyantīti.
āmantā. arahattamaggena sakkāyadiṭṭhiṁ vicikicchaṁ sīlabbataparāmāsaṁ
pajahatīti. na hevaṁ vattabbe .pe.

[1020] arahattamaggena sakkāyadiṭṭhiṁ vicikicchaṁ sīlabbataparāmāsaṁ
pajahatīti. āmantā. nanu tiṇṇaṁ saññojanānaṁ pahānaṁ sotāpattiphalaṁ
vuttaṁ bhagavatāti. āmantā. hañci tiṇṇaṁ saññojanānaṁ
pahānaṁ sotāpattiphalaṁ vuttaṁ bhagavatā no vata re vattabbe

page number: 326

arahattamaggena sabbe saññojanā pahīyantīti. arahattamaggena
sabbe saññojanā pahīyantīti. āmantā. arahattamaggena
oḷārikaṁ kāmarāgaṁ oḷārikaṁ byāpādaṁ pajahatīti. na hevaṁ
vattabbe (pts. kvu, 299) .pe.

[1021] arahattamaggena oḷārikaṁ kāmarāgaṁ oḷārikaṁ byāpādaṁ
pajahatīti. āmantā. nanu kāmarāgabyāpādānaṁ tanubhāvaṁ
sakadāgāmiphalaṁ vuttaṁ bhagavatāti. āmantā. hañci kāmarāgabyāpādānaṁ
tanubhāvaṁ sakadāgāmiphalaṁ vuttaṁ bhagavatā no vata re
vattabbe arahattamaggena sabbe saññojanā pahīyantīti.

[1022] arahattamaggena sabbe saññojanā pahīyantīti.
āmantā. arahattamaggena aṇusahagataṁ kāmarāgaṁ aṇusahagataṁ byāpādaṁ
pajahatīti. na hevaṁ vattabbe .pe.

[1023] arahattamaggena aṇusahagataṁ kāmarāgaṁ aṇusahagataṁ
byāpādaṁ pajahatīti. āmantā. nanu kāmarāgabyāpādānaṁ
anavasesappahānaṁ anāgāmiphalaṁ vuttaṁ bhagavatāti. āmantā.
hañci kāmarāgabyāpādānaṁ anavasesappahānaṁ anāgāmiphalaṁ vuttaṁ
bhagavatā no vata re vattabbe arahattamaggena sabbe saññojanā
pahīyantīti.

[1024] arahattamaggena sabbe saññojanā pahīyantīti.
āmantā. nanu rūparāgārūparāgamānauddhaccāvijjāya anavasesappahānaṁ

page number: 327

pahānaṁ arahattaṁ vuttaṁ bhagavatāti. āmantā. hañci
rūparāgārūparāgamānauddhaccāvijjāya anavasesappahānaṁ arahattaṁ vuttaṁ
bhagavatā no vata re vattabbe arahattamaggena sabbe saññojanā
pahīyantīti.

[1025] na vattabbaṁ sabbasaññojanānaṁ pahānaṁ arahattanti.(pts. kvu, 300) 
āmantā. nanu arahato sabbe saññojanā pahīnāti. āmantā.
hañci arahato sabbe saññojanā pahīnā tena vata re vattabbe
sabbasaññojanānaṁ pahānaṁ arahattanti.
sabbasaññojanappahānakathā.
catuttho vaggo.
tassa uddānaṁ
gihissa arahā saha upapattiyā arahā
arahato sabbe dhammā anāsavā arahā
catūhi phalehi samannāgato evameva
chahi upekkhāhi bodhiyā buddho sahaṁ 1-
lakkhaṇasamannāgato bodhisatto
okkantaniyāmo caritabrahmacariyo
paṭipannako phalena samannāgato
sabbasaññojanānaṁ pahānaṁ arahattanti.
----------

footnote: 1. ma. salakkhaṇasamannāgato.

page number: 328

vimuttakathā(pts. kvu, 301) 

[1026] vimuttiñāṇaṁ vimuttanti. āmantā. yaṁ kiñci
vimuttiñāṇaṁ sabbantaṁ vimuttanti. na hevaṁ vattabbe .pe.
vimuttiñāṇaṁ vimuttanti. āmantā. paccavekkhaṇañāṇaṁ vimuttanti.
na hevaṁ vattabbe .pe. vimuttiñāṇaṁ vimuttanti. āmantā.
gotrabhuno puggalassa vimuttiñāṇaṁ vimuttanti. na hevaṁ vattabbe .pe.

[1027] sotāpattiphalasacchikiriyāya paṭipannassa puggalassa vimuttiñāṇaṁ
vimuttanti. āmantā. sotāpannassa ñāṇaṁ sotāpattiphalaṁ
pattassa paṭiladdhassa adhigatassa sacchikatassa ñāṇanti.
na hevaṁ vattabbe .pe. sakadāgāmiphalasacchikiriyāya paṭipannassa
puggalassa vimuttiñāṇaṁ vimuttanti. āmantā. sakadāgāmissa
ñāṇaṁ sakadāgāmiphalaṁ pattassa paṭiladdhassa adhigatassa sacchikatassa
ñāṇanti. na hevaṁ vattabbe .pe. anāgāmiphalasacchikiriyāya
paṭipannassa puggalassa vimuttiñāṇaṁ vimuttanti. āmantā.
anāgāmissa ñāṇaṁ anāgāmiphalaṁ pattassa paṭiladdhassa adhigatassa
sacchikatassa ñāṇanti. na hevaṁ vattabbe .pe. arahattasacchikiriyāya
paṭipannassa puggalassa vimuttiñāṇaṁ vimuttanti. āmantā.
arahato ñāṇaṁ arahattaṁ pattassa paṭiladdhassa adhigatassa sacchikatassa
ñāṇanti. na hevaṁ vattabbe .pe.

page number: 329

[1028] sotāpattiphalasamaṅgissa puggalassa vimuttiñāṇaṁ vimuttanti.
āmantā. sotāpattiphalasacchikiriyāya paṭipannassa puggalassa
vimuttiñāṇaṁ vimuttanti. na hevaṁ vattabbe .pe. sakadāgāmiphalasamaṅgissa
puggalassa vimuttiñāṇaṁ vimuttanti. āmantā.
sakadāgāmiphalasacchikiriyāya paṭipannassa puggalassa vimuttiñāṇaṁ
vimuttanti. na hevaṁ vattabbe .pe. anāgāmiphalasamaṅgissa puggalassa
vimuttiñāṇaṁ vimuttanti. āmantā. anāgāmiphalasacchikiriyāya
paṭipannassa puggalassa vimuttiñāṇaṁ vimuttanti. na hevaṁ vattabbe
.pe. arahattaphalasamaṅgissa puggalassa vimuttiñāṇaṁ vimuttanti.
āmantā. arahattasacchikiriyāya paṭipannassa puggalassa vimuttiñāṇaṁ
vimuttanti. na hevaṁ vattabbe .pe.

[1029] sotāpattiphalasamaṅgissa puggalassa vimuttiñāṇaṁ vimuttaṁ
tañca phalaṁ pattassa ñāṇanti. āmantā. sotāpattiphalasacchikiriyāya
paṭipannassa puggalassa vimuttiñāṇaṁ vimuttaṁ tañca phalaṁ
pattassa ñāṇanti. na hevaṁ vattabbe .pe. sakadāgāmiphalasamaṅgissa
puggalassa vimuttiñāṇaṁ vimuttaṁ tañca phalaṁ pattassa ñāṇanti.
āmantā. sakadāgāmiphalasacchikiriyāya paṭipannassa puggalassa vimuttiñāṇaṁ
vimuttaṁ tañca phalaṁ pattassa ñāṇanti. na hevaṁ vattabbe
.pe. anāgāmiphalasamaṅgissa puggalassa vimuttiñāṇaṁ vimuttaṁ tañca
phalaṁ pattassa ñāṇanti. āmantā. anāgāmiphalasacchikiriyāya

page number: 330

paṭipannassa puggalassa vimuttiñāṇaṁ vimuttaṁ tañca phalaṁ pattassa
ñāṇanti. na hevaṁ vattabbe .pe. arahattaphalasamaṅgissa puggalassa
vimuttiñāṇaṁ vimuttaṁ tañca phalaṁ pattassa ñāṇanti. āmantā.
arahattasacchikiriyāya paṭipannassa puggalassa vimuttiñāṇaṁ vimuttaṁ
tañca phalaṁ pattassa ñāṇanti. na hevaṁ vattabbe .pe.
vimuttakathā.
---------
asekkhañāṇakathā

[1030] sekkhassa asekkhaṁ ñāṇaṁ atthīti. āmantā.
sekkho asekkhaṁ dhammaṁ jānāti passati diṭṭhaṁ viditaṁ sacchikataṁ
upasampajja viharati kāyena phusitvā viharatīti. na hevaṁ vattabbe
.pe. nanu sekkho asekkhaṁ dhammaṁ na jānāti na passati adiṭṭhaṁ
aviditaṁ asacchikataṁ na upasampajja viharati na kāyena phusitvā
viharatīti. āmantā. hañci sekkho asekkhaṁ dhammaṁ na jānāti na
passati adiṭṭhaṁ aviditaṁ asacchikataṁ na upasampajja viharati na kāyena
phusitvā (pts. kvu, 304) viharati no vata re vattabbe sekkhassa asekkhaṁ ñāṇaṁ atthīti.

[1031] asekkhassa asekkhaṁ ñāṇaṁ atthi asekkho asekkhaṁ
dhammaṁ jānāti passati diṭṭhaṁ viditaṁ sacchikataṁ upasampajja viharati
kāyena phusitvā viharatīti. āmantā. sekkhassa asekkhaṁ ñāṇaṁ

page number: 331

atthi sekkho asekkhaṁ dhammaṁ jānāti passati diṭṭhaṁ viditaṁ
sacchikataṁ upasampajja viharati kāyena phusitvā viharatīti. na hevaṁ
vattabbe .pe.

[1032] sekkhassa asekkhaṁ ñāṇaṁ atthi sekkho asekkhaṁ dhammaṁ
na jānāti na passati adiṭṭhaṁ aviditaṁ asacchikataṁ na upasampajja
viharati na kāyena phusitvā viharatīti. āmantā. asekkhassa
asekkhaṁ ñāṇaṁ atthi asekkho asekkhaṁ dhammaṁ na jānāti na passati
adiṭṭhaṁ aviditaṁ asacchikataṁ na upasampajja viharati na kāyena
phusitvā viharatīti. na hevaṁ vattabbe .pe.

[1033] sekkhassa asekkhaṁ ñāṇaṁ atthīti. āmantā.
gotrabhuno puggalassa sotāpattimagge ñāṇaṁ atthīti. na hevaṁ
vattabbe .pe. sotāpattiphalasacchikiriyāya paṭipannassa puggalassa
sotāpattiphale ñāṇaṁ atthīti. na hevaṁ vattabbe .pe.
sakadāgāmiphalasacchikiriyāya .pe. anāgāmiphalasacchikiriyāya .pe.
arahattasacchikiriyāya paṭipannassa puggalassa arahatte ñāṇaṁ atthīti.
na hevaṁ vattabbe .pe.

[1034] na vattabbaṁ sekkhassa asekkhaṁ ñāṇaṁ atthīti.
āmantā. nanu āyasmā ānando sekkho bhagavā uḷāroti
jānāti sārīputto thero mahāmoggallāno thero uḷāroti
jānātīti. āmantā. (pts. kvu, 305) hañci āyasmā ānando sekkho bhagavā

page number: 332

uḷāroti jānāti sārīputto thero mahāmoggallāno thero uḷāroti
jānāti tena vata re vattabbe sekkhassa asekkhaṁ ñāṇaṁ atthīti.
asekkhañāṇakathā.
-------
viparītakathā

[1035] paṭhavīkasiṇaṁ samāpattiṁ samāpannassa viparīte ñāṇanti.
āmantā. anicce niccanti vipariyesoti. na hevaṁ vattabbe
.pe. dukkhe sukhanti .pe. anattani attāti .pe. asubhe
subhanti vipariyesoti. na hevaṁ vattabbe .pe.

[1036] paṭhavīkasiṇaṁ samāpattiṁ samāpannassa viparīte ñāṇanti.
āmantā. akusalanti. na hevaṁ vattabbe .pe. nanu kusalanti.
āmantā. hañci kusalaṁ no vata re vattabbe paṭhavīkasiṇaṁ
samāpattiṁ samāpannassa viparīte ñāṇanti.

[1037] anicce niccanti vipariyeso so ca akusaloti.
āmantā. paṭhavīkasiṇaṁ samāpattiṁ samāpannassa viparīte ñāṇaṁ
tañca akusalanti. na hevaṁ vattabbe .pe. dukkhe sukhanti .pe.
anattani attāti .pe. asubhe subhanti vipariyeso so ca akusaloti.
āmantā. paṭhavīkasiṇaṁ samāpattiṁ samāpannassa viparīte ñāṇaṁ
tañca (pts. kvu, 306) akusalanti. na hevaṁ vattabbe .pe.

page number: 333

[1038] paṭhavīkasiṇaṁ samāpattiṁ samāpannassa viparīte ñāṇaṁ
tañca kusalanti 1-. āmantā. anicce niccanti vipariyeso so
ca kusaloti. na hevaṁ vattabbe .pe. paṭhavīkasiṇaṁ samāpattiṁ
samāpannassa viparīte ñāṇaṁ tañca kusalanti 2-. āmantā. dukkhe
sukhanti .pe. anattani attāti .pe. asubhe subhanti vipariyeso
so ca kusaloti. na hevaṁ vattabbe .pe.

[1039] paṭhavīkasiṇaṁ samāpattiṁ samāpannassa viparīte ñāṇanti.
āmantā. arahā paṭhavīkasiṇaṁ samāpattiṁ samāpajjeyyāti. āmantā.
hañci arahā paṭhavīkasiṇaṁ samāpattiṁ samāpajjeyya no vata re
vattabbe paṭhavīkasiṇaṁ samāpattiṁ samāpannassa viparīte ñāṇanti.

[1040] paṭhavīkasiṇaṁ samāpattiṁ samāpannassa viparīte ñāṇaṁ
arahā paṭhavīkasiṇaṁ samāpattiṁ samāpajjeyyāti. āmantā. atthi
arahato vipariyesoti. na hevaṁ vattabbe .pe.

[1041] atthi arahato vipariyesoti. āmantā. atthi
arahato saññāvipariyeso cittavipariyeso diṭṭhivipariyesoti. na hevaṁ
vattabbe .pe.

[1042] natthi arahato saññāvipariyeso cittavipariyeso
diṭṭhivipariyesoti. āmantā. hañci natthi arahato saññāvipariyeso
cittavipariyeso diṭṭhivipariyeso no vata re vattabbe atthi arahato
vipariyesoti.

footnote: 1. 2. ma. akusalaṁ.

page number: 334

[1043] na (pts. kvu, 307) vattabbaṁ paṭhavīkasiṇaṁ samāpattiṁ samāpannassa viparīte
ñāṇanti. āmantā. paṭhavīkasiṇaṁ samāpattiṁ samāpajjantassa
sabbeva paṭhavī hotīti. na hevaṁ vattabbe .pe. tena hi paṭhavīkasiṇaṁ
samāpattiṁ samāpannassa viparīte ñāṇanti.

[1044] paṭhavīkasiṇaṁ samāpattiṁ samāpannassa viparīte ñāṇanti.
āmantā. nanu paṭhavī atthi atthi ca koci paṭhaviṁ paṭhavito
samāpajjatīti. āmantā. hañci paṭhavī atthi atthi ca koci
paṭhaviṁ paṭhavito samāpajjati no vata re vattabbe paṭhavīkasiṇaṁ
samāpattiṁ samāpannassa viparīte ñāṇanti.

[1045] paṭhavī atthi paṭhaviṁ paṭhavito samāpajjantassa viparītaṁ
hotīti. āmantā. nibbānaṁ atthi nibbānaṁ nibbānaṁ nibbānato
samāpajjantassa viparītaṁ hotīti. na hevaṁ vattabbe .pe. tena hi na
vattabbaṁ paṭhavīkasiṇaṁ samāpattiṁ samāpannassa viparīte ñāṇanti.
viparītakathā.
---------
niyāmakathā

[1046] aniyatassa niyāmagamanāya atthi ñāṇanti. āmantā.
niyatassa aniyāmagamanāya atthi ñāṇanti. na hevaṁ vattabbe .pe.

[1047] niyatassa aniyāmagamanāya natthi ñāṇanti. āmantā.

page number: 335

aniyatassa niyāmagamanāya natthi ñāṇanti. na (pts. kvu, 308) hevaṁ vattabbe .pe.

[1048] aniyatassa niyāmagamanāya atthi ñāṇanti. āmantā.
niyatassa niyāmagamanāya atthi ñāṇanti. na hevaṁ vattabbe .pe.

[1049] niyatassa niyāmagamanāya natthi ñāṇanti. āmantā.
aniyatassa niyāmagamanāya natthi ñāṇanti. na hevaṁ vattabbe .pe.

[1050] aniyatassa niyāmagamanāya atthi ñāṇanti. āmantā.
aniyatassa aniyāmagamanāya atthi ñāṇanti. na hevaṁ vattabbe .pe.

[1051] aniyatassa aniyāmagamanāya natthi ñāṇanti. āmantā.
aniyatassa niyāmagamanāya natthi ñāṇanti. na hevaṁ vattabbe .pe.

[1052] aniyatassa niyāmagamanāya atthi ñāṇanti. āmantā.
aniyatassa niyāmagamanāya atthi niyāmoti. na hevaṁ vattabbe .pe.

[1053] aniyatassa niyāmagamanāya atthi ñāṇanti. āmantā.
aniyatassa niyāmagamanāya atthi satipaṭṭhānā .pe. sammappadhānā
iddhipādā indriyā balā bojjhaṅgāti. na hevaṁ vattabbe .pe.

[1054] aniyatassa niyāmagamanāya natthi niyāmoti. āmantā.
hañci aniyatassa niyāmagamanāya natthi niyāmo no vata re
vattabbe aniyatassa niyāmagamanāya atthi ñāṇanti.

[1055] aniyatassa niyāmagamanāya natthi satipaṭṭhānā .pe.
bojjhaṅgāti. āmantā. hañci aniyatassa niyāmagamanāya
natthi bojjhaṅgā no vata re vattabbe aniyatassa niyāmagamanāya

page number: 336

atthi ñāṇanti.

[1056] aniyatassa niyāmagamanāya atthi ñāṇanti. āmantā.
gotrabhuno puggalassa sotāpattimagge ñāṇaṁ atthīti. na hevaṁ
vattabbe .pe.

[1057] sotāpattiphalasacchikiriyāya paṭipannassa puggalassa sotāpattiphale
ñāṇaṁ atthīti. na hevaṁ vattabbe .pe. sakadāgāmiphalasacchikiriyāya
.pe. anāgāmiphalasacchikiriyāya .pe. arahattasacchikiriyāya
paṭipannassa puggalassa arahatte ñāṇaṁ atthīti. na
hevaṁ vattabbe .pe.

[1058] na vattabbaṁ aniyatassa niyāmagamanāya atthi ñāṇanti.
āmantā. nanu bhagavā jānāti ayaṁ puggalo sammattaniyāmaṁ
okkamissati bhabbo ayaṁ puggalo dhammaṁ abhisametunti. āmantā.
hañci bhagavā jānāti ayaṁ puggalo sammattaniyāmaṁ okkamissati
bhabbo ayaṁ puggalo dhammaṁ abhismetuṁ tena vata re vattabbe
aniyatassa niyāmagamanāya atthi ñāṇanti.
niyāmakathā.
-------
paṭisambhidākathā

[1059] sabbaṁ ñāṇaṁ paṭisambhidāti. āmantā. sammatiñāṇaṁ

page number: 337

paṭisambhidāti. na hevaṁ vattabbe .pe. sammatiñāṇaṁ paṭisambhidāti.
āmantā. ye keci sammatiṁ jānanti sabbe te
paṭisambhidappattāti. na hevaṁ vattabbe .pe. sabbaṁ ñāṇaṁ
paṭisambhidāti. āmantā. cetopariyāye (pts. kvu, 310) ñāṇaṁ paṭisambhidāti. na
hevaṁ vattabbe .pe. cetopariyāye ñāṇaṁ paṭisambhidāti.
āmantā. ye keci paracittaṁ jānanti sabbe te paṭisambhidappattāti.
na hevaṁ vattabbe .pe.

[1060] sabbaṁ ñāṇaṁ paṭisambhidāti. āmantā. sabbā
paññā paṭisambhidāti. na hevaṁ vattabbe .pe. sabbā paññā
paṭisambhidāti. āmantā. paṭhavīkasiṇaṁ samāpattiṁ samāpannassa
atthi paññā sā paññā paṭisambhidāti. na hevaṁ vattabbe
.pe. āpokasiṇaṁ .pe. tejokasiṇaṁ .pe. vāyokasiṇaṁ .pe.
nīlakasiṇaṁ .pe. pītakasiṇaṁ .pe. lohitakasiṇaṁ .pe. odātakasiṇaṁ
.pe. ākāsānañcāyatanaṁ .pe. viññāṇañcāyatanaṁ .pe.
ākiñcaññāyatanaṁ .pe. nevasaññānāsaññāyatanaṁ samāpannassa
.pe. dānaṁ dadantassa .pe. cīvaraṁ dadantassa .pe. piṇḍapātaṁ
dadantassa .pe. senāsanaṁ dadantassa .pe. gilānapaccayabhesajjaparikkhāraṁ
dadantassa atthi paññā sā paññā paṭisambhidāti.
na hevaṁ vattabbe .pe.

[1061] na vattabbaṁ sabbaṁ ñāṇaṁ paṭisambhidāti. āmantā.

page number: 338

atthi lokuttarā paññā sā paññā na paṭisambhidāti. na
hevaṁ vattabbe .pe. tena hi sabbaṁ ñāṇaṁ paṭisambhidāti.
paṭisambhidākathā
----------
sammatiñāṇakathā

[1062] na (pts. kvu, 311) vattabbaṁ sammatiñāṇaṁ saccārammaṇaññeva na
aññārammaṇanti. āmantā. nanu paṭhavīkasiṇaṁ samāpattiṁ
samāpannassa atthi ñāṇaṁ paṭhavīkasiṇañca sammatisaccamhīti.
āmantā. hañci paṭhavīkasiṇaṁ samāpattiṁ samāpannassa atthi
ñāṇaṁ paṭhavīkasiṇañca sammatisaccamhi tena vata re vattabbe
sammatiñāṇaṁ saccārammaṇaññeva na aññārammaṇanti.

[1063] na vattabbaṁ sammatiñāṇaṁ saccārammaṇaññeva na
aññārammaṇanti. āmantā. nanu āpokasiṇaṁ .pe. tejokasiṇaṁ
.pe. gilānapaccayabhesajjaparikkhāraṁ dadantassa atthi ñāṇaṁ
gilānapaccayabhesajjaparikkhāro ca sammatisaccamhīti. āmantā. hañci
gilānapaccayabhesajjaparikkhāraṁ dadantassa atthi ñāṇaṁ
gilānapaccayabhesajjaparikkhāro ca sammatisaccamhi tena vata re vattabbe
sammatiñāṇaṁ saccārammaṇaññeva na aññārammaṇanti.

[1064] sammatiñāṇaṁ saccārammaṇaññeva na aññārammaṇanti.

page number: 339

āmantā. tena ñāṇena dukkhaṁ parijānāti samudayaṁ pajahati
nirodhaṁ sacchikaroti maggaṁ bhāvetīti. na hevaṁ vattabbe .pe.
sammatiñāṇakathā.
----------
cittārammaṇakathā

[1065] cetopariyāye ñāṇaṁ cittārammaṇaññeva na
aññārammaṇanti. āmantā. nanu atthi koci sarāgaṁ cittaṁ sarāgaṁ
cittanti pajānātīti. āmantā. hañci atthi koci sarāgaṁ
cittaṁ sarāgaṁ cittanti pajānāti (pts. kvu, 312) no vata re vattabbe cetopariyāye
ñāṇaṁ cittārammaṇaññeva na aññārammaṇanti. nanu atthi
koci vītarāgaṁ cittaṁ vītarāgaṁ cittanti .pe. sadosaṁ cittaṁ
.pe. vītadosaṁ cittaṁ samohaṁ cittaṁ vītamohaṁ cittaṁ saṅkhittaṁ cittaṁ
vikkhittaṁ cittaṁ mahaggataṁ cittaṁ amahaggataṁ cittaṁ sauttaraṁ cittaṁ
anuttaraṁ cittaṁ samāhitaṁ cittaṁ asamāhitaṁ cittaṁ vimuttaṁ cittaṁ
.pe. avimuttaṁ cittaṁ avimuttaṁ cittanti pajānātīti. āmantā.
hañci atthi koci avimuttaṁ cittaṁ avimuttaṁ cittanti pajānāti
no vata re vattabbe cetopariyāye ñāṇaṁ cittārammaṇaññeva
naṁ aññārammaṇanti.

[1066] phassārammaṇe ñāṇaṁ vattabbaṁ cetopariyāye ñāṇanti.

page number: 340

āmantā. hañci phassārammaṇe ñāṇaṁ vattabbaṁ cetopariyāye
ñāṇaṁ no vata re vattabbe cetopariyāye ñāṇaṁ cittārammaṇaññeva
na aññārammaṇanti. vedanārammaṇe ñāṇaṁ .pe.
saññārammaṇe ñāṇaṁ cetanārammaṇe ñāṇaṁ cittārammaṇe ñāṇaṁ
saddhārammaṇe ñāṇaṁ viriyārammaṇe ñāṇaṁ satārammaṇe ñāṇaṁ
samādhārammaṇe ñāṇaṁ paññārammaṇe ñāṇaṁ .pe. rāgārammaṇe
ñāṇaṁ .pe. dosārammaṇe ñāṇaṁ .pe. anottappārammaṇe
ñāṇaṁ vattabbaṁ cetopariyāye ñāṇanti. āmantā. hañci
anottappārammaṇe ñāṇaṁ vattabbaṁ cetopariyāye ñāṇaṁ no
vata re vattabbe cetopariyāye ñāṇaṁ cittārammaṇaññeva na
aññārammaṇanti.

[1067] phassārammaṇe ñāṇaṁ na vattabbaṁ cetopariyāye
ñāṇanti. āmantā. phassapariyāye ñāṇanti. na hevaṁ
vattabbe .pe. vedanārammaṇe ñāṇaṁ .pe. saññārammaṇe
ñāṇaṁ .pe. anottappārammaṇe ñāṇaṁ (pts. kvu, 313) na vattabbaṁ cetopariyāye
ñāṇanti. āmantā. anottappapariyāye ñāṇanti. na hevaṁ
vattabbe .pe.

[1068] na vattabbaṁ cetopariyāye ñāṇaṁ cittārammaṇaññeva
na aññārammaṇanti. āmantā. nanu cetopariyāye ñāṇanti.
āmantā. hañci cetopariyāye ñāṇaṁ tena vata re vattabbe

page number: 341

cetopariyāye ñāṇaṁ cittārammaṇaññeva na aññārammaṇanti.
cittārammaṇakathā.
------
anāgatañāṇakathā

[1069] anāgate ñāṇaṁ atthīti. āmantā. anāgataṁ
mūlato jānāti hetuto jānāti nidānato jānāti sambhavato
jānāti pabhavato jānāti samuṭṭhānato jānāti āhārato
jānāti ārammaṇato jānāti paccayato jānāti samudayato
jānātīti. na hevaṁ vattabbe .pe.

[1070] anāgate ñāṇaṁ atthīti. āmantā. anāgataṁ
hetupaccayataṁ jānāti ārammaṇapaccayataṁ jānāti adhipatipaccayataṁ
jānāti anantarapaccayataṁ jānāti samanantarapaccayataṁ jānātīti.
na hevaṁ vattabbe .pe.

[1071] anāgate ñāṇaṁ atthīti. āmantā. gotrabhuno
puggalassa sotāpattimagge ñāṇaṁ atthīti. na hevaṁ vattabbe .pe.
sotāpattiphalasacchikiriyāya paṭipannassa puggalassa sotāpattiphale
ñāṇaṁ atthīti. (pts. kvu, 314) na hevaṁ vattabbe .pe. sakadāgāmiphalasacchikiriyāya
.pe. anāgāmiphalasacchikiriyāya .pe. arahattasacchikiriyāya paṭipannassa
puggalassa arahatte ñāṇaṁ atthīti. na hevaṁ vattabbe .pe.

page number: 342

[1072] na vattabbaṁ anāgate ñāṇaṁ atthīti. āmantā.
nanu vuttaṁ bhagavatā pāṭaliputtassa kho ānanda tayo antarāyā
bhavissanti aggito vā udakato vā mithubhedā vāti 1- attheva
suttantoti. āmantā. tena hi anāgate ñāṇaṁ atthīti.
anāgatañāṇakathā.
--------
paccuppannañāṇakathā

[1073] paccuppanne 2- ñāṇaṁ atthīti. āmantā. tena ñāṇena
taṁ ñāṇaṁ jānātīti. na hevaṁ vattabbe .pe. tena ñāṇena taṁ
ñāṇaṁ jānātīti. āmantā. tena ñāṇena taṁ ñāṇaṁ ñāṇanti
jānātīti. na hevaṁ vattabbe .pe. tena ñāṇena taṁ ñāṇaṁ
ñāṇanti jānātīti. āmantā. taṁ ñāṇaṁ tassa ñāṇassa
ārammaṇanti. na hevaṁ vattabbe .pe. taṁ ñāṇaṁ tassa ñāṇassa
ārammaṇanti. āmantā. tena phassena taṁ phassaṁ phusati tāya
vedanāya taṁ vedanaṁ vedeti tāya saññāya taṁ saññaṁ sañjānāti
tāya cetanāya taṁ cetanaṁ ceteti tena cittena taṁ cittaṁ cinteti
tena vitakkena taṁ vitakkaṁ vitakketi tena vicārena taṁ vicāraṁ vicāreti
tāya pītiyā taṁ pītiṁ piyāyati tāya satiyā taṁ satiṁ sarati tāya

footnote: 1 vi. ma. 2. 84. 2. ma. paṭuppanne. (sabbattha sadisameva.)

page number: 343

paññāya taṁ (pts. kvu, 315) paññaṁ pajānāti tena khaggena taṁ khaggaṁ chindati
tena pharasunā taṁ pharasuṁ tacchati tāya kudhāriyā taṁ kudhāriṁ tacchati
tāya vāsiyā taṁ vāsiṁ tacchati tāya sūciyā taṁ sūciṁ sibbeti
tena aṅgulaggena taṁ aṅgulaggaṁ parāmasati tena nāsikaggena taṁ
nāsikaggaṁ parāmasati tena matthakena taṁ matthakaṁ parāmasati tena
gūthena taṁ gūthaṁ dhovati tena muttena taṁ muttaṁ dhovati tena
kheḷena taṁ kheḷaṁ dhovati tena pubbena taṁ pubbaṁ dhovati tena
lohitena taṁ lohitaṁ dhovatīti. na hevaṁ vattabbe .pe.

[1074] na vattabbaṁ paccuppanne ñāṇaṁ atthīti. āmantā.
nanu sabbasaṅkhāre aniccato diṭṭhe tampi ñāṇaṁ aniccato diṭṭhaṁ
hotīti. āmantā. hañci sabbasaṅkhāre aniccato diṭṭhe tampi
ñāṇaṁ aniccato diṭṭhaṁ hoti tena vata re vattabbe paccuppanne
ñāṇaṁ atthīti.
paccuppannañāṇakathā.
-------
phalañāṇakathā

[1075] sāvakassa phale ñāṇaṁ atthīti. āmantā. sāvako
phalassakataṁ paññāpetīti. na hevaṁ vattabbe .pe. sāvakassa phale
ñāṇaṁ atthīti. āmantā. atthi sāvakassa phalaparopariyattaṁ 1-

footnote: 1 ma. phalaparopariyatti. (īdisoyeva parato padesu ikārantāgamo.)

page number: 344

indriyaparopariyattaṁ puggalaparopariyattanti. na hevaṁ vattabbe
.pe. sāvakassa phale (pts. kvu, 316) ñāṇaṁ atthīti. āmantā. atthi
sāvakassa khandhapaññatti āyatanapaññatti dhātupaññatti saccapaññatti
indriyapaññatti puggalapaññattīti. na hevaṁ vattabbe .pe.
sāvakassa phale ñāṇaṁ atthīti. āmantā. sāvako jino satthā
sammāsambuddho sabbaññū sabbadassāvī dhammasāmī dhammapaṭisaraṇoti.
na hevaṁ vattabbe .pe. sāvakassa phale ñāṇaṁ atthīti.
āmantā. sāvako anuppannassa maggassa uppādetā asañjātassa
maggassa sañjanetā anakkhātassa maggassa akkhātā maggaññū
maggavidū maggakovidoti. na hevaṁ vattabbe .pe.

[1076] na vattabbaṁ sāvakassa phale ñāṇaṁ atthīti. āmantā.
sāvako aññāṇīti. na hevaṁ vattabbe .pe. tena hi sāvakassa
phale ñāṇaṁ atthīti.
phalañāṇakathā.
pañcamo vaggo.
tassa uddānaṁ
vimuttiñāṇaṁ vimuttaṁ sekkhassa asekkhaṁ ñāṇaṁ
viparīteñāṇaṁ aniyatassa niyāmagamanāya atthi ñāṇaṁ
sabbaṁ ñāṇaṁ paṭisambhidāti sammatiñāṇaṁ
cetopariyāye ñāṇaṁ anāgate ñāṇaṁ

page number: 345

paccuppanne ñāṇaṁ sāvakassa phale ñāṇanti.
mahāpaṇṇāsako.
sattūpaladdhi upahāro balaṁ gihissa arahā ca vimuttipañcamaṁ.
---------
niyāmakathā(pts. kvu, 317) 

[1077] niyāmo asaṅkhatoti. āmantā. nibbānaṁ tāṇaṁ
leṇaṁ saraṇaṁ parāyanaṁ accutaṁ amatanti. na hevaṁ vattabbe .pe.

[1078] niyāmo asaṅkhato nibbānaṁ asaṅkhatanti. āmantā.
dve asaṅkhatānīti. na hevaṁ vattabbe .pe. dve asaṅkhatānīti.
āmantā. dve tāṇāni dve leṇāni dve saraṇāni dve
parāyanāni dve accutāni dve amatāni dve nibbānānīti.
na hevaṁ vattabbe .pe. dve nibbānānīti. āmantā. atthi
dvinnaṁ nibbānānaṁ uccanīcatā hīnappaṇītatā ukkaṁsāvakaṁso sīmā vā
bhedo vā rāji vā antarikā vāti. na hevaṁ vattabbe .pe.

[1079] niyāmo asaṅkhatoti. āmantā. atthi keci
niyāmaṁ okkamanti paṭilabhanti uppādenti samuppādenti uṭṭhāpenti
samuṭṭhāpenti nibbattenti abhinibbattenti janenti sañjanentīti.
āmantā. atthi keci asaṅkhataṁ okkamanti paṭilabhanti uppādenti
samuppādenti uṭṭhāpenti samuṭṭhāpenti nibbattenti abhinibbattenti

page number: 346

janenti sañjanentīti. na hevaṁ vattabbe .pe.

[1080] niyāmo asaṅkhatoti. āmantā. maggo asaṅkhatoti.
na hevaṁ vattabbe .pe. maggo saṅkhatoti. āmantā. niyāmo
saṅkhatoti. na hevaṁ vattabbe .pe. sotāpattiniyāmo asaṅkhatoti.
āmantā. sotāpattimaggo asaṅkhatoti. na hevaṁ vattabbe
.pe. sotāpattimaggo saṅkhatoti. āmantā. sotāpattiniyāmo
saṅkhatoti. na hevaṁ vattabbe .pe. sakadāgāminiyāmo .pe.
anāgāminiyāmo .pe. arahattaniyāmo asaṅkhatoti. āmantā.
arahattamaggo asaṅkhatoti. na hevaṁ vattabbe .pe. arahattamaggo
saṅkhatoti. āmantā. arahattaniyāmo saṅkhatoti. na hevaṁ
vattabbe .pe.

[1081] sotāpattiniyāmo asaṅkhato .pe. arahattaniyāmo
asaṅkhato nibbānaṁ asaṅkhatanti. āmantā. pañca asaṅkhatānīti.
na hevaṁ vattabbe .pe. pañca asaṅkhatānīti. āmantā. pañca
tāṇāni .pe. antarikā vāti. na hevaṁ vattabbe .pe.

[1082] niyāmo asaṅkhatoti. āmantā. micchattaniyāmo
asaṅkhatoti. na hevaṁ (pts. kvu, 319) vattabbe .pe. micchattaniyāmo saṅkhatoti.
āmantā. sammattaniyāmo saṅkhatoti. na hevaṁ vattabbe .pe.

[1083] na vattabbaṁ niyāmo asaṅkhatoti. āmantā. niyāme
uppajja niruddhe aniyato hotīti. na hevaṁ vattabbe .pe.

page number: 347

tena hi niyāmo asaṅkhatoti. micchattaniyāme uppajja niruddhe
aniyato hotīti. na hevaṁ vattabbe .pe. tena hi micchattaniyāmo
asaṅkhatoti.
niyāmakathā.
---------
paṭiccasamuppādakathā

[1084] paṭiccasamuppādo asaṅkhatoti. āmantā. nibbānaṁ
tāṇaṁ leṇaṁ saraṇaṁ parāyanaṁ accutaṁ amatanti. na hevaṁ vattabbe
.pe. paṭiccasamuppādo asaṅkhato nibbānaṁ asaṅkhatanti.
āmantā. dve asaṅkhatānīti. na hevaṁ vattabbe .pe. dve
asaṅkhatānīti. āmantā. dve tāṇāni dve leṇāni dve
saraṇāni dve parāyanāni dve accutāni dve amatāni dve
nibbānānīti. na hevaṁ vattabbe .pe. dve nibbānānīti.
āmantā. atthi dvinnaṁ nibbānānaṁ uccanīcatā hīnappaṇītatā
ukkaṁsāvakaṁso sīmā vā bhedo vā rāji vā antarikā vāti.
na (pts. kvu, 320) hevaṁ vattabbe .pe.

[1085] paṭiccasamuppādo asaṅkhatoti. āmantā. avijjā
asaṅkhatāti. na hevaṁ vattabbe .pe. avijjā saṅkhatāti.
āmantā. paṭiccasamuppādo saṅkhatoti. na hevaṁ vattabbe .pe.

page number: 348

paṭiccasamuppādo asaṅkhatoti. āmantā. avijjāpaccayā saṅkhārā
asaṅkhatāti. na hevaṁ vattabbe .pe. avijjāpaccayā saṅkhārā
saṅkhatāti. āmantā. paṭiccasamuppādo saṅkhatoti. na hevaṁ
vattabbe .pe. paṭiccasamuppādo asaṅkhatoti. āmantā.
saṅkhārapaccayā viññāṇaṁ asaṅkhatanti. na hevaṁ vattabbe .pe.
saṅkhārapaccayā viññāṇaṁ saṅkhatanti. āmantā. paṭiccasamuppādo
saṅkhatoti. na hevaṁ vattabbe .pe. paṭiccasamuppādo asaṅkhatoti.
āmantā. viññāṇapaccayā nāmarūpaṁ asaṅkhatanti. na hevaṁ
vattabbe .pe. viññāṇapaccayā nāmarūpaṁ saṅkhatanti. āmantā.
paṭiccasamuppādo saṅkhatoti. na hevaṁ vattabbe .pe. paṭiccasamuppādo
asaṅkhatoti. āmantā. jātipaccayā jarāmaraṇaṁ
asaṅkhatanti. na (pts. kvu, 321) hevaṁ vattabbe .pe. jātipaccayā jarāmaraṇaṁ
saṅkhatanti. āmantā. paṭiccasamuppādo saṅkhatoti. na hevaṁ
vattabbe .pe.

[1086] na vattabbaṁ paṭiccasamuppādo asaṅkhatoti. āmantā.
nanu vuttaṁ bhagavatā jātipaccayā bhikkhave jarāmaraṇaṁ uppādā
vā tathāgatānaṁ anuppādā vā tathāgatānaṁ ṭhitā va sā dhātu dhammaṭṭhitatā
dhammaniyāmatā idappaccayatā taṁ tathāgato abhisambujjhati abhisameti
abhisambujjhitvā abhisametvā ācikkhati deseti paññapeti paṭṭhapeti
vivarati vibhajati uttānīkaroti passathāti cāha jātipaccayā bhikkhave

page number: 349

jarāmaraṇaṁ bhavapaccayā bhikkhave jāti .pe. avijjāpaccayā bhikkhave
saṅkhārā uppādā vā tathāgatānaṁ anuppādā vā tathāgatānaṁ ṭhitā va
sā dhātu .pe. passathāti cāha avijjāpaccayā bhikkhave saṅkhārā
iti kho bhikkhave yā tatra tathatā avitathatā anaññathatā idappaccayatā
ayaṁ vuccati bhikkhave paṭiccasamuppādoti 1- attheva suttantoti.
āmantā. tena hi paṭiccasamuppādo asaṅkhatoti.

[1087] avijjāpaccayā saṅkhārāti yā tattha dhammaṭṭhitatā
dhammaniyāmatā asaṅkhatā nibbānaṁ asaṅkhatanti. āmantā. dve
asaṅkhatānīti. na hevaṁ vattabbe .pe. dve asaṅkhatānīti. āmantā.
dve tāṇāni .pe. antarikā vāti. na hevaṁ vattabbe .pe.

[1088] avijjāpaccayā saṅkhārāti yā tattha dhammaṭṭhitatā
dhammaniyāmatā asaṅkhatā saṅkhārapaccayā viññāṇanti yā tattha
dhammaṭṭhitatā dhammaniyāmatā asaṅkhatā (pts. kvu, 322) nibbānaṁ asaṅkhatanti.
āmantā. tīṇi asaṅkhatānīti. na hevaṁ vattabbe .pe. tīṇi
asaṅkhatānīti. āmantā. tīṇi tāṇāni .pe. antarikā vāti.
na hevaṁ vattabbe .pe.

[1089] avijjāpaccayā saṅkhārāti yā tattha dhammaṭṭhitatā
dhammaniyāmatā asaṅkhatā saṅkhārapaccayā viññāṇanti yā tattha
dhammaṭṭhitatā dhammaniyāmatā asaṅkhatā .pe. jātipaccayā jarāmaraṇanti

footnote: 1 saṁ. ni. 24.

page number: 350

yā tattha dhammaṭṭhitatā dhammaniyāmatā asaṅkhatā nibbānaṁ asaṅkhatanti.
āmantā. dvādasa asaṅkhatānīti. na hevaṁ vattabbe .pe.
dvādasa asaṅkhatānīti. āmantā. dvādasa tāṇāni dvādasa
leṇāni .pe. antarikā vāti. na hevaṁ vattabbe .pe.
paṭiccasamuppādakathā.
------
saccakathā

[1090] cattāri saccāni asaṅkhatānīti. āmantā. cattāri
tāṇāni cattāri leṇāni cattāri saraṇāni cattāri parāyanāni
cattāri accutāni cattāri amatāni cattāri nibbānānīti. na hevaṁ
vattabbe .pe. cattāri nibbānānīti. āmantā. atthi catunnaṁ
nibbānānaṁ uccanīcatā hīnappaṇītatā ukkaṁsāvakaṁso sīmā vā bhedo
vā rāji vā (pts. kvu, 323) antarikā vāti. na hevaṁ vattabbe .pe.

[1091] dukkhasaccaṁ asaṅkhatanti. āmantā. dukkhaṁ asaṅkhatanti.
na hevaṁ vattabbe .pe. dukkhasaccaṁ asaṅkhatanti. āmantā.
kāyikaṁ dukkhaṁ cetasikaṁ dukkhaṁ sokaparidevadukkhadomanassupāyāsā
asaṅkhatāti. na hevaṁ vattabbe .pe. samudayasaccaṁ asaṅkhatanti.
āmantā. samudayo asaṅkhatoti. na hevaṁ vattabbe .pe.
samudayasaccaṁ asaṅkhatanti. āmantā. kāmataṇhā bhavataṇhā

page number: 351

vibhavataṇhā asaṅkhatāti. na hevaṁ vattabbe .pe. maggasaccaṁ
asaṅkhatanti. āmantā. maggo asaṅkhatoti. na hevaṁ vattabbe
.pe. maggasaccaṁ asaṅkhatanti. āmantā. sammādiṭṭhi .pe.
sammāsamādhi asaṅkhatoti. na hevaṁ vattabbe .pe.

[1092] dukkhaṁ saṅkhatanti. āmantā. dukkhasaccaṁ saṅkhatanti.
na hevaṁ vattabbe .pe. kāyikaṁ dukkhaṁ cetasikaṁ dukkhaṁ
sokaparidevadukkhadomanassupāyāsā saṅkhatāti. āmantā. dukkhasaccaṁ
saṅkhatanti. na hevaṁ vattabbe .pe. samudayo saṅkhatoti. āmantā.
samudayasaccaṁ saṅkhatanti. (pts. kvu, 324) na hevaṁ vattabbe .pe. kāmataṇhā bhavataṇhā
vibhavataṇhā saṅkhatāti. āmantā. samudayasaccaṁ saṅkhatanti.
na hevaṁ vattabbe .pe. maggo saṅkhatoti. āmantā. maggasaccaṁ
saṅkhatanti. na hevaṁ vattabbe .pe. sammādiṭṭhi .pe. sammā
samādhi saṅkhatoti. āmantā. maggasaccaṁ saṅkhatanti. na hevaṁ
vattabbe .pe.

[1093] nirodhasaccaṁ asaṅkhataṁ nirodho asaṅkhatoti. āmantā.
dukkhasaccaṁ asaṅkhataṁ dukkhaṁ asaṅkhatanti. na hevaṁ vattabbe .pe.
nirodhasaccaṁ asaṅkhataṁ nirodho asaṅkhatoti. āmantā. samudayasaccaṁ
asaṅkhataṁ samudayo asaṅkhatoti. na hevaṁ vattabbe .pe. nirodhasaccaṁ
asaṅkhataṁ nirodho asaṅkhatoti. āmantā. maggasaccaṁ asaṅkhataṁ
maggo asaṅkhatoti. na hevaṁ vattabbe .pe.

page number: 352

[1094] dukkhasaccaṁ asaṅkhataṁ dukkhaṁ saṅkhatanti. āmantā.
nirodhasaccaṁ asaṅkhataṁ nirodho saṅkhatoti. na hevaṁ vattabbe .pe.
samudayasaccaṁ asaṅkhataṁ samudayo saṅkhatoti. āmantā. nirodhasaccaṁ
asaṅkhataṁ nirodho saṅkhatoti. na hevaṁ vattabbe .pe. maggasaccaṁ
asaṅkhataṁ maggo saṅkhatoti. āmantā. nirodhasaccaṁ asaṅkhataṁ
nirodho saṅkhatoti. na hevaṁ vattabbe .pe.(pts. kvu, 325) 

[1095] na vattabbaṁ cattāri saccāni asaṅkhatānīti. āmantā.
nanu vuttaṁ bhagavatā cattārimāni bhikkhave tathāni avitathāni anaññathāni.
katamāni cattāri. idaṁ dukkhanti bhikkhave tathametaṁ avitathametaṁ
anaññathametaṁ .pe. ayaṁ dukkhasamudayoti .pe. ayaṁ dukkhanirodhoti
.pe. ayaṁ dukkhanirodhagāminī paṭipadāti tathametaṁ avitathametaṁ anaññathametaṁ
imāni kho bhikkhave cattāri tathāni avitathāni anaññathānīti 1-
attheva suttantoti. āmantā. tena hi cattāri saccāni
asaṅkhatānīti.
saccakathā.
--------
āruppakathā

[1096] ākāsānañcāyatanaṁ asaṅkhatanti. āmantā. nibbānaṁ

footnote: 1 khu. pa. 351.

page number: 353

tāṇaṁ leṇaṁ saraṇaṁ parāyanaṁ accutaṁ amatanti. na hevaṁ vattabbe
.pe. ākāsānañcāyatanaṁ asaṅkhataṁ nibbānaṁ asaṅkhatanti.
āmantā. dve asaṅkhatānīti. na hevaṁ vattabbe .pe. dve
asaṅkhatānīti. āmantā. dve tāṇāni .pe. antarikā vāti.
na hevaṁ vattabbe .pe. ākāsānañcāyatanaṁ asaṅkhatanti. āmantā.
ākāsānañcāyatanaṁ bhavo (pts. kvu, 326) gati sattāvāso saṁsāro yoni viññāṇaṭṭhiti
attabhāvapaṭilābhoti. āmantā. asaṅkhataṁ bhavo gati
sattāvāso saṁsāro yoni viññāṇaṭṭhiti attabhāvapaṭilābhoti.
na hevaṁ vattabbe .pe. atthi ākāsānañcāyanūpagaṁ kammanti.
āmantā. atthi asaṅkhatūpagaṁ kammanti. na hevaṁ vattabbe .pe.
atthi ākāsānañcāyatanūpagā sattāti. āmantā. atthi
asaṅkhatūpagā sattāti. na hevaṁ vattabbe .pe.

[1097] ākāsānañcāyatane sattā jāyanti jiyyanti miyyanti
cavanti upapajjantīti. āmantā. asaṅkhate sattā jāyanti
jiyyanti miyyanti cavanti upapajjantīti. na hevaṁ vattabbe .pe.

[1098] ākāsānañcāyatane atthi vedanā saññā saṅkhārā
viññāṇanti. āmantā. asaṅkhate atthi vedanā saññā saṅkhārā
viññāṇanti. na hevaṁ vattabbe .pe. ākāsānañcāyatanaṁ
catuvokārabhavoti. āmantā. asaṅkhataṁ catuvokārabhavoti. na hevaṁ
vattabbe .pe.

page number: 354

[1099] na vattabbaṁ cattāro āruppā asaṅkhatāti. āmantā.
nanu cattāro āruppā anejā vuttā bhagavatāti. āmantā.
hañci cattāro āruppā anejā vuttā bhagavatā tena vata re
vattabbe cattāro āruppā asaṅkhatāti.
āruppakathā.
----------
nirodhasamāpattikathā(pts. kvu, 327) 

[1100] nirodhasamāpatti asaṅkhatāti. āmantā. nibbānaṁ
tāṇaṁ leṇaṁ saraṇaṁ parāyanaṁ accutaṁ amatanti. na hevaṁ vattabbe
.pe. nirodhasamāpatti asaṅkhatā nibbānaṁ asaṅkhatanti. āmantā.
dve asaṅkhatānīti. na hevaṁ vattabbe .pe. dve asaṅkhatānīti.
āmantā. dve tāṇāni .pe. antarikā vāti. na hevaṁ vattabbe
.pe. nirodhasamāpatti asaṅkhatāti. āmantā. atthi keci nirodhaṁ
samāpajjanti paṭilabhanti uppādenti samuppādenti uṭṭhāpenti 1-
samuṭṭhāpenti 1- nibbattenti abhinibbattenti janenti sañjanentīti.
āmantā. atthi keci asaṅkhataṁ samāpajjanti paṭilabhanti uppādenti
samuppādenti uṭṭhāpenti 1- samuṭṭhāpenti 1- nibbattenti abhinibbattenti
janenti sañjanentīti. na hevaṁ vattabbe .pe. nirodho vodānaṁ
vuṭṭhānaṁ paññāyatīti. āmantā. asaṅkhatā vodānaṁ vuṭṭhānaṁ

footnote: 1. ma. uṭṭhapenti, samuṭṭhapenti.

page number: 355

paññāyatīti. na hevaṁ vattabbe .pe. nirodhaṁ samāpajjantassa
paṭhamaṁ nirujjhati vacīsaṅkhāro tato kāyasaṅkhāro tato cittasaṅkhāroti.
āmantā. asaṅkhataṁ samāpajjantassa paṭhamaṁ nirujjhati
vacīsaṅkhāro tato kāyasaṅkhāro tato cittasaṅkhāroti. na hevaṁ
vattabbe .pe. nirodhā vuṭṭhahantassa (pts. kvu, 328) paṭhamaṁ uppajjati cittasaṅkhāro
tato kāyasaṅkhāro tato vacīsaṅkhāroti. āmantā. asaṅkhatā
vuṭṭhahantassa paṭhamaṁ uppajjati cittasaṅkhāro tato kāyasaṅkhāro
tato vacīsaṅkhāroti. na hevaṁ vattabbe .pe.

[1101] nirodhā vuṭṭhitaṁ tayo phassā phusanti suññato phasso
animitto phasso appaṇihito phassoti. āmantā. asaṅkhatā
vuṭṭhitaṁ tayo phassā phusanti suññato phasso animitto phasso
appaṇihito phassoti. na hevaṁ vattabbe .pe.

[1102] nirodhā vuṭṭhitassa vivekaninnaṁ cittaṁ hoti vivekapoṇaṁ
vivekapabbhāranti. āmantā. asaṅkhatā vuṭṭhitassa vivekaninnaṁ
cittaṁ hoti vivekapoṇaṁ vivekapabbhāranti. na hevaṁ vattabbe .pe.

[1103] na vattabbaṁ nirodhasamāpatti asaṅkhatāti. āmantā.
saṅkhatāti. na hevaṁ vattabbe .pe. tena hi nirodhasamāpatti asaṅkhatāti.
nirodhasamāpattikathā.
----------

page number: 356

ākāsakathā

[1104] ākāso asaṅkhatoti. āmantā. nibbānaṁ tāṇaṁ
leṇaṁ saraṇaṁ parāyanaṁ accutaṁ amatanti. na hevaṁ vattabbe .pe.

[1105] ākāso asaṅkhato nibbānaṁ asaṅkhatanti. āmantā.
dve asaṅkhatānīti. na hevaṁ vattabbe .pe. dve asaṅkhatānīti.
āmantā. dve tāṇāni .pe. antarikā vāti. na hevaṁ
vattabbe .pe.

[1106] ākāso asaṅkhatoti. āmantā. atthi keci anākāsaṁ
ākāsaṁ karontīti. āmantā. atthi keci saṅkhataṁ asaṅkhataṁ
karontīti. na hevaṁ vattabbe .pe.

[1107] atthi keci ākāsaṁ anākāsaṁ karontīti. āmantā.
atthi keci asaṅkhataṁ saṅkhataṁ karontīti. na hevaṁ vattabbe .pe.

[1108] ākāse pakkhino 1- gacchanti candimasuriyā gacchanti
tārakarūpāni gacchanti iddhiṁ vikubbanti bāhuṁ cālenti pāṇiṁ
cālenti leḍḍuṁ khipanti laguḷaṁ khipanti iddhiṁ khipanti usuṁ
khipantīti. āmantā. asaṅkhate pakkhino 1- gacchanti candimasuriyā
gacchanti tārakarūpāni gacchanti iddhiṁ vikubbanti bāhuṁ cālenti
pāṇiṁ cālenti leḍḍuṁ khipanti laguḷaṁ khipanti iddhiṁ khipanti
usuṁ khipantīti. na hevaṁ vattabbe .pe.

footnote: 1. ma. pakkhiyo.

page number: 357

[1109] ākāsaṁ parivāretvā gharāni karonti koṭṭhāni
karontīti. āmantā. asaṅkhataṁ parivāretvā gharāni karonti
koṭṭhāni karontīti. na hevaṁ vattabbe .pe.

[1110] udapāne khaññamāne anākāso ākāso hotīti.
āmantā. saṅkhataṁ asaṅkhataṁ hotīti. na hevaṁ vattabbe .pe.

[1111] tucchaudapāne pūriyamāne tucchakoṭṭhe pūriyamāne
tucchakumbhiyā pūriyamānāya ākāso antaradhāyatīti. āmantā.
asaṅkhataṁ antaradhāyatīti. na hevaṁ vattabbe .pe.

[1112] na vattabbaṁ ākāso asaṅkhatoti. āmantā.
ākāso saṅkhatoti. na hevaṁ vattabbe .pe. tena hi ākāso
asaṅkhatoti.
ākāsakathā.
----------
ākāso sanidassanotikathā

[1113] ākāso sanidassanoti. āmantā. rūpaṁ rūpāyatanaṁ
rūpadhātu nīlaṁ pītakaṁ lohitakaṁ odātaṁ cakkhuviññeyyaṁ cakkhusmiṁ
paṭihaññati cakkhussa āpāthaṁ āgacchatīti. na hevaṁ vattabbe .pe.

[1114] ākāso sanidassanoti. āmantā. cakkhuñca
paṭicca ākāsañca uppajjati cakkhuviññāṇanti. na hevaṁ

page number: 358

vattabbe .pe.

[1115] cakkhuñca paṭicca ākāsañca uppajjati cakkhuviññāṇanti.
āmantā. cakkhuñca paṭicca ākāsañca uppajjati
cakkhuviññāṇanti attheva suttantoti. natthi. cakkhuñca paṭicca
rūpe ca uppajjati cakkhuviññāṇanti 1- attheva suttantoti.
āmantā. hañci cakkhuñca paṭicca rūpe ca (pts. kvu, 331) uppajjati cakkhuviññāṇanti
attheva suttanto no vata re vattabbe cakkhuñca
paṭicca ākāsañca uppajjati cakkhuviññāṇanti.

[1116] na vattabbaṁ ākāso sanidassanoti. āmantā.
nanu passasi dvinnaṁ rukkhānaṁ antaraṁ dvinnaṁ thambhānaṁ antaraṁ
tāḷachiddaṁ vātapānachiddanti. āmantā. hañci passasi dvinnaṁ
rukkhānaṁ antaraṁ dvinnaṁ thambhānaṁ antaraṁ tāḷachiddaṁ vātapānachiddaṁ
tena vata re vattabbe ākāso sanidassanoti.
ākāso sanidassanotikathā.
--------
paṭhavīdhātu sanidassanātyādikathā

[1117] paṭhavīdhātu sanidassanāti. āmantā. rūpaṁ rūpāyatanaṁ
rūpadhātu nīlaṁ pītakaṁ lohitakaṁ odātaṁ cakkhuviññeyyaṁ cakkhusmiṁ paṭihaññati

footnote: 1 ma. u. 461. saṁ. ni. 68.

page number: 359

cakkhussa āpāthaṁ āgacchatīti. na hevaṁ vattabbe .pe.

[1118] paṭhavīdhātu sanidassanāti. āmantā. cakkhuñca
paṭicca paṭhavīdhātuñca uppajjati cakkhuviññāṇanti. na hevaṁ
vattabbe .pe.

[1119] cakkhuñca paṭicca paṭhavīdhātuñca uppajjati
cakkhuviññāṇanti. āmantā. cakkhuñca paṭicca paṭhavīdhātuñca
uppajjati cakkhuviññāṇanti attheva suttantoti. natthi. cakkhuñca
paṭicca (pts. kvu, 332) rūpe ca uppajjati cakkhuviññāṇanti attheva suttantoti.
āmantā. hañci cakkhuñca paṭicca rūpe ca uppajjati cakkhuviññāṇanti
attheva suttanto no vata re vattabbe cakkhuñca
paṭicca paṭhavīdhātuñca uppajjati cakkhuviññāṇanti.

[1120] na vattabbaṁ paṭhavīdhātu sanidassanāti. āmantā.
nanu passasi bhūmiṁ pāsāṇaṁ pabbatanti. āmantā. hañci
passasi bhūmiṁ pāsāṇaṁ pabbataṁ tena vata re vattabbe paṭhavīdhātu
sanidassanāti .pe. na vattabbaṁ āpodhātu sanidassanāti. āmantā.
nanu passasi udakanti. āmantā. hañci passasi udakaṁ tena
vata re vattabbe āpodhātu sanidassanāti .pe. na vattabbaṁ
tejodhātu sanidassanāti. āmantā. nanu passasi aggiṁ
jalantanti. āmantā. hañci passasi aggiṁ jalantaṁ tena
vata re vattabbe tejodhātu sanidassanāti .pe. na vattabbaṁ

page number: 360

vāyodhātu sanidassanāti. āmantā. nanu passasi vātena rukkhe
sañcāliyamāneti. āmantā. hañci passasi vātena rukkhe
sañcāliyamāne tena vata re vattabbe vāyodhātu sanidassanāti .pe.
paṭhavīdhātu sanidassanātyādikathā.
--------
cakkhundriyaṁ sanidassanantiādikathā

[1121] cakkhundriyaṁ sanidassananti. āmantā. rūpaṁ
rūpāyatanaṁ rūpadhātu .pe. cakkhussa āpāthaṁ āgacchatīti. na
hevaṁ vattabbe .pe.

[1122] cakkhundriyaṁ sanidassananti. āmantā. (pts. kvu, 333) cakkhuñca
paṭicca cakkhundriyañca uppajjati cakkhuviññāṇanti. na hevaṁ
vattabbe .pe.

[1123] cakkhuñca paṭicca cakkhundriyañca uppajjati
cakkhuviññāṇanti. āmantā. cakkhuñca paṭicca cakkhundriyañca
uppajjati cakkhuviññāṇanti attheva suttantoti. natthi. cakkhuñca
paṭicca rūpe ca uppajjati cakkhuviññāṇanti attheva suttantoti.
āmantā. hañci cakkhuñca paṭicca rūpe ca uppajjati cakkhuviññāṇanti
attheva suttanto no vata re vattabbe cakkhuñca
paṭicca cakkhundriyañca uppajjati cakkhuviññāṇanti.

page number: 361

[1124] na vattabbaṁ pañcindriyāni sanidassanānīti. āmantā.
nanu passasi cakkhuṁ sotaṁ ghānaṁ jivhaṁ kāyanti. āmantā.
hañci passasi cakkhuṁ sotaṁ ghānaṁ jivhaṁ kāyaṁ tena vata re
vattabbe pañcindriyāni sanidassanānīti .pe.
cakkhundriyaṁ sanidassanantiādikathā.
--------
kāyakammaṁ sanidassanantikathā

[1125] kāyakammaṁ sanidassananti. āmantā. rūpaṁ rūpāyatanaṁ
rūpadhātu nīlaṁ pītakaṁ lohitakaṁ odātaṁ cakkhuviññeyyaṁ cakkhusmiṁ
paṭihaññati cakkhussa āpāthaṁ āgacchatīti. na hevaṁ vattabbe
.pe. kāyakammaṁ sanidassananti. āmantā. cakkhuñca paṭicca
kāyakammañca uppajjati cakkhuviññāṇanti. na hevaṁ vattabbe
.pe. cakkhuñca paṭicca kāyakammañca uppajjati cakkhuviññāṇanti.
āmantā. cakkhuñca paṭicca (pts. kvu, 334) kāyakammañca uppajjati cakkhuviññāṇanti
attheva suttantoti. natthi. cakkhuñca paṭicca
rūpe ca uppajjati cakkhuviññāṇanti attheva suttantoti.
āmantā. hañci cakkhuñca paṭicca rūpe ca uppajjati cakkhu
viññāṇanti attheva suttanto no vata re vattabbe cakkhuñca
paṭicca kāyakammañca uppajjati cakkhuviññāṇanti.

page number: 362

[1126] na vattabbaṁ kāyakammaṁ sanidassananti. āmantā.
nanu passasi abhikkamantaṁ paṭikkamantaṁ ālokentaṁ vilokentaṁ
sammiñjentaṁ pasārentanti. āmantā. hañci passasi abhikkamantaṁ
paṭikkamantaṁ ālokentaṁ vilokentaṁ sammiñjentaṁ pasārentaṁ tena
vata re vattabbe kāyakammaṁ sanidassananti.
kāyakammaṁ sanidassanantikathā.
paṭhavīdhātu sanidassanātiādiṁ katvā
kāyakammaṁ sanidassananti pariyosānakathā.
chaṭṭho vaggo.
tassa uddānaṁ
niyāmo asaṅkhato paṭiccasamuppādo
asaṅkhato cattāri saccāni asaṅkhatāni
cattāro āruppā asaṅkhatā nirodhasamāpatti
asaṅkhatā ākāso asaṅkhato
ākāso sanidassano cattāro mahābhūtā
pañcindriyāni tatheva kāyakammanti.
---------

page number: 363

saṅgahitakathā(pts. kvu, 335) 

[1127] natthi keci dhammā kehici dhammehi saṅgahitāti.
āmantā. nanu atthi keci dhammā kehici dhammehi gaṇanaṁ gacchanti
uddesaṁ gacchanti pariyāpannāti. āmantā. hañci atthi
keci dhammā kehici dhammehi gaṇanaṁ gacchanti uddesaṁ gacchanti
pariyāpannā no vata re vattabbe natthi keci dhammā kehici
dhammehi saṅgahitāti.

[1128] cakkhāyatanaṁ katamakkhandhagaṇanaṁ gacchatīti. rūpakkhandhagaṇanaṁ
gacchatīti. hañci cakkhāyatanaṁ rūpakkhandhagaṇanaṁ gacchati tena
vata re vattabbe cakkhāyatanaṁ rūpakkhandhena saṅgahitanti. sotāyatanaṁ
.pe. ghānāyatanaṁ .pe. jivhāyatanaṁ .pe. kāyāyatanaṁ katamakkhandhagaṇanaṁ
gacchatīti. rūpakkhandhagaṇanaṁ gacchatīti. hañci kāyāyatanaṁ
rūpakkhandhagaṇanaṁ gacchati tena vata re vattabbe kāyāyatanaṁ
rūpakkhandhena saṅgahitanti.

[1129] rūpāyatanaṁ .pe. saddāyatanaṁ .pe. gandhāyatanaṁ
.pe. rasāyatanaṁ .pe. phoṭṭhabbāyatanaṁ katamakkhandhagaṇanaṁ gacchatīti.
rūpakkhandhagaṇanaṁ gacchatīti. hañci phoṭṭhabbāyatanaṁ rūpakkhandhagaṇanaṁ
gacchati tena vata re vattabbe phoṭṭhabbāyatanaṁ rūpakkhandhena
saṅgahitanti.

page number: 364

[1130] sukhā vedanā katamakkhandhagaṇanaṁ gacchatīti. vedanākkhandhagaṇanaṁ
gacchatīti. hañci sukhā vedanā vedanākkhandhagaṇanaṁ
gacchati tena vata re vattabbe sukhā vedanā vedanākkhandhena
saṅgahitāti. (pts. kvu, 336) dukkhā vedanā .pe. adukkhamasukhā vedanā katamakkhandhagaṇanaṁ
gacchatīti. vedanākkhandhagaṇanaṁ gacchatīti. hañci adukkhamasukhā
vedanā vedanākkhandhagaṇanaṁ gacchati tena vata re vattabbe
adukkhamasukhā vedanā vedanākkhandhena saṅgahitāti.

[1131] cakkhusamphassajā saññā katamakkhandhagaṇanaṁ gacchatīti.
saññākkhandhagaṇanaṁ gacchatīti. hañci cakkhusamphassajā saññā
saññākkhandhagaṇanaṁ gacchati tena vata re vattabbe cakkhusamphassajā
saññā saññākkhandhena saṅgahitāti. sotasamphassajā saññā
.pe. manosamphassajā saññā katamakkhandhagaṇanaṁ gacchatīti.
saññākkhandhagaṇanaṁ gacchatīti. hañci manosamphassajā saññā
saññākkhandhagaṇanaṁ gacchati tena vata re vattabbe manosamphassajā
saññā saññākkhandhena saṅgahitāti.

[1132] cakkhusamphassajā cetanā .pe. manosamphassajā cetanā
katamakkhandhagaṇanaṁ gacchatīti. saṅkhārakkhandhagaṇanaṁ gacchatīti. hañci
manosamphassajā cetanā saṅkhārakkhandhagaṇanaṁ gacchati tena vata re
vattabbe manosamphassajā cetanā saṅkhārakkhandhena saṅgahitāti.

[1133] cakkhuviññāṇaṁ .pe. manoviññāṇaṁ katamakkhandhagaṇanaṁ

page number: 365

gacchatīti. viññāṇakkhandhagaṇanaṁ gacchatīti. hañci manoviññāṇaṁ
viññāṇakkhandhagaṇanaṁ gacchati tena vata re vattabbe manoviññāṇaṁ
viññāṇakkhandhena saṅgahitanti. yathā dāmena vā yottena
vā dve balibaddā saṅgahitā sikkāya piṇḍapāto saṅgahito
sā gaddulena saṅgahito evameva te dhammā tehi dhammehi
saṅgahitāti. (pts. kvu, 337) hañci dāmena vā yottena vā dve balibaddā
saṅgahitā sikkāya piṇḍapāto saṅgahito sā gaddulena saṅgahito
tena vata re vattabbe atthi keci dhammā kehici dhammehi saṅgahitāti.
saṅgahitakathā.
----------
sampayuttakathā

[1134] natthi keci dhammā kehici dhammehi sampayuttāti
āmantā. nanu atthi keci dhammā kehici dhammehi sahagatā
sahajātā saṁsaṭṭhā ekuppādā ekanirodhā ekavatthukā ekārammaṇāti.
āmantā. hañci atthi keci dhammā kehici dhammehi
sahagatā sahajātā saṁsaṭṭhā ekuppādā ekanirodhā ekavatthukā
ekārammaṇā no vata re vattabbe natthi keci dhammā kehici
dhammehi sampayuttāti.

[1135] vedanākkhandho saññākkhandhena sahajātoti. āmantā.

page number: 366

hañci vedanākkhandho saññākkhandhena sahajāto tena vata re
vattabbe vedanākkhandho saññākkhandhena sampayuttoti. vedanākkhandho
saṅkhārakkhandhena viññāṇakkhandhena sahajātoti. āmantā.
hañci vedanākkhandho viññāṇakkhandhena sahajāto tena vata re
vattabbe vedanākkhandho viññāṇakkhandhena sampayuttoti. saññākkhandho
saṅkhārakkhandho viññāṇakkhandho vedanākkhandhena saññākkhandhena
saṅkhārakkhandhena sahajātoti. (pts. kvu, 338) āmantā. hañci viññāṇakkhandho
saṅkhārakkhandhena sahajāto tena vata re vattabbe
viññāṇakkhandho saṅkhārakkhandhena sampayuttoti. yathā tilamhi
telaṁ anugataṁ anupaviṭṭhaṁ ucchumhi raso anugato anupaviṭṭho
evameva te dhammā tehi dhammehi anugatā anupaviṭṭhāti. na
hevaṁ vattabbe .pe.
sampayuttakathā.
--------
cetasikakathā

[1136] natthi cetasiko dhammoti. āmantā. nanu atthi
keci dhammā cittena sahagatā sahajātā saṁsaṭṭhā sampayuttā
ekuppādā ekanirodhā ekavatthukā ekārammaṇāti. āmantā.
hañci atthi keci dhammā cittena sahagatā sahajātā saṁsaṭṭhā

page number: 367

sampayuttā ekuppādā ekanirodhā ekavatthukā ekārammaṇā
no vata re vattabbe natthi cetasiko dhammoti.

[1137] phasso cittena sahajātoti. āmantā. hañci
phasso cittena sahajāto tena vata re vattabbe phasso cetasikoti.
vedanā .pe. saññā cetanā .pe. saddhā viriyaṁ sati samādhi
paññā rāgo doso moho .pe. anottappaṁ cittena sahajātanti.
āmantā. hañci anottappaṁ cittena sahajātaṁ tena vata re
vattabbe anottappaṁ cetasikanti. cittena sahajātāti katvā
cetasikāti. āmantā. phassena sahajātāti katvā (pts. kvu, 339) phassasikāti.
āmantā. cittena sahajātāti katvā cetasikāti. āmantā.
vedanāya .pe. saññāya cetanāya saddhāya viriyena satiyā samādhinā
paññāya rāgena dosena mohena .pe. anottappena sahajātāti
katvā anottappasikāti. āmantā. natthi cetasiko dhammoti.
āmantā. nanu vuttaṁ bhagavatā
cittamidaṁ cetasikā ca dhammā
anattato saṁviditassa honti
hīnappaṇītaṁ tadubhaye viditvā
sammaddaso vedi palokadhammanti
attheva suttantoti. āmantā. tena hi atthi cetasiko dhammoti.

[1138] natthi cetasiko dhammoti. āmantā. nanu vuttaṁ

page number: 368

bhagavatā idha kevaṭṭa bhikkhu parasattānaṁ parapuggalānaṁ cittampi
ādisati cetasikampi ādisati vitakkitampi ādisati vicāritampi
ādisati evampi te mano itthampi te mano itipi te cittanti 1-
attheva suttantoti. āmantā. tena hi atthi cetasiko dhammoti.
cetasikakathā.
------
dānakathā

[1139] cetasiko dhammo dānanti. āmantā. labbhā
cetasiko dhammo paresaṁ dātunti. na hevaṁ vattabbe .pe. labbhā
cetasiko dhammo paresaṁ dātunti. āmantā. labbhā phasso
paresaṁ dātunti. na hevaṁ vattabbe .pe. labbhā vedanā .pe.
saññā cetanā saddhā viriyaṁ sati samādhi .pe. paññā paresaṁ
dātunti. na hevaṁ vattabbe .pe.

[1140] na vattabbaṁ cetasiko dhammo dānanti. āmantā.
dānaṁ aniṭṭhaphalaṁ akantaphalaṁ amanuññaphalaṁ secanakaphalaṁ dukkhudrayaṁ
dukkhavipākanti. na hevaṁ vattabbe .pe. nanu dānaṁ iṭṭhaphalaṁ
kantaphalaṁ manuññaphalaṁ asecanakaphalaṁ sukhudrayaṁ sukhavipākanti. āmantā.
hañci dānaṁ iṭṭhaphalaṁ kantaphalaṁ manuññaphalaṁ asecanakaphalaṁ sukhudrayaṁ

footnote: 1 dī. sī. 277.

page number: 369

sukhavipākaṁ tena vata re vattabbe cetasiko dhammo dānanti.
dānaṁ iṭṭhaphalaṁ vuttaṁ bhagavatā cīvaraṁ dānanti. āmantā.
cīvaraṁ iṭṭhaphalaṁ kantaphalaṁ manuññaphalaṁ asecanakaphalaṁ sukhudrayaṁ sukhavipākanti.
na hevaṁ vattabbe .pe. dānaṁ iṭṭhaphalaṁ vuttaṁ bhagavatā
piṇḍapāto senāsanaṁ gilānapaccayabhesajjaparikkhāro dānanti.
āmantā. gilānapaccayabhesajjaparikkhāro iṭṭhaphalo kantaphalo
manuññaphalo asecanakaphalo sukhudrayo sukhavipākoti. na hevaṁ
vattabbe .pe.

[1141] na vattabbaṁ cetasiko dhammo dānanti. āmantā.
nanu vuttaṁ bhagavatā
saddhā hiriyaṁ kusalañca dānaṁ
dhammā ete sappurisānuyātā
etaṁ hi maggaṁ diviyaṁ vadanti
etena hi gacchati devalokanti 1-
attheva suttantoti. āmantā. tena hi cetasiko dhammo dānanti.

[1142] na vattabbaṁ cetasiko dhammo dānanti. āmantā.
nanu vuttaṁ bhagavatā pañcimāni bhikkhave dānāni mahādānāni
aggaññāni rattaññāni vaṁsaññāni porāṇāni asaṅkiṇṇāni
asaṅkiṇṇapubbāni na saṅkiyanti na saṅkiyissanti appaṭikkuṭṭhāni

footnote: 1 aṁ. aṭṭhaka. 93.

page number: 370

samaṇehi brāhmaṇehi viññūhi. katamāni pañca. idha bhikkhave
ariyasāvako pāṇātipātaṁ pahāya pāṇātipātā paṭivirato hoti
pāṇātipātā paṭivirato bhikkhave ariyasāvako aparimāṇānaṁ sattānaṁ
abhayaṁ deti averaṁ deti abyāpajjhaṁ deti aparimāṇānaṁ sattānaṁ
abhayaṁ datvā averaṁ datvā abyāpajjhaṁ datvā aparimāṇassa abhayassa
averassa abyāpajjhassa bhāgī hoti idaṁ bhikkhave paṭhamaṁ dānaṁ
mahādānaṁ aggaññaṁ rattaññaṁ vaṁsaññaṁ porāṇaṁ asaṅkiṇṇaṁ asaṅkiṇṇapubbaṁ
na saṅkiyati na saṅkiyissati appaṭikkuṭṭhaṁ samaṇehi
brāhmaṇehi viññūhi puna caparaṁ bhikkhave ariyasāvako adinnādānaṁ
pahāya .pe. kāmesumicchācāraṁ pahāya .pe. musāvādaṁ pahāya
.pe. surāmerayamajjapamādaṭṭhānaṁ pahāya surāmerayamajjapamādaṭṭhānā
paṭivirato hoti surāmerayamajjapamādaṭṭhānā paṭivirato bhikkhave
ariyasāvako aparimāṇānaṁ sattānaṁ abhayaṁ deti averaṁ deti
abyāpajjhaṁ deti aparimāṇānaṁ sattānaṁ abhayaṁ datvā averaṁ
datvā abyāpajjhaṁ datvā aparimāṇassa abhayassa (pts. kvu, 342) averassa
abyāpajjhassa bhāgī hoti idaṁ bhikkhave pañcamaṁ dānaṁ mahādānaṁ
aggaññaṁ rattaññaṁ vaṁsaññaṁ porāṇaṁ asaṅkiṇṇaṁ asaṅkiṇṇapubbaṁ
na saṅkiyati na saṅkiyissati appaṭikkuṭṭhaṁ samaṇehi brāhmaṇehi
viññūhi imāni kho bhikkhave pañca dānāni mahādānāni aggaññāni
rattaññāni vaṁsaññāni porāṇāni asaṅkiṇṇāni asaṅkiṇṇapubbāni

page number: 371

na saṅkiyanti na saṅkiyissanti appaṭikkuṭṭhāni samaṇehi brāhmaṇehi
viññūhīti 1- attheva suttantoti. āmantā. tena hi cetasiko
dhammo dānanti.

[1143] na vattabbaṁ deyyadhammo dānanti. āmantā.
nanu vuttaṁ bhagavatā idhekacco annaṁ deti pānaṁ deti
vatthaṁ deti yānaṁ deti mālaṁ deti gandhaṁ deti vilepanaṁ
deti seyyaṁ deti āvasathaṁ deti padīpeyyaṁ detīti attheva
suttantoti. āmantā. tena hi deyyadhammo dānanti.

[1144] deyyadhammo dānanti. āmantā. deyyadhammo
iṭṭhaphalo kantaphalo manuññaphalo asecanakaphalo sukhudrayo sukhavipākoti.
na hevaṁ vattabbe .pe. dānaṁ iṭṭhaphalaṁ vuttaṁ bhagavatā
cīvaraṁ dānanti. āmantā. cīvaraṁ iṭṭhaphalaṁ kantaphalaṁ manuññaphalaṁ
asecanakaphalaṁ sukhudrayaṁ sukhavipākanti. na hevaṁ vattabbe .pe.
dānaṁ iṭṭhaphalaṁ vuttaṁ bhagavatā piṇḍapāto dānaṁ senāsanaṁ
dānaṁ gilānapaccayabhesajjaparikkhāro dānanti. āmantā. gilānapaccaya-
bhesajjaparikkhāro iṭṭhaphalo (pts. kvu, 343) kantaphalo manuññaphalo asecanakaphalo
sukhudrayo sukhavipākoti. na hevaṁ vattabbe .pe. tena hi
na vattabbaṁ deyyadhammo dānanti.
dānakathā.

footnote: 1 aṁ. aṭṭhaka. 103 pariyāyena.

page number: 372

paribhogamayapuññakathā

[1145] paribhogamayaṁ puññaṁ vaḍḍhatīti. āmantā.
paribhogamayo phasso vaḍḍhati vedanā vaḍḍhati saññā vaḍḍhati
cetanā vaḍḍhati cittaṁ vaḍḍhati saddhā vaḍḍhati viriyaṁ vaḍḍhati
sati vaḍḍhati samādhi vaḍḍhati paññā vaḍḍhatīti. na hevaṁ
vattabbe .pe.

[1146] paribhogamayaṁ puññaṁ vaḍḍhatīti. āmantā. latā
viya vaḍḍhati māluvā viya vaḍḍhati rukkho viya vaḍḍhati tiṇaṁ
viya vaḍḍhati muñjapuñjo viya vaḍḍhatīti. na hevaṁ vattabbe .pe.

[1147] paribhogamayaṁ puññaṁ vaḍḍhatīti. āmantā. dāyako
dānaṁ datvā na samannāharati hoti puññanti. āmantā.
anāvajjantassa 1- hoti anābhogassa hoti asamannāharantassa hoti
amanasikarontassa hoti acetayantassa hoti apatthayantassa
hoti appaṇidahantassa hotīti. na hevaṁ vattabbe .pe. nanu
āvajjantassa hoti ābhogassa hoti samannāharantassa hoti
manasikarontassa hoti cetayantassa (pts. kvu, 344) hoti patthayantassa hoti
paṇidahantassa hotīti. āmantā. hañci āvajjantassa hoti
ābhogassa hoti samannāharantassa hoti manasikarontassa hoti
cetayantassa hoti patthayantassa hoti paṇidahantassa hoti no
vata re vattabbe paribhogamayaṁ puññaṁ vaḍḍhatīti.

footnote: 1 ma. anāvaṭṭantassa. sabbassa idisameva.

page number: 373

[1148] paribhogamayaṁ puññaṁ vaḍḍhatīti. āmantā. dāyako
dānaṁ datvā kāmavitakkaṁ vitakketi byāpādavitakkaṁ vitakketi
vihiṁsāvitakkaṁ vitakketi hoti puññanti. āmantā. dvinnaṁ
phassānaṁ .pe. dvinnaṁ cittānaṁ samodhānaṁ hotīti. na hevaṁ
vattabbe .pe. dvinnaṁ phassānaṁ .pe. dvinnaṁ cittānaṁ samodhānaṁ
hotīti. āmantā. kusalākusalā sāvajjānavajjā hīnappaṇītā
kaṇhasukkasappaṭibhāgā dhammā sammukhībhāvaṁ āgacchantīti. na hevaṁ
vattabbe .pe. kusalākusalā sāvajjānavajjā hīnappaṇītā kaṇhasukkasappaṭibhāgā
dhammā sammukhībhāvaṁ āgacchantīti. āmantā. nanu
vuttaṁ bhagavatā cattārīmāni bhikkhave suvidūravidūrāni. katamāni
cattāri. nabhañca bhikkhave paṭhavī ca idaṁ paṭhamaṁ suvidūravidūraṁ
orimañca bhikkhave tīraṁ samuddassa pārimañca tīraṁ idaṁ dutiyaṁ
suvidūravidūraṁ yato ca bhikkhave verocano abbhudeti yattha ca
atthameti idaṁ tatiyaṁ suvidūravidūraṁ satañca bhikkhave dhammā
asatañca dhammā idaṁ catutthaṁ suvidūravidūraṁ imāni kho bhikkhave
cattāri suvidūravidūrānīti
nabhañca dūre paṭhavī ca dūre
pāraṁ samuddassa tadāhu dūre
yato ca verocano abbhudeti
pabhaṅkaro yattha ca atthameti

page number: 374

tato have dūrataraṁ vadanti
satañca dhammaṁ asatañca dhammaṁ
abyāyiko hoti sataṁ samāgamo
yāvampi tiṭṭheyya tatheva hoti
khippaṁ haveti asataṁ samāgamo
tasmā sataṁ dhammo asabbhi ārakāti 1-
attheva suttantoti. āmantā. tena hi na vattabbaṁ
kusalākusalā sāvajjānavajjā hīnappaṇītā kaṇhasukkasappaṭibhāgā
dhammā sammukhībhāvaṁ āgacchantīti.

[1149] na vattabbaṁ paribhogamayaṁ puññaṁ vaḍḍhatīti. āmantā.
nanu vuttaṁ bhagavatā
ārāmaropā vanaropā ye janā setukārakā
papañca udapānañca ye dadanti upassayaṁ
tesaṁ divā ca ratto ca sadā puññaṁ pavaḍḍhati
dhammaṭṭhā sīlasampannā te janā saggagāminoti 2-
attheva suttantoti. āmantā. tena hi paribhogamayaṁ puññaṁ
vaḍḍhatīti.

[1150] na vattabbaṁ paribhogamayaṁ puññaṁ (pts. kvu, 346) vaḍḍhatīti. āmantā.
nanu vuttaṁ bhagavatā cattārome bhikkhave puññābhisandā kusalābhisandā

footnote: 1 aṁ. catukka. 65. 2 saṁ. sagātha. 46.

page number: 375

sandā sukhassāhārā sovaggikā sukhavipākā saggasaṁvattanikā iṭṭhāya
kantāya manāpāya hitāya sukhāya saṁvattanti. katame cattāro.
yassa bhikkhave bhikkhu cīvaraṁ paribhuñjamāno appamāṇaṁ cetosamādhiṁ
upasampajja viharati appamāṇo tassa puññābhisando kusalābhisando
sukhassāhāro sovaggiko sukhavipāko saggasaṁvattaniko iṭṭhāya
kantāya manāpāya hitāya sukhāya saṁvattati yassa bhikkhave bhikkhu
piṇḍapātaṁ paribhuñjamāno .pe. senāsanaṁ paribhuñjamāno .pe.
gilānapaccayabhesajjaparikkhāraṁ paribhuñjamāno appamāṇaṁ cetosamādhiṁ
upasampajja viharati appamāṇo tassa puññābhisando kusalābhisando
sukhassāhāro sovaggiko sukhavipāko saggasaṁvattaniko iṭṭhāya
kantāya manāpāya hitāya sukhāya saṁvattati ime kho bhikkhave
cattāro puññābhisandā kusalābhisandā sukhassāhārā sovaggikā
sukhavipākā saggasaṁvattanikā iṭṭhāya kantāya manāpāya hitāya
sukhāya saṁvattantīti 1- attheva suttantoti. āmantā. tena
hi paribhogamayaṁ puññaṁ vaḍḍhatīti.

[1151] paribhogamayaṁ puññaṁ vaḍḍhatīti. āmantā. dāyako
dānaṁ deti paṭiggāhako paṭiggahetvā na paribhuñjati chaḍḍeti
vissajjeti hoti puññanti. āmantā. hañci dāyako dānaṁ
deti paṭiggāhako paṭiggahetvā na paribhuñjati chaḍḍeti vissajjeti

footnote: 1 aṁ. catukka. 71.

page number: 376

hoti puññaṁ no vata re vattabbe paribhogamayaṁ puññaṁ vaḍḍhatīti.

[1152] paribhogamayaṁ puññaṁ vaḍḍhatīti. āmantā. dāyako
dānaṁ deti paṭiggāhake paṭiggahite rājāno vā haranti corā
vā haranti aggi vā dahati udakaṁ vā vahati appiyā vā
dāyādā haranti hoti puññanti. āmantā. hañci dāyako
dānaṁ deti paṭiggāhake paṭiggahite rājāno vā haranti corā
vā haranti aggi vā dahati (pts. kvu, 347) udakaṁ vā vahati appiyā vā
dāyādā haranti hoti puññaṁ no vata re vattabbe paribhogamayaṁ
puññaṁ vaḍḍhatīti.
paribhogamayapuññakathā.
---------
itodinnakathā

[1153] ito dinnena tattha yāpentīti. āmantā. ito
cīvaraṁ denti taṁ cīvaraṁ tattha paribhuñjantīti. na hevaṁ vattabbe
.pe. ito piṇḍapātaṁ denti ito senāsanaṁ denti ito
gilānapaccayabhesajjaparikkhāraṁ denti ito khādanīyaṁ denti ito
bhojanīyaṁ denti ito pānīyaṁ denti taṁ pānīyaṁ tattha paribhuñjantīti.
na hevaṁ vattabbe .pe.

[1154] ito dinnena tattha yāpentīti. āmantā. añño

page number: 377

aññassa kārako parakataṁ sukhadukkhaṁ añño karoti añño
paṭisaṁvedetīti. na hevaṁ vattabbe .pe.

[1155] na vattabbaṁ ito dinnena tattha yāpentīti. āmantā.
nanu petā attano atthāya dānaṁ dentaṁ anumodanti cittaṁ pasādenti
pītiṁ uppādenti somanassaṁ paṭilabhantīti. āmantā. hañci
petā attano atthāya dānaṁ dentaṁ anumodanti cittaṁ pasādenti
pītiṁ uppādenti somanassaṁ paṭilabhanti tena vata re vattabbe
ito dinnena tattha yāpentīti.

[1156] na vattabbaṁ ito dinnena tattha yāpentīti. āmantā.
nanu vuttaṁ bhagavatā
uṇṇate udakaṁ vuṭṭhaṁ yathā ninnaṁ pavattati
evameva ito dinnaṁ petānaṁ upakappati
yathā vārivahā pūrā paripūrenti sāgaraṁ
evameva ito dinnaṁ petānaṁ upakappati
na hi tattha kasī atthi gorakkhettha na vijjati
vaṇijjā tādisī natthi hiraññena kayākayaṁ
ito dinnena yāpenti petā kālakatā tahinti 1-
attheva suttantoti. āmantā. tena hi ito dinnena tattha
yāpentīti.

footnote: 1 khu. khu. 8.

page number: 378

[1157] na vattabbaṁ ito dinnena tattha yāpentīti. āmantā.
nanu vuttaṁ bhagavatā pañcimāni bhikkhave ṭhānāni sampassantā
mātāpitaro puttaṁ icchanti kule jāyamānaṁ. katamāni pañca. bhaṭo
vā no bharissati kiccaṁ vā no karissati kulavaṁso ciraṁ ṭhassati
dāyajjaṁ paṭipajjati 1- atha vā pana petānaṁ kālakatānaṁ dakkhiṇaṁ anuppadassati
imāni kho bhikkhave pañca ṭhānāni sampassantā mātāpitaro
puttaṁ icchanti kule jāyamānanti
pañca ṭhānāni sampassaṁ puttaṁ icchanti paṇḍitā
bhaṭo vā no bharissati kiccaṁ vā no karissati
kulavaṁso ciraṁ tiṭṭhe dāyajjaṁ paṭipajjati 2-
atha vā pana petānaṁ dakkhiṇaṁ anuppadassati
ṭhānānetāni sampassaṁ puttaṁ icchanti paṇḍitā
tasmā santo sappurisā kataññū katavedino
bharanti mātāpitaro pubbe katamanussaraṁ
karonti tesaṁ kiccāni yathā taṁ pubbakārinaṁ
ovādakārī bhaṭaposī kulavaṁsaṁ ahāpayaṁ
saddho sīlena sampanno putto hoti pasaṁsiyoti 3-
attheva suttantoti. āmantā. tena hi ito dinnena tattha
yāpentīti.
itodinnakathā.

footnote: 1 ma. dāyajjaṁ me paṭipajjissati. 2. ma. paṭipajjissati. 3 aṁ. pañcaka. 47.

page number: 379

paṭhavīkammavipākotikathā

[1158] paṭhavī kammavipākoti. āmantā. sukhavedaniyā
dukkhavedaniyā adukkhamasukhavedaniyā sukhāya vedanāya sampayuttā
dukkhāya vedanāya sampayuttā adukkhamasukhāya vedanāya sampayuttā
phassena sampayuttā vedanāya sampayuttā saññāya sampayuttā
cetanāya sampayuttā cittena sampayuttā sārammaṇā atthi
tāya (pts. kvu, 350) āvajjanā ābhogo samannāhāro manasikāro cetanā patthanā
paṇidhīti. na hevaṁ vattabbe .pe. nanu na sukhavedaniyā na dukkhavedaniyā
na adukkhamasukhavedaniyā na sukhāya vedanāya sampayuttā
na dukkhāya vedanāya sampayuttā na adukkhamasukhāya vedanāya sampayuttā
na phassena sampayuttā na vedanāya sampayuttā na saññāya
sampayuttā na cetanāya sampayuttā na cittena sampayuttā
anārammaṇā natthi tāya āvajjanā ābhogo samannāhāro manasikāro
cetanā patthanā paṇidhīti. āmantā. hañci na sukhavedaniyā
na dukkhavedaniyā .pe. anārammaṇā natthi tāya āvajjanā
.pe. paṇidhi no vata re vattabbe paṭhavī kammavipākoti.

[1159] phasso kammavipāko phasso sukhavedaniyo dukkhavedaniyo
adukkhamasukhavedaniyo sukhāya vedanāya sampayutto dukkhāya .pe.
adukkhamasukhāya vedanāya sampayutto phassena sampayutto vedanāya

page number: 380

sampayutto saññāya sampayutto cetanāya sampayutto cittena
sampayutto sārammaṇā atthi tassa āvajjanā .pe. paṇidhīti.
āmantā. paṭhavī kammavipāko paṭhavī sukhavedaniyā dukkhavedaniyā
adukkhamasukhavedaniyā sukhāya vedanāya sampayuttā dukkhāya vedanāya
sampayuttā adukkhamasukhāya vedanāya sampayuttā phassena sampayuttā
vedanāya sampayuttā saññāya sampayuttā cetanāya sampayuttā
cittena sampayuttā sārammaṇā atthi tāya āvajjanā ābhogo
samannāhāro manasikāro cetanā patthanā paṇidhīti. na hevaṁ
vattabbe .pe.

[1160] paṭhavī kammavipāko paṭhavī na sukhavedaniyā na
dukkhavedaniyā .pe. anārammaṇā natthi tāya āvajjanā .pe.
paṇidhīti. āmantā. phasso kammavipāko phasso na sukhavedaniyo
na dukkhavedaniyo .pe. anārammaṇo natthi tassa āvajjanā
.pe. paṇidhīti. na hevaṁ vattabbe .pe.

[1161] (pts. kvu, 351) paṭhavī kammavipākoti. āmantā. paṭhavī paggahaniggahūpagā
chedanabhedanūpagāti. āmantā. kammavipāko paggahaniggahūpago
chedanabhedanūpagoti. na hevaṁ vattabbe .pe.

[1162] labbhā paṭhavī ketuṁ viketuṁ āṭhapetuṁ ocinituṁ vicinitunti.
āmantā. labbhā kammavipāko ketuṁ viketuṁ āṭhapetuṁ ocinituṁ
vicinitunti. na hevaṁ vattabbe .pe.

page number: 381

[1163] paṭhavī paresaṁ sādhāraṇāti. āmantā. kammavipāko
paresaṁ sādhāraṇoti. na hevaṁ vattabbe .pe.

[1164] kammavipāko paresaṁ sādhāraṇoti. āmantā. nanu
vuttaṁ bhagavatā
asādhāraṇamaññesaṁ acorāharaṇo nidhi
kayirātha macco puññāni sa ve sucaritaṁ careti
attheva suttantoti. āmantā. tena hi na vattabbaṁ kammavipāko
paresaṁ sādhāraṇoti.

[1165] paṭhavī kammavipākoti. āmantā. paṭhamaṁ paṭhavī saṇṭhāti
pacchā sattā uppajjantīti. āmantā. paṭhamaṁ vipāko uppajjati
pacchā vipākapaṭilābhāya kammaṁ karontīti. (pts. kvu, 352) na hevaṁ vattabbe .pe.

[1166] paṭhavī sabbasattānaṁ kammavipākoti. āmantā.
sabbe sattā paṭhaviṁ paribhuñjantīti. na hevaṁ vattabbe .pe. sabbe
sattā paṭhaviṁ paribhuñjantīti. āmantā. atthi keci paṭhaviṁ paribhuñjitvā
parinibbāyantīti. āmantā. atthi keci kammavipākaṁ
akhepetvā parinibbāyantīti. na hevaṁ vattabbe .pe.

[1167] paṭhavī cakkavattisattassa kammavipākoti. āmantā.
aññe sattā paṭhaviṁ paribhuñjantīti. āmantā. cakkavattisattassa
kammavipākaṁ aññe sattā paribhuñjantīti. na hevaṁ vattabbe .pe.
cakkavattisattassa kammavipākaṁ aññe sattā paribhuñjantīti.

page number: 382

āmantā. cakkavattisattassa phassaṁ vedanaṁ saññaṁ cetanaṁ cittaṁ
saddhaṁ viriyaṁ satiṁ samādhiṁ paññaṁ aññe sattā paribhuñjantīti. na hevaṁ
vattabbe .pe.

[1168] na vattabbaṁ paṭhavī kammavipākoti. āmantā.
nanu atthi issariyasaṁvattaniyaṁ kammaṁ adhipaccasaṁvattaniyaṁ kammanti.
āmantā. hañci atthi issariyasaṁvattaniyaṁ kammaṁ adhipaccasaṁvattaniyaṁ
kammaṁ tena vata re vattabbe paṭhavī kammavipākoti.
paṭhavīkammavipākotikathā.
--------
jarāmaraṇaṁ (pts. kvu, 353) vipākotikathā

[1169] jarāmaraṇaṁ vipākoti. āmantā. sukhavedaniyaṁ
dukkhavedaniyaṁ adukkhamasukhavedaniyaṁ sukhāya vedanāya sampayuttaṁ dukkhāya
vedanāya sampayuttaṁ adukkhamasukhāya vedanāya sampayuttaṁ phassena
sampayuttaṁ vedanāya sampayuttaṁ saññāya sampayuttaṁ cetanāya
sampayuttaṁ cittena sampayuttaṁ sārammaṇaṁ atthi tassa āvajjanā
ābhogo samannāhāro manasikāro cetanā patthanā paṇidhīti. na
hevaṁ vattabbe .pe. nanu na sukhavedaniyaṁ na dukkhavedaniyaṁ .pe.
anārammaṇaṁ natthi tassa āvajjanā .pe. paṇidhīti. āmantā.
hañci na sukhavedaniyaṁ na dukkhavedaniyaṁ .pe. anārammaṇaṁ natthi tassa

page number: 383

āvajjanā .pe. paṇidhi no vata re vattabbe jarāmaraṇaṁ vipākoti.

[1170] phasso vipāko phasso sukhavedaniyo dukkhavedaniyo .pe.
sārammaṇo atthi tassa āvajjanā .pe. paṇidhīti. āmantā.
jarāmaraṇaṁ vipāko jarāmaraṇaṁ sukhavedaniyaṁ dukkhavedaniyaṁ .pe.
sārammaṇaṁ atthi tassa āvajjanā .pe. paṇidhīti. na hevaṁ
vattabbe .pe.

[1171] jarāmaraṇaṁ vipāko jarāmaraṇaṁ na sukhavedaniyaṁ na
dukkhavedaniyaṁ .pe. anārammaṇaṁ natthi tassa āvajjanā .pe.
paṇidhīti. āmantā. phasso vipāko phasso na sukhavedaniyo
na dukkhavedaniyo .pe. anārammaṇo natthi tassa āvajjanā
.pe. paṇidhīti. na hevaṁ vattabbe .pe.

[1172] akusalānaṁ dhammānaṁ jarāmaraṇaṁ akusalānaṁ dhammānaṁ
vipākoti. āmantā. (pts. kvu, 354) kusalānaṁ dhammānaṁ jarāmaraṇaṁ kusalānaṁ
dhammānaṁ vipākoti. na hevaṁ vattabbe .pe.

[1173] kusalānaṁ dhammānaṁ jarāmaraṇaṁ na vattabbaṁ kusalānaṁ
dhammānaṁ vipākoti. āmantā. akusalānaṁ dhammānaṁ jarāmaraṇaṁ
na vattabbaṁ akusalānaṁ dhammānaṁ vipākoti. na hevaṁ vattabbe .pe.

[1174] kusalānaṁ dhammānaṁ jarāmaraṇaṁ akusalānaṁ dhammānaṁ
vipākoti. āmantā. akusalānaṁ dhammānaṁ jarāmaraṇaṁ kusalānaṁ
dhammānaṁ vipākoti. na hevaṁ vattabbe .pe.

page number: 384

[1175] akusalānaṁ dhammānaṁ jarāmaraṇaṁ na vattabbaṁ kusalānaṁ
dhammānaṁ vipākoti. āmantā. kusalānaṁ dhammānaṁ jarāmaraṇaṁ na
vattabbaṁ akusalānaṁ dhammānaṁ vipākoti. na hevaṁ vattabbe .pe.

[1176] kusalānañca akusalānañca dhammānaṁ jarāmaraṇaṁ akusalānaṁ
dhammānaṁ vipākoti. āmantā. kusalānañca akusalānañca dhammānaṁ
jarāmaraṇaṁ kusalānaṁ dhammānaṁ vipākoti. na hevaṁ vattabbe .pe.

[1177] kusalānañca akusalānañca dhammānaṁ jarāmaraṇaṁ na
vattabbaṁ kusalānaṁ dhammānaṁ vipākoti. āmantā. kusalānañca
akusalānañca dhammānaṁ jarāmaraṇaṁ na vattabbaṁ akusalānaṁ dhammānaṁ
vipākoti. na hevaṁ vattabbe .pe.

[1178] na vattabbaṁ jarāmaraṇaṁ vipākoti. āmantā. nanu
atthi dubbaṇṇasaṁvattaniyaṁ kammaṁ appāyukasaṁvattaniyaṁ kammanti.
āmantā. hañci atthi dubbaṇṇasaṁvattaniyaṁ kammaṁ appāyukasaṁvattaniyaṁ
kammaṁ tena vata re vattabbe jarāmaraṇaṁ vipākoti.
jarāmaraṇaṁ vipākotikathā.
---------
ariyadhammavipākakathā

[1179] natthi ariyadhammavipākoti. āmantā. nanu mahapphalaṁ
sāmaññaṁ mahapphalaṁ brahmaññanti. āmantā. hañci mahapphalaṁ

page number: 385

sāmaññaṁ mahapphalaṁ brahmaññaṁ no vata re vattabbe natthi
ariyadhammavipākoti.

[1180] natthi ariyadhammavipākoti. āmantā. nanu atthi
sotāpattiphalanti. āmantā. hañci atthi sotāpattiphalaṁ no
vata re vattabbe natthi ariyadhammavipākoti. nanu atthi sakadāgāmiphalaṁ
.pe. anāgāmiphalaṁ .pe. arahattaphalanti. āmantā. hañci atthi
arahattaphalaṁ no vata re vattabbe natthi ariyadhammavipākoti.

[1181] sotāpattiphalaṁ na vipākoti. āmantā. dānaphalaṁ na
vipākoti. na hevaṁ vattabbe .pe. sotāpattiphalaṁ na vipākoti.
āmantā. sīlaphalaṁ .pe. bhāvanāphalaṁ na vipākoti. na hevaṁ
vattabbe .pe. sakadāgāmiphalaṁ (pts. kvu, 356) .pe. anāgāmiphalaṁ .pe. arahattaphalaṁ
na vipākoti. āmantā. dānaphalaṁ na vipākoti. na hevaṁ vattabbe
.pe. arahattaphalaṁ na vipākoti. āmantā. sīlaphalaṁ .pe.
bhāvanāphalaṁ na vipākoti. na hevaṁ vattabbe .pe.

[1182] dānaphalaṁ vipākoti. āmantā. sotāpattiphalaṁ
vipākoti. na hevaṁ vattabbe .pe. dānaphalaṁ vipākoti.
āmantā. sakadāgāmiphalaṁ .pe. anāgāmiphalaṁ .pe. arahattaphalaṁ
vipākoti. na hevaṁ vattabbe .pe. sīlaphalaṁ .pe. bhāvanāphalaṁ
vipākoti. āmantā. sotāpattiphalaṁ vipākoti. na hevaṁ vattabbe
.pe. bhāvanāphalaṁ vipākoti. āmantā. sakadāgāmiphalaṁ .pe.

page number: 386

anāgāmiphalaṁ .pe. arahattaphalaṁ vipākoti. na hevaṁ vattabbe .pe.

[1183] kāmāvacaraṁ kusalaṁ savipākanti. āmantā. lokuttaraṁ
kusalaṁ savipākanti. na hevaṁ vattabbe .pe. rūpāvacaraṁ kusalaṁ
.pe. arūpāvacaraṁ kusalaṁ savipākanti. āmantā. lokuttaraṁ
kusalaṁ savipākanti. na hevaṁ vattabbe .pe.

[1184] lokuttaraṁ kusalaṁ avipākanti. āmantā. kāmāvacaraṁ
kusalaṁ (pts. kvu, 357) avipākanti. na hevaṁ vattabbe .pe. lokuttaraṁ kusalaṁ
avipākanti. āmantā. rūpāvacaraṁ .pe. arūpāvacaraṁ kusalaṁ
avipākanti. na hevaṁ vattabbe .pe.

[1185] kāmāvacaraṁ kusalaṁ savipākaṁ ācayagāmīti. āmantā.
lokuttaraṁ kusalaṁ savipākaṁ ācayagāmīti. na hevaṁ vattabbe .pe.
rūpāvacaraṁ .pe. arūpāvacaraṁ kusalaṁ savipākaṁ ācayagāmīti. āmantā.
lokuttaraṁ kusalaṁ savipākaṁ ācayagāmīti. na hevaṁ vattabbe .pe.

[1186] lokuttaraṁ kusalaṁ savipākaṁ apacayagāmīti. āmantā.
kāmāvacaraṁ kusalaṁ savipākaṁ apacayagāmīti. na hevaṁ vattabbe
.pe. lokuttaraṁ kusalaṁ savipākaṁ apacayagāmīti. āmantā.
rūpāvacaraṁ .pe. arūpāvacaraṁ kusalaṁ savipākaṁ apacayagāmīti. na
hevaṁ vattabbe .pe.
ariyadhammavipākakathā.
----------

page number: 387

vipāko vipākadhammadhammotikathā

[1187] vipāko vipākadhammadhammoti. āmantā. tassa vipāko
vipākadhammadhammoti. na hevaṁ vattabbe .pe. tassa vipāko
vipākadhammadhammoti. āmantā. tassa tasseva natthi dukkhassa
antakiriyā natthi vaṭṭūpacchedo natthi anupādāparinibbānanti.
na hevaṁ vattabbe .pe.

[1188] vipāko vipākadhammadhammoti. āmantā. vipākoti
vā vipākadhammadhammoti vā vipākadhammadhammoti vā vipākoti vā ese
se ekaṭṭhe same samabhāge tajjāteti. na hevaṁ vattabbe .pe.

[1189] vipāko vipākadhammadhammoti. āmantā. vipāko ca
vipākadhammadhammo ca vipākadhammadhammo ca vipāko ca sahagatā
sahajātā saṁsaṭṭhā sampayuttā ekuppādā ekanirodhā ekavatthukā
ekārammaṇāti. na hevaṁ vattabbe .pe.

[1190] vipāko vipākadhammadhammoti. āmantā. taññeva
akusalaṁ so akusalassa vipāko taññeva kusalaṁ so kusalassa
vipākoti. na hevaṁ vattabbe .pe.

[1191] vipāko vipākadhammadhammoti. āmantā. yeneva
cittena pāṇaṁ hanati teneva cittena niraye paccati yeneva cittena
dānaṁ deti teneva cittena sagge modatīti. na hevaṁ vattabbe .pe.

page number: 388

[1192] na vattabbaṁ vipāko vipākadhammadhammoti. āmantā.
nanu vipākā cattāro khandhā arūpino aññamaññapaccayāti.
āmantā. hañci vipākā cattāro khandhā arūpino aññamaññapaccayā
tena vata re vattabbe vipāko vipākadhammadhammoti.
vipāko vipākadhammadhammotikathā.
sattamo vaggo.
tassa uddānaṁ.
saṅgaho sampayogo cetasiko dhammo cetasikaṁ dānaṁ
paribhogamayaṁ puññaṁ vaḍḍhati itodinnena tattha
yāpenti paṭhavī kammavipāko jarāmaraṇaṁ vipāko
natthi ariyadhammavipāko vipāko vipākadhammadhammoti.
------
chagatikathā(pts. kvu, 360) 

[1193] cha gatiyoti. āmantā. nanu pañca gatiyo
vuttā bhagavatā nirayo tiracchānayoni pittivisayo manussā devāti.
āmantā. hañci pañca gatiyo vuttā bhagavatā nirayo tiracchānayoni
pittivisayo manussā devā no vata re vattabbe cha gatiyoti.

[1194] cha gatiyoti. āmantā. nanu kālakañjikā asurā
petānaṁ samānavaṇṇā samānabhogā samānāhārā samānāyukā petehi

page number: 389

saha āvāhavivāhaṁ gacchantīti. āmantā. hañci kālakañjikā
asurā petānaṁ samānavaṇṇā samānabhogā samānāhārā samānāyukā
petehi saha āvāhavivāhaṁ gacchanti no vata re vattabbe cha gatiyoti.

[1195] cha gatiyoti. āmantā. nanu vepacittiparisā 1- devānaṁ
samānavaṇṇā samānabhogā samānāhārā samānāyukā devehi saha
āvāhavivāhaṁ gacchantīti. āmantā. hañci vepacittiparisā
devānaṁ samānavaṇṇā samānabhogā samānāhārā samānāyukā devehi
saha āvāhavivāhaṁ gacchanti no vata re vattabbe cha gatiyoti.

[1196] cha gatiyoti. āmantā. nanu vepacittiparisā
pubbadevāti. āmantā. hañci vepacittiparisā pubbadevā
no vata re vattabbe cha gatiyoti.(pts. kvu, 361) 

[1197] na vattabbaṁ cha gatiyoti. āmantā. nanu atthi
asurakāyoti. āmantā. hañci atthi asurakāyo tena vata
re vattabbe cha gatiyoti.
chagatikathā.
--------
antarābhavakathā

[1198] atthi antarābhavoti. āmantā. kāmabhavoti.
na hevaṁ vattabbe .pe. atthi antarābhavoti. āmantā.

footnote: 1 ma. vepacitti saparisā. (aññattha īdisameva.)

page number: 390

rūpabhavoti. na hevaṁ vattabbe .pe. atthi antarābhavoti.
āmantā. arūpabhavoti. na hevaṁ vattabbe .pe.

[1199] atthi antarābhavoti. āmantā. kāmabhavassa ca
rūpabhavassa ca antare atthi antarābhavoti. na hevaṁ vattabbe
.pe. atthi antarābhavoti. āmantā. rūpabhavassa ca arūpabhavassa ca
antare atthi antarābhavoti. na hevaṁ vattabbe .pe.

[1200] kāmabhavassa ca rūpabhavassa ca antare natthi antarābhavoti.
āmantā. hañci kāmabhavassa ca rūpabhavassa ca antare natthi
antarābhavo no vata re vattabbe atthi (pts. kvu, 362) antarābhavoti. rūpabhavassa
ca arūpabhavassa ca antare natthi antarābhavoti. āmantā.
hañci rūpabhavassa ca arūpabhavassa ca antare natthi antarābhavo
no vata re vattabbe atthi antarābhavoti.

[1201] atthi antarābhavoti. āmantā. pañcamī sā
yoni chaṭṭhamī sā gati aṭṭhamī sā viññāṇaṭṭhiti dasamo
so sattāvāsoti. na hevaṁ vattabbe .pe. atthi antarābhavoti.
āmantā. antarābhavo bhavo gati sattāvāso saṁsāro yoni
viññāṇaṭṭhiti attabhāvapaṭilābhoti. na hevaṁ vattabbe .pe.
atthi antarābhavūpagaṁ kammanti. na hevaṁ vattabbe .pe. atthi
antarābhavūpagā sattāti. na hevaṁ vattabbe .pe. antarābhave sattā
jāyanti jiyyanti miyyanti cavanti upapajjantīti. na hevaṁ vattabbe

page number: 391

.pe. antarābhave atthi rūpaṁ 1- vedanā saññā saṅkhārā
viññāṇanti. na hevaṁ vattabbe .pe. antarābhavo pañcavokārabhavoti.
na hevaṁ vattabbe .pe.

[1202] atthi kāmabhavo kāmabhavo bhavo gati sattāvāso
saṁsāro yoni viññāṇaṭṭhiti attabhāvapaṭilābhoti. āmantā.
atthi antarābhavo antarābhavo bhavo gati sattāvāso saṁsāro
yoni viññāṇaṭṭhiti attabhāvapaṭilābhoti. na hevaṁ vattabbe
.pe. atthi kāmabhavūpagaṁ kammanti. āmantā. atthi antarābhavūpagaṁ
kammanti. (pts. kvu, 363) na hevaṁ vattabbe .pe. atthi kāmabhavūpagā sattāti.
āmantā. atthi antarābhavūpagā sattāti. na hevaṁ vattabbe
.pe. kāmabhave sattā jāyanti jiyyanti miyyanti cavanti
upapajjantīti. āmantā. antarābhave sattā jāyanti jiyyanti
miyyanti cavanti upapajjantīti. na hevaṁ vattabbe .pe. kāmabhave
atthi rūpaṁ vedanā saññā saṅkhārā viññāṇanti. āmantā.
antarābhave atthi rūpaṁ vedanā saññā saṅkhārā viññāṇanti.
na hevaṁ vattabbe .pe. kāmabhavo pañcavokārabhavoti. āmantā.
antarābhavo pañcavokārabhavoti. na hevaṁ vattabbe .pe.

[1203] atthi rūpabhavo rūpabhavo bhavo gati sattāvāso
saṁsāro yoni viññāṇaṭṭhiti attabhāvapaṭilābhoti. āmantā.
atthi antarābhavo antarābhavo bhavo gati sattāvāso saṁsāro

footnote: 1 ma. rūpā. (aññattha īdisameva.)

page number: 392

yoni viññāṇaṭṭhiti attabhāvapaṭilābhoti. na hevaṁ vattabbe
.pe. atthi rūpabhavūpagaṁ kammanti. āmantā. atthi antarābhavūpagaṁ
kammanti. na hevaṁ vattabbe .pe. atthi rūpabhavūpagā sattāti.
āmantā. atthi antarābhavūpagā sattāti. na hevaṁ vattabbe
.pe. rūpabhave sattā jāyanti jiyyanti miyyanti cavanti upapajjantīti.
āmantā. antarābhave sattā jāyanti jiyyanti miyyanti(pts. kvu, 364) 
cavanti upapajjantīti. na hevaṁ vattabbe .pe. rūpabhave atthi
rūpaṁ vedanā saññā saṅkhārā viññāṇanti. āmantā.
antarābhave atthi rūpaṁ vedanā saññā saṅkhārā viññāṇanti.
na hevaṁ vattabbe .pe. rūpabhavo pañcavokārabhavoti. āmantā.
antarābhavo pañcavokārabhavoti. na hevaṁ vattabbe .pe.

[1204] atthi arūpabhavo arūpabhavo bhavo gati sattāvāso
saṁsāro yoni viññāṇaṭṭhiti attabhāvapaṭilābhoti. āmantā.
atthi antarābhavo antarābhavo bhavo gati sattāvāso saṁsāro
yoni viññāṇaṭṭhiti attabhāvapaṭilābhoti. na hevaṁ vattabbe
.pe. atthi arūpabhavūpagaṁ kammanti. āmantā. atthi antarābhavūpagaṁ
kammanti. na hevaṁ vattabbe .pe. atthi arūpabhavūpagā sattāti.
āmantā. atthi antarābhavūpagā sattāti. na hevaṁ vattabbe
.pe. arūpabhave sattā jāyanti jiyyanti miyyanti cavanti upapajjantīti.
āmantā. antarābhave sattā jāyanti jiyyanti miyyanti

page number: 393

cavanti upapajjantīti. na hevaṁ vattabbe .pe. arūpabhave atthi
vedanā saññā saṅkhārā viññāṇanti. āmantā. antarābhave
atthi vedanā saññā saṅkhārā (pts. kvu, 365) viññāṇanti. na hevaṁ vattabbe
.pe. arūpabhavo catuvokārabhavoti. āmantā. antarābhavo
catuvokārabhavoti. na hevaṁ vattabbe .pe.

[1205] atthi antarābhavoti. āmantā. sabbesaññeva
sattānaṁ atthi antarābhavoti. na hevaṁ vattabbe .pe. sabbesaññeva
sattānaṁ natthi antarābhavoti. āmantā. hañci
sabbesaññeva sattānaṁ natthi attarābhavo no vata re vattabbe
atthi antarābhavoti.

[1206] atthi antarābhavoti. āmantā. ānantariyassa
puggalassa atthi antarābhavoti. na hevaṁ vattabbe .pe. ānantariyassa
puggalassa natthi antarābhavoti. āmantā. hañci ānantariyassa
puggalassa natthi antarābhavo no vata re vattabbe atthi
antarābhavoti.

[1207] nāanantariyassa puggalassa atthi antarābhavoti.
āmantā. ānantariyassa puggalassa atthi antarābhavoti. na
hevaṁ vattabbe .pe. ānantariyassa puggalassa natthi antarābhavoti.
āmantā. nāanantariyassa puggalassa natthi antarābhavoti. na hevaṁ
vattabbe .pe. nirayūpagassa puggalassa .pe. asaññasattūpagassa

page number: 394

puggalassa .pe. arūpūpagassa puggalassa atthi antarābhavoti. na
hevaṁ vattabbe .pe. arūpūpagassa puggalassa natthi antarābhavoti.
āmantā. hañci arūpūpagassa puggalassa natthi antarābhavo no
vata re vattabbe atthi antarābhavoti.

[1208] (pts. kvu, 366) nārūpūpagassa puggalassa atthi antarābhavoti.
āmantā. arūpūpagassa puggalassa atthi antarābhavoti. na
hevaṁ vattabbe .pe. arūpūpagassa puggalassa natthi antarābhavoti.
āmantā. nārūpūpagassa puggalassa natthi antarābhavoti. na
hevaṁ vattabbe .pe.

[1209] na vattabbaṁ atthi antarābhavoti. āmantā.
nanu antarāparinibbāyipuggalo atthīti. āmantā. hañci
antarāparinibbāyipuggalo atthi no vata re vattabbe atthi
antarābhavoti. antarāparinibbāyipuggalo atthīti katvā atthi
antarābhavoti. āmantā. upahaccaparinibbāyipuggalo atthīti
katvā atthi upahaccabhavoti. na hevaṁ vattabbe .pe. antarā-
parinibbāyipuggalo atthīti katvā atthi antarābhavoti. āmantā.
asaṅkhāraparinibbāyipuggalo .pe. sasaṅkhāraparinibbāyipuggalo atthīti
katvā atthi sasaṅkhārabhavoti. na hevaṁ vattabbe .pe.
antarābhavakathā.
-------

page number: 395

kāmaguṇakathā

[1210] pañceva kāmaguṇā kāmadhātūti. āmantā. nanu
atthi tappaṭisaṁyutto chandoti. āmantā. hañci atthi
tappaṭisaṁyutto chando no vata re vattabbe pañceva kāmaguṇā
kāmadhātūti. nanu atthi tappaṭisaṁyutto rāgo tappaṭisaṁyutto
chandarāgo tappaṭisaṁyutto saṅkappo tappaṭisaṁyutto rāgo tappaṭisaṁyutto
saṅkapparāgo tappaṭisaṁyuttā pīti tappaṭisaṁyuttaṁ somanassaṁ
tappaṭisaṁyuttaṁ pītisomanassanti. āmantā. hañci atthi
tappaṭisaṁyuttaṁ pītisomanassaṁ no vata re vattabbe pañceva
kāmaguṇā kāmadhātūti.

[1211] pañceva kāmaguṇā kāmadhātūti. āmantā.
manussānaṁ cakkhuṁ na kāmadhātūti. na hevaṁ vattabbe .pe.
manussānaṁ sotaṁ .pe. manussānaṁ ghānaṁ .pe. manussānaṁ jivhā
.pe. manussānaṁ kāyo .pe. manussānaṁ mano na kāmadhātūti.
na hevaṁ vattabbe .pe. manussānaṁ mano na kāmadhātūti.
āmantā. nanu vuttaṁ bhagavatā
pañca kāmaguṇā loke manochaṭṭhā paveditā
ettha chandaṁ virājetvā evaṁ dukkhā pamuccatīti 1-

footnote: 1 khu. su. 291.

page number: 396

attheva suttantoti. āmantā. tena hi na vattabbaṁ manussānaṁ
mano na kāmadhātūti.

[1212] pañceva kāmaguṇā kāmadhātūti. āmantā.
kāmaguṇā bhavo gati sattāvāso saṁsāro yoni viññāṇaṭṭhiti
attabhāvapaṭilābhoti. na hevaṁ vattabbe .pe. atthi kāmaguṇūpagaṁ
kammanti. na hevaṁ vattabbe .pe. atthi kāmaguṇūpagā
sattāti. na hevaṁ vattabbe (pts. kvu, 368) .pe. kāmaguṇe sattā jāyanti
jiyyanti miyyanti cavanti upapajjantīti. na hevaṁ vattabbe
.pe. kāmaguṇe atthi rūpaṁ vedanā saññā saṅkhārā viññāṇanti.
na hevaṁ vattabbe .pe. kāmaguṇā pañcavokārabhavoti. na
hevaṁ vattabbe .pe. kāmaguṇe sammāsambuddhā uppajjanti
paccekasambuddhā uppajjanti sāvakayugaṁ uppajjatīti. na hevaṁ
vattabbe .pe. kāmadhātu bhavo gati sattāvāso saṁsāro yoni
viññāṇaṭṭhiti attabhāvapaṭilābhoti. āmantā. kāmaguṇā
bhavo gati sattāvāso saṁsāro yoni viññāṇaṭṭhiti attabhāvapaṭilābhoti.
na hevaṁ vattabbe .pe. atthi kāmadhātūpagaṁ kammanti. āmantā.
atthi kāmaguṇūpagaṁ kammanti. na hevaṁ vattabbe .pe.
atthi kāmadhātūpagā sattāti. āmantā. atthi kāmaguṇūpagā
sattāti. na hevaṁ vattabbe .pe. kāmadhātuyā sattā jāyanti
jiyyanti miyyanti cavanti upapajjantīti. āmantā. kāmaguṇe

page number: 397

sattā jāyanti jiyyanti miyyanti cavanti upapajjantīti. na hevaṁ
vattabbe .pe. kāmadhātuyā atthi rūpaṁ vedanā saññā saṅkhārā
viññāṇanti. āmantā. kāmaguṇe atthi rūpaṁ vedanā saññā
saṅkhārā viññāṇanti. na hevaṁ (pts. kvu, 369) vattabbe .pe. kāmadhātu
pañcavokārabhavoti. āmantā. kāmaguṇā pañcavokārabhavoti. na
hevaṁ vattabbe .pe. kāmadhātuyā sammāsambuddhā uppajjanti
paccekasambuddhā uppajjanti sāvakayugaṁ uppajjatīti. āmantā.
kāmaguṇe sammāsambuddhā uppajjanti paccekasambuddhā uppajjanti
sāvakayugaṁ uppajjatīti. na hevaṁ vattabbe .pe.

[1213] na vattabbaṁ pañceva kāmaguṇā kāmadhātūti.
āmantā. nanu vuttaṁ bhagavatā pañcime bhikkhave kāmaguṇā.
katame pañca. cakkhuviññeyyā rūpā iṭṭhā kantā manāpā
piyarūpā kāmūpasaṁhitā rajaniyā sotaviññeyyā saddā .pe.
ghānaviññeyyā gandhā .pe. jivhāviññeyyā rasā .pe.
kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā
rajaniyā ime kho bhikkhave pañca kāmaguṇāti 1- attheva
suttantoti. āmantā. tena hi pañceva kāmaguṇā kāmadhātūti.
kāmaguṇakathā.

footnote: 1 saṁ. saḷāyatana. 291.

page number: 398

kāmakathā

[1214] pañcevāyatanā kāmāti. āmantā. nanu atthi
tappaṭisaṁyutto chandoti. āmantā. hañci atthi tappaṭisaṁyutto
chando no vata re vattabbe pañcevāyatanā kāmāti. nanu atthi
tappaṭisaṁyutto rāgo tappaṭisaṁyutto chandarāgo tappaṭisaṁyutto
saṅkappo tappaṭisaṁyutto rāgo tappaṭisaṁyutto saṅkapparāgo
tappaṭisaṁyuttā pīti tappaṭisaṁyuttaṁ somanassaṁ tappaṭisaṁyuttaṁ
pītisomanassanti. āmantā. hañci atthi tappaṭisaṁyuttaṁ
pītisomanassaṁ (pts. kvu, 370) no vata re vattabbe pañcevāyatanā kāmāti.

[1215] na vattabbaṁ pañcevāyatanā kāmāti. āmantā.
nanu vuttaṁ bhagavatā pañcime bhikkhave kāmaguṇā. katame
pañca. cakkhuviññeyyā rūpā .pe. kāyaviññeyyā phoṭṭhabbā
iṭṭhā kantā manāpā piyarūpā kāmūpasaṁhitā rajaniyā ime kho
bhikkhave pañca kāmaguṇāti attheva suttantoti. āmantā.
tena hi pañcevāyatanā kāmāti.

[1216] pañcevāyatanā kāmāti. āmantā. nanu vuttaṁ
bhagavatā pañcime bhikkhave kāmaguṇā. katame pañca. cakkhuviññeyyā
rūpā .pe. kāyaviññeyyā phoṭṭhabbā iṭṭhā kantā
manāpā piyarūpā kāmūpasaṁhitā rajaniyā ime kho bhikkhave pañca

page number: 399

kāmaguṇā apica bhikkhave nete kāmā kāmaguṇā nāmete
ariyassa vinaye vuccanti
saṅkapparāgo purisassa kāmo
na te kāmā yāni citrāni loke
saṅkapparāgo purisassa kāmo
tiṭṭhanti citrāni tatheva loke
athettha dhīrā vinayanti chandanti 1-
attheva suttantoti. āmantā. tena hi na vattabbaṁ pañcevāyatanā
kāmāti.
kāmakathā.
--------
rūpadhātukathā

[1217] rūpino dhammā rūpadhātūti. āmantā. rūpaṁ bhavo
gati sattāvāso saṁsāro yoni viññāṇaṭṭhiti attabhāvapaṭilābhoti. na
hevaṁ vattabbe .pe. atthi rūpūpagaṁ kammanti. na hevaṁ
vattabbe .pe. atthi rūpūpagā sattāti. na hevaṁ vattabbe
.pe. rūpe sattā jāyanti jiyyanti miyyanti cavanti upapajjantīti.
na hevaṁ vattabbe .pe. rūpe atthirūpaṁ vedanā saññā

footnote: 1 aṁ. chakka. 459.

page number: 400

saṅkhārā viññāṇanti. na hevaṁ vattabbe .pe. rūpaṁ pañcavokārabhavoti.
na hevaṁ vattabbe .pe.

[1218] rūpadhātu bhavo gati .pe. attabhāvapaṭilābhoti.
āmantā. rūpaṁ bhavo gati .pe. attabhāvapaṭilābhoti. na hevaṁ
vattabbe .pe. atthi rūpadhātūpagaṁ kammanti. āmantā. atthi
rūpūpagaṁ kammanti. na hevaṁ vattabbe .pe. atthi rūpadhātūpagā
sattāti. āmantā. atthi rūpūpagā sattāti. na hevaṁ
vattabbe .pe. rūpadhātuyā sattā jāyanti jiyyanti miyyanti
cavanti upapajjantīti. āmantā. rūpe sattā jāyanti
jiyyanti miyyanti cavanti upapajjantīti. na hevaṁ vattabbe
.pe. rūpadhātuyā atthi rūpaṁ vedanā saññā saṅkhārā viññāṇanti.
āmantā. rūpe atthi rūpaṁ (pts. kvu, 372) vedanā saññā saṅkhārā viññāṇanti.
na hevaṁ vattabbe .pe. rūpadhātu pañcavokārabhavoti. āmantā.
rūpaṁ pañcavokārabhavoti. na hevaṁ vattabbe .pe. rūpino dhammā
rūpadhātu kāmadhātuyā atthi rūpanti. āmantā. sāva
kāmadhātu sā rūpadhātūti. na hevaṁ vattabbe .pe. sāva
kāmadhātu sā rūpadhātūti. āmantā. kāmabhavena samannāgato
puggalo davīhi bhavehi samannāgato hoti kāmabhavena ca rūpabhavena
cāti. na hevaṁ vattabbe .pe.
rūpadhātukathā.

page number: 401

arūpadhātukathā

[1219] arūpino dhammā arūpadhātūti. āmantā. vedanā
bhavo gati sattāvāso saṁsāro yoni viññāṇaṭṭhiti attabhāvapaṭilābhoti.
na hevaṁ vattabbe .pe. atthi vedanūpagaṁ kammanti.
na hevaṁ vattabbe .pe. atthi vedanūpagā sattāti. na hevaṁ
vattabbe .pe. vedanāya sattā jāyanti jiyyanti miyyanti
cavanti upapajjantīti. na hevaṁ vattabbe .pe. vedanāya atthi
vedanā saññā saṅkhārā viññāṇanti. na hevaṁ vattabbe .pe.
vedanā catuvokārabhavoti. na hevaṁ vattabbe .pe.

[1220] (pts. kvu, 373) arūpadhātu bhavo gati .pe. attabhāvapaṭilābhoti.
āmantā. vedanā bhavo gati .pe. attabhāvapaṭilābhoti. na
hevaṁ vattabbe .pe. atthi arūpadhātūpagaṁ kammanti. āmantā.
atthi vedanūpagaṁ kammanti. na hevaṁ vattabbe .pe. atthi
arūpadhātūpagā sattāti. āmantā. atthi vedanūpagā sattāti. na
hevaṁ vattabbe .pe. arūpadhātuyā sattā jāyanti jiyyanti miyyanti
cavanti upapajjantīti. āmantā. vedanāya sattā jāyanti
jiyyanti miyyanti cavanti upapajjantīti. na hevaṁ vattabbe .pe.
arūpadhātuyā. atthi vedanā saññā saṅkhārā viññāṇanti
āmantā. vedanāya atthi vedanā saññā saṅkhārā viññāṇanti.

page number: 402

na hevaṁ vattabbe .pe. arūpadhātu catuvokārabhavoti. āmantā.
vedanā catuvokārabhavoti. na hevaṁ vattabbe .pe. arūpino dhammā
arūpadhātu kāmadhātuyā atthi vedanā saññā saṅkhārā viññāṇanti.
āmantā. sāva kāmadhātu sā arūpadhātūti. na hevaṁ vattabbe
.pe. sāva kāmadhātu sā arūpadhātūti. āmantā. kāmabhavena
samannāgato puggalo dvīhi bhavehi samannāgato hoti kāmabhavena ca
arūpabhavena cāti. na hevaṁ vattabbe .pe. rūpino dhammā
rūpadhātu arūpino dhammā (pts. kvu, 374) arūpadhātu kāmadhātuyā atthi rūpaṁ vedanā
saññā saṅkhārā viññāṇanti. āmantā. sāva kāmadhātu
sā rūpadhātu sā arūpadhātūti. na hevaṁ vattabbe .pe. sāva
kāmadhātu sā rūpadhātu sā arūpadhātūti. āmantā. kāmabhavena
samannāgato puggalo tīhi bhavehi samannāgato hoti kāmabhavena ca
rūpabhavena ca arūpabhavena cāti. na hevaṁ vattabbe .pe.
arūpadhātukathā.
-----------
rūpadhātuyā āyatanakathā

[1221] atthi saḷāyataniko attabhāvo rūpadhātuyāti. āmantā.
atthi tattha ghānāyatananti. āmantā. atthi tattha gandhāyatananti.
tananti. na hevaṁ vattabbe .pe. atthi tattha jivhāyatananti.

page number: 403

āmantā. atthi tattha rasāyatananti. na hevaṁ vattabbe .pe.
atthi tattha kāyāyatananti. āmantā. atthi tattha phoṭṭhabbāyatananti.
na hevaṁ vattabbe .pe.

[1222] natthi tattha gandhāyatananti. āmantā. natthi tattha
ghānāyatananti. na hevaṁ vattabbe .pe. natthi tattha rasāyatananti.
āmantā. natthi tattha (pts. kvu, 375) jivhāyatananti. na hevaṁ vattabbe .pe.
natthi tattha phoṭṭhabbāyatananti. āmantā. natthi tattha kāyāyatananti.
na hevaṁ vattabbe .pe.

[1223] atthi tattha cakkhāyatanaṁ atthi rūpāyatananti. āmantā.
atthi tattha ghānāyatanaṁ atthi gandhāyatananti. na hevaṁ vattabbe
.pe. atthi tattha cakkhāyatanaṁ atthi rūpāyatananti. āmantā.
atthi tattha jivhāyatanaṁ atthi rasāyatanaṁ .pe. atthi tattha
kāyāyatanaṁ atthi phoṭṭhabbāyatananti. na hevaṁ vattabbe .pe.

[1224] atthi tattha sotāyatanaṁ atthi saddāyatanaṁ .pe.
atthi tattha manāyatanaṁ atthi dhammāyatananti. āmantā. atthi
tattha ghānāyatanaṁ atthi gandhāyatananti. na hevaṁ vattabbe
.pe. atthi tattha manāyatanaṁ atthi dhammāyatananti. āmantā.
atthi tattha jivhāyatanaṁ atthi rasāyatananti .pe. atthi tattha
kāyāyatanaṁ atthi phoṭṭhabbāyatananti. na hevaṁ vattabbe .pe.

[1225] atthi tattha ghānāyatanaṁ natthi gandhāyatananti.

page number: 404

āmantā. atthi tattha cakkhāyatanaṁ natthi rūpāyatananti. na
hevaṁ vattabbe .pe. atthi tattha ghānāyatanaṁ natthi gandhāyatananti.
āmantā. atthi tattha sotāyatanaṁ natthi saddāyatanaṁ
.pe. atthi tattha manāyatanaṁ natthi dhammāyatananti. na
hevaṁ vattabbe .pe.

[1226] atthi tattha jivhāyatanaṁ natthi rasāyatanaṁ .pe.
atthi tattha kāyāyatanaṁ natthi phoṭṭhabbāyatananti. āmantā.
atthi (pts. kvu, 376) tattha cakkhāyatanaṁ natthi rūpāyatananti. na hevaṁ vattabbe
.pe. atthi tattha kāyāyatanaṁ natthi phoṭṭhabbāyatananti. āmantā.
atthi tattha sotāyatanaṁ natthi saddāyatanaṁ .pe. atthi tattha
manāyatanaṁ natthi dhammāyatananti. na hevaṁ vattabbe .pe.

[1227] atthi tattha cakkhāyatanaṁ atthi rūpāyatanaṁ tena
cakkhunā taṁ rūpaṁ passatīti. āmantā. atthi tattha ghānāyatanaṁ
atthi gandhāyatanaṁ tena ghānena taṁ gandhaṁ ghāyatīti. na hevaṁ
vattabbe .pe. atthi tattha cakkhāyatanaṁ atthi rūpāyatanaṁ tena
cakkhunā taṁ rūpaṁ passatīti. āmantā. atthi tattha jivhāyatanaṁ
atthi rasāyatanaṁ tāya jivhāya taṁ rasaṁ sāyati .pe. atthi tattha
kāyāyatanaṁ atthi phoṭṭhabbāyatanaṁ tena kāyena taṁ phoṭṭhabbaṁ
phusatīti na hevaṁ vattabbe .pe.

[1228] atthi tattha sotāyatanaṁ atthi saddāyatanaṁ .pe.

page number: 405

atthi tattha manāyatanaṁ atthi dhammāyatanaṁ tena manena taṁ dhammaṁ
vijānātīti. āmantā. atthi tattha ghānāyatanaṁ atthi gandhāyatanaṁ
tena ghānena taṁ gandhaṁ ghāyatīti. na hevaṁ vattabbe .pe. atthi tattha
manāyatanaṁ atthi dhammāyatanaṁ tena manena taṁ dhammaṁ vijānātīti.
āmantā. atthi tattha jivhāyatanaṁ atthi rasāyatanaṁ .pe.
atthi tattha kāyāyatanaṁ atthi phoṭṭhabbāyatanaṁ tena kāyena taṁ
phoṭṭhabbaṁ phusatīti. na hevaṁ vattabbe .pe.

[1229] atthi tattha ghānāyatanaṁ atthi gandhāyatanaṁ na ca
tena ghānena taṁ gandhaṁ ghāyatīti. āmantā. atthi tattha cakkhāyatanaṁ(pts. kvu, 377) 
atthi rūpāyatanaṁ na ca tena cakkhunā taṁ rūpaṁ passatīti. na hevaṁ
vattabbe .pe. atthi tattha ghānāyatanaṁ atthi gandhāyatanaṁ na
ca tena ghānena taṁ gandhaṁ ghāyatīti. āmantā. atthi tattha
sotāyatanaṁ atthi saddāyatanaṁ .pe. atthi tattha manāyatanaṁ atthi
dhammāyatanaṁ na ca tena manena taṁ dhammaṁ vijānātīti. na hevaṁ
vattabbe .pe.

[1230] atthi tattha jivhāyatanaṁ atthi rasāyatanaṁ .pe. atthi
tattha kāyāyatanaṁ atthi phoṭṭhabbāyatanaṁ na ca tena kāyena taṁ
phoṭṭhabbaṁ phusatīti. āmantā. atthi tattha cakkhāyatanaṁ atthi
rūpāyatanaṁ na ca tena cakkhunā taṁ rūpaṁ passatīti. na hevaṁ
vattabbe .pe. atthi tattha kāyāyatanaṁ atthi phoṭṭhabbāyatanaṁ

page number: 406

na ca tena kāyena taṁ phoṭṭhabbaṁ phusatīti. āmantā. atthi
tattha sotāyatanaṁ atthi saddāyatanaṁ .pe. atthi tattha manāyatanaṁ
atthi dhammāyatanaṁ na ca tena manena taṁ dhammaṁ vijānātīti. na
hevaṁ vattabbe .pe.

[1231] atthi tattha ghānāyatanaṁ atthi gandhāyatanaṁ tena
ghānena taṁ gandhaṁ ghāyatīti. āmantā. atthi tattha mūlagandho
sāragandho tacagandho pattagandho pupphagandho phalagandho āmagandho
visagandho 1- sugandho duggandhoti. na hevaṁ vattabbe .pe.

[1232] atthi tattha jivhāyatanaṁ atthi rasāyatanaṁ tāya
jivhāya taṁ rasaṁ sāyatīti. āmantā. atthi tattha mūlaraso
khandharaso tacaraso pattaraso puppharaso phalaraso ambilaṁ madhuraṁ tittikaṁ(pts. kvu, 378) 
kaṭukaṁ loṇiyaṁ khāriyaṁ lambilaṁ kasāvo sādu asādūti. na hevaṁ
vattabbe .pe.

[1233] atthi tattha kāyāyatanaṁ atthi phoṭṭhabbāyatanaṁ tena
kāyena taṁ phoṭṭhabbaṁ phusatīti. āmantā. atthi tattha kakkhaḷaṁ
mudukaṁ saṇhaṁ pharusaṁ sukhasamphassaṁ dukkhasamphassaṁ garukaṁ lahukanti. na
hevaṁ vattabbe .pe.

[1234] na vattabbaṁ saḷāyataniko attabhāvo rūpadhātuyāti.
āmantā. nanu atthi tattha ghānanimittaṁ jivhānimittaṁ kāyanimittanti.
āmantā. hañci atthi tattha ghānanimittaṁ jivhānimittaṁ kāyanimittaṁ

footnote: 1. ma. vissagandho.

page number: 407

tena vata re vattabbe saḷāyataniko attabhāvo rūpadhātuyāti.
rūpadhātuyā āyatanakathā.
--------
arūpe rūpakathā

[1235] atthi rūpaṁ arūpesūti. āmantā. rūpabhavo rūpagati
rūpasattāvāso rūpasaṁsāro rūpayoni rūpattabhāvapaṭilābhoti. na hevaṁ
vattabbe .pe. nanu arūpabhāvo arūpagati arūpasattāvāso arūpasaṁsāro
arūpayoni arūpattabhāvapaṭilābhoti. āmantā. hañci arūpabhāvo .pe.
arūpattabhāvapaṭilābho no vata re vattabbe atthi rūpaṁ arūpesūti.

[1236] atthi rūpaṁ arūpesūti. āmantā. (pts. kvu, 379) pañcavokārabhavo gati
sattāvāso saṁsāro yoni viññāṇaṭṭhiti attabhāvapaṭilābhoti. na
hevaṁ vattabbe .pe. nanu catuvokārabhavo .pe. attabhāvapaṭilābhoti.
āmantā. hañci catuvokārabhavo gati .pe. attabhāvapaṭilābho no
vata re vattabbe atthi rūpaṁ arūpesūti.

[1237] atthi rūpaṁ rūpadhātuyā so ca rūpabhavo rūpagati rūpasattāvāso
rūpasaṁsāro rūpayoni rūpattabhāvapaṭilābhoti. āmantā.
atthi rūpaṁ arūpesu so ca rūpabhavo rūpagati .pe. rūpattabhāvapaṭilābhoti.
na hevaṁ vattabbe .pe. atthi rūpaṁ rūpadhātuyā
so ca pañcavokārabhavo gati .pe. attabhāvapaṭilābhoti.

page number: 408

āmantā. atthi rūpaṁ arūpesu so ca pañcavokārabhavo gati
.pe. attabhāvapaṭilābhoti. na hevaṁ vattabbe .pe.

[1238] atthi rūpaṁ arūpesu so ca arūpabhavo arūpagati
arūpasattāvāso arūpasaṁsāro arūpayoni arūpattabhāvapaṭilābhoti.
āmantā. atthi rūpaṁ arūpadhātuyā so ca arūpabhavo arūpagati
.pe. arūpattabhāvapaṭilābhoti. na hevaṁ vattabbe .pe.

[1239] atthi rūpaṁ arūpesu so ca catuvokārabhavo gati .pe.
attabhāvapaṭilābhoti. āmantā. atthi rūpaṁ arūpadhātuyā so ca
catuvokārabhavo gati .pe. attabhāvapaṭilābhoti. na hevaṁ vattabbe .pe.

[1240] atthi rūpaṁ arūpesūti. āmantā. nanu rūpānaṁ nissaraṇaṁ
arūpaṁ vuttaṁ bhagavatāti. āmantā. hañci rūpānaṁ nissaraṇaṁ arūpaṁ
vuttaṁ bhagavatā no vata re vattabbe atthi arūpaṁ rūpesūti.

[1241] (pts. kvu, 380) rūpānaṁ nissaraṇaṁ arūpaṁ vuttaṁ bhagavatā atthi rūpaṁ
arūpesūti. āmantā. kāmānaṁ nissaraṇaṁ nekkhammaṁ vuttaṁ bhagavatā
atthi nekkhammesu kāmā atthi anāsavesu āsavā atthi
apariyāpannesu pariyāpannāti. na hevaṁ vattabbe .pe.
arūpe rūpakathā.
--------

page number: 409

rūpaṁ kammantikathā

[1242] kusalena cittena samuṭṭhitaṁ kāyakammaṁ rūpaṁ kusalanti.
āmantā. sārammaṇaṁ atthi tassa āvajjanā 1- ābhogo samannāhāro
manasikāro cetanā patthanā paṇidhīti. na hevaṁ vattabbe .pe. nanu
anārammaṇaṁ natthi tassa āvajjanā ābhogo samannāhāro manasikāro
cetanā patthanā paṇidhīti. āmantā. hañci anārammaṇaṁ natthi
tassa āvajjanā .pe. paṇidhi no vata re vattabbe kusalena
cittena samuṭṭhitaṁ kāyakammaṁ rūpaṁ kusalanti.

[1243] kusalena cittena samuṭṭhito phasso kusalo sārammaṇo
atthi tassa āvajjanā .pe. paṇidhīti. āmantā. kusalena
cittena samuṭṭhitaṁ kāyakammaṁ rūpaṁ kusalaṁ sārammaṇaṁ atthi tassa
āvajjanā .pe. paṇidhīti. na hevaṁ vattabbe .pe. kusalena
cittena samuṭṭhitā vedanā .pe. saññā cetanā saddhā viriyaṁ sati
samādhi .pe. paññā (pts. kvu, 381) kusalā sārammaṇā atthi tāya āvajjanā
.pe. paṇidhīti. āmantā. kusalena cittena samuṭṭhitaṁ kāyakammaṁ
rūpaṁ kusalaṁ sārammaṇaṁ atthi tassa āvajjanā .pe. paṇidhīti
na hevaṁ vattabbe .pe.

[1244] kusalena cittena samuṭṭhitaṁ kāyakammaṁ rūpaṁ kusalaṁ
anārammaṇaṁ natthi tassa āvajjanā .pe. paṇidhīti. āmantā.

footnote: 1. ma. yu. āvaṭṭanāaññattha idisameva.

page number: 410

kusalena cittena samuṭṭhito phasso kusalo anārammaṇo natthi tassa
āvajjanā .pe. paṇidhīti. na hevaṁ vattabbe .pe. kusalena
cittena samuṭṭhitaṁ kāyakammaṁ rūpaṁ kusalaṁ anārammaṇaṁ natthi tassa
āvajjanā .pe. paṇidhīti. āmantā. kusalena cittena samuṭṭhitā
vedanā .pe. saññā cetanā saddhā viriyaṁ sati samādhi .pe.
paññā kusalā anārammaṇā natthi tāya āvajjanā .pe.
paṇidhīti. na hevaṁ vattabbe .pe.

[1245] kusalena cittena samuṭṭhitaṁ kāyakammaṁ rūpaṁ kusalanti.
āmantā. yaṁ kiñci kusalena cittena samuṭṭhitaṁ rūpaṁ sabbantaṁ
kusalanti. na hevaṁ vattabbe .pe.

[1246] kusalena cittena samuṭṭhitaṁ kāyakammaṁ rūpaṁ kusalanti.
āmantā. kusalena cittena samuṭṭhitaṁ rūpāyatanaṁ kusalanti. na hevaṁ
vattabbe .pe. kusalena cittena samuṭṭhitaṁ kāyakammaṁ rūpaṁ kusalanti.
āmantā. kusalena cittena (pts. kvu, 382) samuṭṭhitaṁ saddāyatanaṁ .pe. gandhāyatanaṁ
rasāyatanaṁ phoṭṭhabbāyatanaṁ .pe. paṭhavīdhātu āpodhātu tejodhātu
.pe. vāyodhātu kusalāti. na hevaṁ vattabbe .pe.

[1247] kusalena cittena samuṭṭhitaṁ rūpāyatanaṁ abyākatanti.
āmantā. kusalena cittena samuṭṭhitaṁ kāyakammaṁ rūpaṁ abyākatanti.
na hevaṁ vattabbe .pe. kusalena cittena samuṭṭhitaṁ saddāyatanaṁ .pe.
gandhāyatanaṁ rasāyatanaṁ phoṭṭhabbāyatanaṁ .pe. paṭhavīdhātu āpodhātu

page number: 411

tejodhātu .pe. vāyodhātu abyākatāti. āmantā. kusalena
cittena samuṭṭhitaṁ kāyakammaṁ rūpaṁ abyākatanti. na hevaṁ vattabbe .pe.

[1248] kusalena cittena samuṭṭhitaṁ kāyakammaṁ rūpaṁ anārammaṇaṁ
kusalanti. āmantā. kusalena cittena samuṭṭhitaṁ rūpāyatanaṁ
anārammaṇaṁ kusalanti. na hevaṁ vattabbe .pe. kusalena cittena
samuṭṭhitaṁ kāyakammaṁ rūpaṁ anārammaṇaṁ kusalanti. āmantā. kusalena
cittena samuṭṭhitaṁ saddāyatanaṁ .pe. gandhāyatanaṁ rasāyatanaṁ phoṭṭhabbāyatanaṁ
.pe. paṭhavīdhātu āpodhātu tejodhātu .pe. vāyodhātu
anārammaṇā kusalāti. na hevaṁ vattabbe .pe.

[1249] kusalena cittena samuṭṭhitaṁ rūpāyatanaṁ anārammaṇaṁ
abyākatanti. āmantā. kusalena cittena samuṭṭhitaṁ kāyakammaṁ
rūpaṁ anārammaṇaṁ abyākatanti. na (pts. kvu, 383) hevaṁ vattabbe .pe. kusalena
cittena samuṭṭhitaṁ saddāyatanaṁ .pe. gandhāyatanaṁ rasāyatanaṁ phoṭṭhabbāyatanaṁ
.pe. paṭhavīdhātu āpodhātu tejodhātu .pe. vāyodhātu
anārammaṇā abyākatāti. āmantā. kusalena cittena samuṭṭhitaṁ
kāyakammaṁ rūpaṁ anārammaṇaṁ abyākatanti. na hevaṁ vattabbe .pe.

[1250] kusalena cittena samuṭṭhitaṁ kāyakammaṁ rūpaṁ phassavippayuttaṁ
kusalanti. āmantā. kusalena cittena samuṭṭhitaṁ rūpāyatanaṁ
phassavippayuttaṁ kusalanti. na hevaṁ vattabbe .pe. kusalena cittena
samuṭṭhitaṁ kāyakammaṁ rūpaṁ phassavippayuttaṁ kusalanti. āmantā.

page number: 412

kusalena cittena samuṭṭhitaṁ saddāyatanaṁ .pe. gandhāyatanaṁ rasāyatanaṁ
phoṭṭhabbāyatanaṁ .pe. paṭhavīdhātu āpodhātu tejodhātu .pe.
vāyodhātu phassavippayuttā kusalāti. na hevaṁ vattabbe .pe.

[1251] kusalena cittena samuṭṭhitaṁ rūpāyatanaṁ phassavippayuttaṁ
abyākatanti. āmantā. kusalena cittena samuṭṭhitaṁ kāyakammaṁ
rūpaṁ phassavippayuttaṁ abyākatanti. na hevaṁ vattabbe .pe. kusalena
cittena samuṭṭhitaṁ saddāyatanaṁ .pe. gandhāyatanaṁ rasāyatanaṁ phoṭṭhabbāyatanaṁ
.pe. paṭhavīdhātu āpodhātu tejodhātu .pe. vāyodhātu
phassavippayuttā abyākatāti. āmantā. kusalena cittena samuṭṭhitaṁ
kāyakammaṁ rūpaṁ phassavippayuttaṁ abyākatanti. na hevaṁ vattabbe .pe.

[1252] kusalena cittena (pts. kvu, 384) samuṭṭhitaṁ kāyakammaṁ rūpaṁ anārammaṇaṁ
phassavippayuttaṁ kusalanti. āmantā. kusalena cittena samuṭṭhitaṁ
rūpāyatanaṁ anārammaṇaṁ phassavippayuttaṁ kusalanti. na hevaṁ vattabbe
.pe. kusalena cittena samuṭṭhitaṁ kāyakammaṁ rūpaṁ anārammaṇaṁ phassavippayuttaṁ
kusalanti. āmantā. kusalena cittena samuṭṭhitaṁ
saddāyatanaṁ .pe. gandhāyatanaṁ rasāyatanaṁ phoṭṭhabbāyatanaṁ .pe.
paṭhavīdhātu āpodhātu tejodhātūti .pe. vāyodhātu anārammaṇā
phassavippayuttā kusalāti. na hevaṁ vattabbe .pe.

[1253] kusalena cittena samuṭṭhitaṁ rūpāyatanaṁ anārammaṇaṁ
phassavippayuttaṁ abyākatanti. āmantā. kusalena cittena samuṭṭhitaṁ

page number: 413

kāyakammaṁ rūpaṁ anārammaṇaṁ phassavippayuttaṁ abyākatanti. na hevaṁ
vattabbe .pe. kusalena cittena samuṭṭhitaṁ saddāyatanaṁ .pe.
gandhāyatanaṁ rasāyatanaṁ phoṭṭhabbāyatanaṁ .pe. paṭhavīdhātu āpodhātu
tejodhātu .pe. vāyodhātu anārammaṇā phassavippayuttā abyākatāti.
āmantā. kusalena cittena samuṭṭhitaṁ kāyakammaṁ rūpaṁ
anārammaṇaṁ phassavippayuttaṁ abyākatanti. na hevaṁ vattabbe .pe.

[1254] kusalena cittena samuṭṭhitaṁ vacīkammaṁ rūpaṁ kusalanti.
āmantā. sārammaṇaṁ atthi tassa āvajjanā .pe. paṇidhīti.
na hevaṁ vattabbe .pe. nanu anārammaṇaṁ natthi tassa āvajjanā
.pe. paṇidhīti. āmantā. hañci anārammaṇaṁ natthi tassa
āvajjanā .pe. paṇidhi no vata re vattabbe kusalena cittena
samuṭṭhitaṁ (pts. kvu, 385) vacīkammaṁ rūpaṁ kusalanti.

[1255] kusalena cittena samuṭṭhito phasso kusalo sārammaṇo
atthi tassa āvajjanā .pe. paṇidhīti. āmantā. kusalena
cittena samuṭṭhitaṁ vacīkammaṁ rūpaṁ kusalaṁ sārammaṇaṁ atthi tassa āvajjanā
.pe. paṇidhīti. na hevaṁ vattabbe .pe. kusalena cittena samuṭṭhitā
vedanā .pe. saññā cetanā saddhā viriyaṁ sati samādhi .pe.
paññā kusalā sārammaṇā atthi tāya āvajjanā .pe. paṇidhīti.
āmantā. kusalena cittena samuṭṭhitaṁ vacīkammaṁ rūpaṁ kusalaṁ sārammaṇaṁ
atthi tassa āvajjanā .pe. paṇidhīti. na hevaṁ vattabbe .pe.

page number: 414

[1256] kusalena cittena samuṭṭhitaṁ vacīkammaṁ rūpaṁ kusalaṁ anārammaṇaṁ
natthi tassa āvajjanā .pe. paṇidhīti. āmantā.
kusalena cittena samuṭṭhito phasso kusalo anārammaṇo natthi
tassa āvajjanā .pe. paṇidhīti. na hevaṁ vattabbe .pe.
kusalena cittena samuṭṭhitaṁ vacīkammaṁ rūpaṁ kusalaṁ anārammaṇaṁ natthi
tassa āvajjanā .pe. paṇidhīti. āmantā. kusalena cittena
samuṭṭhitā vedanā .pe. saññā cetanā saddhā viriyaṁ sati samādhi
.pe. paññā kusalā anārammaṇā natthi tāya āvajjanā .pe.
paṇidhīti. na hevaṁ vattabbe .pe.

[1257] kusalena cittena samuṭṭhitaṁ vacīkammaṁ rūpaṁ kusalanti.
āmantā. yaṁ kiñci kusalena cittena samuṭṭhitaṁ rūpaṁ sabbantaṁ
kusalanti. na hevaṁ vattabbe .pe. yathā kāyakammaṁ tathā vacīkammanti.

[1258] akusalena cittena samuṭṭhitaṁ kāyakammaṁ rūpaṁ akusalanti.
āmantā. sārammaṇaṁ atthi tassa āvajjanā ābhogo samannāhāro
manasikāro cetanā patthanā paṇidhīti. na hevaṁ vattabbe
.pe. nanu anārammaṇaṁ natthi tassa āvajjanā ābhogo samannāhāro
manasikāro cetanā patthanā paṇidhīti. āmantā.
hañci anārammaṇaṁ natthi tassa āvajjanā ābhogo samannāhāro
manasikāro cetanā patthanā paṇidhi no vata re vattabbe akusalena
cittena samuṭṭhitaṁ kāyakammaṁ rūpaṁ akusalanti.

page number: 415

[1259] akusalena cittena samuṭṭhito phasso akusalo sārammaṇo
atthi tassa āvajjanā .pe. paṇidhīti. āmantā. akusalena
cittena samuṭṭhitaṁ kāyakammaṁ rūpaṁ akusalaṁ sārammaṇaṁ atthi tassa
āvajjanā .pe. paṇidhīti. na hevaṁ vattabbe .pe. akusalena
cittena samuṭṭhitā vedanā .pe. saññā cetanā rāgo doso
moho māno diṭṭhi vicikicchā thīnaṁ uddhaccaṁ ahirikaṁ .pe. anottappaṁ
akusalaṁ sārammaṇaṁ atthi tassa āvajjanā .pe. paṇidhīti.
āmantā. akusalena cittena samuṭṭhitaṁ kāyakammaṁ rūpaṁ akusalaṁ
sārammaṇaṁ atthi tassa āvajjanā .pe. paṇidhīti. na hevaṁ
vattabbe .pe.

[1260] akusalena cittena samuṭṭhitaṁ kāyakammaṁ rūpaṁ akusalaṁ
anārammaṇaṁ natthi tassa āvajjanā .pe. paṇidhīti. āmantā.
akusalena cittena samuṭṭhito phasso akusalo anārammaṇo natthi tassa
āvajjanā .pe. paṇidhīti. na hevaṁ vattabbe .pe. akusalena
cittena samuṭṭhitaṁ kāyakammaṁ rūpaṁ (pts. kvu, 387) akusalaṁ anārammaṇaṁ natthi tassa
āvajjanā .pe. paṇidhīti. āmantā. akusalena cittena samuṭṭhitā
vedanā .pe. saññā cetanā rāgo doso moho māno diṭṭhi
vicikicchā thīnaṁ uddhaccaṁ ahirikaṁ .pe. anottappaṁ akusalaṁ anārammaṇaṁ
natthi tassa āvajjanā .pe. paṇidhīti. na hevaṁ vattabbe .pe.

[1261] akusalena cittena samuṭṭhitaṁ kāyakammaṁ rūpaṁ akusalanti.

page number: 416

āmantā. yaṁ kiñci akusalena cittena samuṭṭhitaṁ rūpaṁ sabbantaṁ
akusalanti. na hevaṁ vattabbe .pe.

[1262] akusalena cittena samuṭṭhitaṁ vacīkammaṁ rūpaṁ akusalanti.
āmantā. sārammaṇaṁ atthi tassa āvajjanā .pe. paṇidhīti.
na hevaṁ vattabbe .pe. nanu anārammaṇaṁ natthi tassa āvajjanā
.pe. paṇidhīti. āmantā. hañci anārammaṇaṁ natthi tassa
āvajjanā .pe. paṇidhi no vata re vattabbe akusalena cittena
samuṭṭhitaṁ vacīkammaṁ rūpaṁ akusalanti.

[1263] akusalena cittena samuṭṭhito phasso akusalo sārammaṇo
atthi tassa āvajjanā .pe. paṇidhīti. āmantā. akusalena
cittena samuṭṭhitaṁ vacīkammaṁ rūpaṁ akusalaṁ sārammaṇaṁ atthi tassa
āvajjanā .pe. paṇidhīti. na hevaṁ vattabbe .pe. akusalena
cittena samuṭṭhitā vedanā .pe. saññā cetanā rāgo doso
moho māno diṭṭhi vicikicchā thīnaṁ uddhaccaṁ ahirikaṁ .pe. anottappaṁ
akusalaṁ sārammaṇaṁ atthi tassa āvajjanā .pe. paṇidhīti.
āmantā. akusalena cittena samuṭṭhitaṁ vacīkammaṁ rūpaṁ (pts. kvu, 388) akusalaṁ
sārammaṇaṁ atthi tassa āvajjanā .pe. paṇidhīti. na hevaṁ
vattabbe .pe.

[1264] akusalena cittena samuṭṭhitaṁ vacīkammaṁ rūpaṁ akusalaṁ
anārammaṇaṁ natthi tassa āvajjanā .pe. paṇidhīti. āmantā.

page number: 417

akusalena cittena samuṭṭhito phasso akusalo anārammaṇo natthi
tassa āvajjanā .pe. paṇidhīti. na hevaṁ vattabbe .pe.
akusalena cittena samuṭṭhitaṁ vacīkammaṁ rūpaṁ akusalaṁ anārammaṇaṁ natthi
tassa āvajjanā .pe. paṇidhīti. āmantā. akusalena cittena
samuṭṭhitā vedanā .pe. saññā cetanā rāgo doso moho
māno diṭṭhi vicikicchā thīnaṁ uddhaccaṁ ahirikaṁ .pe. anottappaṁ
akusalaṁ anārammaṇaṁ natthi tassa āvajjanā .pe. paṇidhīti.
na hevaṁ vattabbe .pe.

[1265] akusalena cittena samuṭṭhitaṁ vacīkammaṁ rūpaṁ akusalanti.
āmantā. yaṁ kiñci akusalena cittena samuṭṭhitaṁ rūpaṁ sabbantaṁ
akusalanti. na hevaṁ vattabbe .pe.

[1266] akusalena cittena samuṭṭhitaṁ vacīkammaṁ rūpaṁ akusalanti.
āmantā. akusalena cittena samuṭṭhitaṁ rūpāyatanaṁ akusalanti.
na hevaṁ vattabbe .pe. akusalena cittena samuṭṭhitaṁ vacīkammaṁ rūpaṁ
akusalanti. āmantā. akusalena cittena samuṭṭhitaṁ saddāyatanaṁ
.pe. gandhāyatanaṁ rasāyatanaṁ phoṭṭhabbāyatanaṁ paṭhavīdhātu āpodhātu
tejodhātu vāyodhātu asuci assu lohitaṁ .pe. sedo akusaloti.
na hevaṁ vattabbe .pe.

[1267] akusalena cittena samuṭṭhitaṁ rūpāyatanaṁ abyākatanti.
āmantā. akusalena cittena samuṭṭhitaṁ vacīkammaṁ rūpaṁ abyākatanti.

page number: 418

katanti. na hevaṁ vattabbe .pe. akusalena cittena samuṭṭhitaṁ
saddāyatanaṁ .pe. gandhāyatanaṁ rasāyatanaṁ phoṭṭhabbāyatanaṁ .pe.
paṭhavīdhātu āpodhātu tejodhātu vāyodhātu asuci assu lohitaṁ
.pe. sedo abyākatoti. āmantā. akusalena cittena samuṭṭhitaṁ
vacīkammaṁ rūpaṁ abyākatanti. na hevaṁ vattabbe .pe.

[1268] akusalena cittena samuṭṭhitaṁ vacīkammaṁ rūpaṁ anārammaṇaṁ
akusalanti. āmantā. akusalena cittena samuṭṭhitaṁ rūpāyatanaṁ
anārammaṇaṁ akusalanti. na hevaṁ vattabbe .pe. akusalena
cittena samuṭṭhitaṁ vacīkammaṁ rūpaṁ anārammaṇaṁ akusalanti. āmantā.
akusalena cittena samuṭṭhitaṁ saddāyatanaṁ .pe. gandhāyatanaṁ rasāyatanaṁ
phoṭṭhabbāyatanaṁ .pe. paṭhavīdhātu āpodhātu tejodhātu .pe.
vāyodhātu asuci assu lohitaṁ .pe. sedo anārammaṇo akusaloti.
na hevaṁ vattabbe .pe.

[1269] akusalena cittena samuṭṭhitaṁ rūpāyatanaṁ anārammaṇaṁ
abyākatanti. āmantā. akusalena cittena samuṭṭhitaṁ vacīkammaṁ
rūpaṁ anārammaṇaṁ abyākatanti. na hevaṁ vattabbe .pe. akusalena
cittena samuṭṭhitaṁ saddāyatanaṁ .pe. gandhāyatanaṁ rasāyatanaṁ phoṭṭhabbāyatanaṁ
paṭhavīdhātu āpodhātu tejodhātu vāyodhātu asuci assu
lohitaṁ .pe. sedo anārammaṇo abyākatoti. āmantā.
akusalena cittena samuṭṭhitaṁ vacīkammaṁ rūpaṁ anārammaṇaṁ abyākatanti.

page number: 419

na hevaṁ vattabbe .pe.

[1270] akusalena cittena samuṭṭhitaṁ vacīkammaṁ rūpaṁ phassavippayuttaṁ
akusalanti. āmantā. akusalena cittena samuṭṭhitaṁ rūpāyatanaṁ
phassavippayuttaṁ akusalanti. na hevaṁ vattabbe .pe. akusalena
cittena samuṭṭhitaṁ vacīkammaṁ rūpaṁ phassavippayuttaṁ akusalanti. āmantā.
akusalena cittena samuṭṭhitaṁ saddāyatanaṁ .pe. gandhāyatanaṁ rasāyatanaṁ
phoṭṭhabbāyatanaṁ paṭhavīdhātu āpodhātu tejodhātu .pe. vāyodhātu
asuci assu lohitaṁ .pe. sedo phassavippayutto akusaloti.
na hevaṁ vattabbe .pe.

[1271] akusalena cittena samuṭṭhitaṁ rūpāyatanaṁ phassavippayuttaṁ
abyākatanti. āmantā. akusalena cittena samuṭṭhitaṁ vacīkammaṁ
rūpaṁ anārammaṇaṁ phassavippayuttaṁ abyākatanti. na hevaṁ vattabbe
.pe. akusalena cittena samuṭṭhitaṁ saddāyatanaṁ .pe. gandhāyatanaṁ
rasāyatanaṁ phoṭṭhabbāyatanaṁ paṭhavīdhātu āpodhātu tejodhātu vāyodhātu
asuci assu lohitaṁ .pe. sedo anārammaṇo phassavippayutto
abyākatoti. āmantā. akusalena cittena samuṭṭhitaṁ vacīkammaṁ rūpaṁ
anārammaṇaṁ phassavippayuttaṁ abyākatanti. na hevaṁ vattabbe .pe.

[1272] akusalena cittena samuṭṭhitaṁ vacīkammaṁ rūpaṁ anārammaṇaṁ
phassavippayuttaṁ akusalanti. āmantā. akusalena cittena samuṭṭhitaṁ
rūpāyatanaṁ anārammaṇaṁ phassavippayuttaṁ akusalanti. na hevaṁ vattabbe

page number: 420

.pe. akusalena (pts. kvu, 391) cittena samuṭṭhitaṁ vacīkammaṁ rūpaṁ anārammaṇaṁ phassavippayuttaṁ
akusalanti. āmantā. akusalena cittena samuṭṭhitaṁ
saddāyatanaṁ .pe. gandhāyatanaṁ rasāyatanaṁ phoṭṭhabbāyatanaṁ .pe.
paṭhavīdhātu āpodhātu tejodhātu vāyodhātu asuci assu lohitaṁ
.pe. sedo anārammaṇo phassavippayutto akusaloti. na hevaṁ
vattabbe .pe.

[1273] akusalena cittena samuṭṭhitaṁ rūpāyatanaṁ anārammaṇaṁ
phassavippayuttaṁ abyākatanti. āmantā. akusalena cittena
samuṭṭhitaṁ vacīkammaṁ rūpaṁ anārammaṇaṁ phassavippayuttaṁ abyākatanti.
na hevaṁ vattabbe .pe. akusalena cittena samuṭṭhitaṁ saddāyatanaṁ
.pe. gandhāyatanaṁ rasāyatanaṁ phoṭṭhabbāyatanaṁ paṭhavīdhātu āpodhātu
tejodhātu vāyodhātu asuci assu lohitaṁ .pe. sedo anārammaṇo
phassavippayutto abyākatoti. āmantā. akusalena cittena
samuṭṭhitaṁ vacīkammaṁ rūpaṁ anārammaṇaṁ phassavippayuttaṁ abyākatanti.
na hevaṁ vattabbe .pe.

[1274] na vattabbaṁ rūpaṁ kusalampi akusalampīti. āmantā.
nanu kāyakammaṁ vacīkammaṁ kusalampi akusalampīti. āmantā.
hañci kāyakammaṁ vacīkammaṁ kusalampi akusalampi tena vata re vattabbe
rūpaṁ kusalampi akusalampīti.

[1275] rūpaṁ kusalampi akusalampīti. āmantā. cakkhāyatanaṁ

page number: 421

kusalampi akusalampīti. na hevaṁ vattabbe .pe. rūpaṁ kusalampi
akusalampīti. āmantā. sotāyatanaṁ .pe. (pts. kvu, 392) ghānāyatanaṁ jivhāyatanaṁ
kāyāyatanaṁ rūpāyatanaṁ saddāyatanaṁ gandhāyatanaṁ rasāyatanaṁ phoṭṭhabbāyatanaṁ
paṭhavīdhātu āpodhātu tejodhātu vāyodhātu asuci assu lohitaṁ
.pe. sedo kusalopi akusalopīti. na hevaṁ vattabbe .pe.

[1276] kāyo rūpaṁ kāyakammaṁ rūpanti. āmantā. mano
rūpaṁ manokammaṁ rūpanti. na hevaṁ vattabbe .pe.

[1277] mano arūpaṁ manokammaṁ arūpanti. āmantā.
kāyo arūpaṁ kāyakammaṁ arūpanti. na hevaṁ vattabbe .pe.

[1278] kāyo rūpaṁ kāyakammaṁ arūpanti. āmantā.
mano rūpaṁ manokammaṁ arūpanti. na hevaṁ vattabbe .pe.

[1279] mano arūpaṁ manokammaṁ arūpanti. āmantā.
kāyo arūpaṁ kāyakammaṁ arūpanti. na hevaṁ vattabbe .pe.

[1280] kāyo rūpanti. kāyakammaṁ rūpanti. āmantā.
cakkhāyatanaṁ rūpanti. cakkhuviññāṇaṁ rūpanti. na hevaṁ vattabbe
.pe. kāyo rūpanti. kāyakammaṁ rūpanti. āmantā. sotāyatanaṁ
rūpanti. sotaviññāṇaṁ rūpanti. na hevaṁ vattabbe .pe. kāyo
rūpanti. kāyakammaṁ rūpanti. āmantā. ghānāyatanaṁ rūpanti.
ghānaviññāṇaṁ rūpanti. na hevaṁ vattabbe .pe. kāyo rūpanti.
kāyakammaṁ rūpanti. āmantā. jivhāyatanaṁ rūpanti. jivhāviññāṇaṁ

page number: 422

rūpanti. na (pts. kvu, 393) hevaṁ vattabbe .pe. kāyo rūpanti. kāyakammaṁ
rūpanti. āmantā. kāyāyatanaṁ rūpanti. kāyaviññāṇaṁ rūpanti.
na hevaṁ vattabbe .pe.

[1281] rūpaṁ kammanti. āmantā. nanu vuttaṁ bhagavatā
cetanāhaṁ bhikkhave kammaṁ vadāmi cetayitvā kammaṁ karoti kāyena
vācāya manasāti 1- attheva suttantoti. āmantā. tena hi
na vattabbaṁ rūpaṁ kammanti.

[1282] rūpaṁ kammanti. āmantā. nanu vuttaṁ bhagavatā
kāye vā ānanda sati kāyasañcetanāhetu uppajjati ajjhattaṁ
sukhadukkhaṁ vācāya vā ānanda sati vacīsañcetanāhetu uppajjati
ajjhattaṁ sukhadukkhaṁ mane vā ānanda sati manosañcetanāhetu
uppajjati ajjhattaṁ sukhadukkhanti 2- attheva suttantoti. āmantā.
tena hi na vattabbaṁ rūpaṁ kammanti.

[1283] rūpaṁ kammanti. āmantā. nanu vuttaṁ bhagavatā
tividhā bhikkhave kāyasañcetanā akusalaṁ kāyakammaṁ dukkhudrayaṁ dukkhavipākaṁ
catubbidhā bhikkhave vacīsañcetanā akusalaṁ vacīkammaṁ dukkhudrayaṁ dukkhavipākaṁ
tividhā bhikkhave manosañcetanā akusalaṁ manokammaṁ dukkhudrayaṁ dukkhavipākaṁ
tividhā bhikkhave kāyasañcetanā kusalaṁ kāyakammaṁ sukhudrayaṁ sukhavipākaṁ
catubbidhā bhikkhave vacīsañcetanā kusalaṁ vacīkammaṁ sukhudrayaṁ sukhavipākaṁ

footnote: 1 aṁ. chakka. 128. 2 saṁ. ni. 37.

page number: 423

tividhā bhikkhave manosañcetanā (pts. kvu, 394) kusalaṁ manokammaṁ sukhudrayaṁ sukhavipākanti
attheva suttantoti. āmantā. tena hi na vattabbaṁ rūpaṁ kammanti.

[1284] rūpaṁ kammanti. āmantā. nanu vuttaṁ bhagavatā
sacāyaṁ ānanda samiddhi moghapuriso pātaliputtassa paribbājakassa
evaṁ puṭṭho evaṁ byākareyya sañcetaniyaṁ āvuso pātaliputta
kammaṁ katvā kāyena vācāya manasā sukhavedaniyaṁ sukhaṁ so vedayati
sañcetaniyaṁ āvuso pātaliputta kammaṁ katvā kāyena vācāya manasā
dukkhavedaniyaṁ dukkhaṁ so vedayati sañcetaniyaṁ āvuso pātaliputta
kammaṁ katvā kāyena vācāya manasā adukkhamasukhavedaniyaṁ adukkhamasukhaṁ
so vedayatīti evaṁ byākaramāno kho ānanda samiddhi moghapuriso
pātaliputtassa paribbājakassa sammā byākaramāno byākareyyāti 1-
attheva suttantoti. āmantā. tena hi na vattabbaṁ rūpaṁ kammanti.
rūpaṁ kammantikathā.
---------
jīvitindriyakathā

[1285] natthi rūpajīvitindriyanti. āmantā. natthi rūpīnaṁ
dhammānaṁ āyu ṭhiti 2- yapanā yāpanā iriyanā vattanā pālanāti.
na hevaṁ vattabbe .pe. atthi rūpīnaṁ dhammānaṁ āyu ṭhiti yapanā

footnote: 1 ma. u. 357. 2. ma. yu. āyuṭṭhiti. aññattha idisameva.

page number: 424

yāpanā iriyanā vattanā pālanāti. āmantā. hañci atthi
rūpīnaṁ dhammānaṁ āyu ṭhiti yapanā yāpanā iriyanā vattanā pālanā
no (pts. kvu, 395) vata re vattabbe natthi rūpajīvitindriyanti.

[1286] atthi arūpīnaṁ dhammānaṁ āyu ṭhiti yapanā yāpanā
iriyanā vattanā pālanā atthi arūpajīvitindriyanti. āmantā.
atthi rūpīnaṁ dhammānaṁ āyu ṭhiti yapanā yāpanā iriyanā vattanā
pālanā atthi rūpajīvitindriyanti. na hevaṁ vattabbe .pe.

[1287] atthi rūpīnaṁ dhammānaṁ āyu ṭhiti yapanā yāpanā iriyanā
vattanā pālanā natthi rūpajīvitindriyanti. āmantā. atthi
arūpīnaṁ dhammānaṁ āyu ṭhiti yapanā yāpanā iriyanā vattanā pālanā
natthi arūpajīvitindriyanti na hevaṁ vattabbe .pe.

[1288] arūpīnaṁ dhammānaṁ āyu arūpajīvitindriyanti. āmantā.
rūpīnaṁ dhammānaṁ āyu rūpajīvitindriyanti. na hevaṁ vattabbe .pe.

[1289] rūpīnaṁ dhammānaṁ āyu na vattabbaṁ rūpajīvitindriyanti.
āmantā. arūpīnaṁ dhammānaṁ āyu na vattabbaṁ arūpajīvitindriyanti.
na hevaṁ vattabbe .pe.

[1290] rūpīnaṁ dhammānaṁ āyu arūpajīvitindriyanti. āmantā
arūpīnaṁ dhammānaṁ āyu rūpajīvitindriyanti. na hevaṁ vattabbe .pe.

[1291] arūpīnaṁ dhammānaṁ āyu na vattabbaṁ rūpajīvitindriyanti.
āmantā. rūpīnaṁ dhammānaṁ āyu na vattabbaṁ arūpajīvitindriyanti.

page number: 425

na hevaṁ vattabbe .pe.

[1292] rūpīnañca arūpīnañca dhammānaṁ āyu arūpajīvitindriyanti.
āmantā. rūpīnañca arūpīnañca dhammānaṁ āyu rūpajīvindriyanti.
na hevaṁ vattabbe .pe.

[1293] rūpīnañca arūpīnañca dhammānaṁ āyu na vattabbaṁ
rūpajīvitindriyanti. āmantā. rūpīnañca arūpīnañca dhammānaṁ
āyu na vattabbaṁ arūpajīvitindriyanti. na hevaṁ vattabbe .pe.

[1294] natthi rūpajīvitindriyanti. āmantā. nirodhaṁ samāpannassa
natthi jīvitindriyanti. na hevaṁ vattabbe .pe.

[1295] nirodhaṁ samāpannassa atthi jīvitindriyanti. āmantā.
hañci nirodhaṁ samāpannassa atthi jīvitindriyaṁ no vata re vattabbe
natthi rūpajīvitindriyanti.

[1296] nirodhaṁ samāpannassa atthi jīvitindriyanti. āmantā.
katamakkhandhapariyāpannanti. saṅkhārakkhandhapariyāpannanti. nirodhaṁ
samāpannassa atthi saṅkhārakkhandhoti. na hevaṁ vattabbe .pe.
nirodhaṁ samāpannassa atthi saṅkhārakkhandhoti. āmantā. nirodhaṁ
samāpannassa atthi vedanākkhandho .pe. saññākkhandho .pe.
viññāṇakkhandhoti. na hevaṁ vattabbe .pe.

[1297] nirodhaṁ samāpannassa atthi vedanākkhandho .pe.
saññākkhandho .pe. viññāṇakkhandhoti. āmantā. na

page number: 426

nirodhasamāpannoti. na hevaṁ vattabbe .pe.

[1298] natthi rūpajīvitindriyanti. āmantā. asaññasattānaṁ
natthi jīvitindriyanti. na (pts. kvu, 397) hevaṁ vattabbe .pe. asaññasattānaṁ
atthi jīvitindriyanti. āmantā. hañci asaññasattānaṁ atthi
jīvitindriyaṁ no vata re vattabbe natthi rūpajīvitindriyanti.

[1299] asaññasattānaṁ atthi jīvitindriyanti. āmantā.
katamakkhandhapariyāpannanti. saṅkhārakkhandhapariyāpannanti. asaññasattānaṁ
atthi saṅkhārakkhandhoti. na hevaṁ vattabbe .pe.
asaññasattānaṁ atthi saṅkhārakkhandhoti. āmantā. asaññasattānaṁ
atthi vedanākkhandho .pe. saññākkhandho .pe.
viññāṇakkhandhoti. na hevaṁ vattabbe .pe. asaññasattānaṁ
atthi vedanākkhandho .pe. saññākkhandho .pe. viññāṇakkhandhoti.
āmantā. pañcavokārabhavoti. na hevaṁ vattabbe .pe.

[1300] upapattesiyena cittena samuṭṭhitaṁ jīvitindriyaṁ upapattesiye
citte bhijjamāne ekadesaṁ bhijjatīti. āmantā. upapattesiyena
cittena samuṭṭhito phasso upapattesiye citte bhijjamāne ekadeso
bhijjatīti. na hevaṁ vattabbe .pe.

[1301] upapattesiyena cittena samuṭṭhito phasso upapattesiye
citte bhijjamāne anavaseso bhijjatīti. āmantā. upapattesiyena
cittena samuṭṭhitaṁ jīvitindriyaṁ upapattesiye citte bhijjamāne

page number: 427

anavasesaṁ bhijjatīti. na hevaṁ vattabbe .pe.

[1302] dve jīvitindriyānīti. āmantā. dvīhi jīvitehi
jīvati dvīhi maraṇehi miyyatīti. na hevaṁ vattabbe .pe.
jīvitindriyakathā.
---------
kammahetukathā(pts. kvu, 398) 

[1303] kammahetu arahā arahattā parihāyatīti. āmantā.
kammahetu sotāpanno sotāpattiphalā parihāyatīti. na hevaṁ
vattabbe .pe. kammahetu arahā arahattā parihāyatīti.
āmantā. kammahetu sakadāgāmī .pe. anāgāmī anāgāmiphalā
parihāyatīti. na hevaṁ vattabbe .pe.

[1304] kammahetu sotāpanno sotāpattiphalā na parihāyatīti.
āmantā. kammahetu arahā arahattā na parihāyatīti. na
hevaṁ vattabbe .pe. kammahetu sakadāgāmī .pe. anāgāmī
anāgāmiphalā na parihāyatīti. āmantā. kammahetu arahā
arahattā na parihāyatīti. hevaṁ vattabbe .pe.

[1305] kammahetu arahā arahattā parihāyatīti. āmantā.
pāṇātipātakammassa hetūti na hevaṁ vattabbe .pe. adinnādānakammassa
hetu .pe. kāmesumicchācārakammassa hetu musāvādakammassa

page number: 428

hetu pisuṇāvācākammassa hetu pharusavācākammassa hetu
samphappalāpakammassa hetu mātughātakakammassa 1- hetu pitughātakakammassa 2-
hetu arahantaghātakakammassa 3- hetu ruhiruppādakammassa
hetu saṅghabhedakammassa hetūti. na hevaṁ vattabbe .pe.
katamassa kammassa hetūti. handa hi arahantānaṁ abbhācikkhatīti.
arahantānaṁ abbhācikkhanakammassa hetu arahā arahattā parihāyatīti.
āmantā. ye keci arahantānaṁ abbhācikkhanti sabbe te
arahattaṁ sacchikarontīti. na hevaṁ vattabbe .p.
kammahetukathā.
aṭṭhamo vaggo.
tassa uddānaṁ.
cha gatiyo antarābhavo pañceva kāmaguṇā
kāmadhātu pañceva āyatanā kāmā
rūpino dhammā rūpadhātu arūpino dhammā
arūpadhātu saḷāyataniko attabhāvo
rūpadhātuyā atthi rūpaṁ arūpesu rūpaṁ kammaṁ
rūpajīvitindriyaṁ kammahetu parihāyatīti.
-----------

footnote: 1 ma. mātughātikammassa. 2. ma. pitughātikammassa. 3. ma. arahantaghātikammassa.

page number: 429

ānisaṁsakathā(pts. kvu, 400) 

[1306] ānisaṁsadassāvissa saññojanānaṁ pahānanti. āmantā.
nanu saṅkhāre aniccato manasikaroto saññojanā pahīyantīti.
āmantā. hañci saṅkhāre aniccato manasikaroto saññojanā
pahīyanti no vata re vattabbe ānisaṁsadassāvissa saññojanānaṁ
pahānanti .pe. nanu saṅkhāre dukkhato .pe. rogato gaṇḍato
sallato aghato ābādhato parato palokato ītito upaddavato
bhayato upasaggato calato pabhaṅguto adhuvato atāṇato aleṇato
asaraṇato asaraṇībhūtato rittato tucchato suññato anattato
ādīnavato .pe. vipariṇāmadhammato manasikaroto saññojanā pahīyantīti.
āmantā. hañci saṅkhāre vipariṇāmadhammato manasikaroto
saññojanā pahīyanti no vata re vattabbe ānisaṁsadassāvissa
saññojanānaṁ pahānanti. saṅkhāre ca aniccato manasi karoti
nibbāne ca ānisaṁsadassāvī hotīti. na hevaṁ vattabbe .pe.
saṅkhāre ca aniccato manasi karoti nibbāne ca ānisaṁsadassāvī
hotīti. āmantā. dvinnaṁ phassānaṁ .pe. dvinnaṁ cittānaṁ
samodhānaṁ hotīti. na hevaṁ vattabbe .pe. saṅkhāre ca dukkhato
.pe. rogato .pe. vipariṇāmadhammato manasi karoti nibbāne
ca ānisaṁsadassāvī hotīti. na hevaṁ vattabbe .pe. saṅkhāre

page number: 430

ca (pts. kvu, 401) vipariṇāmadhammato manasi karoti nibbāne ca ānisaṁsadassāvī
hotīti. āmantā. dvinnaṁ phassānaṁ .pe. dvinnaṁ cittānaṁ
samodhānaṁ hotīti. na hevaṁ vattabbe .pe.

[1307] na vattabbaṁ ānisaṁsadassāvissa saññojanānaṁ pahānanti.
āmantā. nanu vuttaṁ bhagavatā idha bhikkhave bhikkhu nibbāne sukhānupassī
viharati sukhasaññī sukhapaṭisaṁvedī satataṁ samitaṁ abbokiṇṇaṁ cetasā
adhimuccamāno paññāya pariyogāhamānoti attheva suttantoti.
āmantā. tena hi ānisaṁsadassāvissa saññojanānaṁ pahānanti.
ānisaṁsakathā.
-------
amatārammaṇakathā

[1308] amatārammaṇaṁ saññojananti. āmantā. amataṁ
saññojaniyaṁ ganthaniyaṁ oghaniyaṁ yoganiyaṁ nīvaraṇiyaṁ parāmaṭṭhaṁ upādāniyaṁ
saṅkilesikanti. 1- na hevaṁ vattabbe .pe. nanu amataṁ asaññojaniyaṁ
aganthaniyaṁ .pe. asaṅkilesikanti. āmantā. hañci amataṁ
asaññojaniyaṁ .pe. asaṅkilesikaṁ no vata re vattabbe amatārammaṇaṁ
saññojananti.

[1309] amataṁ ārabbha rāgo uppajjatīti. āmantā.
amataṁ rāgaṭṭhāniyaṁ rajaniyaṁ kamaniyaṁ madaniyaṁ bandhaniyaṁ mucchaniyanti. na

footnote: 1. ma. saṅkilesiyaṁ

page number: 431

hevaṁ vattabbe .pe. nanu amataṁ na rāgaṭṭhāniyaṁ na rajaniyaṁ na kamaniyaṁ
na madaniyaṁ na bandhaniyaṁ na mucchaniyanti. āmantā. hañci amataṁ
na rāgaṭṭhāniyaṁ na rajaniyaṁ na kamaniyaṁ na madaniyaṁ na bandhaniyaṁ na
mucchaniyaṁ no vata re vattabbe amataṁ ārabbha rāgo uppajjatīti.

[1310] amataṁ ārabbha doso uppajjatīti. āmantā.
amataṁ dosaṭṭhāniyaṁ kopaṭṭhāniyaṁ paṭighaṭṭhāniyanti. na hevaṁ
vattabbe .pe. nanu amataṁ na dosaṭṭhāniyaṁ na kopaṭṭhāniyaṁ na
paṭighaṭṭhāniyanti. āmantā. hañci amataṁ na dosaṭṭhāniyaṁ na
kopaṭṭhāniyaṁ na paṭighaṭṭhāniyaṁ no vata re vattabbe amataṁ
ārabbha doso uppajjatīti.

[1311] amataṁ ārabbha moho uppajjatīti. āmantā.
amataṁ mohaṭṭhāniyaṁ aññāṇakaraṇaṁ acakkhukaraṇaṁ paññānirodhiyaṁ
vighātapakkhiyaṁ anibbānasaṁvattaniyanti. na hevaṁ vattabbe .pe.
nanu amataṁ na mohaṭṭhāniyaṁ na aññāṇakaraṇaṁ na acakkhukaraṇaṁ
paññāvuḍḍhiyaṁ avighātapakkhiyaṁ nibbānasaṁvattaniyanti. āmantā.
hañci amataṁ na mohaṭṭhāniyaṁ na aññāṇakaraṇaṁ .pe. nibbānasaṁvattaniyaṁ
no vata re vattabbe amataṁ ārabbha moho uppajjatīti.

[1312] rūpaṁ ārabbha (pts. kvu, 403) saññojanā uppajjanti rūpaṁ saññojaniyaṁ
ganthaniyaṁ .pe. saṅkilesikanti. āmantā. amataṁ ārabbha
saññojanā uppajjanti amataṁ saññojaniyaṁ ganthaniyaṁ .pe.

page number: 432

saṅkilesikanti. na hevaṁ vattabbe .pe.

[1313] rūpaṁ ārabbha rāgo uppajjati rūpaṁ rāgaṭṭhāniyaṁ
rajaniyaṁ kamaniyaṁ madaniyaṁ bandhaniyaṁ mucchaniyanti. āmantā. amataṁ
ārabbha rāgo uppajjati amataṁ rāgaṭṭhāniyaṁ .pe. mucchaniyanti.
na hevaṁ vattabbe .pe.

[1314] rūpaṁ ārabbha doso uppajjati rūpaṁ dosaṭṭhāniyaṁ
kopaṭṭhāniyaṁ paṭighaṭṭhāniyanti. āmantā. amataṁ ārabbha doso
uppajjati amataṁ dosaṭṭhāniyaṁ kopaṭṭhāniyaṁ paṭighaṭṭhāniyanti.
na hevaṁ vattabbe .pe.

[1315] rūpaṁ ārabbha moho uppajjati rūpaṁ mohaṭṭhāniyaṁ
aññāṇakaraṇaṁ .pe. anibbānasaṁvattaniyanti. āmantā. amataṁ
ārabbha moho uppajjati amataṁ mohaṭṭhāniyaṁ aññāṇakaraṇaṁ
.pe. anibbānasaṁvattaniyanti. na hevaṁ vattabbe .pe.

[1316] amataṁ ārabbha saññojanā uppajjanti amataṁ
asaññojaniyaṁ aganthaniyaṁ anoghaniyaṁ ayoganiyaṁ anīvaraṇiyaṁ aparāmaṭṭhaṁ
anupādāniyaṁ asaṅkilesikanti. āmantā. rūpaṁ ārabbha saññojanā
uppajjanti rūpaṁ asaññojaniyaṁ aganthaniyaṁ .pe. asaṅkilesikanti.
na hevaṁ vattabbe .pe.

[1317] amataṁ ārabbha rāgo uppajjati amataṁ na rāgaṭṭhāniyaṁ
na rajaniyaṁ na kamaniyaṁ na madaniyaṁ na bandhaniyaṁ na mucchaniyanti.

page number: 433

āmantā. rūpaṁ ārabbha rāgo uppajjati rūpaṁ na rāgaṭṭhāniyaṁ
.pe. (pts. kvu, 404) na mucchaniyanti. na hevaṁ vattabbe .pe.

[1318] amataṁ ārabbha doso uppajjati amataṁ na dosaṭṭhāniyaṁ
na kopaṭṭhāniyaṁ na paṭighaṭṭhāniyanti. āmantā. rūpaṁ ārabbha doso
uppajjati rūpaṁ na dosaṭṭhāniyaṁ na kopaṭṭhāniyaṁ na paṭighaṭṭhāniyanti.
na hevaṁ vattabbe .pe.

[1319] amataṁ ārabbha moho uppajjati amataṁ na mohaṭṭhāniyaṁ
na aññāṇakaraṇaṁ .pe. nibbānasaṁvattaniyanti. āmantā.
rūpaṁ ārabbha moho uppajjati rūpaṁ na mohaṭṭhāniyaṁ na aññāṇakaraṇaṁ
.pe. nibbānasaṁvattaniyanti. na hevaṁ vattabbe .pe.

[1320] na vattabbaṁ amatārammaṇaṁ saññojananti. āmantā.
nanu vuttaṁ bhagavatā nibbānaṁ nibbānato sañjānāti nibbānaṁ
nibbānato sañjānitvā nibbānaṁ maññati nibbānasmiṁ maññati
nibbānato maññati nibbānaṁ meti maññati nibbānaṁ abhinandatīti 1-
attheva suttantoti. āmantā. tena hi amatārammaṇaṁ saññojananti.
amatārammaṇakathā.

footnote: 1 ma. mū. 5.

page number: 434

rūpaṁ sārammaṇantikathā

[1321] rūpaṁ sārammaṇanti. āmantā. atthi tassa
āvajjanā ābhogo samannāhāro manasikāro cetanā patthanā
paṇidhīti. na hevaṁ vattabbe .pe. nanu natthi tassa āvajjanā
ābhogo .pe. paṇidhīti. āmantā. hañci natthi tassa
āvajjanā ābhogo .pe. paṇidhi no vata re vattabbe rūpaṁ
sārammaṇanti.

[1322] phasso (pts. kvu, 405) sārammaṇo atthi tassa āvajjanā ābhogo
.pe. paṇidhīti. āmantā. rūpaṁ sārammaṇaṁ atthi tassa
āvajjanā ābhogo .pe. paṇidhīti. na hevaṁ vattabbe .pe.

[1323] vedanā .pe. saññā cetanā cittaṁ saddhā viriyaṁ
sati samādhi paññā rāgo doso moho māno diṭṭhi vicikicchā
thīnaṁ uddhaccaṁ ahirikaṁ .pe. anottappaṁ sārammaṇaṁ atthi tassa
āvajjanā ābhogo .pe. paṇidhīti. āmantā. rūpaṁ sārammaṇaṁ
atthi tassa āvajjanā ābhogo .pe. paṇidhīti. na hevaṁ
vattabbe .pe.

[1324] rūpaṁ sārammaṇaṁ natthi tassa āvajjanā ābhogo
.pe. paṇidhīti. āmantā. phasso sārammaṇo natthi tassa
āvajjanā ābhogo .pe. paṇidhīti. na hevaṁ vattabbe .pe.

page number: 435

[1325] rūpaṁ sārammaṇaṁ natthi tassa āvajjanā ābhogo
.pe. paṇidhīti. āmantā. vedanā saññā .pe. anottappaṁ
sārammaṇaṁ natthi tassa āvajjanā ābhogo .pe. paṇidhīti.
na hevaṁ vattabbe .pe.

[1326] na vattabbaṁ rūpaṁ sārammaṇanti. āmantā. nanu
rūpaṁ sapaccayanti. āmantā. hañci rūpaṁ sapaccayaṁ tena
vata re vattabbe rūpaṁ sārammaṇanti.
rūpaṁ sārammaṇantikathā.
-------------
anusayā anārammaṇātikathā

[1327] anusayā anārammaṇāti. āmantā. rūpaṁ nibbānaṁ
cakkhāyatanaṁ .pe. phoṭṭhabbāyatananti. na hevaṁ vattabbe .pe.

[1328] kāmarāgānusayo anārammaṇoti. āmantā.
kāmarāgo kāmarāgapariyuṭṭhānaṁ kāmarāgasaññojanaṁ kāmogho kāmayogo
kāmacchandanīvaraṇaṁ anārammaṇanti. na hevaṁ vattabbe .pe.
kāmarāgo kāmarāgapariyuṭṭhānaṁ kāmarāgasaññojanaṁ kāmogho kāmayogo
kāmacchandanīvaraṇaṁ sārammaṇanti. āmantā. kāmarāgānusayo
sārammaṇoti. na hevaṁ vattabbe .pe.

[1329] kāmarāgānusayo anārammaṇoti. āmantā.

page number: 436

katamakkhandhapariyāpannoti. saṅkhārakkhandhapariyāpannoti. saṅkhārakkhandho
anārammaṇoti. na hevaṁ vattabbe .pe. saṅkhārakkhandho
anārammaṇoti. āmantā. vedanākkhandho saññākkhandho
viññāṇakkhandho anārammaṇoti. na hevaṁ vattabbe .pe.

[1330] kāmarāgānusayo saṅkhārakkhandhapariyāpanno anārammaṇoti.
āmantā. kāmarāgo saṅkhārakkhandhapariyāpanno anārammaṇoti.
na hevaṁ vattabbe .pe. kāmarāgo saṅkhārakkhandhapariyāpanno
sārammaṇoti. āmantā. kāmarāgānusayo saṅkhārakkhandhapariyāpanno
sārammaṇoti. (pts. kvu, 407) na hevaṁ vattabbe .pe.

[1331] kāmarāgānusayo saṅkhārakkhandhapariyāpanno anārammaṇo
kāmarāgo saṅkhārakkhandhapariyāpanno sārammaṇoti. āmantā.
saṅkhārakkhandho ekadeso sārammaṇo ekadeso anārammaṇoti.
na hevaṁ vattabbe .pe. saṅkhārakkhandho ekadeso sārammaṇo
ekadeso anārammaṇoti. āmantā. vedanākkhandho saññākkhandho
viññāṇakkhandho ekadeso sārammaṇo ekadeso anārammaṇoti.
na hevaṁ vattabbe .pe.

[1332] paṭighānusayo mānānusayo diṭṭhānusayo vicikicchānusayo
bhavarāgānusayo avijjānusayo anārammaṇoti. āmantā. avijjā
avijjogho avijjāyogo avijjānusayo avijjāpariyuṭṭhānaṁ avijjāsaññojanaṁ
avijjānīvaraṇaṁ anārammaṇanti. na hevaṁ vattabbe

page number: 437

.pe. avijjā avijjogho avijjāyogo .pe. avijjānīvaraṇaṁ
sārammaṇanti. āmantā. avijjānusayo sārammaṇoti. na
hevaṁ vattabbe .pe.

[1333] avijjānusayo anārammaṇoti. āmantā.
katamakkhandhapariyāpannoti. saṅkhārakkhandhapariyāpannoti. saṅkhārakkhandho
anārammaṇoti. na hevaṁ vattabbe .pe. saṅkhārakkhandho anārammaṇoti.
āmantā. vedanākkhandho saññākkhandho viññāṇakkhandho
anārammaṇoti. na hevaṁ vattabbe .pe.

[1334] (pts. kvu, 408) avijjānusayo saṅkhārakkhandhapariyāpanno anārammaṇoti.
āmantā. avijjā saṅkhārakkhandhapariyāpannā anārammaṇāti.
na hevaṁ vattabbe .pe. avijjā saṅkhārakkhandhapariyāpannā
sārammaṇāti. āmantā. avijjānusayo saṅkhārakkhandhapariyāpanno
sārammaṇoti. na hevaṁ vattabbe .pe.

[1335] avijjānusayo saṅkhārakkhandhapariyāpanno anārammaṇo
avijjā saṅkhārakkhandhapariyāpannā sārammaṇāti. āmantā.
saṅkhārakkhandho ekadeso sārammaṇo ekadeso anārammaṇoti.
na hevaṁ vattabbe .pe. saṅkhārakkhandho ekadeso sārammaṇo
ekadeso anārammaṇoti. āmantā. vedanākkhandho saññākkhandho
viññāṇakkhandho ekadeso sārammaṇo ekadeso anārammaṇoti.
na hevaṁ vattabbe .pe.

page number: 438

[1336] na vattabbaṁ anusayā anārammaṇāti. āmantā.
puthujjano kusalābyākate citte vattamāne sānusayoti vattabboti.
āmantā. atthi tesaṁ anusayānaṁ ārammaṇanti. na hevaṁ
vattabbe .pe. tena hi anusayā anārammaṇāti.

[1337] puthujjano kusalābyākate citte vattamāne sarāgoti
vattabboti. āmantā. atthi tassa rāgassa ārammaṇanti.
na hevaṁ vattabbe .pe. tena hi rāgo anārammaṇoti.
anusayā anārammaṇātikathā.
----------
Ñāṇaṁ (pts. kvu, 409) anārammaṇantikathā

[1338] Ñāṇaṁ anārammaṇanti. āmantā. rūpaṁ nibbānaṁ
cakkhāyatanaṁ .pe. phoṭṭhabbāyatananti. na hevaṁ vattabbe .pe.
Ñāṇaṁ anārammaṇanti. āmantā. paññā paññindriyaṁ paññābalaṁ
sammādiṭṭhi dhammavicayasambojjhaṅgo anārammaṇoti. na hevaṁ
vattabbe .pe. paññā paññindriyaṁ paññābalaṁ sammādiṭṭhi
dhammavicayasambojjhaṅgo sārammaṇoti. āmantā. Ñāṇaṁ
sārammaṇanti. na hevaṁ vattabbe .pe.

[1339] Ñāṇaṁ anārammaṇanti. āmantā. katamakkhandhapariyāpannanti.
saṅkhārakkhandhapariyāpannanti. saṅkhārakkhandho anārammaṇoti.

page number: 439

na hevaṁ vattabbe .pe. saṅkhārakkhandho anārammaṇoti.
āmantā. vedanākkhandho saññākkhandho viññāṇakkhandho anārammaṇoti.
na hevaṁ vattabbe .pe.

[1340] Ñāṇaṁ saṅkhārakkhandhapariyāpannaṁ anārammaṇanti.
āmantā. paññā saṅkhārakkhandhapariyāpannā anārammaṇāti. na
hevaṁ vattabbe .pe. paññā saṅkhārakkhandhapariyāpannā sārammaṇāti.
āmantā. Ñāṇaṁ saṅkhārakkhandhapariyāpannaṁ sārammaṇanti.
na (pts. kvu, 410) hevaṁ vattabbe .pe.

[1341] Ñāṇaṁ saṅkhārakkhandhapariyāpannaṁ anārammaṇaṁ paññā
saṅkhārakkhandhapariyāpannā sārammaṇāti. āmantā. saṅkhārakkhandho
akadeso sārammaṇo ekadeso anārammaṇoti. na hevaṁ vattabbe
.pe. saṅkhārakkhandho ekadeso sārammaṇo ekadeso anārammaṇoti.
āmantā. vedanākkhandho saññākkhandho viññāṇakkhandho
ekadeso sārammaṇo ekadeso anārammaṇoti. na hevaṁ
vattabbe .pe.

[1342] na vattabbaṁ ñāṇaṁ anārammaṇanti. āmantā.
arahā cakkhuviññāṇasamaṅgī ñāṇīti vattabboti. āmantā.
atthi tassa ñāṇassa ārammaṇanti. na hevaṁ vattabbe .pe. tena hi
ñāṇaṁ anārammaṇanti. arahā cakkhuviññāṇasamaṅgī paññavāti
vattabboti. āmantā. atthi tāya paññāya ārammaṇanti.

page number: 440

na hevaṁ vattabbe .pe. tena hi paññā anārammaṇāti.
Ñāṇaṁ anārammaṇantikathā.
--------
atītārammaṇakathā

[1343] atītārammaṇaṁ cittaṁ anārammaṇanti. āmantā.
nanu atītārammaṇanti. āmantā. hañci atītārammaṇaṁ (pts. kvu, 411) no vata
re vattabbe atītārammaṇaṁ cittaṁ anārammaṇanti atītārammaṇaṁ cittaṁ
anārammaṇanti micchā hañci vā pana anārammaṇaṁ no vata re
vattabbe atītārammaṇanti anārammaṇaṁ atītārammaṇanti micchā.

[1344] atītārammaṇaṁ cittaṁ anārammaṇanti. āmantā.
nanu atītaṁ ārabbha atthi āvajjanā .pe. paṇidhīti. āmantā.
hañci atītaṁ ārabbha atthi āvajjanā .pe. paṇidhi no vata re
vattabbe atītārammaṇaṁ cittaṁ anārammaṇanti.
atītārammaṇakathā.
----------
anāgatārammaṇakathā

[1345] anāgatārammaṇaṁ cittaṁ anārammaṇanti. āmantā.
nanu anāgatārammaṇanti. āmantā. hañci anāgatārammaṇaṁ

page number: 441

no vata re vattabbe anāgatārammaṇaṁ cittaṁ anārammaṇanti
anāgatārammaṇaṁ cittaṁ anārammaṇanti micchā hañci vā pana
anārammaṇaṁ no vata re vattabbe anāgatārammaṇanti anārammaṇaṁ
anāgatārammaṇanti micchā.

[1346] anāgatārammaṇaṁ cittaṁ anārammaṇanti. āmantā.
nanu anāgataṁ ārabbha atthi āvajjanā .pe. paṇidhīti. āmantā.
hañci anāgataṁ ārabbha atthi āvajjanā .pe. paṇidhi no vata
re vattabbe anāgatārammaṇaṁ cittaṁ anārammaṇanti.

[1347] paccuppannaṁ ārabbha atthi (pts. kvu, 412) āvajjanā .pe. paṇidhi
paccuppannārammaṇaṁ cittaṁ sārammaṇanti. āmantā. atītaṁ ārabbha
atthi āvajjanā .pe. paṇidhi atītārammaṇaṁ cittaṁ sārammaṇanti.
na hevaṁ vattabbe .pe.

[1348] paccuppannaṁ ārabbha atthi āvajjanā .pe. paṇidhi
paccuppannārammaṇaṁ cittaṁ sārammaṇanti. āmantā. anāgataṁ
ārabbha atthi āvajjanā .pe. paṇidhi anāgatārammaṇaṁ cittaṁ
sārammaṇanti. na hevaṁ vattabbe .pe.

[1349] atītaṁ ārabbha atthi āvajjanā .pe. paṇidhi atītārammaṇaṁ
cittaṁ anārammaṇanti. āmantā. paccuppannaṁ ārabbha
atthi āvajjanā .pe. paṇidhi paccuppannārammaṇaṁ cittaṁ anārammaṇanti.
na hevaṁ vattabbe .pe.

page number: 442

[1350] anāgataṁ ārabbha atthi āvajjanā .pe. paṇidhi
anāgatārammaṇaṁ cittaṁ anārammaṇanti. āmantā. paccuppannaṁ
ārabbha atthi āvajjanā .pe. paṇidhi paccuppannārammaṇaṁ cittaṁ
anārammaṇanti. na hevaṁ vattabbe .pe.

[1351] na vattabbaṁ atītānāgatārammaṇaṁ cittaṁ anārammaṇanti.
āmantā. nanu atītānāgataṁ natthīti. āmantā. hañci
atītānāgataṁ natthi tena vata re vattabbe atītānāgatārammaṇaṁ
cittaṁ anārammaṇanti .pe.
anāgatārammaṇakathā
---------
vitakkānupatitakathā

[1352] sabbaṁ cittaṁ vitakkānupatitanti. āmantā. sabbaṁ cittaṁ
vicārānupatitaṁ pītānupatitaṁ sukhānupatitaṁ dukkhānupatitaṁ somanassānupatitaṁ
domanassānupatitaṁ upekkhānupatitaṁ saddhānupatitaṁ viriyānupatitaṁ satānupatitaṁ
samādhānupatitaṁ paññānupatitaṁ rāgānupatitaṁ dosānupatitaṁ
.pe. anottappānupatitanti. na hevaṁ vattabbe .pe.

[1353] sabbaṁ cittaṁ vitakkānupatitanti. āmantā. nanu
atthi avitakko vicāramatto samādhīti. āmantā. hañci atthi
avitakko vicāramatto samādhi no vata re vattabbe sabbaṁ cittaṁ

page number: 443

vitakkānupatitanti.

[1354] sabbaṁ cittaṁ vitakkānupatitanti. āmantā. nanu
atthi avitakko avicāro samādhīti. āmantā. hañci atthi
avitakko avicāro samādhi no vata re vattabbe sabbaṁ cittaṁ
vitakkānupatitanti.

[1355] sabbaṁ cittaṁ vitakkānupatitanti. āmantā. nanu
tayo samādhī vuttā bhagavatā savitakko savicāro samādhi avitakko
vicāramatto samādhi avitakko avicāro samādhīti. āmantā.
hañci tayo samādhī vuttā bhagavatā savitakko savicāro samādhi
avitakko vicārammatto samādhi avitakko avicāro samādhi no
vata re vattabbe sabbaṁ cittaṁ vitakkānupatitanti.
vitakkānupatitakathā.
--------
vitakkavipphārasaddakathā

[1356] sabbaso vitakkayato vicārayato vitakkavipphāro saddoti.
āmantā. sabbaso phusayato phassavipphāro saddo sabbaso
vedayato vedanāvipphāro saddo sabbaso sañjānato saññāvipphāro
saddo sabbaso cetayato cetanāvipphāro saddo sabbasocintayato
cittavipphāro saddo sabbaso sarato sativipphāro saddo sabbaso

page number: 444

pajānato paññāvipphāro saddoti. na hevaṁ vattabbe .pe.

[1357] sabbaso vitakkayato vicārayato vitakkavipphāro saddoti.
āmantā. vitakkavipphāro saddo sotaviññeyyo sotasmiṁ
paṭihaññati sotassa āpāthaṁ āgacchatīti. na hevaṁ vattabbe
.pe. nanu vitakkavipphāro saddo na sotaviññeyyo na sotasmiṁ
paṭihaññati na sotassa āpāthaṁ āgacchatīti. āmantā. hañci
vitakkavipphāro saddo na sotaviññeyyo na sotasmiṁ paṭihaññati
na sotassa āpāthaṁ āgacchati no vata re vattabbe sabbaso
vitakkayato vicārayato vitakkavipphāro saddoti.
vitakkavipphārasaddakathā.
----------
nayathācittassa vācātikathā

[1358] na yathācittassa vācāti. āmantā. aphassakassa
vācā avedanakassa vācā asaññakassa vācā acetanakassa
vācā acittakassa vācāti. na hevaṁ vattabbe .pe. nanu
saphassakassa vācā savedanakassa vācā sasaññakassa vācā
sacetanakassa vācā .pe. sacittakassa vācāti. āmantā. hañci
saphassakassa vācā .pe. sacittakassa vācā no vata re vattabbe
na (pts. kvu, 415) yathācittassa vācāti.

page number: 445

[1359] na yathācittassa vācāti. āmantā. anāvajjantassa
vācā anābhogassa vācā .pe. apaṇidahantassa vācāti. na
hevaṁ vattabbe .pe. nanu āvajjantassa vācā ābhogassa vācā
.pe. paṇidahantassa vācāti. āmantā. hañci āvajjantassa
vācā ābhogassa vācā .pe. paṇidahantassa vācā no vata
re vattabbe na yathācittassa vācāti.

[1360] na yathācittassa vācāti. āmantā. nanu vācā
cittasamuṭṭhānā cittena saha jātā cittena saha ekuppādāti.
āmantā. hañci vācā cittasamuṭṭhānā cittena saha jātā cittena
saha ekuppādā no vata re vattabbe na yathācittassa vācāti.

[1361] na yathācittassa vācāti. āmantā. na bhaṇitukāmo
bhaṇati na kathetukāmo katheti na ālapitukāmo ālapati na
voharitukāmo voharatīti. na hevaṁ vattabbe .pe. nanu bhaṇitukāmo
bhaṇati kathetukāmo katheti ālapitukāmo ālapati voharitukāmo
voharatīti. āmantā. hañci bhaṇitukāmo bhaṇati kathetukāmo
katheti ālapitukāmo ālapati voharitukāmo voharati no vata re
vattabbe na yathācittassa vācāti.

[1362] na vattabbaṁ na yathācittassa vācāti. āmantā. nanu
atthi koci aññaṁ bhaṇissāmīti aññaṁ bhaṇati aññaṁ kathessāmīti
aññaṁ katheti aññaṁ ālapissāmīti aññaṁ ālapati aññaṁ

page number: 446

voharissāmīti aññaṁ voharatīti. āmantā. hañci (pts. kvu, 416) atthi koci
aññaṁ bhaṇissāmīti aññaṁ bhaṇati .pe. aññaṁ voharissāmīti
aññaṁ voharati tena vata re vattabbe na yathācittassa vācāti.
nayathācittassa vācātikathā.
------------
nayathācittassa kāyakammantikathā

[1363] na yathācittassa kāyakammanti. āmantā. aphassakassa
kāyakammaṁ .pe. acittakassa kāyakammanti. na hevaṁ vattabbe
.pe. nanu saphassakassa kāyakammaṁ .pe. sacittakassa kāyakammanti.
āmantā. hañci saphassakassa kāyakammaṁ .pe. sacittakassa
kāyakammaṁ no vata re vattabbe na yathācittassa kāyakammanti.

[1364] na yathācittassa kāyakammanti. āmantā. anāvajjantassa
kāyakammaṁ .pe. apaṇidahantassa kāyakammanti. na hevaṁ
vattabbe .pe. nanu āvajjantassa kāyakammaṁ .pe. paṇidahantassa
kāyakammanti. āmantā. hañci āvajjantassa kāyakammaṁ .pe.
paṇidahantassa kāyakammaṁ no vata re vattabbe na yathācittassa
kāyakammanti.

[1365] na yathācittassa kāyakammanti. āmantā. nanu kāyakammaṁ
cittasamuṭṭhānaṁ (pts. kvu, 417) cittena saha jātaṁ cittena saha ekuppādanti.

page number: 447

āmantā. hañci kāyakammaṁ cittasamuṭṭhānaṁ cittena saha jātaṁ cittena
saha ekuppādaṁ no vata re vattabbe na yathācittassa kāyakammanti.

[1366] na yathācittassa kāyakammanti. āmantā. na
abhikkamitukāmo abhikkamati na paṭikkamitukāmo paṭikkamati na
āloketukāmo āloketi na viloketukāmo viloketi na
sammiñjitukāmo sammiñjeti na pasāretukāmo pasāretīti. na
hevaṁ vattabbe .pe. nanu abhikkamitukāmo abhikkamati paṭikkamitukāmo
paṭikkamati āloketukāmo āloketi viloketukāmo
viloketi sammiñjitukāmo sammiñjeti pasāretukāmo pasāretīti.
āmantā. hañci abhikkamitukāmo abhikkamati .pe. pasāretukāmo
pasāreti no vata re vattabbe na yathācittassa kāyakammanti.

[1367] na vattabbaṁ na yathācittassa kāyakammanti. āmantā.
nanu atthi koci aññatra gacchissāmīti aññatra gacchati .pe.
aññaṁ pasāressāmīti aññaṁ pasāretīti. āmantā. hañci
atthi koci aññatra gacchissāmīti aññatra gacchati .pe.
aññaṁ pasāressāmīti aññaṁ pasāreti tena vata re vattabbe
na yathācittassa kāyakammanti.
na yathācittassa kāyakammantikathā.
----------

page number: 448

atītānāgatapaccuppannakathā

[1368] atītena samannāgatoti. āmantā. nanu atītaṁ
niruddhaṁ vigataṁ vipariṇataṁ atthaṅgataṁ abbhatthaṅgatanti. āmantā.
hañci atītaṁ niruddhaṁ vigataṁ vipariṇataṁ atthaṅgataṁ abbhatthaṅgataṁ no
vata re vattabbe atītena samannāgatoti.

[1369] anāgatena samannāgatoti. āmantā. nanu anāgataṁ
ajātaṁ abhūtaṁ asañjātaṁ anibbattaṁ anabhinibbattaṁ apātubhūtanti.
āmantā. hañci anāgataṁ ajātaṁ abhūtaṁ asañjātaṁ anibbattaṁ anabhinibbattaṁ
apātubhūtaṁ no vata re vattabbe anāgatena samannāgatoti.

[1370] atītena rūpakkhandhena samannāgato anāgatena rūpakkhandhena
samannāgato paccuppannena rūpakkhandhena samannāgatoti.
āmantā. tīhi rūpakkhandhehi samannāgatoti. na hevaṁ vattabbe
.pe. atītehi pañcahi khandhehi samannāgato anāgatehi pañcahi
khandhehi samannāgato paccuppannehi pañcahi khandhehi samannāgatoti.
āmantā. pannarasahi khandhehi samannāgatoti. na hevaṁ
vattabbe .pe.

[1371] atītena cakkhāyatanena samannāgato anāgatena cakkhāyatanena
samannāgato paccuppannena cakkhāyatanena samannāgatoti.
āmantā. tīhi cakkhāyatanehi samannāgatoti. na hevaṁ vattabbe

page number: 449

.pe. atītehi dvādasahi āyatanehi samannāgato anāgatehi
dvādasahi āyatanehi samannāgato paccuppannehi dvādasahi āyatanehi
samannāgatoti. āmantā. chattiṁsāyatanehi samannāgatoti. na
hevaṁ vattabbe .pe.

[1372] atītāya cakkhudhātuyā samannāgato anāgatāya cakkhudhātuyā
samannāgato paccuppannāya cakkhudhātuyā samannāgatoti.
āmantā. tīhi cakkhudhātūhi samannāgatoti. na hevaṁ vattabbe
.pe. atītāhi aṭṭhārasahi dhātūhi samannāgato anāgatāhi
aṭṭhārasahi dhātūhi samannāgato paccuppannāhi aṭṭhārasahi dhātūhi
samannāgatoti. āmantā. catupaññāsadhātūhi samannāgatoti.
na hevaṁ vattabbe .pe.

[1373] atītena cakkhundriyena samannāgato anāgatena cakkhundriyena
samannāgato paccuppannena cakkhundriyena samannāgatoti.
āmantā. tīhi cakkhundriyehi samannāgatoti. na hevaṁ vattabbe
.pe. atītehi bāvīsatindriyehi samannāgato anāgatehi bāvīsatindriyehi
samannāgato paccuppannehi bāvīsatindriyehi samannāgatoti.
āmantā. chasaṭṭhindriyehi samannāgatoti. na hevaṁ
vattabbe .pe.

[1374] na vattabbaṁ atītānāgatehi samannāgatoti. āmantā.
nanu atthi aṭṭhavimokkhajhāyī catunnaṁ jhānānaṁ nikāmalābhī navannaṁ

page number: 450

anupubbavihārasamāpattīnaṁ lābhīti. āmantā. hañci atthi aṭṭhavimokkhajhāyī
catunnaṁ jhānānaṁ nikāmalābhī navannaṁ anupubbavihārasamāpattīnaṁ
samāpattīnaṁ lābhī tena vata re vattabbe atītānāgatehi samannāgatoti.
atītānāgatapaccuppannakathā.
navamo vaggo.
tassa uddānaṁ
ānisaṁsadassāvissa saññojanānaṁ (pts. kvu, 420) pahānaṁ
amatārammaṇaṁ saññojanaṁ rūpaṁ sārammaṇaṁ
anusayā anārammaṇā evameva ñāṇaṁ atītānāgatārammaṇaṁ
cittaṁ sabbaṁ cittaṁ vitakkānupatitaṁ
sabbaso vitakkayato vicārayato
vitakkavipphāro saddo nayathācittassa vācā
tatheva kāyakammaṁ atītānāgatehi samannāgatoti.
-------
nirodhakathā(pts. kvu, 421) 

[1375] upapattesiye pañcakkhandhe aniruddhe kiriyā pañca
khandhā uppajjantīti. āmantā. dasannaṁ khandhānaṁ samodhānaṁ
hoti dasa khandhā sammukhībhāvaṁ āgacchantīti. na hevaṁ vattabbe
.pe. dasannaṁ khandhānaṁ samodhānaṁ hoti dasa khandhā sammukhībhāvaṁ

page number: 451

āgacchantīti. āmantā. dvinnaṁ phassānaṁ .pe. dvinnaṁ cittānaṁ
samodhānaṁ hotīti. na hevaṁ vattabbe .pe.

[1376] upapattesiye pañcakkhandhe aniruddhe kiriyā cattāro
khandhā uppajjantīti. āmantā. navannaṁ khandhānaṁ samodhānaṁ
hoti nava khandhā sammukhībhāvaṁ āgacchantīti. na hevaṁ vattabbe
.pe. navannaṁ khandhānaṁ samodhānaṁ hoti nava khandhā sammukhībhāvaṁ
āgacchantīti. āmantā. dvinnaṁ phassānaṁ .pe. dvinnaṁ cittānaṁ
samodhānaṁ hotīti. na hevaṁ vattabbe .pe.

[1377] upapattesiye pañcakkhandhe aniruddhe kiriyā ñāṇaṁ
uppajjatīti. āmantā. channaṁ khandhānaṁ samodhānaṁ hoti cha
khandhā sammukhībhāvaṁ āgacchantīti. na hevaṁ vattabbe .pe. channaṁ
khandhānaṁ samodhānaṁ hoti cha khandhā sammukhībhāvaṁ āgacchantīti.
āmantā. dvinnaṁ phassānaṁ .pe. dvinnaṁ cittānaṁ samodhānaṁ
hotīti. (pts. kvu, 422) na hevaṁ vattabbe .pe.

[1378] upapattesiye pañcakkhandhe niruddhe maggo uppajjatīti.
āmantā. mato maggaṁ bhāveti kālakato maggaṁ bhāvetīti.
na hevaṁ vattabbe .pe.
nirodhakathā.
---------

page number: 452

rūpaṁ maggotikathā

[1379] maggasamaṅgissa rūpaṁ maggoti. āmantā. sārammaṇaṁ
atthi tassa āvajjanā ābhogo samannāhāro manasikāro cetanā
patthanā paṇidhīti. na hevaṁ vattabbe .pe. nanu anārammaṇaṁ
natthi tassa āvajjanā .pe. paṇidhīti. āmantā. hañci
anārammaṇaṁ natthi tassa āvajjanā .pe. paṇidhi no vata re
vattabbe maggasamaṅgissa rūpaṁ maggoti.

[1380] sammāvācā maggoti. āmantā. sārammaṇā
atthi tāya āvajjanā .pe. paṇidhīti. na hevaṁ vattabbe .pe.
nanu anārammaṇā natthi tāya āvajjanā .pe. paṇidhīti.
āmantā. hañci anārammaṇā natthi tāya āvajjanā .pe. paṇidhi
no vata re vattabbe sammāvācā maggoti.

[1381] sammākammanto .pe. sammāājīvo maggoti.
āmantā. sārammaṇo atthi tassa āvajjanā .pe. paṇidhīti.
na hevaṁ (pts. kvu, 423) vattabbe .pe. nanu anārammaṇo natthi tassa āvajjanā
.pe. paṇidhīti. āmantā. hañci anārammaṇo natthi tassa āvajjanā
.pe. paṇidhi no vata re vattabbe sammāājīvo maggoti.

[1382] sammādiṭṭhi maggo sā ca sārammaṇā atthi tāya
āvajjanā .pe. paṇidhīti. āmantā. sammāvācā maggo
sā ca sārammaṇā atthi tāya āvajjanā .p. paṇidhīti.

page number: 453

na hevaṁ vattabbe .pe. sammādiṭṭhi maggo sā ca sārammaṇā
atthi tāya āvajjanā .pe. paṇidhīti. āmantā. sammākammanto
.pe. sammāājīvo maggo so ca sārammaṇo atthi tassa
āvajjanā .pe. paṇidhīti. na hevaṁ vattabbe .pe. sammāsaṅkappo
.pe. sammāvāyāmo .pe. sammāsati .pe.

[1383] sammāsamādhi maggo so ca sārammaṇo atthi tassa
āvajjanā .pe. paṇidhīti. āmantā. sammāvācā maggo
sā ca sārammaṇā atthi tāya āvajjanā .pe. paṇidhīti. na
hevaṁ vattabbe .pe. sammāsamādhi maggo so ca sārammaṇo
atthi tassa āvajjanā .pe. paṇidhīti. āmantā. sammākammanto
.pe. sammāājīvo maggo so ca sārammaṇo atthi tassa
āvajjanā .pe. paṇidhīti. na hevaṁ vattabbe .pe.

[1384] sammāvācā maggo sā ca anārammaṇā natthi
tāya āvajjanā .pe. paṇidhīti. āmantā. sammādiṭṭhi maggo
sā ca anārammaṇā natthi tāya āvajjanā .pe. paṇidhīti.
na hevaṁ vattabbe .pe. sammāvācā maggo sā ca anārammaṇā
natthi tāya āvajjanā .pe. (pts. kvu, 424) paṇidhīti. āmantā. sammāsaṅkappo
.pe. sammāvāyāmo .pe. sammāsati .pe. sammāsamādhi
maggo so ca anārammaṇo natthi tassa āvajjanā .pe.
paṇidhīti. na hevaṁ vattabbe .pe.

page number: 454

[1385] sammākammanto .pe. sammāājīvo maggo so ca
anārammaṇo natthi tassa āvajjanā .pe. paṇidhīti. āmantā.
sammādiṭṭhi .pe. sammāsaṅkappo sammāvāyāmo sammāsati .pe.
sammāsamādhi maggo so ca anārammaṇo natthi tassa āvajjanā
.pe. paṇidhīti. na hevaṁ vattabbe .pe.

[1386] na vattabbaṁ maggasamaṅgissa rūpaṁ maggoti. āmantā.
nanu sammāvācā sammākammanto sammāājīvo maggoti. āmantā.
hañci sammāvācā sammākammanto sammāājīvo maggo tena
vata re vattabbe maggasamaṅgissa rūpaṁ maggoti.
rūpaṁ maggotikathā.
------------
pañcaviññāṇasamaṅgissa maggabhāvanākathā

[1387] pañcaviññāṇasamaṅgissa atthi maggabhāvanāti. āmantā.
nanu pañcaviññāṇā uppannavatthukā uppannārammaṇāti.
āmantā. hañci pañcaviññāṇā uppannavatthukā uppannārammaṇā
no vata re vattabbe pañcaviññāṇasamaṅgissa atthi maggabhāvanāti.

[1388] nanu pañcaviññāṇā purejātavatthukā purejātārammaṇā
ajjhattikavatthukā bāhirārammaṇā (pts. kvu, 425) asmabhinnavatthukā asambhinnārammaṇā
nānāvatthukā nānārammaṇā na aññamaññassa gocaravisayaṁ

page number: 455

paccanubhonti na asamannāhārā uppajjanti na amanasikārā
uppajjanti na abbokiṇṇā uppajjanti na apubbaṁ acarimaṁ
uppajjanti na aññamaññassa samanantarā uppajjanti .pe.
nanu pañcaviññāṇā anābhogāti. āmantā. hañci pañcaviññāṇā
anābhogā no vata re vattabbe pañcaviññāṇasamaṅgissa
atthi maggabhāvanāti.

[1389] cakkhuviññāṇasamaṅgissa atthi maggabhāvanāti. āmantā.
cakkhuviññāṇaṁ suññataṁ ārabbha uppajjatīti. na hevaṁ vattabbe .pe.
cakkhuviññāṇaṁ suññataṁ ārabbha uppajjatīti. āmantā. cakkhuñca
paṭicca suññatañca uppajjati cakkhuviññāṇanti. na hevaṁ vattabbe
.pe. cakkhuñca paṭicca suññatañca uppajjati cakkhuviññāṇanti.
āmantā. cakkhuñca paṭicca suññatañca uppajjati cakkhuviññāṇanti
attheva suttantoti. natthi. cakkhuñca paṭicca rūpe ca uppajjati
cakkhuviññāṇanti attheva suttantoti. āmantā. hañci cakkhuñca
paṭicca rūpe ca uppajjati cakkhuviññāṇanti attheva suttanto
no vata re vattabbe cakkhuñca paṭicca suññatañca uppajjati
cakkhuviññāṇanti.

[1390] cakkhuviññāṇasamaṅgissa atthi maggabhāvanāti. āmantā.
cakkhuviññāṇaṁ atītānāgataṁ ārabbha uppajjatīti. na hevaṁ vattabbe
.pe. cakkhuviññāṇasamaṅgissa atthi maggabhāvanāti. āmantā.

page number: 456

cakkhuviññāṇaṁ phassaṁ ārabbha vedanaṁ ārabbha saññaṁ ārabbha cetanaṁ
ārabbha cittaṁ ārabbha cakkhuṁ ārabbha .pe. kāyaṁ ārabbha saddaṁ
ārabbha .pe. phoṭṭhabbaṁ ārabbha uppajjatīti. na hevaṁ vattabbe
.pe. manoviññāṇasamaṅgissa atthi maggabhāvanā manoviññāṇaṁ
suññataṁ ārabbha uppajjatīti. āmantā. cakkhuviññāṇasamaṅgissa
atthi maggabhāvanā cakkhuviññāṇaṁ suññataṁ ārabbha uppajjatīti.
na hevaṁ vattabbe .pe. manoviññāṇasamaṅgissa atthi maggabhāvanā
manoviññāṇaṁ atītānāgataṁ ārabbha uppajjatīti. āmantā.
cakkhuviññāṇasamaṅgissa atthi maggabhāvanā cakkhuviññāṇaṁ atītānāgataṁ
ārabbha uppajjatīti. na hevaṁ vattabbe .pe. manoviññāṇasamaṅgissa
atthi maggabhāvanā manoviññāṇaṁ phassaṁ ārabbha .pe.
phoṭṭhabbaṁ ārabbha uppajjatīti. āmantā. cakkhuviññāṇasamaṅgissa
atthi maggabhāvanā cakkhuviññāṇaṁ phassaṁ ārabbha .pe. phoṭṭhabbaṁ
ārabbha uppajjatīti. na hevaṁ vattabbe .pe.

[1391] na vattabbaṁ pañcaviññāṇasamaṅgissa atthi maggabhāvanāti.
āmantā. nanu vuttaṁ bhagavatā idha bhikkhave
bhikkhu cakkhunā rūpaṁ disvā na nimittaggāhī hoti nānubyañjanaggāhī
.pe. sotena saddaṁ sutvā .pe. ghānena gandhaṁ ghāyitvā .pe.
jivhāya rasaṁ sāyitvā .pe. kāyena phoṭṭhabbaṁ phusitvā na nimittaggāhī
hoti nānubyañjanaggāhīti 1- attheva suttantoti.

footnote: 1 ma. mū. 395. aṁ. catukka 51.

page number: 457

āmantā. tena hi pañcaviññāṇasamaṅgissa atthi maggabhāvanāti.
pañcaviññāṇasamaṅgissa maggabhāvanākathā.
------------
pañcaviññāṇā (pts. kvu, 427) kusalāpītikathā

[1392] pañcaviññāṇā kusalāpi akusalāpīti. āmantā.
nanu pañcaviññāṇā uppannavatthukā uppannārammaṇāti. āmantā.
hañci pañcaviññāṇā uppannavatthukā uppannārammaṇā
no vata re vattabbe pañcaviññāṇā kusalāpi akusalāpīti. nanu
pañcaviññāṇā purejātavatthukā purejātārammaṇā ajjhattikavatthukā
bāhirārammaṇā asambhinnavatthukā asambhinnārammaṇā
nānāvatthukā nānārammaṇā na aññamaññassa gocaravisayaṁ paccanubhonti
na asamannāhārā uppajjanti na amanasikārā uppajjanti
na abbokiṇṇā uppajjanti na apubbaṁ acarimaṁ uppajjanti
na aññamaññassa samanantarā uppajjanti nanu pañcaviññāṇā
anābhogāti. āmantā. hañci pañcaviññāṇā anābhogā
no vata re vattabbe pañcaviññāṇā kusalāpi akusalāpīti.

[1393] cakkhuviññāṇaṁ kusalanti. āmantā. cakkhuviññāṇaṁ
suññataṁ ārabbha uppajjatīti. na hevaṁ vattabbe .pe. cakkhuviññāṇaṁ
suññataṁ ārabbha uppajjatīti. āmantā. cakkhuñca

page number: 458

paṭicca suññatañca uppajjati cakkhuviññāṇanti. na hevaṁ vattabbe
.pe. cakkhuñca paṭicca suññatañca uppajjati cakkhuviññāṇanti.
āmantā. cakkhuñca paṭicca suññatañca uppajjati cakkhuviññāṇanti
attheva suttantoti. natthi. cakkhuñca (pts. kvu, 428) paṭicca rūpe ca
uppajjati cakkhuviññāṇanti attheva suttantoti. āmantā.
hañci cakkhuñca paṭicca rūpe ca uppajjati cakkhuviññāṇanti attheva
suttanto no vata re vattabbe cakkhuñca paṭicca suññatañca
uppajjati cakkhuviññāṇanti

[1394] cakkhuviññāṇaṁ kusalampi akusalampīti. āmantā.
cakkhuviññāṇaṁ atītānāgataṁ ārabbha uppajjatīti. na hevaṁ vattabbe
.pe. cakkhuviññāṇaṁ kusalampi akusalampīti. āmantā. cakkhuviññāṇaṁ
phassaṁ ārabbha .pe. cittaṁ ārabbha .pe. cakkhuṁ
ārabbha .pe. kāyaṁ ārabbha .pe. saddaṁ ārabbha .pe.
phoṭṭhabbaṁ ārabbha uppajjatīti. na hevaṁ vattabbe .pe.
manoviññāṇaṁ kusalampi akusalampi manoviññāṇaṁ suññataṁ ārabbha
uppajjatīti. āmantā. cakkhuviññāṇaṁ kusalampi akusalampi
cakkhuviññāṇaṁ suññataṁ ārabbha uppajjatīti. na hevaṁ vattabbe
.pe. manoviññāṇaṁ kusalampi akusalampi manoviññāṇaṁ atītānāgataṁ
ārabbha uppajjatīti. āmantā. cakkhuviññāṇaṁ kusalampi
akusalampi cakkhuviññāṇaṁ atītānāgataṁ ārabbha uppajjatīti.

page number: 459

na hevaṁ vattabbe .pe. manoviññāṇaṁ kusalampi akusalampi
manoviññāṇaṁ phassaṁ ārabbha .pe. cittaṁ ārabbha cakkhuṁ ārabbha
.pe. kāyaṁ ārabbha saddaṁ ārabbha .pe. phoṭṭhabbaṁ ārabbha
uppajjatīti. āmantā. cakkhuviññāṇaṁ kusalampi akusalampi
cakkhuviññāṇaṁ phassaṁ ārabbha .pe. phoṭṭhabbaṁ ārabbha uppajjatīti.
na hevaṁ vattabbe .pe.

[1395] na vattabbaṁ pañcaviññāṇā kusalāpi akusalāpīti.
āmantā. nanu vuttaṁ bhagavatā idha bhikkhave bhikkhu cakkhunā
rūpaṁ disvā nimittaggāhī hoti .pe. na nimittaggāhī hoti .pe.
sotena saddaṁ sutvā .pe. kāyena phoṭṭhabbaṁ phusitvā nimittaggāhī
hoti .pe. na nimittaggāhī hotīti attheva suttantoti.
āmantā. tena hi pañcaviññāṇā kusalāpi akusalāpīti.
pañcaviññāṇā kusalāpītikathā.
--------------
pañcaviññāṇā sābhogātikathā

[1396] pañcaviññāṇā sābhogāti. āmantā. nanu
pañcaviññāṇā uppannavatthukā uppannārammaṇāti. āmantā.
hañci pañcaviññāṇā uppannavatthukā uppannārammaṇā no
vata re vattabbe pañcaviññāṇā sābhogāti .pe. nanu pañcaviññāṇā

page number: 460

purejātavatthukā purejātārammaṇā ajjhattikavatthukā
bāhirārammaṇā asambhinnavatthukā asambhinnārammaṇā nānāvatthukā
nānārammaṇā na aññamaññassa gocaravisayaṁ paccanubhonti
na asamannāhārā uppajjanti na amanasikārā uppajjanti na
abbokiṇṇā uppajjanti na apubbaṁ acarimaṁ uppajjanti nanu
pañcaviññāṇā na aññamaññassa samanantarā uppajjantīti.
āmantā. hañci pañcaviññāṇā na aññamaññassa samanantarā
uppajjanti no vata re vattabbe pañcaviññāṇā sābhogāti.

[1397] cakkhuviññāṇaṁ sābhoganti. āmantā. cakkhuviññāṇaṁ
suññataṁ ārabbha uppajjatīti. na hevaṁ vattabbe
.pe. cakkhuviññāṇaṁ suññataṁ ārabbha uppajjatīti. āmantā.
cakkhuñca paṭicca suññatañca uppajjati cakkhuviññāṇanti. na
hevaṁ vattabbe .pe. cakkhuñca paṭicca suññatañca uppajjati
cakkhuviññāṇanti. āmantā. cakkhuñca paṭicca suññatañca
uppajjati cakkhuviññāṇanti attheva suttantoti. natthi.
cakkhuñca paṭicca rūpe ca uppajjati cakkhuviññāṇanti attheva
suttantoti. āmantā. hañci cakkhuñca paṭicca rūpe ca
uppajjati cakkhuviññāṇanti attheva suttanto no vata re
vattabbe cakkhuñca paṭicca suññatañca uppajjati cakkhuviññāṇanti.

[1398] cakkhuviññāṇaṁ sābhoganti. āmantā. cakkhuviññāṇaṁ

page number: 461

atītānāgataṁ ārabbha uppajjatīti. na hevaṁ vattabbe
.pe. cakkhuviññāṇaṁ sābhoganti. āmantā. cakkhuviññāṇaṁ
phassaṁ ārabbha .pe. phoṭṭhabbaṁ ārabbha uppajjatīti. na hevaṁ
vattabbe .pe. manoviññāṇaṁ sābhogaṁ manoviññāṇaṁ suññataṁ
ārabbha uppajjatīti. āmantā. cakkhuviññāṇaṁ sābhogaṁ
cakkhuviññāṇaṁ suññataṁ ārabbha uppajjatīti. na hevaṁ vattabbe
.pe. manoviññāṇaṁ sābhogaṁ manoviññāṇaṁ atītānāgataṁ ārabbha
uppajjatīti. āmantā. cakkhuviññāṇaṁ sābhogaṁ cakkhuviññāṇaṁ
atītānāgataṁ ārabbha uppajjatīti. na hevaṁ vattabbe .pe.
manoviññāṇaṁ sābhogaṁ manoviññāṇaṁ phassaṁ ārabbha .pe.
phoṭṭhabbaṁ ārabbha uppajjatīti. āmantā. cakkhuviññāṇaṁ
sābhogaṁ cakkhuviññāṇaṁ phassaṁ ārabbha .pe. phoṭṭhabbaṁ ārabbha
uppajjatīti. na hevaṁ vattabbe .pe.

[1399] na vattabbaṁ pañcaviññāṇā sābhogāti. āmantā. nanu
vuttaṁ bhagavatā idha bhikkhave bhikkhu cakkhunā rūpaṁ disvā nimittaggāhī
hoti .pe. na nimittaggāhī hoti .pe. kāyena phoṭṭhabbaṁ
phusitvā nimittaggāhī hoti .pe. na nimittaggāhī hotīti attheva
suttantoti. āmantā. tena hi pañcaviññāṇā sābhogāti .pe.
pañcaviññāṇā sābhogātikathā.
--------------

page number: 462

dvīhi sīlehi samannāgatotikathā

[1400] maggasamaṅgī dvīhi sīlehi samannāgatoti. āmantā.
maggasamaṅgī dvīhi phassehi dvīhi vedanāhi dvīhi saññāhi dvīhi
cetanāhi dvīhi cittehi dvīhi saddhāhi dvīhi viriyehi dvīhi satīhi dvīhi
samādhīhi dvīhi paññāhi samannāgatoti. na hevaṁ vattabbe .pe.

[1401] maggasamaṅgī lokiyena sīlena samannāgatoti. āmantā.
maggasamaṅgī lokiyena phassena lokiyāya vedanāya lokiyāya saññāya
lokiyāya cetanāya lokiyena cittena lokiyāya saddhāya lokiyena
viriyena lokiyāya satiyā lokiyena samādhinā lokiyāya paññāya
samannāgatoti. na hevaṁ vattabbe .pe.

[1402] maggasamaṅgī (pts. kvu, 432) lokiyena ca lokuttarena ca sīlena
samannāgatoti. āmantā. maggasamaṅgī lokiyena ca lokuttarena
ca phassena samannāgato .pe. lokiyāya ca lokuttarāya ca
paññāya samannāgatoti. na hevaṁ vattabbe .pe. maggasamaṅgī
lokiyena sīlena samannāgatoti. āmantā. maggasamaṅgī puthujjanoti.
na hevaṁ vattabbe .pe.

[1403] maggasamaṅgī lokiyāya sammāvācāya samannāgatoti.
āmantā. maggasamaṅgī lokiyāya sammādiṭṭhiyā samannāgatoti.
na hevaṁ vattabbe .pe. maggasamaṅgī lokiyāya sammāvācāya

page number: 463

samannāgatoti. āmantā. maggasamaṅgī lokiyena sammāsaṅkappena
.pe. lokiyena sammāvāyāmena .pe. lokiyāya sammāsatiyā
.pe. lokiyena sammāsamādhinā samannāgatoti. na hevaṁ vattabbe
.pe. maggasamaṅgī lokiyena sammākammantena .pe. lokiyena
sammāājīvena samannāgatoti. āmantā. maggasamaṅgī lokiyāya
sammādiṭṭhiyā .pe. lokiyena sammāsamādhinā samannāgatoti.
na hevaṁ vattabbe .pe.

[1404] maggasamaṅgī lokiyāya ca lokuttarāya ca sammāvācāya
samannāgatoti. āmantā. maggasamaṅgī lokiyāya ca lokuttarāya
ca sammādiṭṭhiyā samannāgatoti. na hevaṁ vattabbe .pe.
maggasamaṅgī lokiyāya ca lokuttarāya ca sammāvācāya samannāgatoti.
āmantā. maggasamaṅgī lokiyena ca lokuttarena ca (pts. kvu, 433) sammāsaṅkappena
.pe. lokiyena ca lokuttarena ca sammāvāyāmena .pe. lokiyāya
ca lokuttarāya ca sammāsatiyā .pe. lokiyena ca lokuttarena ca
sammāsamādhinā samannāgatoti. na hevaṁ vattabbe .pe. maggasamaṅgī
lokiyena ca lokuttarena ca sammākammantena .pe.

[1405] maggasamaṅgī lokiyena ca lokuttarena ca sammāājīvena
samannāgatoti. āmantā. maggasamaṅgī lokiyāya ca lokuttarāya
ca sammādiṭṭhiyā samannāgatoti. na hevaṁ vattabbe .pe.
maggasamaṅgī lokiyena ca lokuttarena ca sammāājīvena samannāgatoti.

page number: 464

āmantā. maggasamaṅgī lokiyena ca lokuttarena ca sammāsaṅkappena
.pe. lokiyena ca lokuttarena ca sammāsamādhinā samannāgatoti.
na hevaṁ vattabbe .pe.

[1406] na vattabbaṁ maggasamaṅgī dvīhi sīlehi samannāgatoti.
āmantā. lokiye sīle niruddhe maggo uppajjatīti. āmantā.
dussīlo khaṇḍasīlo chiddasīlo 1- maggaṁ bhāvetīti. na hevaṁ vattabbe
.pe. tena hi maggasamaṅgī dvīhi sīlehi samannāgatoti.
dvīhi sīlehi samannāgatotikathā.
------------
sīlaṁ acetasikantikathā

[1407] sīlaṁ acetasikanti. āmantā. rūpaṁ nibbānaṁ
cakkhāyatanaṁ .pe. kāyāyatanaṁ .pe. rūpāyatanaṁ .pe. phoṭṭhabbāyatananti.
na hevaṁ vattabbe .pe. sīlaṁ acetasikanti.
āmantā. phasso acetasikoti. na hevaṁ vattabbe .pe. sīlaṁ
acetasikanti. āmantā. vedanā .pe. saññā .pe.
cetanā .pe. saddhā .pe. viriyaṁ .pe. sati .pe. samādhi
.pe. paññā acetasikāti. na hevaṁ vattabbe .pe.

[1408] phasso cetasikoti. āmantā. sīlaṁ cetasikanti.
na hevaṁ vattabbe .pe. vedanā .pe. saññā .pe. cetanā

footnote: 1 yu. ma. chinnasīlo.

page number: 465

.pe. saddhā .pe. viriyaṁ .pe. sati .pe. samādhi .pe.
paññā cetasikāti. āmantā. sīlaṁ cetasikanti. na hevaṁ
vattabbe .pe.

[1409] sīlaṁ acetasikanti. āmantā. aniṭṭhaphalanti. na
hevaṁ vattabbe .pe. nanu iṭṭhaphalanti. āmantā. hañci
iṭṭhaphalaṁ no vata re vattabbe sīlaṁ acetasikanti.

[1410] saddhā iṭṭhaphalā saddhā cetasikāti. āmantā. sīlaṁ
iṭṭhaphalaṁ sīlaṁ cetasikanti. na hevaṁ vattabbe .pe. viriyaṁ sati
samādhi .pe. paññā iṭṭhaphalā paññā cetasikāti. āmantā.
sīlaṁ iṭṭhaphalaṁ sīlaṁ cetasikanti. na (pts. kvu, 435) hevaṁ vattabbe .pe.

[1411] sīlaṁ iṭṭhaphalaṁ sīlaṁ acetasikanti. āmantā.
saddhā iṭṭhaphalā saddhā acetasikāti. na hevaṁ vattabbe .pe.
sīlaṁ iṭṭhaphalaṁ sīlaṁ acetasikanti. āmantā. viriyaṁ .pe.
sati samādhi .pe. paññā iṭṭhaphalā paññā acetasikāti.
na hevaṁ vattabbe .pe.

[1412] sīlaṁ acetasikanti. āmantā. aphalaṁ avipākanti. na
hevaṁ vattabbe .pe. nanu saphalaṁ savipākanti. āmantā. hañci
saphalaṁ savipākaṁ no vata re vattabbe sīlaṁ acetasikanti .pe.

[1413] cakkhāyatanaṁ acetasikaṁ avipākanti. āmantā. sīlaṁ
acetasikaṁ avipākanti. na hevaṁ vattabbe .pe. sotāyatanaṁ .pe.

page number: 466

kāyāyatanaṁ .pe. rūpāyatanaṁ .pe. phoṭṭhabbāyatanaṁ acetasikaṁ
avipākanti. āmantā. sīlaṁ acetasikaṁ avipākanti. na hevaṁ
vattabbe .pe.

[1414] sīlaṁ acetasikaṁ savipākanti. āmantā. cakkhāyatanaṁ
acetasikaṁ savipākanti. na hevaṁ vattabbe .pe. sīlaṁ acetasikaṁ
savipākanti. āmantā. sotāyatanaṁ .pe. kāyāyatanaṁ .pe.
rūpāyatanaṁ .pe. phoṭṭhabbāyatanaṁ acetasikaṁ savipākanti. na hevaṁ
vattabbe .pe.

[1415] sammāvācā acetasikāti. āmantā. sammādiṭṭhi(pts. kvu, 436) 
acetasikāti. na hevaṁ vattabbe .pe. sammāvācā acetasikāti.
āmantā. sammāsaṅkappo .pe. sammāvāyāmo .pe. sammāsati
.pe. sammāsamādhi acetasikoti. na hevaṁ vattabbe .pe.
sammākammanto .pe. sammāājīvo acetasikoti. āmantā.
sammādiṭṭhi acetasikāti. na hevaṁ vattabbe .pe. sammāājīvo
acetasikoti. āmantā. sammāsaṅkappo .pe. sammāvāyāmo
.pe. sammāsati .pe. sammāsamādhi acetasikoti. na hevaṁ
vattabbe .pe.

[1416] sammādiṭṭhi cetasikāti. āmantā. sammāvācā
cetasikāti. na hevaṁ vattabbe .pe. sammādiṭṭhi cetasikāti.
āmantā. sammākammanto .pe. sammāājīvo cetasikoti.

page number: 467

na hevaṁ vattabbe .pe. sammāsaṅkappo .pe. sammāvāyāmo
sammāsati .pe. sammāsamādhi cetasikoti. āmantā. sammāvācā
cetasikāti. na hevaṁ vattabbe .pe. sammāsamādhi cetasikoti.
āmantā. sammākammanto .pe. sammāājīvo cetasikoti.
na hevaṁ vattabbe .pe.

[1417] na vattabbaṁ sīlaṁ acetasikanti. āmantā. sīle
uppajjitvā niruddhe dussīlo hotīti. na hevaṁ vattabbe .pe.
tena hi sīlaṁ acetasikanti.
sīlaṁ acetasikantikathā.
---------
sīlaṁ (pts. kvu, 437) nacittānuparivattītikathā

[1418] sīlaṁ na cittānuparivattīti. āmantā. rūpaṁ nibbānaṁ
cakkhāyatanaṁ .pe. phoṭṭhabbāyatananti. na hevaṁ vattabbe .pe. sīlaṁ
na cittānuparivattīti. āmantā. phasso na cittānuparivattīti.
na hevaṁ vattabbe .pe. sīlaṁ na cittānuparivattīti. āmantā.
vedanā .pe. saññā .pe. cetanā .pe. saddhā viriyaṁ sati
samādhi .pe. paññā na cittānuparivattīti. na hevaṁ vattabbe .pe.

[1419] phasso cittānuparivattīti. āmantā. sīlaṁ cittānuparivattīti
na hevaṁ vattabbe .pe. vedanā .pe. saññā

page number: 468

cetanā saddhā viriyaṁ sati samādhi .pe. paññā cittānuparivattīti.
āmantā. sīlaṁ cittānuparivattīti. na hevaṁ vattabbe .pe.

[1420] sammāvācā na cittānuparivattīti. āmantā.
sammādiṭṭhi na cittānuparivattīti. na hevaṁ vattabbe .pe.
sammāvācā na cittānuparivattīti. āmantā. sammāsaṅkappo
.pe. sammāvāyāmo .pe. sammāsati .pe. sammāsamādhi na
cittānuparivattīti. na hevaṁ vattabbe (pts. kvu, 438) .pe. sammākammanto
.pe. sammāājīvo na cittānuparivattīti. āmantā. sammādiṭṭhi
na cittānuparivattīti. na hevaṁ vattabbe .pe. sammāājīvo
na cittānuparivattīti. āmantā. sammāsaṅkappo .pe. sammāvāyāmo
.pe. sammāsati .pe. sammāsamādhi na cittānuparivattīti.
na hevaṁ vattabbe .pe.

[1421] sammādiṭṭhi cittānuparivattīti. āmantā. sammāvācā
cittānuparivattīti. na hevaṁ vattabbe .pe. sammādiṭṭhi cittānuparivattīti.
āmantā. sammākammanto .pe. sammāājīvo
cittānuparivattīti. na hevaṁ vattabbe .pe.

[1422] sammāsaṅkappo .pe. sammāvāyāmo .pe. sammāsati
.pe. sammāsamādhi cittānuparivattīti. āmantā. sammāvācā
cittānuparivattīti. na hevaṁ vattabbe .pe. sammāsamādhi cittānuparivattīti.
āmantā. sammākammanto .pe. sammāājīvo

page number: 469

cittānuparivattīti. na hevaṁ vattabbe .pe.

[1423] na vattabbaṁ sīlaṁ na cittānuparivattīti. āmantā.
sīle uppajjitvā niruddhe dussīlo hotīti. na hevaṁ vattabbe .pe.
tena hi sīlaṁ na cittānuparivattīti.
sīlaṁ nacittānuparivattītikathā.
-----------
samādānahetukakathā(pts. kvu, 439) 

[1424] samādānahetukaṁ sīlaṁ vaḍḍhatīti. āmantā. samādānahetuko
phasso vaḍḍhati vedanā vaḍḍhati saññā vaḍḍhati cetanā
vaḍḍhati cittaṁ vaḍḍhati saddhā vaḍḍhati viriyaṁ vaḍḍhati sati vaḍḍhati
samādhi vaḍḍhati paññā vaḍḍhatīti. na hevaṁ vattabbe .pe.

[1425] samādānahetukaṁ sīlaṁ vaḍḍhatīti. āmantā. latā viya
vaḍḍhati māluvā viya vaḍḍhati rukkho viya vaḍḍhati tiṇaṁ viya
vaḍḍhati muñjapuñjo viya vaḍḍhatīti. na hevaṁ vattabbe .pe.

[1426] samādānahetukaṁ sīlaṁ vaḍḍhatīti. āmantā. sīlaṁ
samādiyitvā kāmavitakkaṁ vitakkentassa byāpādavitakkaṁ vitakkentassa
vihiṁsāvitakkaṁ vitakkentassa sīlaṁ vaḍḍhatīti. āmantā. dvinnaṁ
phassānaṁ .pe. dvinnaṁ cittānaṁ samodhānaṁ hotīti. na hevaṁ
vattabbe .pe. dvinnaṁ phassānaṁ .pe. dvinnaṁ cittānaṁ samodhānaṁ

page number: 470

hotīti. āmantā. kusalākusalā sāvajjānavajjā hīnappaṇītā
kaṇhasukkasappaṭibhāgā dhammā sammukhībhāvaṁ āgacchantīti. na hevaṁ
vattabbe .pe. kusalākusalā sāvajjānavajjā hīnappaṇītā kaṇhasukkasappaṭibhāgā
dhammā sammukhībhāvaṁ āgacchantīti. āmantā.
nanu vuttaṁ bhagavatā cattārīmāni bhikkhave suvidūravidūrāni. katamāni
cattāri. nabhañca bhikkhave paṭhavī ca idaṁ paṭhamaṁ (pts. kvu, 440) suvidūravidūraṁ .pe.
tasmā sataṁ dhammo asabbhi ārakāti attheva suttantoti. āmantā.
tena hi na vattabbaṁ kusalākusalā sāvajjānavajjā hīnappaṇītā
kaṇhasukkasappaṭibhāgā dhammā sammukhībhāvaṁ āgacchantīti.

[1427] na vattabbaṁ samādānahetukaṁ sīlaṁ vaḍḍhatīti. āmantā.
nanu vuttaṁ bhagavatā ārāmaropā vanaropā .pe. dhammaṭṭhā
sīlasampannā te janā saggagāminoti attheva suttantoti.
āmantā. tena hi samādānahetukaṁ sīlaṁ vaḍḍhatīti.
samādānahetukakathā.
----------
viññatti sīlantikathā

[1428] viññatti sīlanti. āmantā. pāṇātipātā
veramaṇīti. na hevaṁ vattabbe .pe. adinnādānā veramaṇīti.
na hevaṁ vattabbe .pe. kāmesumicchācārā veramaṇīti. na hevaṁ

page number: 471

vattabbe .pe. musāvādā veramaṇīti. na hevaṁ vattabbe .pe.
surāmerayamajjapamādaṭṭhānā veramaṇīti. na hevaṁ vattabbe .pe.
abhivādanaṁ sīlaṁ paccuṭṭhānaṁ sīlaṁ añjalīkammaṁ sīlaṁ sāmīcikammaṁ
sīlaṁ āsanābhihāro sīlaṁ seyyābhihāro sīlaṁ pādodakābhihāro
sīlaṁ pādakathalikābhihāro sīlaṁ nhāne piṭṭhiparikammaṁ sīlanti.
āmantā. pāṇātipātā veramaṇīti. na hevaṁ vattabbe .pe.
surāmerayamajjapamādaṭṭhānā veramaṇīti. na hevaṁ vattabbe .pe.

[1429] na vattabbaṁ viññatti sīlanti. āmantā. dussīlyanti.
na hevaṁ vattabbe .pe. tena hi viññatti sīlanti.
viññatti sīlantikathā.
----------
aviññatti dussīlyantikathā

[1430] aviññatti dussīlyanti. āmantā. pāṇātipātoti.
na hevaṁ vattabbe .pe. adinnādānanti. na hevaṁ
vattabbe .pe. kāmesumicchācāroti. na hevaṁ vattabbe .pe.
musāvādoti. na hevaṁ vattabbe .pe. surāmerayamajjapamādaṭṭhānanti.
na hevaṁ vattabbe .pe. pāpakammaṁ samādiyitvā dānaṁ
dadantassa puññañca apuññañca ubho vaḍḍhantīti. na hevaṁ
vattabbe .pe. puññañca apuññañca ubho vaḍḍhantīti.

page number: 472

āmantā. dvinnaṁ phassānaṁ .pe. dvinnaṁ cittānaṁ samodhānaṁ
hotīti. na hevaṁ vattabbe (pts. kvu, 442) .pe. dvinnaṁ phassānaṁ .pe. dvinnaṁ
cittānaṁ samodhānaṁ hotīti. āmantā. kusalākusalā sāvajjānavajjā
hīnappaṇītā kaṇhasukkasappaṭibhāgā dhammā sammukhībhāvaṁ
āgacchantīti. na hevaṁ vattabbe .pe. kusalākusalā sāvajjānavajjā
hīnappaṇītā kaṇhasukkasappaṭibhāgā dhammā sammukhībhāvaṁ
āgacchantīti. āmantā. nanu vuttaṁ bhagavatā cattārīmāni
bhikkhave suvidūravidūrāni. katamāni cattāri. nabhañca bhikkhave paṭhavī
ca idaṁ paṭhamaṁ suvidūravidūraṁ .pe. tasmā sataṁ dhammo asabbhi
ārakāti attheva suttantoti. āmantā. tena hi na vattabbaṁ
kusalākusalā sāvajjānavajjā hīnappaṇītā kaṇhasukkasappaṭibhāgā
dhammā sammukhībhāvaṁ āgacchantīti. pāpakammaṁ samādiyitvā cīvaraṁ
dadantassa piṇḍapātaṁ dadantassa senāsanaṁ dadantassa gilānapaccayabhesajjaparikkhāraṁ
dadantassa abhivādanārahassa abhivādentassa paccuṭṭhānārahassa
paccuṭṭhentassa añjalīkammārahassa añjalīkammaṁ karontassa
sāmīcikammārahassa sāmīcikammaṁ karontassa āsanārahassa āsanaṁ
dadantassa maggārahassa maggaṁ dadantassa puññañca apuññañca
ubho vaḍḍhantīti. na hevaṁ vattabbe .pe. puññañca apuññañca
ubho vaḍḍhantīti. āmantā. dvinnaṁ phassānaṁ .pe. dvinnaṁ
cittānaṁ samodhānaṁ hotīti. na hevaṁ vattabbe .pe. dvinnaṁ

page number: 473

phassānaṁ .pe. dvinnaṁ cittānaṁ samodhānaṁ hotīti. āmantā.
kusalākusalā sāvajjānavajjā hīnappaṇītā kaṇhasukkasappaṭibhāgā
dhammā sammukhībhāvaṁ āgacchantīti. na hevaṁ vattabbe .pe.
kusalākusalā sāvajjānavajjā hīnappaṇītā kaṇhasukkasappaṭibhāgā(pts. kvu, 443) 
dhammā sammukhībhāvaṁ āgacchantīti. āmantā. nanu vuttaṁ bhagavatā
cattārīmāni bhikkhave suvidūravidūrāni. katamāni cattāri. nabhañca
bhikkhave paṭhavī ca idaṁ paṭhamaṁ suvidūravidūraṁ .pe. tasmā sataṁ dhammo
asabbhi ārakāti attheva suttantoti. āmantā. tena hi
na vattabbaṁ kusalākusalā sāvajjānavajjā hīnappaṇītā kaṇhasukkasappaṭibhāgā
dhammā sammukhībhāvaṁ āgacchantīti.

[1431] na vattabbaṁ aviññatti dussīlyanti. āmantā.
nanu pāpakammaṁ samādinno āsīti. āmantā. hañci pāpakammaṁ
samādinno āsi tena vata re vattabbe aviññatti dussīlyanti.
aviññatti dussīlyantikathā.
dasamo vaggo.
tassa uddānaṁ
maggasamaṅgissa rūpaṁ maggo pañcaviññāṇasamaṅgissa atthi
maggabhāvanā pañcaviññāṇā kusalāpi akusalāpi pañcaviññāṇā
sābhogā maggasamaṅgī dvīhi sīlehi samannāgato
sīlaṁ acetasikaṁ sīlaṁ na cittānuparivatti samādānahetukaṁ

page number: 474

sīlaṁ vaḍḍhati viññatti sīlaṁ aviññatti dussīlyanti.
dutiyapaṇṇāsako.
niyāmasaṅgahagatānisaṁsatā atthi pañcavokārabhavo
nirodho maggasamaṅgissa pañcavokārabhavoti.
------------
tissopi (pts. kvu, 444) anusayakathā

[1432] anusayā abyākatāti. āmantā. vipākābyākatā
kiriyābyākatā rūpaṁ nibbānaṁ cakkhāyatanaṁ .pe. phoṭṭhabbāyatananti.
na hevaṁ vattabbe .pe.

[1433] kāmarāgānusayo abyākatoti. āmantā. kāmarāgo
kāmarāgapariyuṭṭhānaṁ kāmarāgasaññojanaṁ kāmogho kāmayogo kāmacchandanīvaraṇaṁ
abyākatanti. na hevaṁ vattabbe .pe. kāmarāgo
kāmarāgapariyuṭṭhānaṁ .pe. kāmacchandanīvaraṇaṁ akusalanti. āmantā.
kāmarāgānusayo akusaloti. na hevaṁ vattabbe .pe.

[1434] paṭighānusayo abyākatoti. āmantā. paṭighaṁ paṭighapariyuṭṭhānaṁ
paṭighasaññojanaṁ abyākatanti. na hevaṁ vattabbe .pe.
paṭighaṁ paṭighapariyuṭṭhānaṁ paṭighasaññojanaṁ akusalanti. āmantā.
paṭighānusayo akusaloti. na hevaṁ vattabbe .pe.

[1435] mānānusayo abyākatoti. āmantā. māno

page number: 475

mānapariyuṭṭhānaṁ mānasaññojanaṁ abyākatanti. na hevaṁ vattabbe .pe.
māno mānapariyuṭṭhānaṁ mānasaññojanaṁ akusalanti. āmantā.
mānānusayo (pts. kvu, 445) akusaloti. na hevaṁ vattabbe .pe.

[1436] diṭṭhānusayo abyākatoti. āmantā. diṭṭhi diṭṭhogho
diṭṭhiyogo diṭṭhipariyuṭṭhānaṁ diṭṭhisaññojanaṁ abyākatanti. na hevaṁ
vattabbe .pe. diṭṭhi diṭṭhogho diṭṭhiyogo diṭṭhipariyuṭṭhānaṁ diṭṭhisaññojanaṁ.
akusalanti. āmantā. diṭṭhānusayo akusaloti.
na hevaṁ vattabbe .pe.

[1437] vicikicchānusayo abyākatoti. āmantā. vicikicchā
vicikicchāpariyuṭṭhānaṁ vicikicchāsaññojanaṁ vicikicchānīvaraṇaṁ abyākatanti.
na hevaṁ vattabbe .pe. vicikicchā vicikicchāpariyuṭṭhānaṁ
vicikicchāsaññojanaṁ vicikicchānīvaraṇaṁ akusalanti. āmantā. vicikicchānusayo
akusaloti. na hevaṁ vattabbe .pe.

[1438] bhavarāgānusayo abyākatoti. āmantā. bhavarāgo
bhavarāgapariyuṭṭhānaṁ bhavarāgasaññojanaṁ abyākatanti. na hevaṁ vattabbe
.pe. bhavarāgo bhavarāgapariyuṭṭhānaṁ bhavarāgasaññojanaṁ akusalanti.
āmantā. bhavarāgānusayo akusaloti. na hevaṁ vattabbe .pe.

[1439] avijjānusayo abyākatoti. āmantā. avijjā
avijjogho avijjāyogo avijjāpariyuṭṭhānaṁ avijjāsaññojanaṁ avijjānīvaraṇaṁ
abyākatanti. na hevaṁ vattabbe .pe. avijjā avijjogho

page number: 476

avijjāyogo avijjāpariyuṭṭhānaṁ (pts. kvu, 446) avijjāsaññojanaṁ avijjānīvaraṇaṁ
akusalanti. āmantā. avijjānusayo akusaloti. na hevaṁ
vattabbe .pe.

[1440] na vattabbaṁ anusayā abyākatāti. āmantā.
puthujjano kusalābyākate citte vattamāne sānusayoti vattabboti.
āmantā. kusalākusalā dhammā sammukhībhāvaṁ āgacchantīti. na
hevaṁ vattabbe .pe. tena hi anusayā abyākatāti. puthujjano
kusalābyākate citte vattamāne sarāgoti vattabboti. āmantā.
kusalākusalā dhammā sammukhībhāvaṁ āgacchantīti. na hevaṁ vattabbe
.pe. tena hi rāgo abyākatoti.

[1441] anusayā ahetukāti. āmantā. rūpaṁ nibbānaṁ
cakkhāyatanaṁ .pe. phoṭṭhabbāyatananti. na hevaṁ vattabbe .pe.
kāmarāgānusayo ahetukoti. āmantā. kāmarāgo kāmarāgapariyuṭṭhānaṁ
kāmarāgasaññojanaṁ .pe. kāmacchandanīvaraṇaṁ ahetukanti.
na hevaṁ vattabbe .pe. kāmarāgo kāmarāgapariyuṭṭhānaṁ .pe.
kāmacchandanīvaraṇaṁ sahetukanti. āmantā. kāmarāgānusayo
sahetukoti. na hevaṁ vattabbe .pe. paṭighānusayo .pe. mānānusayo
diṭṭhānusayo vicikicchānusayo bhavarāgānusayo .pe. avijjānusayo
ahetukoti. āmantā. avijjā avijjogho avijjāyogo
avijjāpariyuṭṭhānaṁ avijjāsaññojanaṁ (pts. kvu, 447) avijjānīvaraṇaṁ ahetukanti. na hevaṁ

page number: 477

vattabbe .pe. avijjā avijjogho .pe. avijjānīvaraṇaṁ sahetukanti.
āmantā. avijjānusayo sahetukoti. na hevaṁ vattabbe .pe.

[1442] na vattabbaṁ anusayā ahetukāti. āmantā.
puthujjano kusalābyākate citte vattamāne sānusayoti vattabboti.
āmantā. anusayā tena hetunā sahetukāti. na hevaṁ vattabbe
.pe. tena hi anusayā ahetukāti. puthujjano kusalābyākate citte
vattamāne sarāgoti vattabboti. āmantā. rāgo tena hetunā
sahetukoti. na hevaṁ vattabbe .pe. tena hi rāgo ahetukoti.

[1443] anusayā cittavippayuttāti. āmantā. rūpaṁ nibbānaṁ
cakkhāyatanaṁ .pe. phoṭṭhabbāyatananti. na hevaṁ vattabbe .pe.
kāmarāgānusayo cittavippayuttoti. āmantā. kāmarāgo kāmarāga-
pariyuṭṭhānaṁ kāmarāgasaññojanaṁ kāmogho kāmayogo kāmacchandanīvaraṇaṁ
cittavippayuttanti. na hevaṁ vattabbe .pe. kāmarāgo kāmarāgapariyuṭṭhānaṁ
.pe. kāmacchandanīvaraṇaṁ cittasampayuttanti. āmantā.
kāmarāgānusayo cittasampayuttoti. na hevaṁ vattabbe .pe.

[1444] kāmarāgānusayo (pts. kvu, 448) cittavippayuttoti. āmantā.
katamakkhandhapariyāpannoti. saṅkhārakkhandhapariyāpannoti. saṅkhārakkhandho
cittavippayuttoti. na hevaṁ vattabbe .pe. saṅkhārakkhandho
cittavippayuttoti. āmantā. vedanākkhandho saññākkhandho
cittavippayuttoti. na hevaṁ vattabbe .pe.

page number: 478

[1445] kāmarāgānusayo saṅkhārakkhandhapariyāpanno cittavippayuttoti.
āmantā. kāmarāgo saṅkhārakkhandhapariyāpanno cittavippayuttoti.
na hevaṁ vattabbe .pe. kāmarāgo saṅkhārakkhandhapariyāpanno
cittasampayuttoti. āmantā. kāmarāgānusayo
saṅkhārakkhandhapariyāpanno cittasampayuttoti. na hevaṁ vattabbe .pe.

[1446] kāmarāgānusayo saṅkhārakkhandhapariyāpanno cittavippayutto
kāmarāgo saṅkhārakkhandhapariyāpanno cittasampayuttoti.
āmantā. saṅkhārakkhandho ekadeso cittasampayutto ekadeso
cittavippayuttoti. na hevaṁ vattabbe .pe. saṅkhārakkhandho ekadeso
cittasampayutto ekadeso cittavippayuttoti. āmantā. vedanākkhandho
saññākkhandho ekadoso cittasampayutto ekadeso cittavippayuttoti.
na hevaṁ vattabbe .pe.

[1447] paṭighānusayo mānānusayo diṭṭhānusayo vicikicchānusayo
bhavarāgānusayo avijjānusayo cittavippayuttoti. āmantā. avijjā
avijjogho avijjāyogo .pe. avijjānīvaraṇaṁ (pts. kvu, 449) cittavippayuttanti.
na hevaṁ vattabbe .pe. avijjā avijjogho avijjāyogo .pe.
avijjānīvaraṇaṁ cittasampayuttanti. āmantā. avijjānusayo
cittasampayuttoti. na hevaṁ vattabbe .pe. avijjānusayo
cittavippayuttoti. āmantā. katamakkhandhapariyāpannoti.
saṅkhārakkhandhapariyāpannoti. saṅkhārakkhandho cittavippayuttoti. na hevaṁ

page number: 479

vattabbe .pe. saṅkhārakkhandho cittavippayuttoti. āmantā.
vedanākkhandho saññākkhandho cittavippayuttoti. na hevaṁ vattabbe
.pe. avijjānusayo saṅkhārakkhandhapariyāpanno cittavippayuttoti.
āmantā. avijjā saṅkhārakkhandhapariyāpannā cittavippayuttāti.
na hevaṁ vattabbe .pe. avijjā saṅkhārakkhandhapariyāpannā cittasampayuttāti.
āmantā. avijjānusayo saṅkhārakkhandhapariyāpanno
cittasampayuttoti. na hevaṁ vattabbe .pe. avijjānusayo saṅkhārakkhandha-
pariyāpanno. cittavippayutto avijjā saṅkhārakkhandhapariyāpannā
cittasampayuttāti. āmantā. saṅkhārakkhandho ekadeso cittasampayutto
ekadeso cittavippayuttoti. na hevaṁ vattabbe .pe.
saṅkhārakkhandho ekadeso cittasampayutto ekadeso cittavippayuttoti.
āmantā. vedanākkhandho (pts. kvu, 450) saññākkhandho ekadeso cittasampayutto
ekadeso cittavippayuttoti. na hevaṁ vattabbe .pe.

[1448] na vattabbaṁ anusayā cittavippayuttāti. āmantā.
puthujjano kusalābyākate citte vattamāne sānusayoti vattabboti.
āmantā. anusayā tena cittena sampayuttāti. na hevaṁ vattabbe.
tena hi anusayā cittavippayuttāti. puthujjano kusalābyākate citte
vattamāne sarāgoti vattabboti. āmantā. rāgo tena cittena
sampayuttoti. na hevaṁ vattabbe. tena hi rāgo cittavippayuttoti.
tissopi anusayakathā.
--------------

page number: 480

Ñāṇakathā

[1449] aññāṇe vigate ñāṇavippayutte citte vattamāne
na vattabbaṁ ñāṇīti. āmantā. rāge vigate na vattabbaṁ
vītarāgoti. na hevaṁ vattabbe .pe. aññāṇe vigate ñāṇavippayutte
citte vattamāne na vattabbaṁ ñāṇīti. āmantā.
dose vigate .pe. mohe vigate .pe. kilese vigate na vattabbaṁ
nikkilesoti. na hevaṁ vattabbe .pe.

[1450] rāge vigate vattabbaṁ vītarāgoti. āmantā.
aññāṇe vigate ñāṇavippayutte citte vattamāne (pts. kvu, 451) vattabbaṁ
ñāṇīti. na hevaṁ vattabbe .pe. dose vigate .pe. mohe
vigate .pe. kilese vigate vattabbaṁ nikkilesoti. āmantā.
aññāṇe vigate ñāṇavippayutte citte vattamāne vattabbaṁ
ñāṇīti. na hevaṁ vattabbe .pe. aññāṇe vigate ñāṇavippayutte
citte vattamāne vattabbaṁ ñāṇīti. āmantā. atītena
ñāṇena ñāṇī niruddhena vigatena paṭippassaddhena ñāṇena ñāṇīti.
na hevaṁ vattabbe .pe.
Ñāṇakathā.
--------

page number: 481

Ñāṇaṁ cittavippayuttantikathā

[1451] Ñāṇaṁ cittavippayuttanti. āmantā. rūpaṁ nibbānaṁ
cakkhāyatanaṁ .pe. phoṭṭhabbāyatananti. na hevaṁ vattabbe .pe.
Ñāṇaṁ cittavippayuttanti. āmantā. paññā paññindriyaṁ
paññābalaṁ sammādiṭṭhi dhammavicayasambojjhaṅgo cittavippayuttoti.
na hevaṁ vattabbe .pe. paññā paññindriyaṁ paññābalaṁ sammādiṭṭhi
dhammavicayasambojjhaṅgo cittasampayuttoti. āmantā. Ñāṇaṁ
cittasampayuttanti. na hevaṁ vattabbe (pts. kvu, 452) .pe.

[1452] Ñāṇaṁ cittavippayuttanti. āmantā. katamakkhandha-
pariyāpannanti. saṅkhārakkhandhapariyāpannanti. saṅkhārakkhandho citta-
vippayuttoti. na hevaṁ vattabbe .pe. saṅkhārakkhandho cittavippayuttoti.
āmantā. vedanākkhandho saññākkhandho cittavippayuttoti.
na hevaṁ vattabbe .pe. Ñāṇaṁ saṅkhārakkhandhapariyāpannaṁ
cittavippayuttanti. āmantā. paññā saṅkhārakkhandhapariyāpannā
cittavippayuttāti. na hevaṁ vattabbe .pe. paññā saṅkhārakkhandhapariyāpannā
cittasampayuttāti. āmantā. Ñāṇaṁ saṅkhārakkhandhapariyāpannaṁ
cittasampayuttanti. na hevaṁ vattabbe .pe. Ñāṇaṁ
saṅkhārakkhandhapariyāpannaṁ cittavippayuttaṁ paññā saṅkhārakkhandhapariyāpannā

page number: 482

cittasampayuttāti. āmantā. saṅkhārakkhandho ekadeso cittasampayutto
ekadeso cittavippayuttoti. na hevaṁ vattabbe .pe.
saṅkhārakkhandho ekadeso cittasampayutto ekadeso cittavippayuttoti.
āmantā. vedanākkhandho saññākkhandho ekadeso cittasampayutto
ekadeso cittavippayuttoti. na hevaṁ vattabbe .pe.

[1453] na vattabbaṁ ñāṇaṁcittavippayuttanti *-. āmantā.
arahā cakkhuviññāṇasamaṅgī ñāṇīti vattabboti. (pts. kvu, 453) āmantā.
Ñāṇaṁ tena cittena sampayuttanti. na hevaṁ vattabbe. tena hi
ñāṇaṁ cittavippayuttanti. arahā cakkhuviññāṇasamaṅgī paññavāti
vattabboti. āmantā. paññā tena cittena sampayuttāti.
na hevaṁ vattabbe. tena hi paññā cittavippayuttāti.
Ñāṇaṁcittavippayuttantikathā.
--------------
idaṁ dukkhantikathā

[1454] idaṁ dukkhanti vācaṁ bhāsato idaṁ dukkhanti ñāṇaṁ
pavattatīti. āmantā. ayaṁ samudayoti vācaṁ bhāsato ayaṁ
samudayoti ñāṇaṁ pavattatīti. na hevaṁ vattabbe .pe. idaṁ
dukkhanti vācaṁ bhāsato idaṁ dukkhanti ñāṇaṁ pavattatīti. āmantā.
ayaṁ nirodhoti vācaṁ bhāsato ayaṁ nirodhoti ñāṇaṁ pavattatīti.

footnote: * mīkārkkhag ñāṇaṁ cittavippayuttanti peßöna ñāṇaṁcittavippayuttanti

page number: 483

na hevaṁ vattabbe .pe. idaṁ dukkhanti vācaṁ bhāsato idaṁ dukkhanti
ñāṇaṁ pavattatīti. āmantā. ayaṁ maggoti vācaṁ bhāsato ayaṁ
maggoti ñāṇaṁ pavattatīti. na hevaṁ vattabbe .pe.

[1455] ayaṁ samudayoti vācaṁ bhāsato na ca ayaṁ samudayoti
ñāṇaṁ pavattatīti. āmantā. idaṁ dukkhanti vācaṁ bhāsato na
ca idaṁ dukkhanti ñāṇaṁ pavattatīti. na hevaṁ vattabbe .pe.
ayaṁ nirodhoti .pe. ayaṁ maggoti vācaṁ bhāsato na ca ayaṁ
maggoti ñāṇaṁ pavattatīti. āmantā. idaṁ dukkhanti vācaṁ
bhāsato na ca idaṁ dukkhanti ñāṇaṁ pavattatīti. na hevaṁ
vattabbe .pe.

[1456] idaṁ dukkhanti vācaṁ bhāsato idaṁ dukkhanti ñāṇaṁ
pavattatīti. āmantā. rūpaṁ aniccanti vācaṁ bhāsato rūpaṁ
aniccanti ñāṇaṁ pavattatīti. na hevaṁ vattabbe .pe. idaṁ
dukkhanti vācaṁ bhāsato idaṁ dukkhanti ñāṇaṁ pavattatīti. āmantā.
vedanā .pe. saññā saṅkhārā .pe. viññāṇaṁ aniccanti vācaṁ
bhāsato viññāṇaṁ aniccanti ñāṇaṁ pavattatīti. na hevaṁ vattabbe .pe.

[1457] idaṁ dukkhanti vācaṁ bhāsato idaṁ dukkhanti ñāṇaṁ
pavattatīti. āmantā. rūpaṁ anattāti vācaṁ bhāsato rūpaṁ
anattāti ñāṇaṁ pavattatīti. na hevaṁ vattabbe .pe. idaṁ
dukkhanti vācaṁ bhāsato idaṁ dukkhanti ñāṇaṁ pavattatīti. āmantā.

page number: 484

vedanā .pe. saññā .pe. saṅkhārā .pe. viññāṇaṁ anattāti
vācaṁ (pts. kvu, 455) bhāsato viññāṇaṁ anattāti ñāṇaṁ pavattatīti. na hevaṁ
vattabbe .pe.

[1458] rūpaṁ aniccanti vācaṁ bhāsato na ca rūpaṁ aniccanti
ñāṇaṁ pavattatīti. āmantā. idaṁ dukkhanti vācaṁ bhāsato na
ca idaṁ dukkhanti ñāṇaṁ pavattatīti. na hevaṁ vattabbe .pe.
vedanā .pe. saññā .pe. saṅkhārā .pe. viññāṇaṁ aniccanti
vācaṁ bhāsato na ca viññāṇaṁ aniccanti ñāṇaṁ pavattatīti.
āmantā. idaṁ dukkhanti vācaṁ bhāsato na ca idaṁ dukkhanti
ñāṇaṁ pavattatīti. na hevaṁ vattabbe .pe. rūpaṁ anattāti
vācaṁ bhāsato na ca rūpaṁ anattāti ñāṇaṁ pavattatīti. āmantā.
idaṁ dukkhanti vācaṁ bhāsato na ca idaṁ dukkhanti ñāṇaṁ pavattatīti.
na hevaṁ vattabbe .pe. vedanā .pe. saññā .pe. saṅkhārā
.pe. viññāṇaṁ anattāti vācaṁ bhāsato na ca viññāṇaṁ anattāti
ñāṇaṁ pavattatīti. āmantā. idaṁ dukkhanti vācaṁ bhāsato na
ca idaṁ dukkhanti ñāṇaṁ pavattatīti. na hevaṁ vattabbe .pe.

[1459] idaṁ dukkhanti vācaṁ bhāsato idaṁ dukkhanti ñāṇaṁ
pavattatīti. āmantā. Ōti ca danti ca dūti ca khanti ca
ñāṇaṁ pavattatīti. na hevaṁ vattabbe .pe.
idaṁdukkhantikathā.
-------------(pts. kvu, 456) 

page number: 485

iddhibalakathā

[1460] iddhibalena samannāgato kappaṁ tiṭṭheyyāti. āmantā.
iddhimayiko so āyu iddhimayikā sā gati iddhimayiko so
attabhāvapaṭilābhoti. na hevaṁ vattabbe .pe. iddhibalena
samannāgato kappaṁ tiṭṭheyyāti. āmantā. atītaṁ kappaṁ
tiṭṭheyya anāgataṁ kappaṁ tiṭṭheyyāti. na hevaṁ vattabbe .pe.
iddhibalena samannāgato kappaṁ tiṭṭheyyāti. āmantā. dve
kappe tiṭṭheyya tayo kappe tiṭṭheyya cattāro kappe
tiṭṭheyyāti. na hevaṁ vattabbe .pe. iddhibalena samannāgato
kappaṁ tiṭṭheyyāti. āmantā. sati jīvite jīvitāvasese tiṭṭheyya
asati jīvite jīvitāvasese tiṭṭheyyāti. sati jīvite jīvitāvasese
tiṭṭheyyāti. 1-. hañci sati jīvite jīvitāvasese tiṭṭheyya no
vata re vattabbe iddhibalena samannāgato kappaṁ tiṭṭheyyāti .pe.
asati jīvite jīvitāvasese tiṭṭheyyāti. mato tiṭṭheyya kālakato
tiṭṭheyyāti. na hevaṁ vattabbe .pe.

[1461] iddhibalena samannāgato kappaṁ tiṭṭheyyāti. āmantā.
uppanno phasso mā nirujjhīti labbhā iddhiyā paggahetunti.
na hevaṁ vattabbe .pe. uppannā vedanā .pe. uppannā

footnote: 1. ma. potthake ayaṁ payogo natthi ito pubbo ca itisaddo natthi yu. potthake
footnote: īdisova atthi

page number: 486

saññā .pe. uppannā cetanā .pe. uppannaṁ cittaṁ uppannā
saddhā uppannaṁ viriyaṁ uppannā sati uppanno samādhi
.pe. uppannā paññā mā nirujjhīti labbhā iddhiyā paggahetunti.
na hevaṁ vattabbe .pe.

[1462] iddhibalena samannāgato kappaṁ tiṭṭheyyāti. āmantā.
rūpaṁ niccaṁ hotūti labbhā iddhiyā paggahetunti. na hevaṁ vattabbe
.pe. vedanā .pe. saññā .pe. saṅkhārā .pe. viññāṇaṁ
niccaṁ hotūti labbhā iddhiyā paggahetunti. na hevaṁ vattabbe .pe.

[1463] iddhibalena samannāgato kappaṁ tiṭṭheyyāti. āmantā.
jātidhammā sattā mā jāyiṁsūti labbhā iddhiyā paggahetunti.
na hevaṁ vattabbe .pe. jarādhammā sattā mā jiriṁsūti 1- .pe. byādhidhammā
sattā mā byādhiyiṁsūti .pe. maraṇadhammā sattā mā
miyyiṁsūti labbhā iddhiyā paggahetunti. na hevaṁ vattabbe .pe.

[1464] na vattabbaṁ iddhibalena samannāgato kappaṁ tiṭṭheyyāti.
āmantā. nanu vuttaṁ bhagavatā yassa kassaci ānanda
cattāro iddhipādā bhāvitā bahulīkatā yānīkatā vatthukatā anuṭṭhitā
paricitā susamāraddhā so ākaṅkhamāno kappaṁ vā tiṭṭheyya
kappāvasesaṁ vāti 2- attheva suttantoti. āmantā. tena hi
iddhibalena samannāgato kappaṁ tiṭṭheyyāti.

footnote: 1. ma. jiyīsu 2 khu. u. 138.

page number: 487

[1465] iddhibalena samannāgato kappaṁ tiṭṭheyyāti. āmantā.
nanu vuttaṁ bhagavatā catunnaṁ bhikkhave dhammānaṁ natthi koci
pāṭibhogo samaṇo (pts. kvu, 458) vā brāhmaṇo vā devo vā māro vā brahmā
vā koci vā lokasmiṁ. katamesaṁ catunnaṁ. jarādhammo mā jirīti
natthi koci pāṭibhogo samaṇo vā brāhmaṇo vā devo vā
māro vā brahmā vā koci vā lokasmiṁ byādhidhammo mā
byādhiyīti .pe. maraṇadhammo mā miyyīti .pe. yāni kho pana
tāni pubbe katāni pāpakāni kammāni saṅkilesikāni ponobbhavikāni
dukkhudrayāni dukkhavipākāni āyatiṁ jātijarāmaraṇiyāni tesaṁ vipāko
mā nibbattīti natthi koci pāṭibhogo samaṇo vā brāhmaṇo
vā devo vā māro vā brahmā vā koci vā lokasmiṁ imesaṁ
kho bhikkhave catunnaṁ dhammānaṁ natthi koci pāṭibhogo samaṇo vā
brāhmaṇo vā devo vā māro vā brahmā vā koci vā
lokasminti 1- attheva suttantoti. āmantā. tena hi na
vattabbaṁ iddhibalena samannāgato kappaṁ tiṭṭheyyāti.
iddhibalakathā.
-----------

footnote: 1 aṁ. catukka 239.

page number: 488

samādhikathā

[1466] cittasantati samādhīti. āmantā. atītā cittasantati
samādhīti. na hevaṁ vattabbe .pe. cittasantati samādhīti.
āmantā. anāgatā cittasantati samādhīti. na hevaṁ vattabbe
.pe. cittasantati samādhīti. āmantā. nanu atītaṁ niruddhaṁ
anāgataṁ ajātanti. āmantā. hañci atītaṁ niruddhaṁ anāgataṁ
ajātaṁ no vata re vattabbe cittasantati samādhīti.

[1467] ekacittakkhaṇiko samādhīti. āmantā. cakkhuviññāṇasamaṅgī
samāpannoti. na (pts. kvu, 459) hevaṁ vattabbe .pe. sotaviññāṇasamaṅgī
.pe. ghānaviññāṇasamaṅgī .pe. jivhāviññāṇasamaṅgī .pe.
kāyaviññāṇasamaṅgī .pe. akusalacittasamaṅgī .pe. rāgasahagatacittasamaṅgī
.pe. dosasahagatacittasamaṅgī .pe. mohasahagatacittasamaṅgī.
.pe. anottappasahagatacittasamaṅgī samāpannoti. na hevaṁ
vattabbe .pe.

[1468] cittasantati samādhīti. āmantā. akusalacittasantati
samādhīti. na hevaṁ vattabbe .pe. rāgasahagatā .pe. dosasahagatā
.pe. mohasahagatā .pe. anottappasahagatā cittasantati samādhīti.
na hevaṁ vattabbe .pe.

[1469] na vattabbaṁ cittasantati samādhīti. āmantā. nanu

page number: 489

vuttaṁ bhagavatā ahaṁ kho āvuso nigaṇṭhā 1- pahomi aniñjamāno
kāyena abhāsamāno vācaṁ sattarattindivāni ekantasukhapaṭisaṁvedī viharitunti
attheva suttantoti. āmantā. tena hi cittasantati samādhīti.
samādhikathā.
---------
dhammaṭṭhitatākathā

[1470] dhammaṭṭhitatā parinipphannāti. āmantā. tāya
ṭhitatā parinipphannāti. na hevaṁ vattabbe .pe. tāya ṭhitatā
parinipphannāti. āmantā. tāya tāyeva natthi dukkhassa
antakiriyā (pts. kvu, 460) natthi vaṭṭūpacchedo natthi anupādāparinibbānanti.
na hevaṁ vattabbe .pe.

[1471] rūpassa ṭhitatā parinipphannāti. āmantā. tāya
ṭhitatā parinipphannāti. na hevaṁ vattabbe .pe. tāya ṭhitatā
parinipphannāti. āmantā. tāya tāyeva natthi dukkhassa
antakiriyā natthi vaṭṭūpacchedo natthi anupādāparinibbānanti.
na hevaṁ vattabbe .pe. vedanāya ṭhitatā .pe. saññāya
ṭhitatā .pe. saṅkhārānaṁ ṭhitatā .pe. viññāṇassa ṭhitatā
parinipphannāti. āmantā. tāya ṭhitatā parinipphannāti. na
hevaṁ vattabbe .pe. tāya ṭhitatā parinipphannāti. āmantā.

footnote: 1. yu. nigaṇha. ma. nigaṇṭha.

page number: 490

tā tāyeva natthi dukkhassa antakiriyā natthi vaṭṭūpacchedo
natthi anupādāparinibbānanti. na hevaṁ vattabbe .pe.
dhammaṭṭhitatākathā.
-------------
aniccatākathā

[1472] aniccatā parinipphannāti. āmantā. tāya
aniccatāya aniccatā parinipphannāti. na hevaṁ vattabbe .pe.
tāya aniccatāya aniccatā parinipphannāti. āmantā. tāya
tāyeva natthi dukkhassa antakiriyā natthi vaṭṭūpacchedo natthi
anupādāparinibbānanti. na (pts. kvu, 461) hevaṁ vattabbe .pe.

[1473] jarā parinipphannāti. āmantā. tāya jarāya
jarā parinipphannāti. na hevaṁ vattabbe .pe. tāya jarāya
jarā parinipphannāti. āmantā. tāya tāyeva natthi dukkhassa
antakiriyā natthi vaṭṭūpacchedo natthi anupādāparinibbānanti.
na hevaṁ vattabbe .pe.

[1474] maraṇaṁ parinipphannanti. āmantā. tassa maraṇassa
maraṇaṁ parinipphannanti. na hevaṁ vattabbe .pe. tassa maraṇassa
maraṇaṁ parinipphannanti. āmantā. tassa tasseva natthi dukkhassa
antakiriyā natthi vaṭṭūpacchedo natthi anupādāparinibbānanti.

page number: 491

na hevaṁ vattabbe .pe.

[1475] rūpaṁ parinipphannaṁ rūpassa aniccatā atthīti.
āmantā. aniccatā parinipphannā aniccatāya aniccatā atthīti.
na hevaṁ vattabbe .pe. rūpaṁ parinipphannaṁ rūpassa jarā atthīti.
āmantā. jarā parinipphannā jarāya jarā atthīti. na hevaṁ
vattabbe .pe. rūpaṁ parinipphannaṁ rūpassa bhedo atthi antaradhānaṁ
atthīti. āmantā. maraṇaṁ parinipphannaṁ maraṇassa bhedo
atthi antaradhānaṁ atthīti. na hevaṁ vattabbe .pe. vedanā
.pe. saññā .pe. saṅkhārā .pe. viññāṇaṁ parinipphannaṁ
viññāṇassa aniccatā atthīti. āmantā. aniccatā parinipphannā
aniccatāya aniccatā atthīti. na hevaṁ vatabbe .pe. viññāṇaṁ
parinipphannaṁ viññāṇassa jarā atthīti. āmantā. jarā
parinipphannā jarāya jarā atthīti. na hevaṁ vattabbe .pe.
viññāṇaṁ parinipphannaṁ viññāṇassa bhedo atthi antaradhānaṁ
atthīti. āmantā. maraṇaṁ parinipphannaṁ maraṇassa bhedo
atthi antaradhānaṁ atthīti. na hevaṁ vattabbe .pe.
aniccatākathā.
ekādasamo vaggo.
tassa uddānaṁ
anusayā abyākatā ahetukā cittavippayuttā

page number: 492

aññāṇe vigate ñāṇī ñāṇaṁ cittavippayuttaṁ
yattha sadde ñāṇaṁ pavattati iddhibalena samannāgato kappaṁ
tiṭṭheyya cittasantati samādhi dhammaṭṭhitatā aniccatāti.
-----------------(pts. kvu, 463) 
saṁvaro kammantikathā

[1476] saṁvaro kammanti. āmantā. cakkhundriyasaṁvaro
cakkhukammanti. na hevaṁ vattabbe .pe. sotindriyasaṁvaro .pe.
ghānindriyasaṁvaro .pe. jivhindriyasaṁvaro .pe. kāyindriyasaṁvaro
kāyakammanti. na hevaṁ vattabbe .pe. kāyindriyasaṁvaro
kāyakammanti. āmantā. cakkhundriyasaṁvaro cakkhukammanti. na
hevaṁ vattabbe .pe. kāyindriyasaṁvaro kāyakammanti. āmantā.
sotindriyasaṁvaro .pe. ghānindriyasaṁvaro .pe. jivhindriyasaṁvaro
jivhākammanti. na hevaṁ vattabbe .pe. manindriyasaṁvaro
manokammanti. na hevaṁ vattabbe .pe. manindriyasaṁvaro manokammanti.
āmantā. cakkhundriyasaṁvaro cakkhukammanti. na hevaṁ
vattabbe .pe. manindriyasaṁvaro manokammanti. āmantā.
sotindriyasaṁvaro .pe. ghānindriyasaṁvaro .pe. jivhindriyasaṁvaro
.pe. kāyindriyasaṁvaro kāyakammanti. na hevaṁ vattabbe .pe.

[1477] asaṁvaro kammanti. āmantā. cakkhundriyāsaṁvaro

page number: 493

cakkhukammanti. (pts. kvu, 464) na hevaṁ vattabbe .pe. sotindriyāsaṁvaro
.pe. ghānindriyāsaṁvaro .pe. jivhindriyāsaṁvaro .pe. kāyindriyāsaṁvaro
kāyakammanti. na hevaṁ vattabbe .pe. kāyindriyāsaṁvaro
kāyakammanti. āmantā. cakkhundriyāsaṁvaro
cakkhukammanti. na hevaṁ vattabbe .pe. kāyindriyāsaṁvaro
kāyakammanti. āmantā. sotindriyāsaṁvaro .pe. ghānindriyāsaṁvaro
.pe. jivhindriyāsaṁvaro jivhākammanti. na hevaṁ vattabbe
.pe. manindriyāsaṁvaro manokammanti. na hevaṁ vattabbe .pe.
manindriyāsaṁvaro manokammanti. āmantā. cakkhundriyāsaṁvaro
cakkhukammanti. na hevaṁ vattabbe .pe. manindriyāsaṁvaro
manokammanti. āmantā. sotindriyāsaṁvaro .pe. ghānindriyāsaṁvaro
.pe. jivhindriyāsaṁvaro .pe. kāyindriyāsaṁvaro kāyakammanti.
na hevaṁ vattabbe .pe.

[1478] na vattabbaṁ saṁvaropi asaṁvaropi kammanti. āmantā.
nanu vuttaṁ bhagavatā idha bhikkhave bhikkhu cakkhunā rūpaṁ disvā
nimittaggāhī hoti .pe. na nimittaggāhī hoti sotena saddaṁ
sutvā .pe. manasā dhammaṁ viññāya nimittaggāhī hoti .pe.
na nimittaggāhī hotīti attheva suttantoti. āmantā.
tena hi saṁvaro asaṁvaropi kammanti.
saṁvaro kammantikathā.
---------------

page number: 494

kammakathā

[1479] sabbaṁ kammaṁ savipākanti. āmantā. sabbā
cetanā savipākāti. na hevaṁ vattabbe .pe. sabbā cetanā
savipākāti. āmantā. vipākābyākatā cetanā savipākāti.
na hevaṁ vattabbe .pe. sabbā cetanā savipākāti. āmantā.
kiriyābyākatā cetanā savipākāti. na hevaṁ vattabbe .pe.
sabbā cetanā savipākāti. āmantā. kāmāvacarā vipākābyākatā
cetanā savipākāti. na hevaṁ vattabbe .pe. sabbā cetanā
savipākāti. āmantā. rūpāvacarā arūpāvacarā apariyāpannā
vipākābyākatā cetanā savipākāti. na hevaṁ vattabbe .pe.
sabbā cetanā savipākāti. āmantā. kāmāvacarā kiriyābyākatā
cetanā savipākāti. na hevaṁ vattabbe .pe. sabbā cetanā
savipākāti. āmantā. rūpāvacarā arūpāvacarā kiriyābyākatā
cetanā savipākāti. na hevaṁ vattabbe .pe.

[1480] vipākābyākatā cetanā avipākāti. āmantā.
hañci vipākābyākatā cetanā avipākā no vata re vattabbe
sabbā cetanā savipākāti

[1481] kiriyābyākatā cetanā avipākāti. āmantā.
hañci kiriyābyākatā cetanā avipākā no vata re vattabbe

page number: 495

sabbā cetanā savipākāti.(pts. kvu, 466) 

[1482] kāmāvacarā rūpāvacarā arūpāvacarā apariyāpannā
vipākābyākatā cetanā avipākāti. āmantā. hañci apariyāpannā
vipākābyākatā cetanā avipākā no vata re vattabbe
sabbā cetanā savipākāti.

[1483] kāmāvacarā rūpāvacarā arūpāvacarā kiriyābyākatā
cetanā avipākāti. āmantā. hañci arūpāvacarā kiriyābyākatā
cetanā avipākā no vata re vattabbe sabbā cetanā savipākāti.

[1484] na vattabbaṁ sabbaṁ kammaṁ savipākanti. āmantā.
nanu vuttaṁ bhagavatā nāhaṁ bhikkhave sañcetanikānaṁ kammānaṁ katānaṁ
upacitānaṁ appaṭisaṁviditvā byantībhāvaṁ vadāmi tañca kho diṭṭheva
dhamme upapajje vā apare vā pariyāyeti 1- attheva suttantoti.
āmantā. tena hi sabbaṁ kammaṁ savipākanti.
kammakathā.
---------
saddo vipākotikathā

[1485] saddo vipākoti. āmantā. sukhavedaniyo dukkhavedaniyo
adukkhamasukhavedaniyo sukhāya vedanāya sampayutto dukkhāya vedanāya

footnote: 1. aṁ. dasaka. 260.

page number: 496

sampayutto adukkhamasukhāya vedanāya sampayutto phassena sampayutto
vedanāya sampayutto saññāya sampayutto cetanāya sampayutto
cittena sampayutto sārammaṇo atthi tassa āvajjanā ābhogo
samannāhāro manasikāro cetanā patthanā paṇidhīti. na hevaṁ
vattabbe .pe. nanu na sukhavedaniyo na dukkhavedaniyo .pe.
anārammaṇo natthi tassa āvajjanā .pe. paṇidhīti. āmantā.
hañci na sukhavedaniyo .pe. anārammaṇo natthi tassa āvajjanā
.pe. paṇidhi no vata re vattabbe saddo vipākoti.

[1486] phasso vipāko phasso sukhavedaniyo .pe. sārammaṇo
atthi tassa āvajjanā .pe. paṇidhīti. āmantā. saddo
vipāko saddo sukhavedaniyo .pe. sārammaṇo atthi tassa
āvajjanā .pe. paṇidhīti. na hevaṁ vattabbe .pe.

[1487] saddo vipāko saddo na sukhavedaniyo .pe.
anārammaṇo natthi tassa āvajjanā .pe. paṇidhīti. āmantā.
phasso vipāko phasso na sukhavedaniyo na dukkhavedaniyo .pe.
anārammaṇo natthi tassa āvajjanā .pe. paṇidhīti. na hevaṁ
vattabbe .pe.

[1488] na vattabbaṁ saddo vipākoti. āmantā. nanu
vuttaṁ bhagavatā so tassa kammassa katattā upacitattā ussannattā
vipulattā brahmasaro hoti karavikabhāṇīti 2- attheva suttantoti.

footnote: 1. yu. brahmassaro. 2. dī. pā. 183.

page number: 497

āmantā. tena hi saddo vipākoti.
saddo vipākotikathā.
------------
saḷāyatanakathā

[1489] cakkhāyatanaṁ vipākoti. āmantā. sukhavedaniyaṁ
dukkhavedaniyaṁ .pe. sārammaṇaṁ atthi tassa āvajjanā .pe.
paṇidhīti. na hevaṁ vattabbe .pe. nanu na sukhavedaniyaṁ .pe.
anārammaṇaṁ natthi tassa āvajjanā .pe. paṇidhīti. āmantā.
hañci na sukhavedaniyaṁ .pe. anārammaṇaṁ natthi tassa āvajjanā
.pe. paṇidhi no vata re vattabbe cakkhāyatanaṁ vipākoti .pe.
phasso vipāko phasso sukhavedaniyo .pe. sārammaṇo atthi
tassa āvajjanā .pe. paṇidhīti. āmantā. cakkhāyatanaṁ vipāko
cakkhāyatanaṁ sukhavedaniyaṁ .pe. sārammaṇaṁ atthi tassa āvajjanā
.pe. paṇidhīti. na hevaṁ vattabbe .pe. cakkhāyatanaṁ vipāko
cakkhāyatanaṁ na sukhavedaniyaṁ .pe. anārammaṇaṁ natthi tassa āvajjanā
.pe. paṇidhīti. āmantā. phasso vipāko phasso na sukhavedaniyo
.pe. anārammaṇo natthi tassa āvajjanā .pe.
paṇidhīti. na hevaṁ vattabbe .pe. sotāyatanaṁ .pe. ghānāyatanaṁ
.pe. jivhāyatanaṁ .pe.

page number: 498

[1490] kāyāyatanaṁ vipākoti. āmantā. sukhavedaniyaṁ .pe.
sārammaṇaṁ atthi tassa āvajjanā .pe. paṇidhīti. na hevaṁ
vattabbe .pe. nanu na sukhavedaniyaṁ .pe. anārammaṇaṁ natthi
tassa āvajjanā .pe. paṇidhīti. āmantā. hañci na sukhavedaniyaṁ
.pe. anārammaṇaṁ natthi tassa āvajjanā .pe. paṇidhi
no vata re vattabbe kāyāyatanaṁ vipākoti .pe. phasso vipāko
phasso sukhavedaniyo .pe. sārammaṇo atthi tassa āvajjanā
.pe. paṇidhīti. āmantā. kāyāyatanaṁ vipāko kāyāyatanaṁ
sukhavedaniyaṁ .pe. sārammaṇaṁ atthi tassa āvajjanā .pe.
paṇidhīti. (pts. kvu, 469) na hevaṁ vattabbe .pe. kāyāyatanaṁ vipāko kāyāyatanaṁ
na sukhavedaniyaṁ .pe. anārammaṇaṁ natthi tassa āvajjanā .pe.
paṇidhīti. āmantā. phasso vipāko phasso na sukhavedaniyo
.pe. anārammaṇo natthi tassa āvajjanā .pe. paṇidhīti.
na hevaṁ vattabbe .pe.

[1491] na vattabbaṁ saḷāyatanaṁ vipākoti. āmantā. nanu
saḷāyatanaṁ kammassa katattā uppannanti. āmantā. hañci
saḷāyatanaṁ kammassa katattā uppannaṁ tena vata re vattabbe
saḷāyatanaṁ vipākoti.
saḷāyatanakathā
---------

page number: 499

sattakkhattuṁparamakathā

[1492] sattakkhattuṁparamo puggalo sattakkhattuṁparamatāniyatoti.
āmantā. mātā jīvitā voropitā pitā jīvitā voropito
arahā jīvitā voropito duṭṭhena cittena tathāgatassa lohitaṁ uppāditaṁ
saṅgho bhinnoti. na hevaṁ vattabbe .pe.

[1493] sattakkhattuṁparamo puggalo sattakkhattuṁparamatāniyatoti.
āmantā. abhabbo antarā dhammaṁ abhisametunti. na hevaṁ
vattabbe .pe. abhabbo antarā dhammaṁ abhisametunti. āmantā.
mātā jīvitā voropitā pitā jīvitā voropito arahā jīvitā
voropito duṭṭhena cittena tathāgatassa lohitaṁ uppāditaṁ saṅgho
bhinnoti. na hevaṁ vattabbe .pe.

[1494] sattakkhattuṁparamo puggalo sattakkhattuṁparamatāniyatoti.
āmantā. atthi so niyamo yena niyamena sattakkhattuṁparamo
puggalo sattakkhattuṁparamatāniyatoti. na hevaṁ vattabbe .pe. atthi
te satipaṭṭhānā sammappadhānā iddhipādā indriyā balā bojjhaṅgā
yehi bojjhaṅgehi sattakkhattuṁparamo puggalo sattakkhattuṁparamatāniyatoti.
na hevaṁ vattabbe .pe.

[1495] natthi so niyamo yena niyamena sattakkhattuṁparamo
puggalo sattakkhattuṁparamatāniyatoti. āmantā. hañci natthi

page number: 500

so niyamo yena niyamena sattakkhattuṁparamo puggalo sattakkhattuṁparamatāniyato
no vata re vattabbe sattakkhattuṁparamo puggalo
sattakkhattuṁparamatāniyatoti.

[1496] natthi te satipaṭṭhānā .pe. bojjhaṅgā yehi
bojjhaṅgehi sattakkhattuṁparamo puggalo sattakkhattuṁparamatāniyatoti.
āmantā. hañci natthi te bojjhaṅgā yehi bojjhaṅgehi sattakkhattuṁparamo
puggalo sattakkhattuṁparamatāniyato no vata re vattabbe
sattakkhattuṁparamo puggalo sattakkhattuṁparamatāniyatoti.

[1497] sattakkhattuṁparamo puggalo sattakkhattuṁparamatāniyatoti.
āmantā. sakadāgāminiyamenāti. na hevaṁ vattabbe .pe.
anāgāminiyamenāti. na hevaṁ vattabbe .pe. arahattaniyamenāti.
na hevaṁ vattabbe .pe. katamena niyamenāti. sotāpattiniyamenāti.

[1498] sattakkhattuṁparamo puggalo sattakkhattuṁparamatāniyatoti.
āmantā. ye keci sotāpattiniyāmaṁ okkamanti sabbe te
sattakkhattuṁparamatāniyatāti. (pts. kvu, 471) na hevaṁ vattabbe .pe.

[1499] na vattabbaṁ sattakkhattuṁparamo puggalo sattakkhattuṁ-
paramatāniyatoti. āmantā. nanu so sattakkhattuṁparamoti.
āmantā. hañci so sattakkhattuṁparamo tena vata re vattabbe
sattakkhattuṁparamo puggalo sattakkhattuṁparamatāniyatoti.
sattakkhattuṁparamakathā.

page number: 501

kolaṁkolaekavījīkathā

[1500] na vattabbaṁ kolaṁkolo puggalo kolaṁkolatāniyatoti.
āmantā. nanu so kolaṁkoloti. āmantā. hañci so kolaṁkolo
tena vata re vattabbe kolaṁkolo puggalo kolaṁkolatāniyatoti.

[1501] na vattabbaṁ ekavījī puggalo ekavījitāniyatoti.
āmantā. nanu so ekavījīti. āmantā. hañci so ekavījī
tena vata re vattabbe ekavījī puggalo ekavījitāniyatoti.
kolaṁkolaekavījīkathā.
------------
jīvitā voropanakathā

[1502] diṭṭhisampanno puggalo sañcicca pāṇaṁ jīvitā
voropeyyāti. āmantā. diṭṭhisampanno puggalo sañcicca
mātaraṁ jīvitā voropeyya .pe. (pts. kvu, 472) pitaraṁ jīvitā voropeyya .pe.
arahantaṁ jīvitā voropeyya .pe. duṭṭhena cittena tathāgatassa lohitaṁ
uppādeyya .pe. saṅghaṁ bhindeyyāti. na hevaṁ vattabbe .pe.

[1503] diṭṭhisampanno puggalo sañcicca pāṇaṁ jīvitā
voropeyyāti. āmantā. diṭṭhisampanno puggalo satthari
agāravoti. na hevaṁ vattabbe .pe. dhamme .pe. saṅghe

page number: 502

.pe. sikkhāya agāravoti. na hevaṁ vattabbe .pe.

[1504] nanu diṭṭhisampanno puggalo satthari sagāravoti.
āmantā. hañci diṭṭhisampanno puggalo satthari sagāravo no
vata re vattabbe diṭṭhisampanno puggalo sañcicca pāṇaṁ jīvitā
voropeyyāti. nanu diṭṭhisampanno puggalo dhamme .pe. saṅghe
.pe. sikkhāya sagāravoti. āmantā. hañci diṭṭhisampanno
puggalo sikkhāya sagāravo no vata re vattabbe diṭṭhisampanno
puggalo sañcicca pāṇaṁ jīvitā voropeyyāti.

[1505] diṭṭhisampanno puggalo satthari agāravoti. āmantā.
diṭṭhisampanno puggalo buddhathūpe ohaneyya omutteyya niṭṭhubheyya
buddhathūpe apabyāmato 1- kareyyāti. na hevaṁ vattabbe .pe.

[1506] diṭṭhisampanno puggalo sañcicca pāṇaṁ jīvitā
voropeyyāti. āmantā. nanu vuttaṁ bhagavatā seyyathāpi
bhikkhave mahāsamuddo ṭhitadhammo velannātivattati (pts. kvu, 473) evameva kho bhikkhave
yaṁ mayā sāvakānaṁ sikkhāpadaṁ paññattaṁ taṁ mama sāvakā jīvitahetupi
nātikkamantīti 2- attheva suttantoti. āmantā. tena hi na vattabbaṁ
diṭṭhisampanno puggalo sañcicca pāṇaṁ jīvitā voropeyyāti.
jīvitāvoropanakathā.

footnote: 1. ma. abyāsakato. 2 khu. u. 127.

page number: 503

duggatikathā

[1507] diṭṭhisampannassa puggalassa pahīnā duggatīti. āmantā.
diṭṭhisampanno puggalo āpāyike rūpe rajjeyyāti. āmantā.
hañci diṭṭhisampanno puggalo āpāyike rūpe rajjeyya no vata
re vattabbe diṭṭhisampannassa puggalassa pahīnā duggatīti.

[1508] diṭṭhisampannassa puggalassa pahīnā duggatīti. āmantā.
diṭṭhisampanno puggalo āpāyike sadde .pe. gandhe .pe.
rase .pe. phoṭṭhabbe .pe. amanussitthiyā tiracchānagatitthiyā
nāgakaññāya methunaṁ dhammaṁ paṭiseveyya ajeḷakaṁ paṭiggaṇheyya
kukkuṭasūkaraṁ paṭiggaṇheyya hatthigavassavaḷavaṁ paṭiggaṇheyya .pe.
tittiravaṭṭakamorakapiñjalaṁ 1- paṭiggaṇheyyāti. āmantā. hañci
diṭṭhisampanno puggalo tittiravaṭṭakamorakapiñjalaṁ paṭiggaṇheyya
no vata re vattabbe diṭṭhisampannassa puggalassa pahīnā duggatīti.

[1509] diṭṭhisampannassa puggalassa pahīnā duggati diṭṭhisampanno
puggalo āpāyike rūpe rajjeyyāti. āmantā.
arahato pahīnā duggati arahā āpāyike rūpe rajjeyyāti.
na hevaṁ vattabbe .pe. diṭṭhisampannassa puggalassa pahīnā duggati
diṭṭhisampanno puggalo āpāyike sadde .pe. gandhe .pe. rase
.pe. phoṭṭhabbe .pe. tittiravaṭṭakamorakapiñjalaṁ paṭiggaṇheyyāti.

footnote: 1. ma. piñcaraṁ

page number: 504

āmantā. arahato pahīnā duggati arahā tittiravaṭṭakamorakapiñjalaṁ
paṭiggaṇheyyāti. na hevaṁ vattabbe .pe.

[1510] arahato pahīnā duggati na ca arahā āpāyike rūpe
rajjeyyāti. āmantā. diṭṭhisampannassa puggalassa pahīnā duggati
na ca diṭṭhisampanno puggalo āpāyike rūpe rajjeyyāti. na hevaṁ
vattabbe .pe. arahato pahīnā duggati na ca arahā āpāyike
sadde .pe. gandhe .pe. rase .pe. phoṭṭhabbe .pe.
amanussitthiyā tiracchānagatitthiyā nāgakaññāya methunaṁ dhammaṁ paṭiseveyya
ajeḷakaṁ paṭiggaṇheyya kukkuṭasūkaraṁ paṭiggaṇheyya hatthigavassavaḷavaṁ
paṭiggaṇheyya .pe. tittiravaṭṭakamorakapiñjalaṁ paṭiggaṇheyyāti.
āmantā. diṭṭhisampannassa puggalassa pahīnā duggati na ca
diṭṭhisampanno puggalo tittiravaṭṭakamorakapiñjalaṁ paṭiggaṇheyyāti.
na hevaṁ vattabbe .pe.

[1511] na vattabbaṁ diṭṭhisampannassa puggalassa pahīnā duggatīti.
āmantā. diṭṭhisampanno puggalo nirayaṁ upapajjeyya .pe.
tiracchānayoniṁ upapajjeyya .pe. pittivisayaṁ upapajjeyyāti. na hevaṁ
vattabbe .pe. tena hi diṭṭhisampannassa puggalassa pahīnā duggatīti.
duggatikathā.
---------(pts. kvu, 475) 

page number: 505

sattamabhavikakathā

[1512] na vattabbaṁ sattamabhavikassa puggalassa pahīnā duggatīti.
āmantā. sattamabhaviko puggalo nirayaṁ upapajjeyya tiracchānayoniṁ
upapajjeyya pittivisayaṁ upapajjeyyāti. na hevaṁ vattabbe .pe.
tena hi sattamabhavikassa puggalassa pahīnā duggatīti.
sattamabhavikakathā.
dvādasamo vaggo.
tassa uddānaṁ
saṁvaro kammaṁ tatheva asaṁvaro sabbaṁ kammaṁ
savipākaṁ saddo vipāko saḷāyatanaṁ vipāko
sattakkhattuṁparamo puggalo sattakkhattuṁparamatāniyato
kolaṁkolo puggalo kolaṁkolatāniyato ekavījī
puggalo ekavījitāniyato diṭṭhisampanno puggalo
sañcicca pāṇaṁ jīvitā voropeyya diṭṭhisampannassa
puggalassa pahīnā duggati tatheva sattamabhavikassāti.
----------------(pts. kvu, 476) 
kappaṭṭhakathā

[1513] kappaṭṭho kappaṁ tiṭṭheyyāti. āmantā. kappo
ca saṇṭhāti buddho ca loke uppajjatīti. na hevaṁ vattabbe

page number: 506

.pe. kappaṭṭho kappaṁ tiṭṭheyyāti. āmantā. kappo ca saṇṭhāti
saṅgho ca bhijjatīti. na hevaṁ vattabbe .pe. kappaṭṭho kappaṁ
tiṭṭheyyāti. āmantā. kappo ca saṇṭhāti kappaṭṭho ca
kappaṭṭhiyaṁ kammaṁ karotīti. na hevaṁ vattabbe .pe. kappaṭṭho
kappaṁ tiṭṭheyyāti. āmantā. kappo ca saṇṭhāti kappaṭṭho ca
puggalo kālaṁ karotīti. na hevaṁ vattabbe .pe. kappaṭṭho kappaṁ
tiṭṭheyyāti. āmantā. atītaṁ kappaṁ tiṭṭheyya anāgataṁ kappaṁ
tiṭṭheyyāti. na hevaṁ vattabbe .pe. kappaṭṭho kappaṁ tiṭṭheyyāti.
āmantā. dve kappe tiṭṭheyya tayo kappe tiṭṭheyya cattāro
kappe tiṭṭheyyāti. na hevaṁ vattabbe .pe. kappaṭṭho kappaṁ
tiṭṭheyyāti. āmantā. kappaṭṭho kappe ḍayhante kattha
gacchatīti. aññaṁ lokadhātuṁ gacchatīti. mato gacchati vehāsaṁ
gacchatīti. mato gacchatīti. kappaṭṭhiyaṁ kammaṁ aparāpariyavepakkanti.
na hevaṁ vattabbe .pe. vehāsaṁ gacchatīti. āmantā. kappaṭṭho
iddhimāti. na hevaṁ vattabbe .pe. kappaṭṭho iddhimāti.
āmantā. kappaṭṭhena chandiddhipādo bhāvito viriyiddhipādo
bhāvito cittiddhipādo bhāvito vīmaṁsiddhipādo bhāvitoti. na hevaṁ
vattabbe .pe.

[1514] na vattabbaṁ kappaṭṭho kappaṁ tiṭṭheyyāti. āmantā.
nanu vuttaṁ bhagavatā

page number: 507

āpāyiko nerayiko kappaṭṭho saṅghabhedako
vaggarato adhammaṭṭho yogakkhemā padhaṁsati
saṅghaṁ samaggaṁ bhetvāna kappaṁ nirayamhi paccatīti 1-
attheva suttantoti. āmantā. tena hi kappaṭṭho kappaṁ tiṭṭheyyāti.
kappaṭṭhakathā.
----------
kusalacittapaṭilābhakathā

[1515] kappaṭṭho kusalaṁ cittaṁ na paṭilabheyyāti. āmantā.
kappaṭṭho dānaṁ dadeyyāti. āmantā. hañci kappaṭṭho dānaṁ
dadeyya no vata re vattabbe kappaṭṭho kusalaṁ cittaṁ na paṭilabheyyāti.

[1516] kappaṭṭho kusalaṁ (pts. kvu, 478) cittaṁ na paṭilabheyyāti. āmantā.
kappaṭṭho cīvaraṁ dadeyya .pe. piṇḍapātaṁ dadeyya .pe. senāsanaṁ
dadeyya .pe. gilānapaccayabhesajjaparikkhāraṁ dadeyya khādanīyaṁ dadeyya
bhojanīyaṁ dadeyya pānīyaṁ dadeyya cetiyaṁ vandeyya cetiye mālaṁ
āropeyya gandhaṁ āropeyya vilepanaṁ āropeyya .pe. cetiyaṁ
abhidakkhiṇaṁ kareyyāti. āmantā. hañci kappaṭṭho cetiyaṁ
abhidakkhiṇaṁ kareyya no vata re vattabbe kappaṭṭho kusalaṁ cittaṁ
na paṭilabheyyāti .pe.

footnote: 1 vi. cu. 2 190.

page number: 508

[1517] kappaṭṭho kusalaṁ cittaṁ paṭilabheyyāti. āmantā.
tato vuṭṭhānaṁ kusalaṁ cittaṁ paṭilabheyyāti. āmantā. rūpāvacaraṁ
.pe. arūpāvacaraṁ .pe. lokuttaraṁ kusalaṁ cittaṁ paṭilabheyyāti.
na hevaṁ vattabbe .pe.
kusalacittapaṭilābhakathā
--------------
anantarāpayuttakathā

[1518] anantarāpayutto puggalo sammattaniyāmaṁ okkameyyāti.
āmantā. micchattaniyāmañca sammattaniyāmañca ubho okkameyyāti.
na hevaṁ vattabbe .pe. anantarāpayutto puggalo sammattaniyāmaṁ
okkameyyāti. āmantā. nanu taṁ kammaṁ payuttaṁ kukkuccaṁ
upadahitaṁ 1- vippaṭisāriyaṁ janitanti. āmantā. hañci taṁ kammaṁ
payuttaṁ (pts. kvu, 479) kukkuccaṁ upadahitaṁ vippaṭisāriyaṁ janitaṁ no vata re vattabbe
anantarāpayutto puggalo sammattaniyāmaṁ okkameyyāti.

[1519] anantarāpayutto puggalo abhabbo sammattaniyāmaṁ
okkamitunti. āmantā. mātā jīvitā voropitā pitā jīvitā
voropito arahā jīvitā voropito duṭṭhena cittena tathāgatassa
lohitaṁ uppāditaṁ saṅgho bhinnoti. na hevaṁ vattabbe .pe.
anantarāpayutto puggalo taṁ kammaṁ paṭisaṁharitvā kukkuccaṁ paṭivinodetvā

footnote: 1. yu. ma. uppāditaṁ.

page number: 509

vippaṭisāriyaṁ paṭivinetvā 1- abhabbo sammattaniyāmaṁ okkamitunti.
āmantā. mātā jīvitā voropitā pitā jīvitā voropito
.pe. saṅgho bhinnoti. na hevaṁ vattabbe .pe. anantarāpayutto
puggalo taṁ kammaṁ paṭisaṁharitvā kukkuccaṁ paṭivinodetvā vippaṭisāriyaṁ
paṭivinetvā 2- abhabbo sammattaniyāmaṁ okkamitunti. āmantā.
nanu taṁ kammaṁ paṭisaṁhaṭaṁ kukkuccaṁ paṭivinoditaṁ vippaṭisāriyaṁ
paṭivinītanti. āmantā. hañci taṁ kammaṁ paṭisaṁhaṭaṁ kukkuccaṁ
paṭivinoditaṁ vippaṭisāriyaṁ paṭivinītaṁ no vata re vattabbe anantarāpayutto
puggalo taṁ kammaṁ paṭisaṁharitvā kukkuccaṁ paṭivinodetvā
vippaṭisāriyaṁ paṭivinetvā abhabbo sammattaniyāmaṁ okkamitunti.

[1520] anantarāpayutto puggalo sammattaniyāmaṁ okkameyyāti.
āmantā. nanu taṁ kammaṁ payutto āsīti. āmantā. hañci taṁ
kammaṁ payutto āsi no vata re vattabbe anantarāpayutto puggalo
sammattaniyāmaṁ okkameyyāti.
anantarāpayuttakathā.
----------(pts. kvu, 480) 
niyatassa niyāmakathā

[1521] niyato niyāmaṁ okkamatīti. āmantā. micchattaniyato
sammattaniyāmaṁ okkamati sammattaniyato micchattaniyāmaṁ okkamatīti.

footnote: 1, 2. yu. ma. paṭivinodetvā

page number: 510

na hevaṁ vattabbe .pe. niyato niyāmaṁ okkamatīti. āmantā.
pubbe maggaṁ bhāvetvā pacchā niyāmaṁ okkamatīti. na hevaṁ vattabbe
.pe. pubbe sotāpattimaggaṁ bhāvetvā pacchā sotāpattiniyāmaṁ
okkamatīti. na hevaṁ vattabbe .pe. pubbe sakadāgāmimaggaṁ
.pe. anāgāmimaggaṁ .pe. arahattamaggaṁ bhāvetvā pacchā arahattaniyāmaṁ
okkamatīti. na hevaṁ vattabbe .pe. pubbe satipaṭṭhānaṁ
.pe. sammappadhānaṁ .pe. iddhipādaṁ .pe. indriyaṁ .pe.
balaṁ .pe. bojjhaṅgaṁ bhāvetvā pacchā niyāmaṁ okkamatīti.
na hevaṁ vattabbe .pe.

[1522] na vattabbaṁ niyato niyāmaṁ okkamatīti. āmantā.
bhabbo bodhisatto tāya jātiyā dhammaṁ nābhisametunti. na hevaṁ
vattabbe. tena hi niyato niyāmaṁ okkamatīti.
niyatassa niyāmakathā.
---------------
nīvutakathā

[1523] nīvuto (pts. kvu, 481) nīvaraṇaṁ jahatīti. āmantā. ratto rāgaṁ
jahati duṭṭho dosaṁ jahati mūḷho mohaṁ jahati kiliṭṭho
kilese jahatīti. na hevaṁ vattabbe .pe. rāgena rāgaṁ jahati
dosena dosaṁ jahati mohena mohaṁ jahati kilesehi kilese

page number: 511

jahatīti. na hevaṁ vattabbe .pe. rāgo cittasampayutto
maggo cittasampayuttoti. āmantā. dvinnaṁ phassānaṁ .pe.
dvinnaṁ cittānaṁ samodhānaṁ hotīti. na hevaṁ vattabbe .pe.
rāgo akusalo maggo kusaloti. āmantā. kusalākusalā
sāvajjānavajjā hīnappaṇītā kaṇhasukkasappaṭibhāgā dhammā sammukhībhāvaṁ
āgacchantīti. na hevaṁ vattabbe .pe. kusalākusalā
sāvajjānavajjā hīnappaṇītā kaṇhasukkasappaṭibhāgā dhammā sammukhībhāvaṁ
āgacchantīti. āmantā. nanu vuttaṁ bhagavatā cattārīmāni
bhikkhave suvidūravidūrāni. katamāni cattāri. nabhañca bhikkhave paṭhavī
ca idaṁ paṭhamaṁ suvidūravidūraṁ .pe. tasmā sataṁ dhammo asabbhi
ārakāti attheva suttantoti. āmantā. tena hi na
vattabbaṁ kusalākusalā .pe. sammukhībhāvaṁ āgacchantīti.

[1524] nīvuto nīvaraṇaṁ jahatīti. āmantā. nanu vuttaṁ
bhagavatā so evaṁ samāhite citte parisuddhe pariyodāte anaṅgaṇe
vigatūpakkilese mudubhūte kammaniye ṭhite āneñjappatte āsavānaṁ
khayañāṇāya cittaṁ abhininnāmetīti attheva suttantoti. āmantā.
tena hi na vattabbaṁ nīvuto nīvaraṇaṁ jahatīti.(pts. kvu, 482) 

[1525] na vattabbaṁ nīvuto nīvaraṇaṁ jahatīti. āmantā.
nanu vuttaṁ bhagavatā tassa evaṁ jānato evaṁ passato kāmāsavāpi
cittaṁ vimuccati .pe. avijjāsavāpi cittaṁ vimuccatīti attheva

page number: 512

suttantoti. āmantā. tena hi nīvuto nīvaraṇaṁ jahatīti.
nīvutakathā.
--------
sammukhībhūtakathā

[1526] sammukhībhūto saññojanaṁ jahatīti. āmantā. ratto
rāgaṁ jahati duṭṭho dosaṁ jahati mūḷho mohaṁ jahati kiliṭṭho
kilese jahatīti. na hevaṁ vattabbe .pe. rāgena rāgaṁ jahati
dosena dosaṁ jahati mohena mohaṁ jahati kilesehi kilese
jahatīti. na hevaṁ vattabbe .pe. rāgo cittasampayutto maggo
cittasampayuttoti. āmantā. dvinnaṁ phassānaṁ .pe. dvinnaṁ
cittānaṁ samodhānaṁ hotīti. na hevaṁ vattabbe .pe. rāgo
akusalo maggo kusaloti. āmantā. kusalākusalā sāvajjānavajjā
hīnappaṇītā kaṇhasukkasappaṭibhāgā dhammā sammukhībhāvaṁ
āgacchantīti. na hevaṁ vattabbe .pe. kusalākusalā sāvajjānavajjā
hīnappaṇītā kaṇhasukkasappaṭibhāgā dhammā sammukhībhāvaṁ āgacchantīti.
āmantā. nanu vuttaṁ bhagavatā cattārīmāni bhikkhave suvidūravidūrāni.
katamāni cattāri. nabhañca bhikkhave paṭhavī ca idaṁ paṭhamaṁ suvidūravidūraṁ
.pe. tasmā sataṁ dhammo asabbhi ārakāti attheva suttantoti.
āmantā. (pts. kvu, 483) tena hi na vattabbaṁ kusalākusalā .pe.

page number: 513

sammukhībhāvaṁ āgacchantīti.

[1527] sammukhībhūto saññojanaṁ jahatīti. āmantā. nanu
vuttaṁ bhagavatā so evaṁ samāhite citte .pe. āsavānaṁ
khayañāṇāya cittaṁ abhininnāmetīti attheva suttantoti. āmantā.
tena hi na vattabbaṁ sammukhībhūto saññojanaṁ jahatīti.

[1528] na vattabbaṁ sammukhībhūto saññojanaṁ jahatīti. āmantā.
nanu vuttaṁ bhagavatā tassa evaṁ jānato evaṁ passato kāmāsavāpi
cittaṁ vimuccati .pe. avijjāsavāpi cittaṁ vimuccatīti attheva
suttantoti. āmantā. tena hi sammukhībhūto saññojanaṁ jahatīti.
sammukhībhūtakathā.
-----------
samāpanno assādetikathā

[1529] samāpanno assādeti jhānanikanti jhānārammaṇāti.
āmantā. taṁ jhānaṁ tassa jhānassa ārammaṇanti. na hevaṁ
vattabbe .pe. taṁ jhānaṁ tassa jhānassa ārammaṇanti.
āmantā. tena phassena taṁ phassaṁ phusati tāya vedanāya taṁ
vedanaṁ vedeti tāya saññāya taṁ saññaṁ sañjānāti tāya
cetanāya taṁ cetanaṁ ceteti tena cittena taṁ cittaṁ cinteti
tena vitakkena taṁ vitakkaṁ vitakketi tena vicārena taṁ vicāraṁ

page number: 514

vicāreti (pts. kvu, 484) tāya pītiyā taṁ pītiṁ piyāyati tāya satiyā taṁ satiṁ
sarati tāya paññāya taṁ paññaṁ pajānātīti. na hevaṁ vattabbe
.pe. jhānanikanti cittasampayuttā jhānaṁ cittasampayuttanti.
āmantā. dvinnaṁ phassānaṁ .pe. dvinnaṁ cittānaṁ samodhānaṁ
hotīti. na hevaṁ vattabbe .pe. jhānanikanti akusalā jhānaṁ
kusalanti. āmantā. kusalākusalā sāvajjānavajjā hīnappaṇītā
kaṇhasukkasappaṭibhāgā dhammā sammukhībhāvaṁ āgacchantīti. na hevaṁ
vattabbe .pe. kusalākusalā sāvajjānavajjā hīnappaṇītā kaṇhasukkasappaṭibhāgā
dhammā sammukhībhānaṁ āgacchantīti. āmantā. nanu
vuttaṁ bhagavatā cattārīmāni bhikkhave suvidūravidūrāni. katamāni
cattāri. nabhañca bhikkhave paṭhavī ca idaṁ paṭhamaṁ suvidūravidūraṁ
.pe. tasmā sataṁ dhammo asabbhi ārakāti attheva suttantoti.
āmantā. tena hi na vattabbaṁ kusalākusalā sāvajjānavajjā
hīnappaṇītā kaṇhasukkasappaṭibhāgā dhammā sammukhībhāvaṁ āgacchantīti.

[1530] na vattabbaṁ samāpanno assādeti jhānanikanti
jhānārammaṇāti. āmantā. nanu vuttaṁ bhagavatā idha
bhikkhave bhikkhu vivicceva kāmehi .pe. paṭhamaṁ jhānaṁ upasampajja
viharati so tadassādeti taṁ nikāmeti tena ca vittiṁ āpajjati
vitakkavicārānaṁ vūpasamā .pe. dutiyaṁ jhānaṁ .pe. tatiyaṁ jhānaṁ
.pe. catutthaṁ jhānaṁ upasampajja viharati so tadassādeti taṁ

page number: 515

nikāmeti tena ca vittiṁ āpajjatīti attheva suttantoti. āmantā.
tena hi samāpanno assādeti jhānanikanti jhānārammaṇāti.
samāpanno assādetikathā.
---------------(pts. kvu, 485) 
asātarāgakathā

[1531] atthi asātarāgoti. āmantā. dukkhābhinandino
sattā atthi keci dukkhaṁ patthenti pihenti esanti gavesanti
pariyesanti dukkhaṁ ajjhosāya tiṭṭhantīti. na hevaṁ vattabbe
.pe. nanu sukhābhinandino sattā atthi keci sukhaṁ patthenti
pihenti esanti gavesanti pariyesanti sukhaṁ ajjhosāya tiṭṭhantīti.
āmantā. hañci sukhābhinandino sattā atthi keci sukhaṁ patthenti
pihenti esanti gavesanti pariyesanti sukhaṁ ajjhosāya tiṭṭhanti
no vata re vattabbe atthi asātarāgoti.

[1532] atthi asātarāgoti. āmantā. dukkhāya vedanāya
rāgānusayo anuseti sukhāya vedanāya paṭighānusayo anusetīti.
na hevaṁ vattabbe .pe. nanu sukhāya vedanāya rāgānusayo
anuseti dukkhāya vedanāya paṭighānusayo anusetīti. āmantā.
hañci sukhāya vedanāya rāgānusayo anuseti dukkhāya vedanāya
paṭighānusayo anuseti no vata re vattabbe atthi asātarāgoti.

page number: 516

[1533] na vattabbaṁ atthi asātarāgoti. āmantā. nanu
vuttaṁ bhagavatā so evaṁ anurodhavirodhaṁ samāpanno yaṁ kiñci
vedanaṁ vedayati sukhaṁ vā dukkhaṁ vā adukkhamasukhaṁ vā so taṁ vedanaṁ
abhinandati abhivadati ajjhosāya tiṭṭhatīti 1- attheva suttantoti.
āmantā. tena hi atthi asātarāgoti.
asātarāgakathā.
------------(pts. kvu, 486) 
dhammataṇhā abyākatātikathā

[1534] dhammataṇhā abyākatāti. āmantā. vipākābyākatā
kiriyābyākatā rūpaṁ nibbānaṁ cakkhāyatanaṁ .pe. phoṭṭhabbāyatananti.
na hevaṁ vattabbe .pe.

[1535] dhammataṇhā abyākatāti. āmantā. rūpataṇhā
abyākatāti. na hevaṁ vattabbe .pe. dhammataṇhā abyākatāti.
āmantā. saddataṇhā .pe. gandhataṇhā rasataṇhā .pe.
phoṭṭhabbataṇhā abyākatāti. na hevaṁ vattabbe .pe.

[1536] rūpataṇhā akusalāti. āmantā. dhammataṇhā
akusalāti. na hevaṁ vattabbe .pe. saddataṇhā .pe.
phoṭṭhabbataṇhā akusalāti. āmantā. dhammataṇhā akusalāti.

footnote: 1 ma. mū. 467.

page number: 517

na hevaṁ vattabbe .pe.

[1537] dhammataṇhā abyākatāti. āmantā. nanu taṇhā
akusalā vuttā bhagavatāti. āmantā. hañci taṇhā akusalā
vuttā bhagavatā no vata re vattabbe dhammataṇhā abyākatāti.

[1538] dhammataṇhā abyākatāti. āmantā. nanu lobho
akusalo vutto bhagavatā dhammataṇhā lobhoti. āmantā.
hañci lobho akusalo vutto (pts. kvu, 487) bhagavatā dhammataṇhā lobho no
vata re vattabbe dhammataṇhā abyākatāti.

[1539] dhammataṇhā lobho abyākatoti. āmantā.
rūpataṇhā lobho abyākatoti. na hevaṁ vattabbe .pe.
dhammataṇhā lobho abyākatoti. āmantā. saddataṇhā .pe.
phoṭṭhabbataṇhā lobho abyākatoti. na hevaṁ vattabbe .pe.

[1540] rūpataṇhā lobho akusaloti. āmantā. dhammataṇhā
lobho akusaloti. na hevaṁ vattabbe .pe. saddataṇhā .pe.
phoṭṭhabbataṇhā lobho akusaloti. āmantā. dhammataṇhā
lobho akusaloti. na hevaṁ vattabbe .pe.

[1541] dhammataṇhā abyākatāti. āmantā. nanu vuttaṁ
bhagavatā yāyaṁ taṇhā ponobbhavikā nandirāgasahagatā tatratatrābhinandinī
seyyathīdaṁ kāmataṇhā bhavataṇhā vibhavataṇhāti 1- attheva

footnote: 1 saṁ. ma. 402.

page number: 518

suttantoti. āmantā. tena hi na vattabbaṁ dhammataṇhā
abyākatāti.

[1542] na vattabbaṁ dhammataṇhā abyākatāti. āmantā.
nanu sā dhammataṇhāti. āmantā. hañci sā dhammataṇhā
tena vata re vattabbe dhammataṇhā abyākatāti.
dhammataṇhā abyākatātikathā.
-----------(pts. kvu, 488) 
dhammataṇhā na dukkhasamudayotikathā

[1543] dhammataṇhā na dukkhasamudayoti. āmantā. rūpataṇhā
na dukkhasamudayoti. na hevaṁ vattabbe .pe. dhammataṇhā
na dukkhasamudayoti. āmantā. saddataṇhā .pe. gandhataṇhā
.pe. rasataṇhā .pe. phoṭṭhabbataṇhā na dukkhasamudayoti. na
hevaṁ vattabbe .pe.

[1544] rūpataṇhā dukkhasamudayoti. āmantā. dhammataṇhā
dukkhasamudayoti. na hevaṁ vattabbe .pe. saddataṇhā .pe.
gandhataṇhā .pe. rasataṇhā .pe. phoṭṭhabbataṇhā dukkhasamudayoti.
āmantā. dhammataṇhā dukkhasamudayoti. na hevaṁ vattabbe
.pe. dhammataṇhā na dukkhasamudayoti. āmantā. nanu taṇhā
dukkhasamudayo vutto bhagavatāti. āmantā. hañhi taṇhā

page number: 519

dukkhasamudayo vutto bhagavatā no vata re vattabbe dhammataṇhā
na dukkhasamudayoti.

[1545] dhammataṇhā na dukkhasamudayoti. āmantā. nanu
lobho dukkhasamudayo vutto bhagavatā dhammataṇhā lobhoti.
āmantā. hañci lobho dukkhasamudayo vutto bhagavatā dhammataṇhā
lobho no vata re vattabbe dhammataṇhā na dukkhasamudayoti.

[1546] dhammataṇhā lobho na dukkhasamudayoti. āmantā.
rūpataṇhā lobho na dukkhasamudayoti. na hevaṁ vattabbe .pe.
dhammataṇhā lobho na dukkhasamudayoti. āmantā. saddataṇhā
.pe. gandhataṇhā .pe. rasataṇhā .pe. phoṭṭhabbataṇhā
lobho na dukkhasamudayoti. na hevaṁ vattabbe .pe.

[1547] rūpataṇhā lobho dukkhasamudayoti. āmantā.
dhammataṇhā lobho dukkhasamudayoti. na hevaṁ vattabbe .pe.
saddataṇhā .pe. phoṭṭhabbataṇhā lobho dukkhasamudayoti. āmantā.
dhammataṇhā lobho dukkhasamudayoti. na hevaṁ vattabbe .pe.

[1548] dhammataṇhā na dukkhasamudayoti. āmantā. nanu
vuttaṁ bhagavatā yāyaṁ taṇhā ponobbhavikā nandirāgasahagatā
tatratatrābhinandinī seyyathīdaṁ kāmataṇhā bhavataṇhā vibhavataṇhāti
attheva suttantoti. āmantā. tena hi na vattabbaṁ dhammataṇhā
na dukkhasamudayoti.

page number: 520

[1549] na vattabbaṁ dhammataṇhā na dukkhasamudayoti. āmantā.
nanu sā dhammataṇhāti. āmantā. hañci sā dhammataṇhā
no vata re vattabbe dhammataṇhā na dukkhasamudayoti.
dhammataṇhā na dukkhasamudayotikathā.
terasamo vaggo.
tassa uddānaṁ
kappaṭṭho kappaṁ tiṭṭheyya kappaṭṭho kusalaṁ cittaṁ
na paṭilabheyya anantarāpayutto puggalo sammattaniyāmaṁ
okkameyya niyato niyāmaṁ okkamati nīvuto nīvaraṇaṁ jahati
sammukhībhūto saññojanaṁ jahati jhānanikanti asātarāgo
dhammataṇhā abyākatā dhammataṇhā na dukkhasamudayoti.
-------------(pts. kvu, 491) 
kusalākusalapaṭisandahanakathā

[1550] akusalamūlaṁ paṭisandahati kusalamūlanti. āmantā. yā
akusalassa uppādāya āvajjanā .pe. paṇidhi sāva kusalassa
uppādāya āvajjanā .pe. paṇidhīti. na hevaṁ vattabbe .pe.
akusalamūlaṁ paṭisandahati kusalamūlaṁ na vattabbaṁ yā akusalassa
uppādāya āvajjanā .pe. paṇidhi sāva kusalassa uppādāya
āvajjanā .pe. paṇidhīti. āmantā. kusalaṁ anāvajjantassa

page number: 521

uppajjati .pe. apaṇidahantassa uppajjatīti. na hevaṁ vattabbe
.pe. kusalaṁ āvajjantassa uppajjati .pe. paṇidahantassa
uppajjatīti. āmantā. hañci kusalaṁ āvajjantassa uppajjati
.pe. paṇidahantassa uppajjati no vata re vattabbe akusalamūlaṁ
paṭisandahati kusalamūlanti.

[1551] akusalamūlaṁ paṭisandahati kusalamūlanti. āmantā.
akusalaṁ ayoniso manasikaroto uppajjatīti. āmantā. kusalaṁ
ayoniso manasikaroto uppajjatīti. na hevaṁ vattabbe .pe.
nanu kusalaṁ yoniso manasikaroto uppajjatīti. āmantā. hañci
kusalaṁ yoniso manasikaroto uppajjati no vata re vattabbe
akusalamūlaṁ paṭisandahati kusalamūlanti.

[1552] akusalamūlaṁ paṭisandahati kusalamūlanti. āmantā.
kāmasaññāya anantarā nekkhammasaññā (pts. kvu, 492) uppajjati byāpādasaññāya
anantarā abyāpādasaññā uppajjati vihiṁsāsaññāya anantarā
avihiṁsāsaññā uppajjati byāpādassa anantarā mettā uppajjati
vihiṁsāya anantarā karuṇā uppajjati aratiyā anantarā muditā
uppajjati paṭighassa anantarā upekkhā uppajjatīti. na hevaṁ
vattabbe .pe.

[1553] kusalamūlaṁ paṭisandahati akusalamūlanti. āmantā.
yā kusalassa uppādāya āvajjanā .pe. paṇidhi sāva akusalassa

page number: 522

uppādāya āvajjanā .pe. paṇidhīti. na hevaṁ vattabbe .pe.
kusalamūlaṁ paṭisandahati akusalamūlaṁ na vattabbaṁ yā kusalassa uppādāya
āvajjanā .pe. paṇidhi sāva akusalassa uppādāya
āvajjanā .pe. paṇidhīti. āmantā. akusalaṁ anāvajjantassa
uppajjati .pe. apaṇidahantassa uppajjatīti. na hevaṁ vattabbe
.pe. nanu akusalaṁ āvajjantassa uppajjati .pe. paṇidahantassa
uppajjatīti. āmantā. hañci akusalaṁ āvajjantassa
uppajjati .pe. paṇidahantassa uppajjati no vata re vattabbe
kusalamūlaṁ paṭisandahati akusalamūlanti.

[1554] kusalamūlaṁ paṭisandahati akusalamūlanti. āmantā.
kusalaṁ yoniso manasikaroto uppajjatīti. āmantā. akusalaṁ
yoniso manasikaroto uppajjatīti. na hevaṁ vattabbe .pe. nanu
akusalaṁ ayoniso manasikaroto uppajjatīti. āmantā. hañci
akusalaṁ ayoniso manasikaroto uppajjati no vata re vattabbe
kusalamūlaṁ paṭisandahati akusalamūlanti.

[1555] kusalamūlaṁ paṭisandahati akusalamūlanti. āmantā.
nekkhammasaññāya anantarā kāmasaññā uppajjati abyāpādasaññāya
anantarā byāpādasaññā uppajjati avihiṁsāsaññāya
anantarā vihiṁsāsaññā uppajjati mettāya anantarā byāpādo
uppajjati karuṇāya anantarā vihiṁsā uppajjati muditāya anantarā

page number: 523

arati uppajjati upekkhāya anantarā paṭighaṁ uppajjatīti. na
hevaṁ vattabbe .pe.

[1556] na vattabbaṁ akusalamūlaṁ paṭisandahati kusalamūlaṁ kusalamūlaṁ
paṭisandahati akusalamūlanti. āmantā. nanu yasmiṁyeva vatthusmiṁ
rajjati tasmiṁyeva vatthusmiṁ virajjati yasmiṁyeva vatthusmiṁ virajjati
tasmiṁyeva vatthusmiṁ rajjatīti. āmantā. hañci yasmiṁyeva vatthusmiṁ
rajjati tasmiṁyeva vatthusmiṁ virajjati yasmiṁyeva vatthusmiṁ virajjati
tasmiṁyeva vatthusmiṁ rajjati tena vata re vattabbe akusalamūlaṁ
paṭisandahati kusalamūlaṁ kusalamūlaṁ paṭisandahati akusalamūlanti.
kusalākusalapaṭisandahanakathā.
------------------
saḷāyatanuppattikathā

[1557] saḷāyatanaṁ apubbaṁ acarimaṁ mātukucchismiṁ saṇṭhātīti.
āmantā. sabbaṅgapaccaṅgī ahīnindriyo mātukucchismiṁ okkamatīti.
na hevaṁ vattabbe .pe.

[1558] upapattesiyena cittena cakkhāyatanaṁ saṇṭhātīti.
āmantā. upapattesiyena cittena hatthā saṇṭhanti pādā
saṇṭhanti sīsaṁ saṇṭhāti kaṇṇo saṇṭhāti nāsikā saṇṭhāti
mukhaṁ saṇṭhāti dantā saṇṭhantīti. na hevaṁ vattabbe .pe.

page number: 524

upapattesiyena cittena sotāyatanaṁ .pe. ghānāyatanaṁ .pe. jivhāyatanaṁ
saṇṭhātīti. āmantā. upapattesiyena cittena hatthā saṇṭhanti
pādā saṇṭhanti sīsaṁ saṇṭhāti kaṇṇo saṇṭhāti nāsikā
saṇṭhāti mukhaṁ saṇṭhāti dantā saṇṭhantīti. na hevaṁ vattabbe .pe.

[1559] mātukucchigatassa pacchā cakkhāyatanaṁ uppajjatīti.
āmantā. mātukucchismiṁ cakkhupaṭilābhāya kammaṁ karotīti. na
hevaṁ vattabbe .pe. mātukucchigatassa pacchā sotāyatanaṁ .pe.
ghānāyatanaṁ .pe. jivhāyatanaṁ uppajjatīti. āmantā. mātukucchismiṁ
jivhāpaṭilābhāya kammaṁ karotīti. na hevaṁ vattabbe .pe.
mātukucchigatassa pacchā kesā lomā nakhā dantā aṭṭhī uppajjantīti.
āmantā. mātukucchismiṁ aṭṭhipaṭilābhāya kammaṁ
karotīti. na hevaṁ vattabbe .pe.

[1560] na vattabbaṁ mātukucchigatassa pacchā kesā lomā nakhā
dantā aṭṭhī uppajjantīti. āmantā. nanu vuttaṁ bhagavatā
paṭhamaṁ kalalaṁ hoti kalalā hoti ambudaṁ
ambudā jāyate pesī pesī nibbattatī ghano
ghanā pasākhā jāyanti kesā lomā nakhāpi ca
yañcassa bhuñjati mātā annaṁ pānañca bhojanaṁ
tena so tattha yāpeti mātukucchigato naroti 1-

footnote: 1 saṁ sagātha. 266.

page number: 525

attheva suttantoti. āmantā. tena hi mātukucchigatassa pacchā
kesā lomā nakhā dantā aṭṭhī uppajjantīti.
saḷāyatanuppattikathā.
---------------(pts. kvu, 495) 
anantarapaccayakathā

[1561] cakkhuviññāṇassa anantarā sotaviññāṇaṁ uppajjatīti.
āmantā. yā cakkhuviññāṇassa uppādāya āvajjanā .pe.
paṇidhi sāva sotaviññāṇassa uppādāya āvajjanā .pe.
paṇidhīti. na hevaṁ vattabbe .pe. cakkhuviññāṇassa anantarā
sotaviññāṇaṁ uppajjatīti. na vattabbaṁ yā cakkhuviññāṇassa uppādāya
āvajjanā .pe. paṇidhi sāva sotaviññāṇassa uppādāya
āvajjanā .pe. paṇidhīti. āmantā. sotaviññāṇaṁ anāvajjantassa
uppajjati .pe. apaṇidahantassa uppajjatīti. na
hevaṁ vattabbe .pe. nanu sotaviññāṇaṁ āvajjantassa uppajjati
.pe. paṇidahantassa uppajjatīti. āmantā. hañci sotaviññāṇaṁ
āvajjantassa uppajjati .pe. paṇidahantassa uppajjati no vata re
vattabbe cakkhuviññāṇassa anantarā sotaviññāṇaṁ uppajjatīti.

[1562] cakkhuviññāṇassa anantarā sotaviññāṇaṁ uppajjatīti.
āmantā. cakkhuviññāṇaṁ rūpanimittaṁ manasikaroto

page number: 526

uppajjatīti. āmantā. sotaviññāṇaṁ rūpanimittaṁ manasikaroto
uppajjatīti. na hevaṁ vattabbe .pe.

[1563] cakkhuviññāṇaṁ rūpārammaṇaññeva na aññārammaṇanti.
āmantā. sotaviññāṇaṁ (pts. kvu, 496) rūpārammaṇaññeva na aññārammaṇanti.
na hevaṁ vattabbe .pe. cakkhuñca paṭicca rūpe ca uppajjati
cakkhuviññāṇanti. āmantā. cakkhuñca paṭicca rūpe ca uppajjati
sotaviññāṇanti. na hevaṁ vattabbe .pe. cakkhuñca paṭicca
rūpe ca uppajjati sotaviññāṇanti. āmantā. cakkhuñca
paṭicca rūpe ca uppajjati sotaviññāṇanti attheva suttantoti.
natthi. cakkhuñca paṭicca rūpe ca uppajjati cakkhuviññāṇanti
attheva suttantoti. āmantā. hañci cakkhuñca paṭicca rūpe ca
uppajjati cakkhuviññāṇanti attheva suttanto no vata re vattabbe
cakkhuñca paṭicca rūpe ca uppajjati sotaviññāṇanti. cakkhuviññāṇassa
anantarā sotaviññāṇaṁ uppajjatīti. āmantā.
taññeva cakkhuviññāṇaṁ taṁ sotaviññāṇanti. na hevaṁ vattabbe .pe.

[1564] sotaviññāṇassa anantarā ghānaviññāṇaṁ uppajjati
.pe. ghānaviññāṇassa anantarā jivhāviññāṇaṁ uppajjati .pe.

[1565] jivhāviññāṇassa anantarā kāyaviññāṇaṁ uppajjatīti.
āmantā. yā jivhāviññāṇassa uppādāya āvajjanā
.pe. paṇidhi sāva kāyaviññāṇassa uppādāya āvajjanā .pe.

page number: 527

paṇidhīti. na hevaṁ vattabbe .pe. jivhāviññāṇassa anantarā
kāyaviññāṇaṁ uppajjatīti. na vattabbaṁ yā jivhāviññāṇassa
uppādāya āvajjanā .pe. paṇidhi sāva kāyaviññāṇassa
uppādāya āvajjanā .pe. paṇidhīti. āmantā. kāyaviññāṇaṁ
anāvajjantassa uppajjati .pe. apaṇidahantassa uppajjatīti.
na hevaṁ vattabbe .pe. nanu kāyaviññāṇaṁ āvajjantassa uppajjati
.pe. paṇidahantassa uppajjatīti. āmantā. hañci kāyaviññāṇaṁ
āvajjantassa uppajjati .pe. paṇidahantassa uppajjati
no (pts. kvu, 497) vata re vattabbe jivhāviññāṇassa anantarā kāyaviññāṇaṁ
uppajjatīti.

[1566] jivhāviññāṇassa anantarā kāyaviññāṇaṁ uppajjatīti.
āmantā. jivhāviññāṇaṁ rasanimittaṁ manasikaroto uppajjatīti.
āmantā. kāyaviññāṇaṁ rasanimittaṁ manasikaroto uppajjatīti.
na hevaṁ vattabbe .pe. jivhāviññāṇaṁ rasārammaṇaññeva na
aññārammaṇanti. āmantā. kāyaviññāṇaṁ rasārammaṇaññeva
na aññārammaṇanti. na hevaṁ vattabbe .pe. jivhañca paṭicca
rase ca uppajjati jivhāviññāṇanti. āmantā. jivhañca
paṭicca rase ca uppajjati kāyaviññāṇanti. na hevaṁ vattabbe
.pe. jivhañca paṭicca rase ca uppajjati kāyaviññāṇanti.
āmantā. jivhañca paṭicca rase ca uppajjati kāyaviññāṇanti

page number: 528

attheva suttantoti. natthi. jivhañca paṭicca rase ca uppajjati
jivhāviññāṇanti attheva suttantoti. āmantā. hañci jivhañca
paṭicca rase ca uppajjati jivhāviññāṇanti attheva suttanto
no vata re vattabbe jivhañca paṭicca rase ca uppajjati kāyaviññāṇanti.
jivhāviññāṇassa anantarā kāyaviññāṇaṁ uppajjatīti.
āmantā. taññeva jivhāviññāṇaṁ taṁ kāyaviññāṇanti.
na hevaṁ vattabbe .pe.

[1567] na vattabbaṁ (pts. kvu, 498) pañca viññāṇā aññamaññassa samanantarā
uppajjantīti. āmantā. nanu atthi koci naccati gāyati
vādeti rūpañca passati saddañca suṇāti gandhañca ghāyati
rasañca sāyati phoṭṭhabbañca phusatīti. āmantā. hañci atthi
koci naccati gāyati vādeti rūpañca passati saddañca suṇāti gandhañca
ghāyati rasañca sāyati phoṭṭhabbañca phusati tena vata re vattabbe
pañca viññāṇā aññamaññassa samanantarā uppajjantīti.
anantarapaccayakathā.
--------------
ariyarūpakathā

[1568] ariyarūpaṁ mahābhūtānaṁ upādāyāti. āmantā.
ariyarūpaṁ kusalanti. āmantā. mahābhūtā kusalāti. na hevaṁ

page number: 529

vattabbe .pe. mahābhūtā abyākatāti. āmantā. ariyarūpaṁ
abyākatanti. na hevaṁ vattabbe .pe. ariyarūpaṁ mahābhūtānaṁ upādāyāti.
āmantā. ariyarūpaṁ anāsavaṁ asaññojaniyaṁ aganthaniyaṁ
anoghaniyaṁ ayoganiyaṁ anīvaraṇiyaṁ aparāmaṭṭhaṁ anupādāniyaṁ asaṅkilesikanti.
āmantā. mahābhūtā anāsavā .pe. asaṅkilesikāti.
na hevaṁ vattabbe .pe. mahābhūtā sāsavā saññojaniyā .pe.
saṅkilesikāti. āmantā. ariyarūpaṁ sāsavaṁ saññojaniyaṁ .pe.
saṅkilesikanti. (pts. kvu, 499) na hevaṁ vattabbe .pe.

[1569] na vattabbaṁ ariyarūpaṁ mahābhūtānaṁ upādāyāti.
āmantā. nanu vuttaṁ bhagavatā yaṅkiñci bhikkhave rūpaṁ cattāri
mahābhūtāni catunnañca mahābhūtānaṁ upādāyarūpanti attheva suttantoti.
āmantā. tena hi ariyarūpaṁ mahābhūtānaṁ upādāyāti.
ariyarūpakathā
----------
aññoanusayotikathā

[1570] añño kāmarāgānusayo aññaṁ kāmarāgapariyuṭṭhānanti.
āmantā. añño kāmarāgo aññaṁ kāmarāgapariyuṭṭhānanti.
na hevaṁ vattabbe .pe. sveva kāmarāgo taṁ kāmarāgapariyuṭṭhānanti.
āmantā. sveva kāmarāgānusayo taṁ kāmarāgapariyuṭṭhānanti.

page number: 530

na hevaṁ vattabbe .pe.

[1571] añño paṭighānusayo aññaṁ paṭighapariyuṭṭhānanti.
āmantā. aññaṁ paṭighaṁ aññaṁ paṭighapariyuṭṭhānanti. na hevaṁ
vattabbe .pe. taññeva paṭighaṁ taṁ paṭighapariyuṭṭhānanti.
āmantā. sveva paṭighānusayo taṁ paṭighapariyuṭṭhānanti. na hevaṁ
vattabbe .pe.

[1572] añño mānānusayo aññaṁ mānapariyuṭṭhānanti.
āmantā. añño māno aññaṁ mānapariyuṭṭhānanti. na
hevaṁ vattabbe .pe. sveva māno taṁ mānapariyuṭṭhānanti.
āmantā. (pts. kvu, 500) sveva mānānusayo taṁ mānapariyuṭṭhānanti. na hevaṁ
vattabbe .pe.

[1573] añño diṭṭhānusayo aññaṁ diṭṭhipariyuṭṭhānanti.
āmantā. aññā diṭṭhi aññaṁ diṭṭhipariyuṭṭhānanti. na hevaṁ
vattabbe .pe. sāva diṭṭhi taṁ diṭṭhipariyuṭṭhānanti. āmantā.
sveva diṭṭhānusayo taṁ diṭṭhipariyuṭṭhānanti. na hevaṁ vattabbe .pe.

[1574] añño vicikicchānusayo aññaṁ vicikicchāpariyuṭṭhānanti.
āmantā. aññā vicikicchā aññaṁ vicikicchāpariyuṭṭhānanti.
na hevaṁ vattabbe .pe. sāva vicikicchā taṁ vicikicchāpariyuṭṭhānanti.
āmantā. sveva vicikicchānusayo taṁ vicikicchāpariyuṭṭhānanti.
na hevaṁ vattabbe .pe.

page number: 531

[1575] añño bhavarāgānusayo aññaṁ bhavarāgapariyuṭṭhānanti.
āmantā. añño bhavarāgo aññaṁ bhavarāgapariyuṭṭhānanti.
na hevaṁ vattabbe .pe. sveva bhavarāgo taṁ bhavarāgapariyuṭṭhānanti.
āmantā. sveva bhavarāgānusayo taṁ bhavarāgapariyuṭṭhānanti.
na hevaṁ vattabbe .pe.

[1576] añño avijjānusayo aññaṁ avijjāpariyuṭṭhānanti.
āmantā. aññā avijjā aññaṁ avijjāpariyuṭṭhānanti.
na hevaṁ vattabbe .pe. sāva avijjā taṁ avijjāpariyuṭṭhānanti.
āmantā. sveva avijjānusayo taṁ avijjāpariyuṭṭhānanti. na
hevaṁ vattabbe .pe.

[1577] na vattabbaṁ añño anusayo aññaṁ pariyuṭṭhānanti.
āmantā. puthujjano kusalābyākate citte vattamāne sānusayoti
vattabboti. āmantā. pariyuṭṭhitoti vattabboti. na hevaṁ
vattabbe .pe. tenahi añño anusayo aññaṁ pariyuṭṭhānanti.
puthujjano kusalābyākate citte vattamāne sarāgoti vattabboti.
āmantā. pariyuṭṭhitoti vattabboti. na hevaṁ vattabbe .pe.
tena hi añño rāgo aññaṁ pariyuṭṭhānanti.
añño anusayotikathā.
-------------

page number: 532

pariyuṭṭhānaṁ cittavippayuttantikathā

[1578] pariyuṭṭhānaṁ cittavippayuttanti. āmantā. rūpaṁ
nibbānaṁ cakkhāyatanaṁ .pe. phoṭṭhabbāyatananti. na hevaṁ vattabbe
.pe. pariyuṭṭhānaṁ cittavippayuttanti. āmantā. natthi sarāgaṁ
cittaṁ sadosaṁ cittaṁ samohaṁ cittaṁ .pe. akusalaṁ cittaṁ
saṅkiliṭṭhaṁ cittanti. na hevaṁ vattabbe .pe. nanu atthi sarāgaṁ
cittaṁ sadosaṁ cittaṁ samohaṁ cittaṁ .pe. akusalaṁ cittaṁ saṅkiliṭṭhaṁ
cittanti. āmantā. hañci atthi sarāgaṁ cittaṁ sadosaṁ cittaṁ
samohaṁ cittaṁ .pe. akusalaṁ cittaṁ saṅkiliṭṭhaṁ cittaṁ no vata
re vattabbe pariyuṭṭhānaṁ cittavippayuttanti.
pariyuṭṭhānaṁ cittavippayuttantikathā.
----------(pts. kvu, 502) 
pariyāpannakathā

[1579] rūparāgo rūpadhātuṁ anuseti rūpadhātupariyāpannoti.
āmantā. samāpattesiyo upapattesiyo diṭṭhadhammasukhavihāro
samāpattesiyena cittena upapattesiyena cittena diṭṭhadhammasukhavihārena
cittena sahagato sahajāto saṁsaṭṭho sampayutto ekuppādo
ekanirodho ekavatthuko ekārammaṇoti. na hevaṁ vattabbe

page number: 533

.pe. nanu na samāpattesiyo na upapattesiyo na diṭṭhadhammasukhavihāro
na samāpattesiyena cittena na upapattesiyena cittena
na diṭṭhadhammasukhavihārena cittena sahagato sahajāto saṁsaṭṭho sampayutto
ekuppādo ekanirodho ekavatthuko ekārammaṇoti. āmantā.
hañci na samāpattesiyo na upapattesiyo na diṭṭhadhammasukhavihāro
.pe. ekārammaṇo no vata re vattabbe rūparāgo rūpadhātuṁ
anuseti rūpadhātupariyāpannoti .pe.

[1580] rūparāgo rūpadhātuṁ anuseti rūpadhātupariyāpannoti.
āmantā. saddarāgo saddadhātuṁ anuseti saddadhātupariyāpannoti.
na hevaṁ vattabbe .pe. rūparāgo rūpadhātuṁ anuseti rūpadhātupariyāpannoti.
āmantā. gandharāgo .pe. rasarāgo .pe. phoṭṭhabbarāgo
phoṭṭhabbadhātuṁ anuseti phoṭṭhabbadhātupariyāpannoti. na
hevaṁ vattabbe .pe.

[1581] saddarāgo saddadhātuṁ anuseti na vattabbaṁ saddadhātu-
pariyāpannoti. āmantā. (pts. kvu, 503) rūparāgo rūpadhātuṁ anuseti na vattabbaṁ
rūpadhātupariyāpannoti. na hevaṁ vattabbe .pe. gandharāgo .pe.
rasarāgo .pe. phoṭṭhabbarāgo phoṭṭhabbadhātuṁ anuseti na vattabbaṁ
phoṭṭhabbadhātupariyāpannoti. āmantā. rūparāgo rūpadhātuṁ anuseti
na vattabbaṁ rūpadhātupariyāpannoti. na hevaṁ vattabbe .pe.

[1582] arūparāgo arūpadhātuṁ anuseti arūpadhātupariyāpannoti.

page number: 534

āmantā. samāpattesiyo upapattesiyo diṭṭhadhammasukhavihāro
samāpattesiyena cittena uppattesiyena cittena diṭṭhadhammasukhavihārena
cittena sahagato sahajāto saṁsaṭṭho sampayutto ekuppādo ekanirodho
ekavatthuko ekārammaṇoti. na hevaṁ vattabbe .pe. nanu na
samāpattesiyo na upapattesiyo na diṭṭhadhammasukhavihāro na
samāpattesiyena cittena .pe. ekārammaṇoti. āmantā.
hañci na samāpattesiyo na upapattesiyo .pe. ekārammaṇo
no vata re vattabbe arūparāgo arūpadhātuṁ anuseti arūpadhātupariyāpannoti.

[1583] arūparāgo arūpadhātuṁ anuseti arūpadhātupariyāpannoti.
āmantā. saddarāgo saddadhātuṁ anuseti saddadhātupariyāpannoti.
na hevaṁ vattabbe .pe. arūparāgo arūpadhātuṁ anuseti arūpadhātu-
pariyāpannoti. āmantā. gandharāgo .pe. rasarāgo .pe.
phoṭṭhabbarāgo phoṭṭhabbadhātuṁ anuseti phoṭṭhabbadhātupariyāpannoti.
na (pts. kvu, 504) hevaṁ vattabbe .pe.

[1584] saddarāgo saddadhātuṁ anuseti na vattabbaṁ saddadhātu-
pariyāpannoti. āmantā. arūparāgo arūpadhātuṁ anuseti na
vattabbaṁ arūpadhātupariyāpannoti. na hevaṁ vattabbe .pe.
gandharāgo .pe. rasarāgo .pe. phoṭṭhabbarāgo phoṭṭhabbadhātuṁ
anuseti na vattabbaṁ phoṭṭhabbadhātupariyāpannoti. āmantā.

page number: 535

arūparāgo arūpadhātuṁ anuseti na vattabbaṁ arūpadhātupariyāpannoti.
na hevaṁ vattabbe .pe.

[1585] na vattabbaṁ rūparāgo rūpadhātuṁ anuseti rūpadhātupariyāpanno
arūparāgo arūpadhātuṁ anuseti arūpadhātupariyāpannoti.
āmantā. nanu kāmarāgo kāmadhātuṁ anuseti kāmadhātupariyāpannoti.
āmantā. hañci kāmarāgo kāmadhātuṁ anuseti
kāmadhātupariyāpanno tena vata re vattabbe rūparāgo rūpadhātuṁ
anuseti rūpadhātupariyāpanno arūparāgo arūpadhātuṁ anuseti
arūpadhātupariyāpannoti.
pariyāpannakathā.
------------
abyākatakathā

[1586] diṭṭhigataṁ abyākatanti. āmantā. vipākābyākataṁ
kiriyābyākataṁ rūpaṁ nibbānaṁ cakkhāyatanaṁ .pe. phoṭṭhabbāyatananti.
na hevaṁ vattabbe .pe. (pts. kvu, 505) diṭṭhigataṁ abyākatanti. āmantā.
diṭṭhigatasampayutto phasso abyākatoti. na hevaṁ vattabbe
.pe. diṭṭhigataṁ abyākatanti. āmantā. diṭṭhigatasampayuttā
vedanā .pe. saññā .pe. cetanā .pe. cittaṁ abyākatanti.
na hevaṁ vattabbe .pe.

page number: 536

[1587] diṭṭhigatasampayutto phasso akusaloti. āmantā.
diṭṭhigataṁ akusalanti. na hevaṁ vattabbe .pe. diṭṭhigatasampayuttā
vedanā .pe. saññā cetanā cittaṁ akusalanti. āmantā.
diṭṭhigataṁ akusalanti. na hevaṁ vattabbe .pe.

[1588] diṭṭhigataṁ abyākatanti. āmantā. aphalaṁ avipākanti.
na hevaṁ vattabbe .pe. nanu saphalaṁ savipākanti. āmantā.
hañci saphalaṁ savipākaṁ no vata re vattabbe diṭṭhigataṁ abyākatanti.

[1589] diṭṭhigataṁ abyākatanti. āmantā. nanu micchādiṭṭhiparamāni
vajjāni vuttāni bhagavatāti. āmantā. hañci
micchādiṭṭhiparamāni vajjāni vuttāni bhagavatā no vata re vattabbe
diṭṭhigataṁ abyākatanti.

[1590] diṭṭhigataṁ abyākatanti. āmantā. nanu vuttaṁ
bhagavatā micchādiṭṭhi kho vaccha akusalā sammādiṭṭhi kusalāti 1-
attheva suttantoti. āmantā. tena (pts. kvu, 506) hi na vattabbaṁ diṭṭhigataṁ
abyākatanti.

[1591] diṭṭhigataṁ abyākatanti. āmantā. nanu vuttaṁ
bhagavatā micchādiṭṭhikassa kho ahaṁ puṇṇa dvinnaṁ gatīnaṁ aññataraṁ
gatiṁ vadāmi niriyaṁ vā tiracchānayoniṁ vāti 2- attheva suttantoti.
āmantā. tena hi na vattabbaṁ diṭṭhigataṁ abyākatanti.

footnote: 1 ma. ma. 255. 2 ma. ma. 83.

page number: 537

[1592] na vattabbaṁ diṭṭhigataṁ abyākatanti. āmantā.
nanu vuttaṁ bhagavatā sassato lokoti kho vaccha abyākatametaṁ
asassato lokoti kho vaccha abyākatametaṁ antavā lokoti kho
vaccha .pe. anantavā lokoti kho vaccha ... taṁ jīvaṁ taṁ sarīranti
kho vaccha ... aññaṁ jīvaṁ aññaṁ sarīranti kho vaccha ... hoti tathāgato
parammaraṇāti kho vaccha ... na hoti tathāgato parammaraṇāti kho vaccha ...
hoti ca na ca hoti tathāgato parammaraṇāti kho vaccha ... neva
hoti na nahoti tathāgato parammaraṇāti kho vaccha abyākatametanti
attheva suttantoti. āmantā. tena hi diṭṭhigataṁ abyākatanti.

[1593] diṭṭhigataṁ abyākatanti. āmantā. nanu vuttaṁ
bhagavatā micchādiṭṭhikassa bhikkhave purisapuggalassa yañceva kāyakammaṁ
yathādiṭṭhi samattaṁ samādinnaṁ .pe. yañca vacīkammaṁ .pe. yañca
manokammaṁ yathādiṭṭhi samattaṁ samādinnaṁ yā ca cetanā yā ca patthanā
yo ca paṇidhi ye ca saṅkhārā sabbe te dhammā aniṭṭhāya akantāya
amanāpāya ahitāya dukkhāya saṁvattantīti 1- attheva suttantoti.
āmantā. tena hi na vattabbaṁ diṭṭhigataṁ abyākatanti.
abyākatakathā.
------------

footnote: 1 (pts. kvu, 507) aṁ. eka. 41.

page number: 538

apariyāpannakathā

[1594] diṭṭhigataṁ apariyāpannanti. āmantā. maggo phalaṁ
nibbānaṁ sotāpattimaggo sotāpattiphalaṁ sakadāgāmimaggo sakadāgāmiphalaṁ
anāgāmimaggo anāgāmiphalaṁ arahattamaggo arahattaphalaṁ satipaṭṭhānaṁ
sammappadhānaṁ iddhipādo indriyaṁ balaṁ bojjhaṅgoti. na hevaṁ
vattabbe .pe.

[1595] na vattabbaṁ diṭṭhigataṁ apariyāpannanti. āmantā.
puthujjano kāmesu vītarāgoti vattabboti. āmantā. vigatadiṭṭhiyoti
vattabboti. na hevaṁ vattabbe .pe. tenahi diṭṭhigataṁ
apariyāpannanti.
apariyāpannakathā.
cuddasamo vaggo.
tassa uddānaṁ
akusalamūlaṁ paṭisandahati kusalamūlaṁ kusalamūlaṁ paṭisandahati
akusalamūlaṁ saḷāyatanaṁ chaviññāṇakāyā ariyarūpaṁ
mahābhūtānaṁ upādāya sveva anusayo taṁ pariyuṭṭhānaṁ
pariyuṭṭhānaṁ cittavippayuttaṁ yathādhātukañceva anuseti
diṭṭhigataṁ abyākataṁ diṭṭhigataṁ apariyāpannanti.
------------(pts. kvu, 508) 

page number: 539

paccayatākathā

[1596] paccayatā vavatthitāti. āmantā. nanu vīmaṁsā
hetu so ca adhipatīti. āmantā. hañci vīmaṁsā hetu so ca
adhipati tena vata re vattabbe hetupaccayena paccayo adhipatipaccayena
paccayoti.

[1597] nanu chandādhipati sahajātānaṁ dhammānaṁ adhipatīti. āmantā.
hañci chandādhipati sahajātānaṁ dhammānaṁ adhipati tena vata re
vattabbe adhipatipaccayena paccayo sahajātapaccayena paccayoti.

[1598] nanu viriyādhipati sahajātānaṁ dhammānaṁ adhipatīti. āmantā.
hañci viriyādhipati sahajātānaṁ dhammānaṁ adhipati tena vata re
vattabbe adhipatipaccayena paccayo sahajātapaccayena paccayoti.
nanu viriyādhipati sahajātānaṁ dhammānaṁ adhipati tañca indriyanti.
āmantā. hañci viriyādhipati sahajātānaṁ dhammānaṁ adhipati tañca
indriyaṁ tena vata re vattabbe adhipatipaccayena paccayo indriyapaccayena
paccayoti.

[1599] nanu viriyādhipati sahajātānaṁ dhammānaṁ adhipati tañca
maggaṅganti. āmantā. hañci viriyādhipati sahajātānaṁ dhammānaṁ
adhipati tañca maggaṅgaṁ tena vata re (pts. kvu, 509) vattabbe adhipatipaccayena
paccayo maggapaccayena paccayoti.

page number: 540

[1600] nanu cittādhipati sahajātānaṁ dhammānaṁ adhipatīti. āmantā.
hañci cittādhipati sahajātānaṁ dhammānaṁ adhipati tena vata re
vattabbe adhipatipaccayena paccayo sahajātapaccayena paccayoti.

[1601] nanu cittādhipati sahajātānaṁ dhammānaṁ adhipati so ca
āhāroti. āmantā. hañci cittādhipati sahajātānaṁ dhammānaṁ
adhipati so ca āhāro tena vata re vattabbe adhipatipaccayena
paccayo āhārapaccayena paccayoti.

[1602] nanu cittādhipati sahajātānaṁ dhammānaṁ adhipati tañca
indriyanti. āmantā. hañci cittādhipati sahajātānaṁ dhammānaṁ
adhipati tañca indriyaṁ tena vata re vattabbe adhipatipaccayena
paccayo indriyapaccayena paccayoti.

[1603] nanu vīmaṁsādhipati sahajātānaṁ dhammānaṁ adhipatīti.
āmantā. hañci vīmaṁsādhipati sahajātānaṁ dhammānaṁ adhipati tena
vata re vattabbe adhipatipaccayena paccayo sahajātapaccayena paccayoti.

[1604] nanu vīmaṁsādhipati sahajātānaṁ dhammānaṁ adhipati tañca
indriyanti. āmantā. hañci vīmaṁsādhipati sahajātānaṁ dhammānaṁ
adhipati tañca indriyaṁ tena vata re vattabbe adhipatipaccayena
paccayo indriyapaccayena paccayoti.

[1605] nanu vīmaṁsādhipati sahajātānaṁ dhammānaṁ adhipati tañca
maggaṅganti. āmantā. hañci vīmaṁsādhipati sahajātānaṁ dhammānaṁ

page number: 541

adhipati tañca maggaṅgaṁ tena vata re vattabbe adhipatipaccayena
paccayo maggapaccayena paccayoti.

[1606] nanu ariyaṁ dhammaṁ garuṁ katvā uppajjati paccavekkhaṇā
tañcārammaṇanti. āmantā. hañci ariyaṁ dhammaṁ garuṁ katvā
uppajjati paccavekkhaṇā tañcārammaṇaṁ tena vata re vattabbe
adhipatipaccayena paccayo ārammaṇapaccayena paccayoti.

[1607] (pts. kvu, 510) nanu purimā purimā kusalā dhammā pacchimānaṁ pacchimānaṁ
kusalānaṁ dhammānaṁ anantarapaccayena paccayo sā ca āsevanāti.
āmantā. hañci purimā purimā kusalā dhammā pacchimānaṁ
pacchimānaṁ kusalānaṁ dhammānaṁ anantarapaccayena paccayo sā ca
āsevanā tena vata re vattabbe anantarapaccayena paccayo
āsevanapaccayena paccayoti.

[1608] nanu purimā purimā akusalā dhammā pacchimānaṁ pacchimānaṁ
akusalānaṁ dhammānaṁ anantarapaccayena paccayo sā ca āsevanāti.
āmantā. hañci purimā purimā akusalā dhammā pacchimānaṁ
pacchimānaṁ akusalānaṁ dhammānaṁ anantarapaccayena paccayo sā ca
āsevanā tena vata re vattabbe anantarapaccayena paccayo
āsevanapaccayena paccayoti.

[1609] nanu purimā purimā kiriyābyākatā dhammā pacchimānaṁ
pacchimānaṁ kiriyābyākatānaṁ dhammānaṁ anantarapaccayena paccayo sā

page number: 542

ca āsevanāti. āmantā. hañci purimā purimā kiriyābyākatā
dhammā pacchimānaṁ pacchimānaṁ kiriyābyākatānaṁ dhammānaṁ anantarapaccayena
paccayo sā ca āsevanā tena vata re vattabbe anantarapaccayena
paccayo āsevanapaccayena paccayoti.

[1610] na vattabbaṁ paccayatā vavatthitāti. āmantā.
hetupaccayena paccayo hoti ārammaṇapaccayena paccayo hoti
anantarapaccayena paccayo hoti samantarapaccayena paccayo hotīti.
na hevaṁ vattabbe .pe. tena hi na vattabbaṁ paccayatā vavatthitāti.
paccayatākathā.
---------
aññamaññapaccayakathā

[1611] avijjāpaccayāva saṅkhārā na vattabbaṁ saṅkhārapaccayāpi
avijjāti. āmantā. nanu avijjā saṅkhārena sahajātāti.
āmantā. hañci avijjā saṅkhārena sahajātā tena vata re
vattabbe avijjāpaccayāpi saṅkhārā saṅkhārapaccayāpi avijjāti.

[1612] taṇhāpaccayāva upādānaṁ na vattabbaṁ upādānapaccayāpi
taṇhāti. āmantā. nanu taṇhā upādānena sahajātāti.
āmantā. hañci taṇhā upādānena sahajātā tena vata re
vattabbe taṇhāpaccayāpi upādānaṁ upādānapaccayāpi taṇhāti.

page number: 543

[1613] jarāmaraṇapaccayā bhikkhave jāti jātipaccayā bhavoti
attheva suttantoti. natthi. tenahi avijjāpaccayāva saṅkhārā
na vattabbaṁ saṅkhārapaccayāpi avijjā taṇhāpaccayāva upādānaṁ
na vattabbaṁ upādānapaccayāpi taṇhāti.

[1614] viññāṇapaccayā bhikkhave nāmarūpaṁ nāmarūpapaccayāpi
viññāṇanti attheva suttantoti. āmantā. tena hi
avijjāpaccayāpi saṅkhārā saṅkhārapaccayāpi avijjā taṇhāpaccayāpi
upādānaṁ upādānapaccayāpi taṇhāti.
aññamaññapaccayakathā.
---------
addhākathā

[1615] addhā parinipphannoti. āmantā. rūpanti. na
hevaṁ vattabbe (pts. kvu, 512) .pe. vedanā .pe. saññā .pe. saṅkhārā
.pe. viññāṇanti. na hevaṁ vattabbe .pe. atīto addhā
parinipphannoti. āmantā. rūpanti. na hevaṁ vattabbe .pe.
vedanā .pe. saññā .pe. saṅkhārā .pe. viññāṇanti.
na hevaṁ vattabbe .pe. anāgato addhā parinipphannoti.
āmantā. rūpanti. na hevaṁ vattabbe .pe. vedanā .pe.
saññā .pe. saṅkhārā .pe. viññāṇanti. na hevaṁ vattabbe

page number: 544

.pe. paccuppanno addhā parinipphannoti. āmantā. rūpanti.
na hevaṁ vattabbe .pe. vedanā .pe. saññā .pe. saṅkhārā
.pe. viññāṇanti. na hevaṁ vattabbe .pe. atītaṁ rūpaṁ
vedanā saññā saṅkhārā viññāṇaṁ atīto addhāti. āmantā.
atītā pañcaddhāti. na hevaṁ vattabbe .pe. anāgataṁ rūpaṁ vedanā
saññā saṅkhārā viññāṇaṁ anāgato addhāti. āmantā.
anāgatā pañcaddhāti. na hevaṁ vattabbe .pe. paccuppannaṁ
rūpaṁ vedanā saññā saṅkhārā viññāṇaṁ paccuppanno addhāti.
āmantā. paccuppannā pañcaddhāti. na hevaṁ vattabbe .pe.
atītā (pts. kvu, 513) pañca khandhā atīto addhā anāgatā pañca khandhā
anāgato addhā paccuppannā pañca khandhā paccuppanno addhāti.
āmantā. paṇṇarasa addhāti. na hevaṁ vattabbe .pe. atītāni
dvādasāyatanāni atīto addhā anāgatāni dvādasāyatanāni anāgato
addhā paccuppannāni dvādasāyatanāni paccuppanno addhāti.
āmantā. chattiṁsa addhāti. na hevaṁ vattabbe .pe. atītā
aṭṭhārasa dhātuyo atīto addhā anāgatā aṭṭhārasa dhātuyo
anāgato addhā paccuppannā aṭṭhārasa dhātuyo paccuppanno
addhāti. āmantā. catupaññāsa addhāti. na hevaṁ vattabbe
.pe. atītāni bāvīsatindriyāni atīto addhā anāgatāni
bāvīsatindriyāni anāgato addhā paccuppannāni bāvīsatindriyāni

page number: 545

paccuppanno addhāti. āmantā. chasaṭṭhī addhāti. na hevaṁ
vattabbe .pe.

[1616] na vattabbaṁ addhā parinipphannoti. āmantā. nanu
vuttaṁ bhagavatā tīṇimāni bhikkhave kathāvatthūni. katamāni tīṇi. atītaṁ
vā bhikkhave addhānaṁ ārabbha kathaṁ katheyya evaṁ ahosi atītamaddhānanti
anāgataṁ vā bhikkhave addhānaṁ ārabbha kathaṁ katheyya evaṁ bhavissati
anāgatamaddhānanti etarahi vā bhikkhave paccuppannaṁ addhānaṁ ārabbha
kathaṁ katheyya evaṁ hoti etarahi paccuppannanti imāni kho bhikkhave
tīṇi kathāvatthūnīti attheva suttantoti. āmantā. tenahi
addhā parinipphannoti.
addhākathā.
-------(pts. kvu, 514) 
khaṇalayamuhuttakathā

[1617] khaṇo parinipphanno layo parinipphanno muhuttaṁ parinipphannanti.
āmantā. rūpanti. na hevaṁ vattabbe .pe. vedanā .pe.
saññā .pe. saṅkhārā .pe. viññāṇanti. na hevaṁ vattabbe .pe.

[1618] na vattabbaṁ muhuttaṁ parinipphannanti. āmantā. nanu
vuttaṁ bhagavatā tīṇimāni bhikkhave kathāvatthūni. katamāni tīṇi. atītaṁ
vā bhikkhave addhānaṁ ārabbha kathaṁ katheyya evaṁ ahosi atītamaddhānanti

page number: 546

anāgataṁ vā bhikkhave addhānaṁ ārabbha kathaṁ katheyya evaṁ bhavissati
anāgatamaddhānanti etarahi vā bhikkhave paccuppannaṁ addhānaṁ ārabbha
kathaṁ katheyya evaṁ hoti etarahi paccuppannanti imāni kho bhikkhave
tīṇi kathāvatthūnīti attheva suttantoti. āmantā. tenahi
muhuttaṁ parinipphannanti.
khaṇalayamuhuttakathā.
---------
āsavakathā

[1619] cattāro āsavā anāsavāti. āmantā. maggo
phalaṁ nibbānaṁ sotāpattimaggo sotāpattiphalaṁ .pe. bojjhaṅgoti.
na (pts. kvu, 515) hevaṁ vattabbe .pe. na vattabbaṁ cattāro āsavā anāsavāti.
āmantā. atthaññeva anāsavā yehi āsavehi te āsavā sāsavā
hontīti. na hevaṁ vattabbe. tena hi cattāro āsavā anāsavāti.
āsavakathā.
----------
jarāmaraṇakathā

[1620] lokuttarānaṁ dhammānaṁ jarāmaraṇaṁ lokuttaranti.
āmantā. maggo phalaṁ nibbānaṁ sotāpattimaggo sotāpattiphalaṁ

page number: 547

.pe. bojjhaṅgoti. na hevaṁ vattabbe .pe. sotāpattimaggassa
jarāmaraṇaṁ sotāpattimaggoti. na hevaṁ vattabbe .pe. sotāpattimaggassa
jarāmaraṇaṁ sotāpattimaggoti. āmantā. sotāpattiphalassa
jarāmaraṇaṁ sotāpattiphalanti. na hevaṁ vattabbe .pe. sakadāgāmimaggassa
.pe. sakadāgāmiphalassa .pe. anāgāmimaggassa .pe.
anāgāmiphalassa .pe. arahattamaggassa jarāmaraṇaṁ arahattamaggoti.
na hevaṁ vattabbe .pe. arahattamaggassa jarāmaraṇaṁ arahattamaggoti.
āmantā. arahattaphalassa jarāmaraṇaṁ arahattaphalanti. na hevaṁ vattabbe
.pe. satipaṭṭhānānaṁ sammappadhānānaṁ iddhipādānaṁ indriyānaṁ balānaṁ
.pe. bojjhaṅgānaṁ jarāmaraṇaṁ bojjhaṅgoti. na hevaṁ vattabbe .pe.

[1621] na vattabbaṁ lokuttarānaṁ dhammānaṁ jarāmaraṇaṁ lokuttaranti.
āmantā. lokiyanti. na hevaṁ vattabbe .pe.
tena hi lokuttaranti.
jarāmaraṇakathā.
-----------(pts. kvu, 516) 
saññāvedayitakathā

[1622] saññāvedayitanirodhasamāpatti lokuttarāti. āmantā.
maggo phalaṁ nibbānaṁ sotāpattimaggo sotāpattiphalaṁ .pe. bojjhaṅgoti.
na hevaṁ vattabbe .pe. na vattabbaṁ saññāvedayitanirodhasamāpatti

page number: 548

lokuttarāti. āmantā. lokiyāti. na hevaṁ
vattabbe .pe. tenahi lokuttarāti.
saññāvedayitakathā.
------------
dutiyasaññāvedayitakathā

[1623] saññāvedayitanirodhasamāpatti lokiyāti. āmantā.
rūpanti. na hevaṁ vattabbe .pe. vedanā .pe. saññā .pe.
saṅkhārā .pe. viññāṇanti. na hevaṁ vattabbe .pe. kāmāvacarāti.
na hevaṁ vattabbe .pe. rūpāvacarāti. na hevaṁ vattabbe
.pe. arūpāvacarāti. na hevaṁ vattabbe .pe.

[1624] na vattabbaṁ saññāvedayitanirodhasamāpatti lokiyāti.
āmantā. lokuttarāti. na hevaṁ vattabbe .pe. tena hi lokiyāti.
dutiyasaññāvedayitakathā.
-----------(pts. kvu, 517) 
tatiyasaññāvedayitakathā

[1625] saññāvedayitanirodhaṁ samāpanno kālaṁ kareyyāti.
āmantā. atthi saññāvedayitanirodhaṁ samāpannassa māraṇantiyo
phasso māraṇantiyā vedanā māraṇantiyā saññā māraṇantiyā

page number: 549

cetanā māraṇantiyaṁ cittanti. na hevaṁ vattabbaṁ .pe. natthi
saññāvedayitanirodhaṁ samāpannassa māraṇantiyo phasso māraṇantiyā
vedanā māraṇantiyā saññā māraṇantiyā cetanā māraṇantiyaṁ
cittanti. āmantā. hañci natthi saññāvedayitanirodhaṁ samāpannassa
māraṇantiyo phasso māraṇantiyā vedanā māraṇantiyā saññā
māraṇantiyā cetanā māraṇantiyaṁ cittaṁ no vata re vattabbe
saññāvedayitanirodhaṁ samāpanno kālaṁ kareyyāti.

[1626] saññāvedayitanirodhaṁ samāpanno kālaṁ kareyyāti.
āmantā. atthi saññāvedayitanirodhaṁ samāpannassa phasso vedanā
saññā cetanā cittanti. na hevaṁ vattabbe .pe. natthi saññāvedayitanirodhaṁ
samāpannassa phasso vedanā saññā cetanā cittanti.
āmantā. aphassakassa kālakiriyā avedanakassa kālakiriyā .pe.
acittakassa kālakiriyāti. na hevaṁ vattabbe .pe. nanu saphassakassa
kālakiriyā .pe. sacittakassa kālakiriyāti. āmantā. hañci
saphassakassa kālakiriyā .pe. sacittakassa kālakiriyā no vata re
vattabbe saññāvedayitanirodhaṁ samāpanno kālaṁ kareyyāti.

[1627] saññāvedayitanirodhaṁ samāpanno kālaṁ kareyyāti.
āmantā. saññāvedayitanirodhaṁ samāpannassa kāye visaṁ kameyya
satthaṁ kameyya aggi kameyyāti. na hevaṁ vattabbe .pe.
saññāvedayitanirodhaṁ samāpannassa kāye visaṁ na kameyya satthaṁ

page number: 550

na kameyya aggi na kameyyāti. āmantā. hañci saññāvedayitanirodhaṁ
samāpannassa kāye visaṁ na kameyya satthaṁ na kameyya
aggi na kameyya no vata re vattabbe saññāvedayitanirodhaṁ
samāpanno kālaṁ kareyyāti.

[1628] saññāvedayitanirodhaṁ samāpanno kālaṁ kareyyāti.
āmantā. saññāvedayitanirodhaṁ samāpannassa kāye visaṁ kameyya
satthaṁ kameyya aggi kameyyāti. āmantā. na nirodhaṁ samāpannoti.
na hevaṁ vattabbe .pe. saññāvedayitanirodhaṁ samāpanno na kālaṁ
kareyyāti. āmantā. atthi so niyāmo yena niyāmena
niyato saññāvedayitanirodhaṁ samāpanno na kālaṁ kareyyāti. natthi.
hañci natthi so niyāmo yena niyāmena niyato saññāvedayitanirodhaṁ
samāpanno na kālaṁ kareyya no vata re vattabbe saññāvedayitanirodhaṁ
samāpanno na kālaṁ kareyyāti.

[1629] cakkhuviññāṇasamaṅgī na kālaṁ kareyyāti. āmantā.
atthi so niyāmo yena niyāmena niyato cakkhuviññāṇasamaṅgī na kālaṁ
kareyyāti. natthi. hañci natthi so niyāmo yena niyāmena
niyato cakkhuviññāṇasamaṅgī na kālaṁ kareyya no vata re vattabbe
cakkhuviññāṇasamaṅgī na kālaṁ kareyyāti.
tatiyasaññāvedayitakathā.
-----------

page number: 551

asaññasattūpikākathā

[1630] (pts. kvu, 519) saññāvedayitanirodhasamāpatti asaññasattūpikāti.
āmantā. atthi saññāvedayitanirodhaṁ samāpannassa alobho
kusalamūlaṁ adoso kusalamūlaṁ amoho kusalamūlaṁ saddhā viriyaṁ sati
samādhi paññāti. na hevaṁ vattabbe .pe. natthi saññāvedayitanirodhaṁ
samāpannassa alobho kusalamūlaṁ adoso kusalamūlaṁ .pe. paññāti.
āmantā. hañci natthi saññāvedayitanirodhaṁ samāpannassa alobho
kusalamūlaṁ adoso kusalamūlaṁ amoho kusalamūlaṁ saddhā viriyaṁ sati
samādhi paññā no vata re vattabbe saññāvedayitanirodhasamāpatti
asaññasattūpikāti.

[1631] saññāvedayitanirodhasamāpatti asaññasattūpikāti.
āmantā. atthi saññāvedayitanirodhaṁ samāpannassa phasso vedanā
saññā cetanā cittanti. na hevaṁ vattabbe .pe. natthi
saññāvedayitanirodhaṁ samāpannassa phasso vedanā saññā cetanā
cittanti. āmantā. aphassakassa maggabhāvanā .pe. acittakassa
maggabhāvanāti. na hevaṁ vattabbe .pe. nanu saphassakassa maggabhāvanā
.pe. sacittakassa maggabhāvanāti. āmantā. hañci saphassakassa
maggabhāvanā .pe. sacittakassa maggabhāvanā no vata re vattabbe
saññāvedayitanirodhasamāpatti asaññasattūpikāti.

page number: 552

[1632] saññāvedayitanirodhasamāpatti asaññasattūpikāti.
āmantā. ye keci saññāvedayitanirodhaṁ samāpajjanti sabbe
te asaññasattūpikāti. na hevaṁ vattabbe .pe.

[1633] na vattabbaṁ saññāvedayitanirodhasamāpatti asaññasattūpikāti.
āmantā. nanu idhāpi asaññī tatrāpi asaññīti.
āmantā. hañci idhāpi asaññī tatrāpi asaññī tena vata re
vattabbe saññāvedayitanirodhasamāpatti asaññasattūpikāti.
asaññasattūpikākathā.
--------(pts. kvu, 520) 
kammūpacayakathā

[1634] aññaṁ kammaṁ añño kammūpacayoti. āmantā.
añño phasso añño phassūpacayo aññā vedanā añño
vedanūpacayo aññā saññā añño saññūpacayo aññā
cetanā añño cetanūpacayo aññaṁ cittaṁ añño cittūpacayo
aññā saddhā añño saddhūpacayo aññaṁ viriyaṁ añño
viriyūpacayo aññā sati añño satūpacayo añño samādhi
añño samādhūpacayo aññā paññā añño paññūpacayo
añño rāgo añño rāgūpacayo .pe. aññaṁ anottappaṁ
añño anottappūpacayoti. na hevaṁ vattabbe .pe.

page number: 553

[1635] aññaṁ kammaṁ añño kammūpacayoti. āmantā.
kammūpacayo kammena saha jātoti. na hevaṁ vattabbe .pe. kammūpacayo
kammena saha jātoti. āmantā. kusalena kammena saha
jāto kammūpacayo kusaloti. na hevaṁ vattabbe .pe. kusalena
kammena saha jāto kammūpacayo kusaloti. āmantā. sukhāya
vedanāya sampayuttena kammena saha jāto kammūpacayo sukhāya vedanāya
sampayuttoti. na hevaṁ vattabbe .pe. dukkhāya vedanāya .pe.
adukkhamasukhāya vedanāya sampayuttena kammena saha jāto kammūpacayo
adukkhamasukhāya vedanāya sampayuttoti. na hevaṁ vattabbe .pe.
kammūpacayo kammena saha jātoti. āmantā. akusalena kammena
saha jāto kammūpacayo akusaloti. na hevaṁ vattabbe .pe.
akusalena kammena saha jāto kammūpacayo akusaloti. āmantā.
sukhāya vedanāya sampayuttena kammena saha jāto kammūpacayo
sukhāya vedanāya sampayuttoti. na hevaṁ vattabbe .pe. dukkhāya
vedanāya .pe. adukkhamasukhāya vedanāya sampayuttena kammena
saha jāto kammūpacayo adukkhamasukhāya vedanāya sampayuttoti.
na hevaṁ vattabbe .pe.

[1636] kammaṁ cittena saha jātaṁ kammaṁ sārammaṇanti.
āmantā. kammūpacayo cittena saha jāto kammūpacayo sārammaṇoti.
na hevaṁ vattabbe .pe. kammūpacayo cittena saha jāto kammūpacayo

page number: 554

anārammaṇoti. āmantā. kammaṁ cittena saha jātaṁ kammaṁ
anārammaṇanti. na hevaṁ vattabbe .pe.

[1637] kammaṁ cittena saha jātaṁ cittaṁ bhijjamānaṁ kammaṁ
bhijjatīti. āmantā. kammūpacayo cittena saha jāto cittaṁ
bhijjamānaṁ kammūpacayo bhijjatīti. na hevaṁ vattabbe .pe.

[1638] kammūpacayo cittena saha jāto cittaṁ bhijjamānaṁ
kammūpacayo na bhijjatīti. āmantā. kammaṁ cittena saha jātaṁ
cittaṁ bhijjamānaṁ kammaṁ na bhijjatīti. na hevaṁ vattabbe .pe.
kammamhi kammūpacayoti. āmantā. taññeva (pts. kvu, 522) kammaṁ so kammūpacayoti.
na hevaṁ vattabbe .pe. kammamhi kammūpacayo
kammūpacayato vipāko nibbattatīti. āmantā. taññeva kammaṁ
so kammūpacayo so kammavipākoti. na hevaṁ vattabbe .pe.
kammamhi kammūpacayo kammūpacayato vipāko nibbattati vipāko
sārammaṇoti. āmantā. kammūpacayo sārammaṇoti. na hevaṁ
vattabbe .pe. kammūpacayo anārammaṇoti. āmantā. vipāko
anārammaṇoti. na hevaṁ vattabbe .pe. aññaṁ kammaṁ añño
kammūpacayoti. āmantā. nanu vuttaṁ bhagavatā idha puṇṇa
ekacco sabyāpajjhampi abyāpajjhampi kāyasaṅkhāraṁ abhisaṅkharoti
sabyāpajjhampi abyāpajjhampi vacīsaṅkhāraṁ .pe. manosaṅkhāraṁ abhisaṅkharoti
so sabyāpajjhampi abyāpajjhampi kāyasaṅkhāraṁ abhisaṅkharitvā

page number: 555

sabyāpajjhampi abyāpajjhampi vacīsaṅkhāraṁ .pe. manosaṅkhāraṁ abhisaṅkharitvā
sabyāpajjhampi abyāpajjhampi lokaṁ upapajjati tamenaṁ
sabyāpajjhampi abyāpajjhampi lokaṁ upapannaṁ samānaṁ sabyāpajjhāpi
abyāpajjhāpi phassā phusanti so sabyāpajjhehipi abyāpajjhehipi
phassehi phuṭṭho samāno sabyāpajjhampi abyāpajjhampi vedanaṁ vedeti
vokiṇṇasukhadukkhaṁ seyyathāpi manussā ekacce ca devā ekacce
ca vinipātikā iti kho puṇṇa bhūtābhūtassa upapatti hoti yaṁ karoti
tena upapajjati upapannametaṁ phassā phusanti evampāhaṁ puṇṇa
kammadāyādā sattāti vadāmīti 1- attheva suttantoti. āmantā.
tena hi na vattabbaṁ aññaṁ kammaṁ añño kammūpacayoti.
kammūpacayakathā.
pannarasamo vaggo.
tassa uddānaṁ
paccayatā vavatthitā paṭiccasamuppādo addhā
khaṇo layo muhuttaṁ cattāro āsavā anāsavā
lokuttarānaṁ dhammānaṁ jarāmaraṇaṁ lokuttaraṁ 2-
saññāvedayitanirodhasamāpatti lokuttarā
saññāvedayitanirodhasamāpatti lokiyā
saññāvedayitanirodhasamāpanno
kālaṁ kareyya sveva maggo asaññasattūpikā 1-

footnote: 1 ma. ma. 87. 2. ma. lokuttarā.

page number: 556

aññaṁ kammaṁ añño kammūpacayoti.
tatiyo paṇṇāsako.
anusayā saṁvaro kappo mūlañca vavatthitāti.
-----------(pts. kvu, 524) 
niggahakathā

[1639] paro parassa cittaṁ niggaṇhātīti. āmantā.
paro parassa cittaṁ mā rajji mā dussi mā muyhi mā kilissīti
niggaṇhātīti. na hevaṁ vattabbe .pe. paro parassa cittaṁ
niggaṇhātīti. āmantā. paro parassa uppanno phasso mā
nirujjhīti niggaṇhātīti. na hevaṁ vattabbe .pe. paro parassa
uppannā vedanā .pe. uppannā saññā .pe. uppannā
cetanā uppannaṁ cittaṁ uppannā saddhā uppannaṁ viriyaṁ
uppannā sati uppanno samādhi .pe. uppannā paññā mā
nirujjhīti niggaṇhātīti. na hevaṁ vattabbe .pe.

[1640] paro parassa cittaṁ niggaṇhātīti. āmantā. paro
parassa atthāya rāgaṁ pajahati dosaṁ pajahati .pe. anottappaṁ
pajahatīti. na hevaṁ vattabbe .pe.

[1641] paro parassa cittaṁ niggaṇhātīti. āmantā. paro
parassa atthāya maggaṁ bhāveti satipaṭṭhānaṁ bhāveti .pe. bojjhaṅgaṁ

footnote: 1. ma. yu. asaññasattūpapattiyā.

page number: 557

bhāvetīti. na hevaṁ vattabbe .pe.

[1642] paro parassa cittaṁ niggaṇhātīti. āmantā. paro
parassa atthāya dukkhaṁ parijānāti samudayaṁ pajahati nirodhaṁ sacchikaroti
maggaṁ bhāvetīti. na hevaṁ vattabbe .pe.

[1643] paro parassa cittaṁ niggaṇhātīti. āmantā.
añño aññassa kārako parakataṁ sukhadukkhaṁ añño karoti
añño paṭisaṁvedetīti. na hevaṁ vattabbe .pe.

[1644] paro parassa cittaṁ niggaṇhātīti. āmantā. nanu
vuttaṁ bhagavatā
attanāva kataṁ pāpaṁ attanā saṅkilissati
attanā akataṁ pāpaṁ attanāva visujjhati
suddhi asuddhi paccattaṁ nāñño aññaṁ visodhayeti 1-
attheva suttantoti. āmantā. tena hi na vattabbaṁ paro
parassa cittaṁ niggaṇhātīti.

[1645] na vattabbaṁ paro parassa cittaṁ niggaṇhātīti.
āmantā. nanu atthi balappattā atthi vasībhūtāti. āmantā.
hañci atthi balappattā atthi vasībhūtā tena vata re vattabbe
paro parassa cittaṁ niggaṇhātīti.
niggahakathā.

footnote: 1 khu. dha. 31.

page number: 558

paggahakathā

[1646] paro parassa cittaṁ paggaṇhātīti. āmantā.
paro parassa cittaṁ mā rajji mā dussi mā muyhi mā
kilissīti paggaṇhātīti. na hevaṁ vattabbe .pe.(pts. kvu, 526) 

[1647] paro parassa cittaṁ paggaṇhātīti. āmantā.
paro parassa alobhaṁ kusalamūlaṁ janeti adosaṁ kusalamūlaṁ janeti
amohaṁ kusalamūlaṁ janeti saddhaṁ janeti viriyaṁ janeti satiṁ janeti
samādhiṁ janeti paññaṁ janetīti. na hevaṁ vattabbe .pe.

[1648] paro parassa cittaṁ paggaṇhātīti. āmantā.
paro parassa uppanno phasso mā nirujjhīti paggaṇhātīti. na
hevaṁ vattabbe .pe. paro parassa uppannā vedanā .pe.
uppannā paññā mā nirujjhīti paggaṇhātīti. na hevaṁ
vattabbe .pe.

[1649] paro parassa cittaṁ paggaṇhātīti. āmantā.
paro parassa atthāya rāgaṁ pajahati dosaṁ pajahati mohaṁ pajahati
.pe. anottappaṁ pajahatīti. na hevaṁ vattabbe .pe.

[1650] paro parassa cittaṁ paggaṇhātīti. āmantā. paro
parassa atthāya maggaṁ bhāveti satipaṭṭhānaṁ bhāveti .pe. bojjhaṅgaṁ
bhāvetīti. na hevaṁ vattabbe .pe.

page number: 559

[1651] paro parassa cittaṁ paggaṇhātīti. āmantā.
paro parassa atthāya dukkhaṁ parijānāti .pe. maggaṁ bhāvetīti.
na hevaṁ vattabbe .pe.

[1652] paro parassa cittaṁ paggaṇhātīti. āmantā.
añño aññassa kārako parakataṁ sukhadukkhaṁ añño (pts. kvu, 527) karoti
añño paṭisaṁvedetīti. na hevaṁ vattabbe .pe. paro parassa
cittaṁ paggaṇhātīti. āmantā. nanu vuttaṁ bhagavatā attanāva
kataṁ pāpaṁ .pe. nāñño aññaṁ visodhayeti attheva suttantoti.
āmantā. tena hi na vattabbaṁ paro parassa cittaṁ paggaṇhātīti.

[1653] na vattabbaṁ paro parassa cittaṁ paggaṇhātīti.
āmantā. nanu atthi balappattā atthi vasībhūtāti. āmantā.
hañci atthi balappattā atthi vasībhūtā tena vata re vattabbe
paro parassa cittaṁ paggaṇhātīti.
paggahakathā.
---------
sukhānuppadānakathā

[1654] paro parassa sukhaṁ anuppadetīti. āmantā. paro
parassa dukkhaṁ anuppadetīti. na hevaṁ vattabbe .pe. paro
parassa dukkhaṁ na anuppadetīti. āmantā. paro parassa sukhaṁ

page number: 560

na anuppadetīti. na hevaṁ vattabbe .pe. paro parassa sukhaṁ
anuppadetīti. āmantā. paro parassa attano sukhaṁ anuppadeti
aññesaṁ sukhaṁ anuppadeti tassa sukhaṁ anuppadetīti. na hevaṁ
vattabbe .pe. paro parassa neva (pts. kvu, 528) attano na aññesaṁ na
tassa sukhaṁ anuppadetīti. āmantā. hañci paro parassa neva
attano na aññesaṁ na tassa sukhaṁ anuppadeti no vata re
vattabbe paro parassa sukhaṁ anuppadetīti.

[1655] paro parassa sukhaṁ anuppadetīti. āmantā.
añño aññassa kārako parakataṁ sukhadukkhaṁ añño karoti
añño paṭisaṁvedetīti. na hevaṁ vattabbe .pe.

[1656] na vattabbaṁ paro parassa sukhaṁ anuppadetīti.
āmantā. nanu āyasmā udāyī etadavoca bahunnaṁ vata no
bhagavā dukkhadhammānaṁ apahattā bahunnaṁ vata no bhagavā sukhadhammānaṁ
upahattā bahunnaṁ vata no bhagavā akusalānaṁ dhammānaṁ apahattā
bahunnaṁ vata no bhagavā kusalānaṁ dhammānaṁ upahattāti 1- attheva
suttantoti. āmantā. tena hi paro parassa sukhaṁ anuppadetīti.
sukhānuppadānakathā.

footnote: 1 ma. ma. 185.

page number: 561

adhiggayhamanasikārakathā

[1657] adhiggayha manasi karotīti. āmantā. tena
cittena taṁ cittaṁ pajānātīti. na hevaṁ vattabbe .pe. tena
cittena taṁ cittaṁ pajānātīti. āmantā. tena cittena taṁ cittaṁ
cittanti (pts. kvu, 529) pajānātīti. na hevaṁ vattabbe .pe. tena cittena taṁ cittaṁ
cittanti pajānātīti. āmantā. taṁ cittaṁ tassa cittassa
ārammaṇanti. na hevaṁ vattabbe .pe. taṁ cittaṁ tassa cittassa
ārammaṇanti. āmantā. tena phassena taṁ phassaṁ phusati tāya
vedanāya .pe. tāya saññāya .pe. tāya cetanāya .pe.
tena cittena .pe. tena vitakkena .pe. tena vicārena .pe.
tāya pītiyā .pe. tāya satiyā .pe. tāya paññāya taṁ
paññaṁ pajānātīti. na hevaṁ vattabbe .pe. atītaṁ atītanti manasikaronto
anāgataṁ anāgatanti manasi karotīti. na hevaṁ vattabbe
.pe. atītaṁ atītanti manasikaronto anāgataṁ anāgatanti manasi
karotīti. āmantā. dvinnaṁ phassānaṁ .pe. dvinnaṁ cittānaṁ
samodhānaṁ hotīti. na hevaṁ vattabbe .pe. atītaṁ atītanti
manasikaronto paccuppannaṁ paccuppannanti manasi karotīti. na
hevaṁ vattabbe .pe. atītaṁ atītanti manasikaronto paccuppannaṁ
paccuppannanti manasi karotīti. āmantā. dvinnaṁ phassānaṁ
.pe. dvinnaṁ cittānaṁ samodhānaṁ hotīti. na hevaṁ vattabbe

page number: 562

.pe. atītaṁ atītanti manasikaronto anāgataṁ anāgatanti manasi
karoti paccuppannaṁ paccuppannanti manasi karotīti. na hevaṁ
vattabbe .pe. atītaṁ atītanti manasikaronto anāgataṁ anāgatanti
manasi karoti paccuppannaṁ paccuppannanti manasi karotīti.
āmantā. tiṇṇaṁ phassānaṁ .pe. (pts. kvu, 530) tiṇṇaṁ cittānaṁ samodhānaṁ
hotīti. na hevaṁ vattabbe .pe. anāgataṁ anāgatanti manasikaronto
atītaṁ atītanti manasi karotīti. na hevaṁ vattabbe
.pe. anāgataṁ anāgatanti manasikaronto atītaṁ atītanti manasi
karotīti. āmantā. dvinnaṁ phassānaṁ .pe. dvinnaṁ cittānaṁ
samodhānaṁ hotīti. na hevaṁ vattabbe .pe. anāgataṁ anāgatanti
manasikaronto paccuppannaṁ paccuppannanti manasi karotīti.
na hevaṁ vattabbe .pe. anāgataṁ anāgatanti manasikaronto
paccuppannaṁ paccuppannanti manasi karotīti. āmantā. dvinnaṁ
phassānaṁ .pe. dvinnaṁ cittānaṁ samodhānaṁ hotīti. na hevaṁ
vattabbe .pe. anāgataṁ anāgatanti manasikaronto atītaṁ atītanti
manasi karoti paccuppannaṁ paccuppannanti manasi karotīti. na
hevaṁ vattabbe .pe. anāgataṁ anāgatanti manasikaronto atītaṁ
atītanti manasi karoti paccuppannaṁ paccuppannanti manasi karotīti.
āmantā. tiṇṇaṁ phassānaṁ .pe. tiṇṇaṁ cittānaṁ samodhānaṁ
hotīti. na hevaṁ vattabbe .pe. paccuppannaṁ paccuppannanti

page number: 563

manasikaronto atītaṁ atītanti manasi karotīti. na hevaṁ vattabbe
.pe. paccuppannaṁ paccuppannanti manasikaronto atītaṁ atītanti
manasi karotīti. āmantā. dvinnaṁ phassānaṁ .pe. dvinnaṁ
cittānaṁ samodhānaṁ hotīti. na hevaṁ vattabbe .pe. paccuppannaṁ
paccuppannanti manasikaronto anāgataṁ anāgatanti manasi karotīti.
na hevaṁ vattabbe .pe. paccuppannaṁ paccuppannanti. manasikaronto
anāgataṁ anāgatanti manasi karotīti. āmantā.
dvinnaṁ phassānaṁ .pe. dvinnaṁ cittānaṁ samodhānaṁ hotīti. na
hevaṁ vattabbe .pe. paccuppannaṁ paccuppannanti manasikaronto
atītaṁ atītanti manasi karoti anāgataṁ anāgatanti manasi karotīti. na
hevaṁ vattabbe .pe. paccuppannaṁ paccuppannanti manasikaronto
atītaṁ atītanti manasi karoti anāgataṁ anāgatanti manasi karotīti.
āmantā. tiṇṇaṁ phassānaṁ .pe. tiṇṇaṁ cittānaṁ samodhānaṁ
hotīti. na hevaṁ vattabbe .pe.

[1658] na vattabbaṁ adhiggayha manasi karotīti. āmantā.
nanu vuttaṁ bhagavatā
sabbe saṅkhārā aniccāti 1- yadā paññāya passati
atha nibbindati dukkhe esa maggo visuddhiyā
sabbe saṅkhārā dukkhāti yadā paññāya passati
atha nibbindati dukkhe esa maggo visuddhiyā

footnote: 1 ma. poṭaṭhake itisaddo natthi.

page number: 564

sabbe dhammā anattāti yadā paññāya passati
atha nibbindati dukkhe esa maggo visuddhiyāti 1-
attheva suttantoti. āmantā. tena hi adhiggayha manasi karotīti.
adhiggayhamanasikārakathā.
-------------(pts. kvu, 532) 
rūpaṁhetūtikathā

[1659] rūpaṁ hetūti. āmantā. alobho hetūti. na hevaṁ
vattabbe .pe. adoso hetu .pe. amoho hetu lobho hetu
doso hetu moho hetūti. na hevaṁ vattabbe .pe. rūpaṁ hetūti.
āmantā. sārammaṇaṁ atthi tassa āvajjanā .pe. paṇidhīti.
na hevaṁ vattabbe .pe. nanu anārammaṇaṁ natthi tassa āvajjanā
.pe. paṇidhīti. āmantā. hañci anārammaṇaṁ natthi tassa
āvajjanā .pe. paṇidhi no vata re vattabbe rūpaṁ hetūti.

[1660] alobho hetu sārammaṇo atthi tassa āvajjanā
.pe. paṇidhīti. āmantā. rūpaṁ hetu sārammaṇaṁ atthi tassa
āvajjanā .pe. paṇidhīti. na hevaṁ vattabbe .pe. adoso
hetu amoho hetu lobho hetu doso hetu moho hetu
sārammaṇo atthi tassa āvajjanā .pe. paṇidhīti. āmantā.

footnote: 1 khu. dha. 43.

page number: 565

rūpaṁ hetu sārammaṇaṁ atthi tassa āvajjanā .pe. paṇidhīti.
na hevaṁ vattabbe .pe.

[1661] rūpaṁ hetu anārammaṇaṁ natthi tassa āvajjanā .pe.
paṇidhīti. āmantā. alobho hetu anārammaṇo natthi (pts. kvu, 533) tassa
āvajjanā .pe. paṇidhīti. na hevaṁ vattabbe .pe. rūpaṁ hetu
anārammaṇaṁ natthi tassa āvajjanā .pe. paṇidhīti. āmantā.
adoso hetu amoho hetu lobho hetu doso hetu moho
hetu anārammaṇo natthi tassa āvajjanā .pe. paṇidhīti.
na hevaṁ vattabbe .pe.

[1662] na vattabbaṁ rūpaṁ hetūti. āmantā. nanu mahābhūtā
upādāyarūpānaṁ upādāyahetūti. āmantā. hañci mahābhūtā
upādāyarūpānaṁ upādāyahetu tena vata re vattabbe rūpaṁ hetūti.
rūpaṁhetūtikathā.
------------
rūpaṁsahetukantikathā

[1663] rūpaṁ sahetukanti. āmantā. alobhahetunāti.
na hevaṁ vattabbe .pe. adosahetunāti .pe. amohahetunāti
.pe. lobhahetunāti .pe. dosahetunāti .pe. mohahetunāti.
na hevaṁ vattabbe .pe.

page number: 566

[1664] rūpaṁ sahetukanti. āmantā. sārammaṇaṁ atthi
tassa āvajjanā .pe. paṇidhīti. na hevaṁ vattabbe .pe.
nanu anārammaṇaṁ natthi tassa āvajjanā .pe. paṇidhīti.
āmantā. hañci anārammaṇaṁ natthi tassa āvajjanā .pe.
paṇidhi no vata re vattabbe rūpaṁ sahetukanti.

[1665] alobho sahetuko sārammaṇo atthi tassa āvajjanā
.pe. paṇidhīti. āmantā. rūpaṁ sahetukaṁ sārammaṇaṁ atthi
tassa āvajjanā .pe. paṇidhīti. na hevaṁ vattabbe .pe.
adoso sahetuko .pe. amoho saddhā viriyaṁ sati samādhi paññā
lobho doso moho māno diṭṭhi vicikicchā thīnaṁ uddhaccaṁ ahirikaṁ
anottappaṁ sahetukaṁ sārammaṇaṁ atthi tassa āvajjanā .pe.
paṇidhīti. āmantā. rūpaṁ sahetukaṁ sārammaṇaṁ atthi tassa
āvajjanā .pe. paṇidhīti. na hevaṁ vattabbe .pe.

[1666] rūpaṁ sahetukaṁ anārammaṇaṁ natthi tassa āvajjanā
.pe. paṇidhīti. āmantā. alobho sahetuko anārammaṇo natthi
tassa āvajjanā .pe. paṇidhīti. na hevaṁ vattabbe .pe. rūpaṁ
sahetukaṁ anārammaṇaṁ natthi tassa āvajjanā .pe. paṇidhīti.
āmantā. adoso sahetuko .pe. anottappaṁ sahetukaṁ anārammaṇaṁ
natthi tassa āvajjanā .pe. paṇidhīti. na hevaṁ vattabbe .pe.

[1667] na vattabbaṁ rūpaṁ sahetukanti. āmantā. nanu rūpaṁ

page number: 567

sappaccayanti. āmantā. hañci rūpaṁ sappaccayaṁ tena vata re
vattabbe rūpaṁ sahetukanti.
rūpaṁsahetukantikathā.
---------------
rūpaṁkusalākusalantikathā

[1668] rūpaṁ kusalanti. āmantā. sārammaṇaṁ atthi tassa
āvajjanā .pe. paṇidhīti. na hevaṁ vattabbe .pe. nanu anārammaṇaṁ
natthi tassa āvajjanā .pe. paṇidhīti. āmantā.
hañci anārammaṇaṁ natthi tassa āvajjanā .pe. paṇidhi no
vata re vattabbe rūpaṁ kusalanti.

[1669] alobho kusalo sārammaṇo atthi tassa āvajjanā
.pe. paṇidhīti. āmantā. rūpaṁ kusalaṁ sārammaṇaṁ atthi
tassa āvajjanā .pe. paṇidhīti. na hevaṁ vattabbe .pe.
adoso kusalo .pe. amoho kusalo .pe. saddhā viriyaṁ sati
samādhi .pe. paññā kusalā sārammaṇā atthi tāya āvajjanā
.pe. paṇidhīti. āmantā. rūpaṁ kusalaṁ sārammaṇaṁ atthi tassa
āvajjanā .pe. paṇidhīti. na hevaṁ vattabbe .pe.

[1670] rūpaṁ kusalaṁ anārammaṇaṁ natthi tassa āvajjanā .pe.
paṇidhīti. āmantā. alobho kusalo anārammaṇo natthi tassa

page number: 568

āvajjanā .pe. paṇidhīti. na hevaṁ vattabbe .pe. rūpaṁ kusalaṁ
anārammaṇaṁ natthi tassa āvajjanā .pe. paṇidhīti. āmantā.
adoso kusalo .pe. paññā kusalā anārammaṇā natthi tāya
āvajjanā .pe. paṇidhīti. na hevaṁ vattabbe .pe.

[1671] rūpaṁ akusalanti. āmantā. sārammaṇaṁ atthi
tassa āvajjanā .pe. paṇidhīti. na hevaṁ vattabbe .pe. nanu
anārammaṇaṁ natthi tassa āvajjanā .pe. paṇidhīti. āmantā.
hañci anārammaṇaṁ natthi tassa āvajjanā .pe. paṇidhi no
vata re (pts. kvu, 536) vattabbe rūpaṁ akusalanti .pe.

[1672] lobho akusalo sārammaṇo atthi tassa āvajjanā
.pe. paṇidhīti. āmantā. rūpaṁ akusalaṁ sārammaṇaṁ atthi tassa
āvajjanā .pe. paṇidhīti. na hevaṁ vattabbe .pe. doso
moho māno .pe. anottappaṁ akusalaṁ sārammaṇaṁ atthi tassa
āvajjanā .pe. paṇidhīti. āmantā. rūpaṁ akusalaṁ sārammaṇaṁ
atthi tassa āvajjanā .pe. paṇidhīti. na hevaṁ vattabbe .pe.

[1673] rūpaṁ akusalaṁ anārammaṇaṁ natthi tassa āvajjanā
.pe. paṇidhīti āmantā. lobho akusalo anārammaṇo natthi
tassa āvajjanā .pe. paṇidhīti. na hevaṁ vattabbe .pe. rūpaṁ
akusalaṁ anārammaṇaṁ natthi tassa āvajjanā .pe. paṇidhīti.
āmantā. doso moho māno .pe. anottappaṁ akusalaṁ anārammaṇaṁ

page number: 569

natthi tassa āvajjanā .pe. paṇidhīti. na hevaṁ
vattabbe .pe.

[1674] na vattabbaṁ rūpaṁ kusalampi akusalampīti. āmantā.
nanu kāyakammaṁ vacīkammaṁ kusalampi akusalampīti. āmantā. hañci
kāyakammaṁ vacīkammaṁ kusalampi akusalampi tena vata re vattabbe
rūpaṁ kusalampi akusalampīti.
rūpaṁkusalākusalantikathā.
----------------
rūpaṁvipākotikathā(pts. kvu, 537) 

[1675] rūpaṁ vipākoti. āmantā. rūpaṁ sukhavedaniyaṁ dukkhavedaniyaṁ
adukkhamasukhavedaniyaṁ sukhāya vedanāya sampayuttaṁ dukkhāya vedanāya
sampayuttaṁ adukkhamasukhāya vedanāya sampayuttaṁ phassena sampayuttaṁ
.pe. cittena sampayuttaṁ sārammaṇaṁ atthi tassa āvajjanā .pe.
paṇidhīti. na hevaṁ vattabbe .pe. nanu na sukhavedaniyaṁ na dukkhavedaniyaṁ
.pe. anārammaṇaṁ natthi tassa āvajjanā .pe. paṇidhīti.
āmantā. hañci na sukhavedaniyaṁ na dukkhavedaniyaṁ .pe. anārammaṇaṁ
natthi tassa āvajjanā .pe. paṇidhi no vata re vattabbe rūpaṁ
vipākoti.

[1676] phasso vipāko phasso sukhavedaniyo dukkhavedaniyo

page number: 570

.pe. sārammaṇo atthi tassa āvajjanā .pe. paṇidhīti.
āmantā. rūpaṁ vipāko rūpaṁ sukhavedaniyaṁ dukkhavedaniyaṁ .pe.
sārammaṇaṁ atthi tassa āvajjanā .pe. paṇidhīti. na hevaṁ
vattabbe .pe.

[1677] rūpaṁ vipāko rūpaṁ na sukhavedaniyaṁ na dukkhavedaniyaṁ
.pe. anārammaṇaṁ natthi tassa āvajjanā .pe. paṇidhīti.
āmantā. phasso vipāko phasso na sukhavedaniyo na dukkhavedaniyo
.pe. anārammaṇo natthi tassa āvajjanā .pe. paṇidhīti.
na hevaṁ vattabbe .pe.

[1678] na vattabbe rūpaṁ vipākoti. āmantā. nanu kammassa
katattā uppannā cittacetasikā dhammā vipākoti. āmantā.
hañci kammassa katattā uppannā cittacetasikā dhammā vipāko
tena vata re vattabbe kammassa katattā uppannaṁ rūpaṁ vipākoti.
rūpaṁ vipākotikathā.
--------------(pts. kvu, 538) 
rūpaṁ rūpāvacarārūpāvacarantikathā

[1679] atthi rūpaṁ rūpāvacaranti. āmantā. samāpattesiyaṁ
upapattesiyaṁ diṭṭhadhammasukhavihāraṁ samāpattesiyena cittena upapattesiyena
cittena diṭṭhadhammasukhavihārena cittena sahagataṁ sahajātaṁ saṁsaṭṭhaṁ

page number: 571

sampayuttaṁ ekuppādaṁ ekanirodhaṁ ekavatthukaṁ ekārammaṇanti. na hevaṁ
vattabbe .pe. nanu na samāpattesiyaṁ na upapattesiyaṁ na diṭṭhadhammasukhavihāraṁ
na samāpattesiyena cittena upapattesiyena cittena diṭṭhadhammasukhavihārena
cittena sahagataṁ sahajātaṁ saṁsaṭṭhaṁ sampayuttaṁ ekuppādaṁ
ekanirodhaṁ ekavatthukaṁ ekārammaṇanti. āmantā. hañci
na samāpattesiyaṁ na upapattesiyaṁ na diṭṭhadhammasukhavihāraṁ na samāpattesiyena
cittena .pe. ekārammaṇaṁ no vata re vattabbe atthi
rūpaṁ rūpāvacaranti.

[1680] atthi rūpaṁ arūpāvacaranti. āmantā. samāpattesiyaṁ
upapattesiyaṁ diṭṭhadhammasukhavihāraṁ samāpattesiyena cittena
upapattesiyena cittena diṭṭhadhammasukhavihārena cittena sahagataṁ sahajātaṁ
saṁsaṭṭhaṁ sampayuttaṁ ekuppādaṁ ekanirodhaṁ ekavatthukaṁ ekārammaṇanti.
na hevaṁ vattabbe .pe. nanu na samāpattesiyaṁ na upapattesiyaṁ
na diṭṭhadhammasukhavihāraṁ na samāpattesiyena cittena .pe. ekārammaṇanti.
āmantā. hañci na samāpattesiyaṁ na upapattesiyaṁ
.pe. ekavatthukaṁ ekārammaṇaṁ no vata re vattabbe atthi
rūpaṁ arūpāvacaranti.

[1681] na vattabbaṁ atthi rūpaṁ rūpāvacaraṁ atthi rūpaṁ arūpāvacaranti.
āmantā. (pts. kvu, 539) nanu kāmāvacarakammassa katattā rūpaṁ kāmāvacaranti.
āmantā. hañci kāmāvacarakammassa katattā rūpaṁ

page number: 572

kāmāvacaraṁ tena vata re vattabbe rūpāvacarakammassa katattā rūpaṁ
rūpāvacaraṁ arūpāvacarakammassa katattā rūpaṁ arūpāvacaranti.
rūpaṁ rūpāvacarārūpāvacarantikathā.
------------
rūparāgo rūpadhātupariyāpannotiādikathā

[1682] rūparāgo rūpadhātupariyāpannoti. āmantā.
samāpattesiyo upapattesiyo diṭṭhadhammasukhavihāro samāpattesiyena
cittena upapattesiyena cittena diṭṭhadhammasukhavihārena cittena sahagato
sahajāto saṁsaṭṭho sampayutto ekuppādo ekanirodho ekavatthuko
ekārammaṇoti. na hevaṁ vattabbe .pe. nanu na samāpattesiyo na
upapattesiyo na diṭṭhadhammasukhavihāro na samāpattesiyena cittena
.pe. ekavatthuko ekārammaṇoti. āmantā. hañci na
samāpattesiyo na upapattesiyo na diṭṭhadhammasukhavihāro na
samāpattesiyena cittena .pe. ekavatthuko ekārammaṇo no vata
re vattabbe rūparāgo rūpadhātupariyāpannoti.

[1683] rūparāgo rūpadhātupariyāpannoti. āmantā. saddarāgo
saddadhātupariyāpannoti. na hevaṁ vattabbe .pe. rūparāgo rūpadhātu-
pariyāpannoti. āmantā. gandharāgo .pe. rasarāgo .pe.
phoṭṭhabbarāgo phoṭṭhabbadhātupariyāpannoti. na hevaṁ vattabbe .pe.

page number: 573

[1684] saddarāgo na vattabbaṁ saddadhātupariyāpannoti.
āmantā. rūparāgo na (pts. kvu, 540) vattabbaṁ rūpadhātupariyāpannoti. na
hevaṁ vattabbe .pe. gandharāgo .pe. rasarāgo .pe. phoṭṭhabbarāgo
na vattabbaṁ phoṭṭhabbadhātupariyāpannoti. āmantā.
rūparāgo na vattabbaṁ rūpadhātupariyāpannoti. na hevaṁ vattabbe .pe.

[1685] arūparāgo arūpadhātupariyāpannoti. āmantā.
arūparāgo na vattabbaṁ arūpadhātupariyāpannoti. na hevaṁ vattabbe
.pe. arūparāgo arūpadhātupariyāpannoti. āmantā. samāpattesiyo
upapattesiyo diṭṭhadhammasukhavihāro samāpattesiyena cittena
upapattesiyena cittena diṭṭhadhammasukhavihārena cittena sahagato
sahajāto saṁsaṭṭho sampayutto ekuppādo ekanirodho ekavatthuko
ekārammaṇoti. na hevaṁ vattabbe .pe. nanu na samāpattesiyo
na upapattesiyo na diṭṭhadhammasukhavihāro na samāpattesiyena
cittena .pe. ekavatthuko ekārammaṇoti. āmantā. hañci
na samāpattesiyo na upapattesiyo na diṭṭhadhammasukhavihāro na
samāpattesiyena cittena na upapattesiyena cittena na diṭṭhadhammasukhavihārena
cittena sahagato sahajāto saṁsaṭṭho sampayutto ekuppādo
ekanirodho ekavatthuko ekārammaṇo no vata re vattabbe
arūparāgo arūpadhātupariyāpannoti.

[1686] arūparāgo arūpadhātupariyāpannoti. āmantā.

page number: 574

saddarāgo saddadhātupariyāpannoti. na hevaṁ vattabbe .pe.
arūparāgo arūpadhātupariyāpannoti. āmantā. gandharāgo .pe.
rasarāgo .pe. phoṭṭhabbarāgo phoṭṭhabbadhātupariyāpannoti. na
hevaṁ vattabbe .pe.

[1687] saddarāgo na vattabbaṁ saddadhātupariyāpannoti.
āmantā. arūparāgo na vattabbaṁ arūpadhātupariyāpannoti. na
hevaṁ vattabbe .pe. gandharāgo (pts. kvu, 541) .pe. rasarāgo .pe. phoṭṭhabbarāgo
na vattabbaṁ phoṭṭhabbadhātupariyāpannoti. āmantā.
arūparāgo na vattabbaṁ arūpadhātupariyāpannoti. na hevaṁ vattabbe .pe.

[1688] na vattabbaṁ rūparāgo rūpadhātupariyāpanno arūparāgo
arūpadhātupariyāpannoti. āmantā. nanu kāmarāgo
kāmadhātupariyāpanno. āmantā. hañci kāmarāgo kāmadhātupariyāpanno
tena vata re vattabbe rūparāgo rūpadhātupariyāpanno
arūparāgo arūpadhātupariyāpannoti.
rūparāgo rūpadhātupariyāpanno arūparāgo arūpadhātupariyāpannotikathā.
soḷasamo vaggo.
tassa uddānaṁ
cittaniggaho cittapaggaho sukhānuppadānaṁ
adhiggayhamanasikāro rūpaṁ hetu rūpaṁ sahetukaṁ
rūpaṁ kusalampi akusalampi rūpaṁ vipāko

page number: 575

atthi rūpaṁ rūpāvacaraṁ atthi rūpaṁ arūpāvacaraṁ
sabbe kilesā kāmadhātupariyāpannāti.
--------------(pts. kvu, 542) 
atthi arahato puññūpacayotikathā

[1689] atthi arahato puññūpacayoti. āmantā. atthi
arahato apuññūpacayoti. na hevaṁ vattabbe .pe. natthi arahato
apuññūpacayoti. āmantā. natthi arahato puññūpacayoti.
na hevaṁ vattabbe .pe.

[1690] atthi arahato puññūpacayoti. āmantā. arahā
puññābhisaṅkhāraṁ abhisaṅkharoti āneñjābhisaṅkhāraṁ abhisaṅkharoti gatisaṁvattaniyaṁ
kammaṁ karoti bhavasaṁvattaniyaṁ kammaṁ karoti issariyasaṁvattaniyaṁ
kammaṁ karoti adhipaccasaṁvattaniyaṁ kammaṁ karoti mahābhogasaṁvattaniyaṁ
kammaṁ karoti mahāparivārasaṁvattaniyaṁ kammaṁ karoti
devasobhagyasaṁvattaniyaṁ kammaṁ karoti manussasobhagyasaṁvattaniyaṁ kammaṁ
karotīti. na hevaṁ vattabbe .pe.

[1691] atthi arahato puññūpacayoti. āmantā. arahā
ācinātīti. na hevaṁ vattabbe .pe. arahā apacinātīti. na
hevaṁ vattabbe .pe. arahā pajahatīti .pe. arahā upādiyatīti(pts. kvu, 543) 
.pe. arahā visinetīti .pe. arahā ussinetīti .pe. arahā

page number: 576

vidhūpetīti .pe. arahā sandhūpetīti. na hevaṁ vattabbe .pe. nanu
arahā nevācināti na apacināti apacinitvā ṭhitoti. āmantā.
hañci arahā nevācināti nāpacināti apacinitvā ṭhito no vata re
vattabbe atthi arahato puññūpacayoti.

[1692] nanu arahā neva pajahati na upādiyati pajahitvā
ṭhito neva visineti na ussineti visinitvā ṭhito neva vidhūpeti
na sandhūpeti vidhūpetvā ṭhitoti. āmantā. hañci arahā neva
vidhūpeti na sandhūpeti vidhūpetvā ṭhito no vata re vattabbe
atthi arahato puññūpacayoti.

[1693] natthi arahato puññūpacayoti. āmantā. arahā
dānaṁ dadeyyāti. āmantā. hañci arahā dānaṁ dadeyya no
vata re vattabbe natthi arahato puññūpacayoti.

[1694] arahā cīvaraṁ dadeyya .pe. piṇḍapātaṁ dadeyya
senāsanaṁ dadeyya gilānapaccayabhesajjaparikkhāraṁ dadeyya khādanīyaṁ
dadeyya bhojanīyaṁ dadeyya pānīyaṁ dadeyya cetiyaṁ vandeyya cetiye
mālaṁ āropeyya gandhaṁ āropeyya vilepanaṁ āropeyya .pe.
cetiyaṁ abhidakkhiṇaṁ kareyyāti. āmantā. hañci arahā cetiyaṁ
abhidakkhiṇaṁ kareyya no vata re vattabbe natthi arahato puññūpacayoti.
atthi arahato puññūpacayotikathā.
--------------

page number: 577

natthi arahato akālamaccūtikathā

[1695] (pts. kvu, 544) natthi arahato akālamaccūti. āmantā. natthi
arahantaghātakoti. na hevaṁ vattabbe .pe. atthi arahantaghātakoti.
āmantā. atthi arahato akālamaccūti. na hevaṁ vattabbe
.pe. natthi arahato akālamaccūti. āmantā. yo arahantaṁ
jīvitā voropeti so sati jīvite jīvitāvasese jīvitā voropeti
asati jīvite jīvitāvasese jīvitā voropetīti. sati jīvite jīvitāvasese
jīvitā voropetīti. hañci sati jīvite jīvitāvasese jīvite voropeti
no vata re vattabbe natthi arahato akālamaccūti. asati jīvite
jīvitāvasese jīvitā voropetīti. natthi arahantaghātakoti. na
hevaṁ vattabbe .pe.

[1696] natthi arahato akālamaccūti. āmantā. arahato
kāye visaṁ na kameyya satthaṁ na kameyya aggi na kameyyāti.
na hevaṁ vattabbe .pe. nanu arahato kāye visaṁ kameyya satthaṁ
kameyya aggi kameyyāti. āmantā. hañci arahato kāye
visaṁ kameyya satthaṁ kameyya aggi kameyya no vata re vattabbe
natthi arahato akālamaccūti.

[1697] arahato kāye visaṁ na kameyya satthaṁ na kameyya
aggi na kameyyāti. āmantā. natthi arahantaghātakoti. na hevaṁ
vattabbe .pe.

page number: 578

[1698] atthi arahato akālamaccūti. āmantā. nanu vuttaṁ
bhagavatā nāhaṁ bhikkhave sañcetanikānaṁ kammānaṁ katānaṁ upacitānaṁ(pts. kvu, 545) 
appaṭisaṁveditvā byantībhāvaṁ vadāmi tañca kho diṭṭheva dhamme
upapajje vā apare vā pariyāyeti attheva suttantoti. āmantā.
tena hi natthi arahato akālamaccūti.
natthi arahato akālamaccūtikathā.
------------------
sabbamidaṁ kammatotikathā

[1699] sabbamidaṁ kammatoti. āmantā. kammampi kammatoti.
na hevaṁ vattabbe .pe. sabbamidaṁ kammatoti. āmantā. sabbamidaṁ
pubbekatahetūti. na hevaṁ vattabbe .pe. sabbamidaṁ kammatoti.
āmantā. sabbamidaṁ kammavipākatoti. na hevaṁ vattabbe .pe.
sabbamidaṁ kammavipākatoti. āmantā. kammavipākena pāṇaṁ
haneyyāti. āmantā. pāṇātipāto saphaloti. āmantā.
kammavipāko saphaloti. na hevaṁ vattabbe .pe. kammavipāko
aphaloti. āmantā. pāṇātipāto aphaloti. na hevaṁ vattabbe
.pe. kammavipākena adinnaṁ ādiyeyya .pe. musā bhaṇeyya pisuṇaṁ
bhaṇeyya pharusaṁ bhaṇeyya samphaṁ palapeyya sandhiṁ chindeyya nillopaṁ
hareyya (pts. kvu, 546) ekāgārikaṁ kareyya paripanthe tiṭṭheyya paradāraṁ gaccheyya

page number: 579

gāmaghātakaṁ kareyya nigamaghātakaṁ kareyya kammavipākena dānaṁ dadeyya
cīvaraṁ dadeyya piṇḍapātaṁ dadeyya senāsanaṁ dadeyya gilānapaccayabhesajjaparikkhāraṁ
dadeyyāti. āmantā. gilānapaccayabhesajjaparikkhāro
saphaloti. āmantā. kammavipāko saphaloti. na hevaṁ vattabbe
.pe. kammavipāko aphaloti. āmantā. gilānapaccayabhesajjaparikkhāro
aphaloti. na hevaṁ vattabbe .pe.

[1700] na vattabbaṁ sabbamidaṁ kammatoti. āmantā. nanu
vuttaṁ bhagavatā
kammunā vattatī loko kammunā vattatī pajā
kammanibandhanā sattā rathassāṇīva yāyato 1-
kammena kittiṁ labhate pasaṁsaṁ
kammena jāniñca vadhañca bandhaṁ
taṁ kammaṁ nānākaraṇaṁ viditvā
kasmā vade natthi kammanti loketi
attheva suttantoti. āmantā. tena hi sabbamidaṁ kammatoti.
sabbamidaṁ kammatotikathā.
---------------
indriyabaddhakathā

[1701] indriyabaddhaññeva dukkhanti. āmantā. (pts. kvu, 547) indriyabaddhaññeva

footnote: 1 khu. su. 372.

page number: 580

baddhaññeva aniccaṁ saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ
nirodhadhammaṁ vipariṇāmadhammanti. na hevaṁ vattabbe .pe.
nanu anindriyabaddhaṁ aniccaṁ saṅkhataṁ paṭiccasamuppannaṁ khayadhammaṁ vayadhammaṁ
virāgadhammaṁ nirodhadhammaṁ vipariṇāmadhammanti. āmantā. hañci
anindriyabaddhaṁ aniccaṁ saṅkhataṁ paṭiccasamuppannaṁ khayadhammaṁ vayadhammaṁ
virāgadhammaṁ nirodhadhammaṁ vipariṇāmadhammaṁ no vata re vattabbe
indriyabaddhaññeva dukkhanti.

[1702] anindriyabaddhaṁ aniccaṁ saṅkhataṁ paṭiccasamuppannaṁ .pe.
vipariṇāmadhammaṁ tañca na dukkhanti. āmantā. indriyabaddhaṁ
aniccaṁ saṅkhataṁ .pe. vipariṇāmadhammaṁ tañca na dukkhanti. na
hevaṁ vattabbe .pe. indriyabaddhaṁ aniccaṁ saṅkhataṁ .pe. vipariṇāmadhammaṁ
tañca dukkhanti. āmantā. anindriyabaddhaṁ aniccaṁ saṅkhataṁ
.pe. vipariṇāmadhammaṁ tañca dukkhanti. na hevaṁ vattabbe .pe.

[1703] indriyabaddhaññeva dukkhanti. āmantā. nanu yadaniccaṁ
taṁ dukkhaṁ vuttaṁ bhagavatā anindriyabaddhaṁ aniccanti. āmantā.
hañci yadaniccaṁ taṁ dukkhaṁ vuttaṁ bhagavatā anindriyabaddhaṁ aniccaṁ
no vata re vattabbe indriyabaddhaññeva dukkhanti.

[1704] na vattabbaṁ indriyabaddhaññeva dukkhanti. āmantā.
yathā indriyabaddhassa dukkhassa pariññāya bhagavati brahmacariyaṁ vussati
evameva anindriyabaddhassa dukkhassa (pts. kvu, 548) pariññāya bhagavati brahmacariyaṁ

page number: 581

vussatīti. na hevaṁ vattabbe .pe. yathā indriyabaddhaṁ dukkhaṁ
pariññātaṁ na puna uppajjati evameva anindriyabaddhaṁ dukkhaṁ
pariññātaṁ na puna uppajjatīti. na hevaṁ vattabbe .pe. tena hi
indriyabaddhaññeva dukkhanti.
indriyabaddhakathā.
-------------
ßēhapetvā ariyamaggantikathā

[1705] ßēhapetvā ariyamaggaṁ avasesā saṅkhārā dukkhāti.
āmantā. dukkhasamudayopi dukkhoti. na hevaṁ vattabbe .pe.
dukkhasamudayopi dukkhoti. āmantā. tīṇeva ariyasaccānīti.
na hevaṁ vattabbe .pe. tīṇeva ariyasaccānīti. āmantā.
nanu cattāri ariyasaccāni vuttāni bhagavatā dukkhaṁ dukkhasamudayo
dukkhanirodho dukkhanirodhagāminī paṭipadāti. āmantā. hañci cattāri
ariyasaccāni vuttāni bhagavatā dukkhaṁ dukkhasamudayo dukkhanirodho dukkhanirodhagāminī
paṭipadā no vata re vattabbe tīṇeva ariyasaccānīti.

[1706] (pts. kvu, 549) dukkhasamudayopi dukkhoti. āmantā. kenaṭṭhenāti.
aniccaṭṭhenāti. ariyamaggo aniccoti. āmantā. ariyamaggo
dukkhoti. na hevaṁ vattabbe .pe. ariyamaggo anicco so ca na
dukkhoti. āmantā. dukkhasamudayo anicco so ca na dukkhoti.

page number: 582

na hevaṁ vattabbe .pe. dukkhasamudayo anicco so ca dukkhoti.
āmantā. ariyamaggo anicco so ca dukkhoti. na hevaṁ
vattabbe .pe.

[1707] na vattabbaṁ ṭhapetvā ariyamaggaṁ avasesā saṅkhārā
dukkhāti. āmantā. nanu sā dukkhanirodhagāminī paṭipadāti.
āmantā. hañci sā dukkhanirodhagāminī paṭipadā tena vata re
vattabbe ṭhapetvā ariyamaggaṁ avasesā saṅkhārā dukkhāti.
ßēhapetvā ariyamaggantikathā.
-------------
na vattabbaṁ saṅgho dakkhiṇaṁ paṭiggaṇhātītikathā

[1708] na vattabbaṁ saṅgho dakkhiṇaṁ paṭiggaṇhātīti. āmantā.
nanu saṅgho āhuneyyo pāhuneyyo dakkhiṇeyyo añjalīkaraṇīyo
anuttaraṁ puññakkhettaṁ lokassāti. āmantā. hañci saṅgho
āhuneyyo pāhuneyyo dakkhiṇeyyo añjalīkaraṇīyo anuttaraṁ
puññakkhettaṁ lokassa tena vata re vattabbe saṅgho dakkhiṇaṁ
paṭiggaṇhātīti.

[1709] na vattabbaṁ saṅgho dakkhiṇaṁ paṭiggaṇhātīti. āmantā.
nanu (pts. kvu, 550) cattāro purisayugā aṭṭha purisapuggalā dakkhiṇeyyā vuttā
bhagavatāti. āmantā. hañci cattāro purisayugā aṭṭha purisapuggalā

page number: 583

dakkhiṇeyyā vuttā bhagavatā tena vata re vattabbe saṅgho dakkhiṇaṁ
paṭiggaṇhātīti.

[1710] na vattabbaṁ saṅgho dakkhiṇaṁ paṭiggaṇhātīti. āmantā.
nanu atthi keci saṅghassa dānaṁ dentīti. āmantā. hañci atthi
keci saṅghassa dānaṁ denti tena vata re vattabbe saṅgho dakkhiṇaṁ
paṭiggaṇhātīti. nanu atthi keci saṅghassa cīvaraṁ denti .pe.
piṇḍapātaṁ denti senāsanaṁ denti gilānapaccayabhesajjaparikkhāraṁ
denti khādanīyaṁ denti bhojanīyaṁ denti .pe. pānīyaṁ dentīti.
āmantā. hañci atthi keci saṅghassa pānīyaṁ denti tena vata re
vattabbe saṅgho dakkhiṇaṁ paṭiggaṇhātīti.

[1711] na vattabbaṁ saṅgho dakkhiṇaṁ paṭiggaṇhātīti. āmantā.
nanu vuttaṁ bhagavatā
āhuti jātavedova mahāmeghaṁva medanī
saṅgho samādhisampanno paṭiggaṇhāti dakkhiṇanti
attheva suttantoti. āmantā. tena hi saṅgho dakkhiṇaṁ
paṭiggaṇhātīti.

[1712] saṅgho dakkhiṇaṁ paṭiggaṇhātīti. āmantā. maggo
paṭiggaṇhāti phalaṁ paṭiggaṇhātīti. na hevaṁ vattabbe .pe.
na vattabbaṁ saṅgho dakkhiṇaṁ paṭiggaṇhātītikathā.
--------(pts. kvu, 551) 

page number: 584

na vattabbaṁ saṅgho dakkhiṇaṁ visodhetītikathā

[1713] na vattabbaṁ saṅgho dakkhiṇaṁ visodhetīti. āmantā.
nanu saṅgho āhuneyyo pāhuneyyo dakkhiṇeyyo añjalīkaraṇīyo
anuttaraṁ puññakkhettaṁ lokassāti. āmantā. hañci saṅgho
āhuneyyo .pe. anuttaraṁ puññakkhettaṁ lokassa tena vata
re vattabbe saṅgho dakkhiṇaṁ visodhetīti.

[1714] na vattabbaṁ saṅgho dakkhiṇaṁ visodhetīti. āmantā.
nanu cattāro purisayugā aṭṭha purisapuggalā dakkhiṇeyyā vuttā
bhagavatāti. āmantā. hañci cattāro purisayugā aṭṭha
purisapuggalā dakkhiṇeyyā vuttā bhagavatā tena vata re vattabbe
saṅgho dakkhiṇaṁ visodhetīti.

[1715] na vattabbaṁ saṅgho dakkhiṇaṁ visodhetīti. āmantā.
nanu atthi keci saṅghassa dānaṁ datvā dakkhiṇaṁ ārādhentīti.
āmantā. hañci atthi keci saṅghassa dānaṁ datvā dakkhiṇaṁ
ārādhenti tena vata re vattabbe saṅgho dakkhiṇaṁ visodhetīti.

[1716] nanu atthi keci saṅghassa cīvaraṁ datvā .pe.
piṇḍapātaṁ datvā .pe. senāsanaṁ datvā gilānapaccayabhesajjaparikkhāraṁ
datvā khādanīyaṁ datvā bhojanīyaṁ datvā .pe.
pānīyaṁ datvā dakkhiṇaṁ ārādhentīti. āmantā. hañci atthi

page number: 585

keci saṅghassa pānīyaṁ datvā dakkhiṇaṁ (pts. kvu, 552) ārādhenti tena vata re
vattabbe saṅgho dakkhiṇaṁ visodhetīti.

[1717] saṅgho dakkhiṇaṁ visodhetīti. āmantā. maggo
visodheti phalaṁ visodhetīti. na hevaṁ vattabbe .pe.
na vattabbaṁ saṅgho dakkhiṇaṁ visodhetītikathā.
------------
na vattabbaṁ saṅgho bhuñjatītikathā

[1718] na vattabbaṁ saṅgho bhuñjati pivati khādati sāyatīti.
āmantā. nanu atthi keci saṅghabhattāni karonti uddesabhattāni
karonti yāgupānāni karontīti. āmantā. hañci atthi
keci saṅghabhattāni karonti uddesabhattāni karonti yāgupānāni
karonti tena vata re vattabbe saṅgho bhuñjati pivati khādati sāyatīti.

[1719] na vattabbaṁ saṅgho bhuñjati pivati khādati sāyatīti.
āmantā. nanu vuttaṁ bhagavatā gaṇabhojanaṁ paramparabhojanaṁ atirittabhojanaṁ
anatirittabhojananti. āmantā. hañci vuttaṁ bhagavatā
gaṇabhojanaṁ paramparabhojanaṁ atirittabhojanaṁ anatirittabhojanaṁ tena vata
re vattabbe saṅgho bhuñjati pivati khādati sāyatīti.

[1720] na vattabbaṁ saṅgho bhuñjati pivati khādati sāyatīti.
āmantā. nanu aṭṭha pānāni vuttāni bhagavatā ambapānaṁ

page number: 586

jambupānaṁ cocapānaṁ mocapānaṁ madhupānaṁ muddikapānaṁ sālukapānaṁ
phārusakapānanti. āmantā. hañci aṭṭha pānāni vuttāni
bhagavatā ambapānaṁ jambupānaṁ cocapānaṁ mocapānaṁ madhupānaṁ muddikapānaṁ
sālukapānaṁ phārusakapānaṁ tena vata re vattabbe saṅgho bhuñjati
pivati khādati sāyatīti.

[1721] saṅgho bhuñjati pivati khādati sāyatīti. āmantā.
maggo bhuñjati pivati khādati sāyati phalaṁ bhuñjati pivati khādati
sāyatīti. na hevaṁ vattabbe .pe.
na vattabbaṁ saṅgho bhuñjatītikathā.
-----------
na vattabbaṁ saṅghassadinnaṁ mahapphalantikathā

[1722] na vattabbaṁ saṅghassa dinnaṁ mahapphalanti. āmantā.
nanu saṅgho āhuneyyo pāhuneyyo dakkhiṇeyyo añjalīkaraṇīyo
anuttaraṁ puññakkhettaṁ lokassāti. āmantā. hañci saṅgho
āhuneyyo pāhuneyyo .pe. anuttaraṁ puññakkhettaṁ lokassa
tena vata re vattabbe saṅghassa dinnaṁ mahapphalanti.

[1723] na vattabbaṁ saṅghassa dinnaṁ mahapphalanti. āmantā.
nanu cattāro purisayugā aṭṭha purisapuggalā dakkhiṇeyyā vuttā
bhagavatāti. āmantā. hañci cattāro purisayugā aṭṭha

page number: 587

purisapuggalā dakkhiṇeyyā vuttā bhagavatā tena vata re vattabbe
saṅghassa dinnaṁ mahapphalanti.

[1724] na vattabbaṁ saṅghassa dinnaṁ mahapphalanti. (pts. kvu, 554) āmantā.
nanu vuttaṁ bhagavatā saṅghe gotami dehi saṅghe te dinne
ahañceva pūjito bhavissāmi saṅgho cāti 1- attheva suttantoti.
āmantā. tena hi saṅghassa dinnaṁ mahapphalanti.

[1725] na vattabbaṁ saṅghassa dinnaṁ mahapphalanti. āmantā.
nanu sakko devānamindo bhagavantaṁ etadavoca
yajamānānaṁ manussānaṁ puññapekkhāna pāṇinaṁ
karotaṁ opadhikaṁ puññaṁ kattha dinnaṁ mahapphalanti
cattāro ca paṭipannā cattāro ca phale ṭhitā
esa saṅgho ujubhūto paññāsīlasamāhito
yajamānānaṁ manussānaṁ puññapekkhāna pāṇinaṁ
karotaṁ opadhikaṁ puññaṁ saṅghe dinnaṁ mahapphalanti 2-
eso hi saṅgho vipulo mahaggato
esappameyyo udadhīva sāgaro
ete hi seṭṭhā naravīrasāvakā
pabhaṅkarā dhammamudīrayanti
tesaṁ sudinnaṁ suhutaṁ suyiṭṭhaṁ
ye saṅghamuddissa dadanti dānaṁ

footnote: 1 ma. u. 416. 2 saṁ. sagātha. 295.

page number: 588

sā dakkhiṇā saṅghagatā patiṭṭhitā
mahapphalā lokavidūna vaṇṇitā
etādisaṁ yaññamanussarantā
ye vedajātā vicaranti loke
vineyya maccheramalaṁ samūlaṁ
aninditā saggamupenti ṭhānanti
attheva suttantoti. āmantā. tena hi saṅghassa dinnaṁ mahapphalanti.
na vattabbaṁ saṅghassa dinnaṁ mahapphalantikathā.
---------------
na vattabbaṁ buddhassa dinnaṁ mahapphalantikathā

[1726] na vattabbaṁ buddhassa dinnaṁ mahapphalanti. āmantā.
nanu bhagavā dipadānaṁ aggo dipadānaṁ seṭṭho dipadānaṁ pamokkho
dipadānaṁ uttamo dipadānaṁ pavaro asamo asamasamo appaṭisamo
appaṭibhāgo appaṭipuggaloti. āmantā. hañci bhagavā dipadānaṁ
aggo dipadānaṁ seṭṭho dipadānaṁ pamokkho dipadānaṁ uttamo
dipadānaṁ pavaro asamo asamasamo appaṭisamo appaṭibhāgo appaṭipuggalo
tena vata re vattabbe buddhassa dinnaṁ mahapphalanti.

[1727] na vattabbaṁ buddhassa dinnaṁ mahapphalanti. āmantā.
atthi koci buddhena samasamo sīlena samādhinā paññāyāti.

page number: 589

natthi. hañci natthi koci buddhena samasamo sīlena samādhinā
paññāya tena vata re vattabbe buddhassa dinnaṁ mahapphalanti.

[1728] na vattabbaṁ buddhassa (pts. kvu, 556) dinnaṁ mahapphalanti. āmantā.
nanu vuttaṁ bhagavatā
na yimasmiṁ vā lokasmiṁ parasmiṁ vā pana
buddhena seṭṭho ca samo ca vijjati
yamāhuneyyānaṁ aggataṁ gato
puññatthikānaṁ vipulaphalesinanti
attheva suttantoti. āmantā. tena hi buddhassa dinnaṁ mahapphalanti.
na vattabbaṁ buddhassa dinnaṁ mahapphalantikathā.
--------------
dakkhiṇāvisuddhikathā

[1729] dāyakatova dānaṁ visujjhati no paṭiggāhakatoti.
āmantā. nanu atthi keci paṭiggāhakā āhuneyyā pāhuneyyā
dakkhiṇeyyā añjalīkaraṇīyā anuttaraṁ puññakkhettaṁ lokassāti.
āmantā. hañci atthi keci paṭiggāhakā āhuneyyā pāhuneyyā
dakkhiṇeyyā añjalīkaraṇīyā anuttaraṁ puññakkhettaṁ lokassa no
vata re vattabbe dāyakatova dānaṁ visujjhati no paṭiggāhakatoti.

[1730] dāyakatova dānaṁ visujjhati no paṭiggāhakatoti.

page number: 590

āmantā. nanu cattāro purisayugā aṭṭha purisapuggalā dakkhiṇeyyā
vuttā bhagavatāti. āmantā. hañci cattāro purisayugā aṭṭha
purisapuggalā dakkhiṇeyyā vuttā bhagavatā no vata re vattabbe
dāyakatova (pts. kvu, 557) dānaṁ visujjhati no paṭiggāhakatoti.

[1731] dāyakatova dānaṁ visujjhati no paṭiggāhakatoti.
āmantā. nanu atthi keci sotāpanne dānaṁ datvā dakkhiṇaṁ
ārādhentīti. āmantā. hañci atthi keci sotāpanne
dānaṁ datvā dakkhiṇaṁ ārādhenti no vata re vattabbe dāyakatova
dānaṁ visujjhati no paṭiggāhakatoti. nanu atthi keci sakadāgāmissa
.pe. anāgāmissa .pe. arahato dānaṁ datvā dakkhiṇaṁ
ārādhentīti. āmantā. hañci atthi keci arahato dānaṁ
datvā dakkhiṇaṁ ārādhenti no vata re vattabbe dāyakatova
dānaṁ visujjhati no paṭiggāhakatoti.

[1732] paṭiggāhakatova dānaṁ visujjhati no dāyakatoti.
āmantā. añño aññassa kārako parakataṁ sukhadukkhaṁ añño
karoti añño paṭisaṁvedetīti. na hevaṁ vattabbe .pe.
dāyakatova dānaṁ visujjhati no paṭiggāhakatoti. āmantā.
nanu vuttaṁ bhagavatā catasso kho imā ānanda dakkhiṇāvisuddhiyo.
katamā catasso. atthānanda dakkhiṇā dāyakato visujjhati no
paṭiggāhakato atthānanda dakkhiṇā paṭiggāhakato visujjhati no

page number: 591

dāyakato atthānanda dakkhiṇā neva dāyakato visujjhati no
paṭiggāhakato atthānanda dakkhiṇā dāyakato ceva visujjhati
paṭiggāhakato ca kathañcānanda dakkhiṇā dāyakato visujjhati no
paṭiggāhakato idhānanda dāyako hoti sīlavā kalyāṇadhammo
paṭiggāhakā honti dussīlā pāpadhammā evaṁ kho ānanda
dakkhiṇā dāyakato visujjhati no paṭiggāhakato kathañcānanda
dakkhiṇā paṭiggāhakato visujjhati no dāyakato idhānanda dāyako
hoti dussīlo pāpadhammo paṭiggāhakā honti sīlavanto kalyāṇa
dhammā evaṁ kho ānanda dakkhiṇā paṭiggāhakato visujjhati no
dāyakato kathañcānanda dakkhiṇā neva dāyakato visujjhati no
paṭiggāhakato idhānanda dāyako ca hoti dussīlo pāpadhammo
paṭiggāhakā ca honti dussīlā pāpadhammā evaṁ kho ānanda
dakkhiṇā neva dāyakato visujjhati no paṭiggāhakato kathañcānanda
dakkhiṇā dāyakato ceva visujjhati paṭiggāhakato ca idhānanda
dāyako ca hoti sīlavā kalyāṇadhammo paṭiggāhakā ca honti
sīlavanto kalyāṇadhammā evaṁ kho ānanda dakkhiṇā dāyakato
ceva visujjhati paṭiggāhakato ca imā kho ānanda catasso
dakkhiṇāvisuddhiyoti 1- attheva suttantoti. āmantā. tena hi
na vattabbaṁ dāyakatova dānaṁ visujjhati no paṭiggāhakatoti.
dakkhiṇāvisuddhikathā.

footnote: 1 ma. u. 421.

page number: 592

sattarasamo vaggo.
tassa uddānaṁ
atthi arahato puññūpacayo natthi arahato akālamaccu
sabbamidaṁ kammato indriyabaddhaññeva
dukkhaṁ ṭhapetvā ariyamaggaṁ avasesā saṅkhārā dukkhā
saṅgho dakkhiṇaṁ paṭiggaṇhāti saṅgho dakkhiṇaṁ
visodheti saṅgho bhuñjati pivati khādati sāyati
saṅghassa dinnaṁ mahapphalaṁ atthi dānaṁ visujjhatīti.
-----------(pts. kvu, 559) 
manussalokakathā

[1733] na vattabbaṁ buddho bhagavā manussaloke aṭṭhāsīti.
āmantā. nanu atthi buddhavutthāni cetiyāni ārāma vihāra gāmanigamanagarāni
raṭṭhāni janapadānīti. āmantā. hañci atthi buddhavutthāni
cetiyāni ārāmavihāragāmanigamanagarāni raṭṭhāni janapadāni
tena vata re vattabbe buddho bhagavā manussaloke aṭṭhāsīti.

[1734] na vattabbaṁ buddho bhagavā manussaloke aṭṭhāsīti.
āmantā. nanu bhagavā lumbiniyā jāto bodhiyā mūle abhisambuddho
bārāṇasiyaṁ bhagavatā dhammacakkaṁ pavattitaṁ pāvāle cetiye āyusaṅkhāro
ossaṭṭho kusinārāyaṁ bhagavā parinibbutoti. āmantā.

page number: 593

hañci bhagavā lumbiniyā jāto .pe. kusinārāyaṁ bhagavā parinibbuto
tena vata re vattabbe buddho bhagavā manussaloke aṭṭhāsīti.

[1735] na vattabbaṁ buddho bhagavā manussaloke aṭṭhāsīti.
āmantā. nanu vuttaṁ bhagavatā ekamidāhaṁ bhikkhave samayaṁ
ukkaṭṭhāyaṁ viharāmi subhagavane sālarājamūleti ekamidāhaṁ bhikkhave
samayaṁ uruvelāyaṁ viharāmi ajapālanigrodhe paṭhamābhisambuddhoti ekamidāhaṁ
bhikkhave (pts. kvu, 560) samayaṁ rājagahe viharāmi veḷuvane kalandakanivāpeti
ekamidāhaṁ bhikkhave samayaṁ sāvatthiyaṁ viharāmi jetavane anāthapiṇḍikassa
ārāmeti ekamidāhaṁ bhikkhave samayaṁ vesāliyaṁ viharāmi mahāvane
kuṭāgārasālāyanti attheva suttantoti. āmantā. tena hi
buddho bhagavā manussaloke aṭṭhāsīti.

[1736] buddho bhagavā manussaloke aṭṭhāsīti. āmantā.
nanu bhagavā loke jāto loke saṁvaḍḍho lokaṁ abhibhuyya viharati
anupalitto lokenāti. āmantā. hañci bhagavā loke jāto
loke saṁvaḍḍho lokaṁ abhibhuyya viharati anupalitto lokena no vata
re vattabbe buddho bhagavā manussaloke aṭṭhāsīti.
manussalokakathā.
------------

page number: 594

dhammadesanākathā

[1737] na vattabbaṁ buddhena bhagavatā dhammo desitoti.
āmantā. kena desitoti. abhinimmitena desitoti. abhinimmito
jino satthā sammāsambuddho sabbaññū sabbadassāvī dhammasāmī
dhammapaṭisaraṇoti. na hevaṁ vattabbe .pe. na vattabbaṁ buddhena
bhagavatā dhammo desitoti. āmantā. kena desitoti.
āyasmatā ānandena desitoti. āyasmā ānando jino satthā
sammāsambuddho sabbaññū sabbadassāvī dhammasāmī dhammapaṭisaraṇoti.
na (pts. kvu, 561) hevaṁ vattabbe .pe.

[1738] na vattabbaṁ buddhena bhagavatā dhammo desitoti.
āmantā. nanu vuttaṁ bhagavatā saṅkhittenapi kho ahaṁ sārīputta
dhammaṁ deseyyaṁ vitthārenapi kho ahaṁ sārīputta dhammaṁ deseyyaṁ
saṅkhittavitthārenapi kho ahaṁ sārīputta dhammaṁ deseyyaṁ aññātārova
dullabhāti 1- attheva suttantoti. āmantā. tena hi buddhena
bhagavatā dhammo desitoti.

[1739] na vattabbaṁ buddhena bhagavatā dhammo desitoti.
āmantā. nanu vuttaṁ bhagavatā abhiññāyāhaṁ bhikkhave dhammaṁ
desemi no anabhiññāya sanidānāhaṁ bhikkhave dhammaṁ desemi no

footnote: 1. aṅu. tika. 171.

page number: 595

anidānaṁ sappāṭihāriyāhaṁ bhikkhave dhammaṁ desemi no appāṭihāriyaṁ
yañca 1- mayhaṁ bhikkhave abhiññāya dhammaṁ desayato no anabhiññāya
sanidānaṁ dhammaṁ desayato no anidānaṁ sappāṭihāriyaṁ dhammaṁ
desayato no appāṭihāriyaṁ karaṇīyo ovādo karaṇīyā anusāsanī
alañca pana vo bhikkhave tuṭṭhiyā alaṁ attamanatāya alaṁ somanassāya
sammāsambuddho bhagavā svākkhāto 2- dhammo supaṭipanno
saṅghoti imasmiṁ ca pana veyyākaraṇasmiṁ bhaññamāne dasasahassī
lokadhātu akampitthāti 3- attheva suttantoti. āmantā.
tena hi buddhena bhagavatā dhammo desitoti.
dhammadesanākathā.
-------------
karuṇākathā

[1740] natthi buddhassa bhagavato karuṇāti. āmantā.
natthi buddhassa bhagavato mettāti. na hevaṁ vattabbe .pe.
natthi buddhassa bhagavato karuṇāti. āmantā. natthi buddhassa
bhagavato muditā .pe. upekkhāti. na hevaṁ vattabbe .pe.

[1741] atthi buddhassa bhagavato mettāti. āmantā.
atthi buddhassa bhagavato karuṇāti. na hevaṁ vattabbe .pe. atthi

footnote: 1. ma. yu. yañcassa. 2. ma. yu. svākhyāto. 3 aṅ. tika. 361.

page number: 596

buddhassa bhagavato muditā .pe. upekkhāti. āmantā. atthi
buddhassa bhagavato karuṇāti. na hevaṁ vattabbe .pe.

[1742] natthi buddhassa bhagavato karuṇāti. āmantā. bhagavā
akāruṇikoti. na hevaṁ vattabbe .pe. nanu bhagavā kāruṇiko
lokahito lokānukampako lokatthacaroti. āmantā. hañci bhagavā
kāruṇiko lokahito lokānukampako lokatthacaro no vata re vattabbe
natthi buddhassa bhagavato karuṇāti.

[1743] natthi buddhassa bhagavato karuṇāti. āmantā. nanu
bhagavā mahākaruṇāsamāpattiṁ samāpajjīti. āmantā. hañci bhagavā
mahākaruṇāsamāpattiṁ samāpajji no vata re vattabbe natthi buddhassa
bhagavato karuṇāti.

[1744] atthi buddhassa bhagavato karuṇāti. āmantā.
bhagavā sarāgoti. na hevaṁ vattabbe .pe. tena hi natthi buddhassa
bhagavato karuṇāti.
karuṇākathā.
---------(pts. kvu, 563) 
gandhajātikathā

[1745] buddhassa bhagavato uccārapassāvo ativiya aññe
gandhajāte adhiggaṇhātīti. āmantā. bhagavā gandhabhojīti.

page number: 597

na hevaṁ vattabbe .pe. nanu bhagavā odanakummāsaṁ bhuñjatīti.
āmantā. hañci bhagavā odanakummāsaṁ bhuñjati no vata re
vattabbe buddhassa bhagavato uccārapassāvo ativiya aññe gandhajāte
adhiggaṇhātīti.

[1746] buddhassa bhagavato uccārapassāvo ativiya aññe
gandhajāte adhiggaṇhātīti. āmantā. atthi keci buddhassa bhagavato
uccārapassāvaṁ nhāyanti vilipanti ucchādenti peḷāya paṭisāmenti
karaṇḍāya nikkhipanti āpaṇe pasārenti tena ca gandhena
gandhakaraṇīyaṁ karontīti. na hevaṁ vattabbe .pe.
gandhajātikathā.
-----------
ekamaggakathā

[1747] ekena ariyamaggena cattāri sāmaññaphalāni sacchikarotīti.
āmantā. catunnaṁ phassānaṁ .pe. (pts. kvu, 564) catassannaṁ paññānaṁ
samodhānaṁ hotīti. na hevaṁ vattabbe .pe. ekena ariyamaggena
cattāri sāmaññaphalāni sacchikarotīti. āmantā. sotāpattimaggenāti.
na hevaṁ vattabbe .pe. sakadāgāmimaggena .pe.
anāgāmimaggenāti. na hevaṁ vattabbe .pe. katamena maggenāti.
arahattamaggenāti. arahattamaggena sakkāyadiṭṭhiṁ vicikicchaṁ sīlabbataparāmāsaṁ

page number: 598

parāmāsaṁ jahatīti. na hevaṁ vattabbe .pe. arahattamaggena sakkāyadiṭṭhiṁ
vicikicchaṁ sīlabbataparāmāsaṁ jahatīti. āmantā. nanu tiṇṇaṁ
saññojanānaṁ pahānaṁ sotāpattiphalaṁ vuttaṁ bhagavatāti. āmantā.
hañci tiṇṇaṁ saññojanānaṁ pahānaṁ sotāpattiphalaṁ vuttaṁ bhagavatā
no vata re vattabbe arahattamaggena sakkāyadiṭṭhiṁ vicikicchaṁ sīlabbataparāmāsaṁ
jahatīti .pe. arahattamaggena oḷārikaṁ kāmarāgaṁ oḷārikaṁ
byāpādaṁ jahatīti. na hevaṁ vattabbe .pe. arahattamaggena
oḷārikaṁ kāmarāgaṁ oḷārikaṁ byāpādaṁ jahatīti. āmantā.
nanu kāmarāgabyāpādānaṁ tanubhāvaṁ sakadāgāmiphalaṁ vuttaṁ bhagavatāti.
āmantā. hañci kāmarāgabyāpādānaṁ tanubhāvaṁ sakadāgāmiphalaṁ vuttaṁ
bhagavatā no vata re vattabbe arahattamaggena oḷārikaṁ kāmarāgaṁ
oḷārikaṁ byāpādaṁ jahatīti. arahattamaggena aṇusahagataṁ kāmarāgaṁ
aṇusahagataṁ byāpādaṁ jahatīti. na hevaṁ vattabbe .pe. arahattamaggena
aṇusahagataṁ kāmarāgaṁ aṇusahagataṁ byāpādaṁ jahatīti.
āmantā. nanu kāmarāgabyāpādānaṁ anavasesappahānaṁ anāgāmiphalaṁ
vuttaṁ bhagavatāti. āmantā. hañci kāmarāgabyāpādānaṁ anavasesappahānaṁ
anāgāmiphalaṁ vuttaṁ bhagavatā no vata re vattabbe
arahattamaggena aṇusahagataṁ kāmarāgaṁ aṇusahagataṁ byāpādaṁ jahatīti.

[1748] na vattabbaṁ ekena ariyamaggena cattāri sāmaññaphalāni
sacchikarotīti. āmantā. bhagavatā sotāpattimaggo bhāvitoti.

page number: 599

āmantā. bhagavā sotāpannoti. na hevaṁ vattabbe .pe. bhagavatā
sakadāgāmimaggo .pe. anāgāmimaggo bhāvitoti. āmantā.
bhagavā anāgāmīti. na hevaṁ vattabbe .pe.

[1749] bhagavā ekena ariyamaggena cattāri sāmaññaphalāni
sacchikaroti sāvakā catūhi ariyamaggehi cattāri sāmaññaphalāni
sacchikarontīti. āmantā. sāvakā buddhassa bhagavato adiṭṭhaṁ
dakkhanti anadhigataṁ adhigacchanti asacchikataṁ sacchikarontīti. na
hevaṁ vattabbe .pe.
ekamaggakathā.
-----------
jhānasaṅkantikathā

[1750] jhānā jhānaṁ saṅkamatīti. āmantā. paṭhamā jhānā
tatiyaṁ jhānaṁ saṅkamatīti. na hevaṁ vattabbe .pe. jhānā jhānaṁ
saṅkamatīti. āmantā. dutiyā jhānā catutthaṁ jhānaṁ saṅkamatīti.
na hevaṁ vattabbe .pe.

[1751] paṭhamā jhānā dutiyaṁ jhānaṁ saṅkamatīti. āmantā.
yā paṭhamassa jhānassa uppādāya āvajjanā .pe. paṇidhi sāva
dutiyassa jhānassa uppādāya āvajjanā .pe. paṇidhīti. na
hevaṁ vattabbe .pe. paṭhamā jhānā dutiyaṁ jhānaṁ saṅkamatīti. na

page number: 600

vattabbaṁ yā paṭhamassa jhānassa uppādāya āvajjanā .pe. paṇidhi
sāva dutiyassa jhānassa uppādāya āvajjanā .pe. paṇidhīti.
āmantā. dutiyaṁ jhānaṁ anāvajjantassa uppajjati .pe. apaṇidahantassa
uppajjatīti. na hevaṁ vattabbe .pe. nanu dutiyaṁ jhānaṁ
āvajjantassa uppajjati .pe. paṇidahantassa uppajjatīti. āmantā.
hañci dutiyaṁ jhānaṁ āvajjantassa uppajjati .pe.
paṇidahantassa uppajjati no vata re vattabbe paṭhamā jhānā
dutiyaṁ jhānaṁ saṅkamatīti. paṭhamā jhānā dutiyaṁ jhānaṁ saṅkamatīti.
āmantā. paṭhamaṁ jhānaṁ kāme ādīnavato manasikaroto uppajjatīti.
āmantā. dutiyaṁ jhānaṁ kāme ādīnavato manasikaroto uppajjatīti.
na hevaṁ vattabbe .pe. paṭhamaṁ jhānaṁ savitakkaṁ savicāranti.
āmantā. dutiyaṁ jhānaṁ savitakkaṁ savicāranti. na hevaṁ vattabbe
.pe. paṭhamā jhānā dutiyaṁ jhānaṁ saṅkamatīti. āmantā.
taññeva paṭhamaṁ jhānaṁ taṁ dutiyaṁ jhānanti. na hevaṁ vattabbe .pe.

[1752] dutiyā jhānā tatiyaṁ jhānaṁ saṅkamatīti. āmantā.
yā dutiyassa jhānassa uppādāya āvajjanā .pe. paṇidhi sāva
tatiyassa jhānassa uppādāya āvajjanā .pe. paṇidhīti. na hevaṁ
vattabbe .pe. dutiyā jhānā tatiyaṁ jhānaṁ saṅkamatīti. na vattabbaṁ
yā dutiyassa jhānassa uppādāya āvajjanā .pe. paṇidhi sāva
tatiyassa jhānassa uppādāya āvajjanā .pe. paṇidhīti. āmantā.

page number: 601

tatiyaṁ jhānaṁ anāvajjantassa uppajjati .pe. apaṇidahantassa
uppajjatīti. na hevaṁ vattabbe .pe. nanu tatiyaṁ jhānaṁ
āvajjantassa uppajjati .pe. paṇidahantassa uppajjatīti. āmantā.
hañci tatiyaṁ jhānaṁ āvajjantassa uppajjati .pe.
paṇidahantassa uppajjati no vata re vattabbe dutiyā jhānā
tatiyaṁ jhānaṁ saṅkamatīti. dutiyā jhānā tatiyaṁ jhānaṁ saṅkamatīti.
āmantā. dutiyaṁ jhānaṁ vitakkavicāre ādīnavato manasikaroto
uppajjatīti. āmantā. tatiyaṁ jhānaṁ vitakkavicāre (pts. kvu, 568) ādīnavato
manasikaroto uppajjatīti. na hevaṁ vattabbe .pe. dutiyaṁ jhānaṁ
sappītikanti. āmantā. tatiyaṁ jhānaṁ sappītikanti. na hevaṁ
vattabbe .pe. dutiyā jhānā tatiyaṁ jhānaṁ saṅkamatīti. āmantā.
taññeva dutiyaṁ jhānaṁ taṁ tatiyaṁ jhānanti. na hevaṁ
vattabbe .pe.

[1753] tatiyā jhānā catutthaṁ jhānaṁ saṅkamatīti. āmantā.
yā tatiyassa jhānassa uppādāya āvajjanā .pe. paṇidhi sāva
catutthassa jhānassa uppādāya āvajjanā .pe. paṇidhīti. na
hevaṁ vattabbe .pe. tatiyā jhānā catutthaṁ jhānaṁ saṅkamatīti. na
vattabbaṁ yā tatiyassa jhānassa uppādāya āvajjanā .pe.
paṇidhi sāva catutthassa jhānassa uppādāya āvajjanā .pe.
paṇidhīti. āmantā. catutthaṁ jhānaṁ anāvajjantassa uppajjati

page number: 602

.pe. apaṇidahantassa uppajjatīti. na hevaṁ vattabbe .pe.
nanu catutthaṁ jhānaṁ āvajjantassa uppajjati .pe. paṇidahantassa
uppajjatīti. āmantā. hañci catutthaṁ jhānaṁ āvajjantassa
uppajjati .pe. paṇidahantassa uppajjati no vata re vattabbe
tatiyā jhānā catutthaṁ jhānaṁ saṅkamatīti. tatiyā jhānā catutthaṁ
jhānaṁ saṅkamatīti. āmantā. tatiyaṁ jhānaṁ pītiṁ ādīnavato
manasikaroto uppajjatīti. āmantā. catutthaṁ jhānaṁ (pts. kvu, 569) pītiṁ ādīnavato
manasikaroto uppajjatīti. na hevaṁ vattabbe .pe. tatiyaṁ jhānaṁ
sukhasahagatanti. āmantā. catutthaṁ jhānaṁ sukhasahagatanti. na
hevaṁ vattabbe .pe. tatiyā jhānā catutthaṁ jhānaṁ saṅkamatīti.
āmantā. taññeva tatiyaṁ jhānaṁ taṁ catutthaṁ jhānanti. na hevaṁ
vattabbe .pe.

[1754] na vattabbaṁ jhānā jhānaṁ saṅkamatīti. āmantā.
nanu vuttaṁ bhagavatā idha bhikkhave bhikkhu vivicceva kāmehi .pe.
catutthaṁ jhānaṁ upasampajja viharatīti attheva suttantoti. āmantā.
tenahi jhānā jhānaṁ saṅkamatīti.
jhānasaṅkantikathā.
--------

page number: 603

jhānantarikakathā

[1755] atthi jhānantarikāti. āmantā. atthi phassantarikā
.pe. atthi paññantarikāti. na hevaṁ vattabbe .pe. atthi
jhānantarikāti. āmantā. dutiyassa ca jhānassa tatiyassa ca
jhānassa antare atthi jhānantarikāti. na hevaṁ vattabbe .pe.
atthi jhānantarikāti. āmantā. tatiyassa ca jhānassa catutthassa ca
jhānassa antare atthi jhānantarikāti. na hevaṁ vattabbe .pe.

[1756] dutiyassa ca jhānassa (pts. kvu, 570) tatiyassa ca jhānassa antare
natthi jhānantarikāti. āmantā. hañci dutiyassa ca jhānassa
tatiyassa ca jhānassa antare natthi jhānantarikā no vata re vattabbe
atthi jhānantarikāti. tatiyassa ca jhānassa catutthassa ca jhānassa
antare natthi jhānantarikāti. āmantā. hañci tatiyassa ca
jhānassa catutthassa ca jhānassa antare natthi jhānantarikā no
vata re vattabbe atthi jhānantarikāti.

[1757] paṭhamassa ca jhānassa dutiyassa ca jhānassa antare
atthi jhānantarikāti. āmantā. dutiyassa ca jhānassa tatiyassa ca
jhānassa antare atthi jhānantarikāti. na hevaṁ vattabbe .pe.
paṭhamassa ca jhānassa dutiyassa ca jhānassa antare atthi jhānantarikāti.
āmantā. tatiyassa ca jhānassa catutthassa ca jhānassa

page number: 604

antare atthi jhānantarikāti. na hevaṁ vattabbe .pe.

[1758] dutiyassa ca jhānassa tatiyassa ca jhānassa antare
natthi jhānantarikāti. āmantā. paṭhamassa ca jhānassa dutiyassa ca
jhānassa antare natthi jhānantarikāti. na hevaṁ vattabbe .pe.
tatiyassa ca jhānassa catutthassa ca jhānassa antare natthi jhānantarikāti.
āmantā. paṭhamassa ca jhānassa dutiyassa ca jhānassa
antare natthi jhānantarikāti. na hevaṁ vattabbe .pe.

[1759] avitakko vicāramatto samādhi jhānantarikāti. āmantā.
savitakko savicāro samādhi jhānantarikāti. na hevaṁ vattabbe
.pe. avitakko vicāramatto samādhi jhānantarikāti. āmantā.
avitakko avicāro samādhi jhānantarikāti. na hevaṁ vattabbe .pe.

[1760] savitakko savicāro samādhi na jhānantarikāti.
āmantā. avitakko vicāramatto samādhi na jhānantarikāti. na hevaṁ
vattabbe .pe. avitakko avicāro samādhi na jhānantarikāti.
āmantā. avitakko vicāramatto samādhi na jhānantarikāti.
na hevaṁ vattabbe .pe.

[1761] dvinnaṁ jhānānaṁ paṭuppannānaṁ antare avitakko vicāramatto
samādhīti. āmantā. nanu avitakke vicāramatte samādhimhi
vattamāne paṭhamaṁ jhānaṁ niruddhaṁ dutiyaṁ jhānaṁ anuppannanti 1-.
āmantā. hañci avitakke vicāramatte samādhimhi vattamāne

footnote: 1. ma. paṭuppannaṁ.

page number: 605

paṭhamaṁ jhānaṁ niruddhaṁ dutiyaṁ jhānaṁ anuppannaṁ 1- no vata re vattabbe
davinnaṁ jhānānaṁ paṭuppannānaṁ antare avitakko vicāramatto samādhi.
jhānantarikāti.

[1762] avitakko vicāramatto samādhi na jhānantarikāti.
āmantā. avitakko vicāramatto samādhi paṭhamaṁ jhānaṁ .pe. dutiyaṁ
jhānaṁ .pe. tatiyaṁ jhānaṁ .pe. catutthaṁ jhānanti. na hevaṁ vattabbe
.pe. tena hi avitakko vicāramatto samādhi jhānantarikāti.

[1763] avitakko vicāramatto samādhi jhānantarikāti. āmantā.
nanu tayo samādhi vuttā bhagavatā savitakko savicāro samādhi
avitakko vicāramatto samādhi avitakko avicāro samādhīti.
āmantā. hañci tayo (pts. kvu, 572) samādhī vuttā bhagavatā savitakko savicāro
samādhi avitakko vicāramatto samādhi avitakko avicāro samādhi
no vata re vattabbe avitakko vicāramatto samādhi jhānantarikāti.
jhānantarikakathā.
---------
samāpanno saddaṁ suṇātītikathā

[1764] samāpanno saddaṁ suṇātīti. āmantā. samāpanno
cakkhunā rūpaṁ passati .pe. sotena .pe. ghānena .pe. jivhāya
.pe. kāyena phoṭṭhabbaṁ phusatīti. na hevaṁ vattabbe .pe.

footnote: 1 ma. paṭuppannaṁ.

page number: 606

samāpanno saddaṁ suṇātīti. āmantā. sotaviññāṇasamaṅgī
samāpannoti. na hevaṁ vattabbe .pe. nanu samādhi
manoviññāṇasamaṅgissāti. āmantā. hañci samādhi manoviññāṇasamaṅgissa
no vata re vattabbe samāpanno saddaṁ suṇātīti.

[1765] samādhi manoviññāṇasamaṅgissa sotaviññāṇasamaṅgī
saddaṁ suṇātīti. āmantā. hañci samādhi manoviññāṇasamaṅgissa
sotaviññāṇasamaṅgī saddaṁ suṇāti no vata re vattabbe samāpanno
saddaṁ suṇātīti. samādhi manoviññāṇasamaṅgissa sotaviññāṇasamaṅgī
saddaṁ suṇātīti. āmantā. dvinnaṁ phassānaṁ .pe. dvinnaṁ
cittānaṁ samodhānaṁ hotīti. na hevaṁ vattabbe .pe.(pts. kvu, 573) 

[1766] na vattabbaṁ samāpanno saddaṁ suṇātīti. āmantā.
nanu paṭhamassa jhānassa saddo kaṇṭako vutto bhagavatāti. āmantā.
hañci paṭhamassa jhānassa saddo kaṇṭako vutto bhagavatā tena
vata re vattabbe samāpanno saddaṁ suṇātīti. paṭhamassa jhānassa
saddo kaṇṭako vutto bhagavatāti. samāpanno saddaṁ suṇātīti.
āmantā. dutiyassa jhānassa vitakko vicāro kaṇṭako vutto
bhagavatā atthi tassa vitakkavicārāti. na hevaṁ vattabbe .pe.
paṭhamassa jhānassa saddo kaṇṭako vutto bhagavatāti. samāpanno
saddaṁ suṇātīti. āmantā. tatiyassa jhānassa pīti kaṇṭako
catutthassa jhānassa assāsapassāso kaṇṭako ākāsānañcāyatanaṁ

page number: 607

samāpannassa rūpasaññā kaṇṭako viññāṇañcāyatanaṁ samāpannassa
ākāsānañcāyatanasaññā kaṇṭako ākiñcaññāyatanaṁ samāpannassa
viññāṇañcāyatanasaññā kaṇṭako nevasaññānāsaññāyatanaṁ
samāpannassa ākiñcaññāyatanasaññā kaṇṭako saññāvedayitanirodhaṁ
samāpannassa saññā ca vedanā ca kaṇṭako vuttā 1- bhagavatā
atthi tassa saññā ca vedanā cāti. na hevaṁ vattabbe .pe.
samāpanno saddaṁ suṇātītikathā
-----------
cakkhunā rūpaṁ passatītikathā

[1767] cakkhunā rūpaṁ (pts. kvu, 574) passatīti. āmantā. rūpena rūpaṁ
passatīti. na hevaṁ vattabbe .pe. rūpena rūpaṁ passatīti. āmantā.
rūpena rūpaṁ paṭivijānātīti. na hevaṁ vattabbe .pe. rūpena rūpaṁ
paṭivijānātīti. āmantā. rūpaṁ manoviññāṇanti. na hevaṁ vattabbe
.pe. cakkhunā rūpaṁ passatīti. āmantā. atthi cakkhussa āvajjanā
.pe. paṇidhīti. na hevaṁ vattabbe .pe. nanu natthi cakkhussa
āvajjanā .pe. paṇidhīti. āmantā. hañci natthi cakkhussa
āvajjanā .pe. paṇidhi no vata re vattabbe cakkhunā rūpaṁ passatīti.

[1768] sotena saddaṁ suṇātīti .pe. ghānena gandhaṁ ghāyatīti
.pe. jivhāya rasaṁ sāyatīti .pe.

footnote: 1. ma. yu. vutto.

page number: 608

[1769] kāyena phoṭṭhabbaṁ phusatīti. āmantā. rūpena rūpaṁ
phusatīti. na hevaṁ vattabbe .pe. rūpena rūpaṁ phusatīti. āmantā.
rūpena rūpaṁ paṭivijānātīti. na hevaṁ vattabbe .pe. rūpena rūpaṁ
paṭivijānātīti. āmantā. rūpaṁ manoviññāṇanti. na hevaṁ
vattabbe .pe. kāyena phoṭṭhabbaṁ phusatīti. āmantā. atthi
kāyassa āvajjanā .pe. paṇidhīti. na hevaṁ vattabbe .pe.
nanu natthi kāyassa āvajjanā .pe. paṇidhīti. āmantā.
hañci natthi kāyassa āvajjanā .pe. paṇidhi no vata re
vattabbe kāyena phoṭṭhabbaṁ (pts. kvu, 575) phusatīti .pe.

[1770] na vattabbaṁ cakkhunā rūpaṁ passati .pe. kāyena
phoṭṭhabbaṁ phusatīti. āmantā. nanu vuttaṁ bhagavatā idha bhikkhave
bhikkhu cakkhunā rūpaṁ passati .pe. kāyena phoṭṭhabbaṁ phusatīti
attheva suttantoti. āmantā. tena hi cakkhunā rūpaṁ passati
.pe. kāyena phoṭṭhabbaṁ phusatīti.
cakkhunā rūpaṁ passatītikathā.
aṭṭhārasamo vaggo.
tassa uddānaṁ
buddho bhagavā manussaloke aṭṭhāsi buddhena
bhagavatā dhammo desito natthi buddhassa bhagavato
karuṇā buddhassa bhagavato uccārapassāvo

page number: 609

ativiya aññe gandhajāte adhiggaṇhāti
ekena ariyamaggena cattāri sāmaññaphalāni
sacchikaroti jhānā jhānaṁ saṅkamati atthi
jhānantarikā samāpanno saddaṁ suṇāti
cakkhunā rūpaṁ passati kāyena phoṭṭhabbaṁ phusatīti.
----------(pts. kvu, 576) 
kilesajahanakathā

[1771] atīte kilese jahatīti. āmantā. niruddhaṁ nirodheti
vigataṁ vigameti khīṇaṁ khepeti atthaṅgataṁ atthaṅgameti abbhatthaṅgataṁ
abbhatthaṅgametīti. na hevaṁ vattabbe .pe. atīte kilese jahatīti.
āmantā. nanu atītaṁ niruddhanti. āmantā. hañci atītaṁ niruddhaṁ
no vata re vattabbe atīte kilese jahatīti. atīte kilese jahatīti.
āmantā. nanu atītaṁ natthīti. āmantā. hañci atītaṁ natthi
no vata re vattabbe atīte kilese jahatīti.

[1772] anāgate kilese jahatīti. āmantā. ajātaṁ
ajaneti asañjātaṁ asañjaneti anibbattaṁ anibbatteti apātubhūtaṁ
apātubhāvetīti. na hevaṁ vattabbe .pe. anāgate kilese
jahatīti. āmantā. nanu anāgataṁ ajātanti. āmantā.
hañci anāgataṁ ajātaṁ no vata re vattabbe anāgate kilese

page number: 610

jahatīti. anāgate kilese jahatīti. āmantā. nanu anāgataṁ
natthīti. (pts. kvu, 577) āmantā. hañci anāgataṁ natthi no vata re vattabbe
anāgate kilese jahatīti.

[1773] paccuppanne kilese jahatīti. āmantā. ratto rāgaṁ
jahati duṭṭho dosaṁ jahati mūḷho mohaṁ jahati kiliṭṭho kilese
jahatīti. na hevaṁ vattabbe .pe. rāgena rāgaṁ jahati dosena
dosaṁ jahati mohena mohaṁ jahati kilesehi kilese jahatīti.
na hevaṁ vattabbe .pe. rāgo cittasampayutto maggo cittasampayuttoti.
āmantā. dvinnaṁ phassānaṁ .pe. dvinnaṁ cittānaṁ
samodhānaṁ hotīti. na hevaṁ vattabbe .pe. rāgo akusalo maggo
kusaloti. āmantā. kusalākusalā sāvajjānavajjā hīnappaṇītā
kaṇhasukkasappaṭibhāgā dhammā sammukhībhāvaṁ āgacchantīti. na hevaṁ
vattabbe .pe. kusalākusalā .pe. sappaṭibhāgā dhammā sammukhībhāvaṁ
āgacchantīti. āmantā. nanu vuttaṁ bhagavatā cattārīmāni
bhikkhave suvidūravidūrāni. katamāni cattāri. nabhañca bhikkhave paṭhavī ca
idaṁ paṭhamaṁ suvidūravidūraṁ .pe. tasmā sataṁ dhammo asabbhi ārakāti
attheva suttantoti. āmantā. tena hi na vattabbaṁ kusalākusalā
.pe. sammukhībhāvaṁ āgacchantīti.

[1774] na vattabbaṁ atīte kilese jahati anāgate kilese
jahati paccuppanne kilese jahatīti. āmantā. natthi kilese

page number: 611

jahatīti. na hevaṁ vattabbe .pe. tena hi atīte kilese jahati
anāgate kilese jahati paccuppanne kilese jahatīti.
kilesajahanakathā.
---------(pts. kvu, 578) 
suññatākathā

[1775] suññatā saṅkhārakkhandhapariyāpannāti. āmantā.
animittaṁ saṅkhārakkhandhapariyāpannanti. na hevaṁ vattabbe .pe.
suññatā saṅkhārakkhandhapariyāpannāti. āmantā. appaṇihito
saṅkhārakkhandhapariyāpannoti. na hevaṁ vattabbe .pe. animittaṁ
na vattabbaṁ saṅkhārakkhandhapariyāpannanti. āmantā. suññatā
na vattabbā saṅkhārakkhandhapariyāpannāti. na hevaṁ vattabbe .pe.
appaṇihito na vattabbo saṅkhārakkhandhapariyāpannoti. āmantā.
suññatā na vattabbā saṅkhārakkhandhapariyāpannāti. na hevaṁ vattabbe
.pe. suññatā saṅkhārakkhandhapariyāpannāti. āmantā. saṅkhārakkhandho
na anicco na saṅkhato na paṭiccasamuppanno. khayadhammo
na vayadhammo na virāgadhammo na nirodhadhammo na vipariṇāmadhammoti.
na hevaṁ vattabbe .pe. nanu saṅkhārakkhandho anicco saṅkhato
paṭiccasamuppanno khayadhammo vayadhammo virāgadhammo nirodhadhammo
vipariṇāmadhammoti. āmantā. hañci saṅkhārakkhandho anicco

page number: 612

.pe. vipariṇāmadhammo no vata re vattabbe suññatā
saṅkhārakkhandhapariyāpannāti.(pts. kvu, 579) 

[1776] rūpakkhandhassa suññatā saṅkhārakkhandhapariyāpannāti.
āmantā. saṅkhārakkhandhassa suññatā rūpakkhandhapariyāpannāti.
na hevaṁ vattabbe .pe. vedanākkhandhassa .pe. saññākkhandhassa
.pe. viññāṇakkhandhassa suññatā saṅkhārakkhandhapariyāpannāti.
āmantā. saṅkhārakkhandhassa suññatā viññāṇakkhandhapariyāpannāti.
na hevaṁ vattabbe .pe.

[1777] saṅkhārakkhandhassa suññatā na vattabbā rūpakkhandha-
pariyāpannāti. āmantā. rūpakkhandhassa suññatā na vattabbā
saṅkhārakkhandhapariyāpannāti. na hevaṁ vattabbe .pe. saṅkhārakkhandhassa
suññatā na vattabbā vedanākkhandhapariyāpannā .pe.
saññākkhandhapariyāpannā .pe. viññāṇakkhandhapariyāpannāti. āmantā.
viññāṇakkhandhassa suññatā na vattabbā saṅkhārakkhandhapariyāpannāti.
na hevaṁ vattabbe .pe.

[1778] na vattabbaṁ suññatā saṅkhārakkhandhapariyāpannāti.
āmantā. nanu vuttaṁ bhagavatā suññamidaṁ bhikkhave saṅkhārā
attena vā attaniyena vāti attheva suttantoti. āmantā.
tena hi suññatā saṅkhārakkhandhapariyāpannāti.
suññatākathā.
--------

page number: 613

sāmaññaphalakathā

[1779] sāmaññaphalaṁ asaṅkhatanti. āmantā. nibbānaṁ tāṇaṁ
leṇaṁ saraṇaṁ parāyanaṁ accutaṁ amatanti. na hevaṁ vattabbe .pe.
sāmaññaphalaṁ asaṅkhataṁ nibbānaṁ asaṅkhatanti. āmantā. dve
asaṅkhatānīti. na hevaṁ vattabbe .pe. dve asaṅkhatānīti. āmantā.
dve tāṇāni .pe. antarikā vāti. na hevaṁ vattabbe .pe.

[1780] sāmaññaphalaṁ asaṅkhatanti. āmantā. sāmaññaṁ
asaṅkhatanti. na hevaṁ vattabbe .pe. sāmaññaṁ saṅkhatanti.
āmantā. sāmaññaphalaṁ saṅkhatanti. na hevaṁ vattabbe .pe.
sotāpattiphalaṁ asaṅkhatanti. āmantā. sotāpattimaggo asaṅkhatoti.
na hevaṁ vattabbe .pe. sotāpattimaggo saṅkhatoti. āmantā.
sotāpattiphalaṁ saṅkhatanti. na hevaṁ vattabbe .pe. sakadāgāmiphalaṁ
.pe. anāgāmiphalaṁ .pe. arahattaphalaṁ asaṅkhatanti. āmantā.
arahattamaggo asaṅkhatoti. na hevaṁ vattabbe (pts. kvu, 581) .pe. arahattamaggo
saṅkhatoti. āmantā. arahattaphalaṁ saṅkhatanti. na hevaṁ vattabbe
.pe. sotāpattiphalaṁ asaṅkhataṁ sakadāgāmiphalaṁ .pe. anāgāmiphalaṁ
.pe. arahattaphalaṁ asaṅkhataṁ nibbānaṁ asaṅkhatanti. āmantā. pañca
asaṅkhatānīti. na hevaṁ vattabbe .pe. pañca asaṅkhatānīti. āmantā.
pañca tāṇāni .pe. antarikā vāti. na hevaṁ vattabbe .pe.
sāmaññaphalakathā.
------------

page number: 614

pattikathā

[1781] patti asaṅkhatāti. āmantā. nibbānaṁ tāṇaṁ leṇaṁ
saraṇaṁ parāyanaṁ accutaṁ amatanti. na hevaṁ vattabbe .pe. patti
asaṅkhatā nibbānaṁ asaṅkhatanti. āmantā. dve asaṅkhatānīti.
na hevaṁ vattabbe .pe. dve asaṅkhatānīti. āmantā. dve
tāṇāni .pe. antarikā vāti. na hevaṁ vattabbe .pe.

[1782] cīvarassa patti asaṅkhatāti. āmantā. nibbānaṁ
.pe. amatanti. na hevaṁ vattabbe .pe. cīvarassa patti asaṅkhatā
nibbānaṁ asaṅkhatanti. āmantā. (pts. kvu, 582) dve asaṅkhatānīti. na hevaṁ
vattabbe .pe. dve asaṅkhatānīti. āmantā. dve tāṇāni
.pe. antarikā vāti. na hevaṁ vattabbe .pe. piṇḍapātassa
.pe. senāsanassa .pe. gilānapaccayabhesajjaparikkhārassa patti
asaṅkhatāti. āmantā. nibbānaṁ .pe. amatanti. na hevaṁ
vattabbe .pe. gilānapaccayabhesajjaparikkhārassa patti asaṅkhatā
nibbānaṁ asaṅkhatanti. āmantā. dve asaṅkhatānīti. na hevaṁ
vattabbe .pe. dve asaṅkhatānīti. āmantā. dve tāṇāni
.pe. antarikā vāti. na hevaṁ vattabbe .pe. cīvarassa
patti asaṅkhatā piṇḍapātassa .pe. senāsanassa .pe.

page number: 615

gilānapaccayabhesajjaparikkhārassa patti asaṅkhatā nibbānaṁ asaṅkhatanti.
āmantā. pañca asaṅkhatānīti. na hevaṁ vattabbe .pe.
pañca asaṅkhatānīti. āmantā. pañca tāṇāni .pe. antarikā
vāti. na hevaṁ vattabbe .pe.

[1783] paṭhamassa jhānassa patti asaṅkhatā evaṁ sabbaṁ
vitthāretabbaṁ dutiyassa jhānassa tatiyassa jhānassa catutthassa jhānassa
ākāsānañcāyatanassa viññāṇañcāyatanassa ākiñcaññāyatanassa
nevasaññānāsaññāyatanassa .pe. sotāpattimaggassa sotāpattiphalassa
sakadāgāmimaggassa sakadāgāmiphalassa anāgāmimaggassa anāgāmiphalassa
arahattamaggassa arahattaphalassa patti asaṅkhatāti. āmantā.(pts. kvu, 583) 
nibbānaṁ .pe. accutaṁ amatanti. na hevaṁ vattabbe .pe.
arahattaphalassa patti asaṅkhatā nibbānaṁ asaṅkhatanti. āmantā.
dve asaṅkhatānīti. na hevaṁ vattabbe .pe. dve asaṅkhatānīti.
āmantā. dve tāṇāni .pe. antarikā vāti. na hevaṁ vattabbe
.pe. sotāpattimaggassa patti asaṅkhatā sotāpattiphalassa patti
asaṅkhatā .pe. arahattamaggassa patti asaṅkhatā arahattaphalassa patti
asaṅkhatā nibbānaṁ asaṅkhatanti. āmantā. nava asaṅkhatānīti.
na hevaṁ vattabbe .pe. nava asaṅkhatānīti. āmantā. nava tāṇāni
.pe. antarikā vāti. na hevaṁ vattabbe .pe.

[1784] na vattabbaṁ patti asaṅkhatāti. āmantā. patti

page number: 616

rūpaṁ 1- vedanā saññā saṅkhārā viññāṇanti. na hevaṁ vattabbe
.pe. tena hi patti asaṅkhatāti.
pattikathā.
---------
tathatākathā

[1785] sabbadhammānaṁ tathatā asaṅkhatāti. āmantā. nibbānaṁ
.pe. amatanti. na hevaṁ (pts. kvu, 584) vattabbe .pe. sabbadhammānaṁ tathatā
asaṅkhatā nibbānaṁ asaṅkhatanti. āmantā. dve asaṅkhatānīti.
na hevaṁ vattabbe .pe. dve asaṅkhatānīti. āmantā. dve
tāṇāni .pe. antarikā vāti. na hevaṁ vattabbe .pe.

[1786] rūpassa rūpatā nanu rūpatā asaṅkhatāti. āmantā.
nibbānaṁ .pe. amatanti. na hevaṁ vattabbe .pe. rūpassa rūpatā
nanu rūpatā asaṅkhatā nibbānaṁ asaṅkhatanti. āmantā. dve
asaṅkhatānīti. na hevaṁ vattabbe .pe. dve asaṅkhatānīti.
āmantā. dve tāṇāni .pe. antarikā vāti. na hevaṁ
vattabbe .pe. vedanāya vedanatā nanu vedanatā .pe. saññāya
saññatā nanu saññatā .pe. saṅkhārānaṁ saṅkhāratā nanu
saṅkhāratā .pe. viññāṇassa viññāṇatā nanu viññāṇatā
asaṅkhatāti. āmantā. nibbānaṁ .pe. amatanti. na hevaṁ

footnote: 1. ma. rūpā.

page number: 617

vattabbe .pe. rūpassa rūpatā nanu rūpatā asaṅkhatā .pe.
viññāṇassa viññāṇatā nanu viññāṇatā asaṅkhatā nibbānaṁ
asaṅkhatanti. āmantā. cha asaṅkhatānīti. na hevaṁ vattabbe
.pe. cha asaṅkhatānīti. āmantā. cha tāṇāni .pe. antarikā
vāti. na hevaṁ vattabbe .pe.

[1787] na vattabbaṁ sabbadhammānaṁ (pts. kvu, 585) tathatā asaṅkhatāti. āmantā.
sabbadhammānaṁ tathatā rūpaṁ 1- vedanā saññā saṅkhārā viññāṇanti.
na hevaṁ vattabbe .pe. tena hi sabbadhammānaṁ tathatā asaṅkhatāti.
tathatākathā.
---------
kusalakathā

[1788] nibbānadhātu kusalāti. āmantā. sārammaṇā
atthi tāya āvajjanā .pe. paṇidhīti. na hevaṁ vattabbe .pe.
nanu anārammaṇā natthi tāya āvajjanā .pe. paṇidhīti.
āmantā. hañci anārammaṇā natthi tāya āvajjanā .pe.
paṇidhi no vata re vattabbe nibbānadhātu kusalāti.

[1789] alobho kusalo sārammaṇo atthi tassa āvajjanā
.pe. paṇidhīti. āmantā. nibbānadhātu kusalā sārammaṇā
atthi tāya āvajjanā .pe. paṇidhīti. na hevaṁ vattabbe .pe.

footnote: 1. ma. rūpā.

page number: 618

adoso kusalo .pe. amoho kusalo .pe. saddhā viriyaṁ sati
samādhi .pe. paññā kusalā sārammaṇā atthi tāya āvajjanā
.pe. paṇidhīti. āmantā. nibbānadhātu kusalā sārammaṇā
atthi tāya āvajjanā .pe. paṇidhīti. na hevaṁ vattabbe .pe.

[1790] nibbānadhātu kusalā anārammaṇā natthi tāya āvajjanā
.pe. paṇidhīti. āmantā. alobho kusalo anārammaṇo natthi
tassa (pts. kvu, 586) āvajjanā .pe. paṇidhīti. na hevaṁ vattabbe .pe.
nibbānadhātu kusalā anārammaṇā natthi tāya āvajjanā .pe.
paṇidhīti. āmantā. adoso kusalo .pe. amoho kusalo
.pe. saddhā viriyaṁ sati samādhi .pe. paññā kusalā anārammaṇā
natthi tāya āvajjanā .pe. paṇidhīti. na hevaṁ vattabbe .pe.

[1791] na vattabbaṁ nibbānadhātu kusalāti. āmantā. nanu
nibbānadhātu anavajjāti. āmantā. hañci nibbānadhātu anavajjā
tena vata re vattabbe nibbānadhātu kusalāti.
kusalakathā.
--------
accantaniyāmakathā

[1792] atthi puthujjanassa accantaniyāmatāti 1-. āmantā.
mātughātako accantaniyato pitughātako .pe. arahantaghātako

footnote: 1. ma. -niyamatā. sabbattha īdisaṁ dissati.

page number: 619

.pe. ruhiruppādako .pe. saṅghabhedako accantaniyatoti. na hevaṁ
vattabbe .pe. atthi puthujjanassa accantaniyāmatāti. āmantā.
accantaniyatassa puggalassa vicikicchā uppajjeyyāti. āmantā.
hañci accantaniyatassa puggalassa vicikicchā uppajjeyya no vata
re vattabbe atthi puthujjanassa accantaniyāmatāti.

[1793] accantaniyatassa (pts. kvu, 587) puggalassa vicikicchā nuppajjeyyāti.
āmantā. pahīnāti. na hevaṁ vattabbe .pe. pahīnāti.
āmantā. sotāpattimaggenāti. na hevaṁ vattabbe .pe.
sakadāgāmimaggena .pe. anāgāmimaggena .pe. arahattamaggenāti.
na hevaṁ vattabbe .pe. katamena maggenāti. akusalena maggenāti.
akusalo maggo niyyāniko khayagāmī bodhagāmī apacayagāmī anāsavo
.pe. asaṅkilesikoti. na hevaṁ vattabbe .pe. nanu akusalo maggo
aniyyāniko .pe. saṅkilesikoti. āmantā. hañci akusalo
maggo aniyyāniko .pe. saṅkilesiko no vata re vattabbe
accantaniyatassa puggalassa vicikicchā akusalena maggena pahīnāti.

[1794] sassatadiṭṭhiyā niyatassa puggalassa ucchedadiṭṭhi
uppajjeyyāti. āmantā. hañci sassatadiṭṭhiyā niyatassa puggalassa
ucchedadiṭṭhi uppajjeyya no vata re vattabbe atthi puthujjanassa
accantaniyāmatāti.

[1795] sassatadiṭṭhiyā niyatassa puggalassa ucchedadiṭṭhi

page number: 620

nuppajjeyyāti. jeyyāti. āmantā. pahīnāti. na hevaṁ vattabbe
.pe. pahīnāti. āmantā. sotāpattimaggenāti. na hevaṁ vattabbe
.pe. sakadāgāmimaggena .pe. anāgāmimaggena .pe. arahattamaggenāti.(pts. kvu, 588) 
na hevaṁ vattabbe .pe. katamena maggenāti. akusalena
maggenāti. akusalo maggo .pe. no vata re vattabbe sassatadiṭṭhiyā
niyatassa puggalassa ucchedadiṭṭhi akusalena maggena pahīnāti.

[1796] ucchedadiṭṭhiyā niyatassa puggalassa sassatadiṭṭhi
uppajjeyyāti. āmantā. hañci ucchedadiṭṭhiyā niyatassa puggalassa
sassatadiṭṭhi uppajjeyya no vata re vattabbe atthi puthujjanassa
accantaniyāmatāti.

[1797] ucchedadiṭṭhiyā niyatassa puggalassa sassatadiṭṭhi
nuppajjeyyāti. āmantā. pahīnāti. na hevaṁ vattabbe .pe.
pahīnāti. āmantā. so tāpattimaggenāti. na hevaṁ vattabbe .pe.
sakadāgāmimaggena .pe. arahattamaggenāti. na hevaṁ vattabbe
.pe. katamena maggenāti. akusalena maggenāti. akusalo
maggo .pe. no vata re vattabbe ucchedadiṭṭhiyā niyatassa
puggalassa sassatadiṭṭhi akusalena maggena pahīnāti.

[1798] na vattabbaṁ atthi puthujjanassa accantaniyāmatāti.
āmantā. nanu vuttaṁ bhagavatā idha bhikkhave ekacco puggalo
samannāgato hoti ekantakāḷakehi akusalehi dhammehi so sakiṁ

page number: 621

nimuggo nimuggova hotīti 1- attheva suttantoti. āmantā.
tena hi atthi puthujjanassa accantaniyāmatāti.

[1799] vuttaṁ bhagavatā idha bhikkhave ekacco puggalo
samannāgato hoti ekantakāḷakehi akusalehi dhammehi so sakiṁ nimuggo
nimuggova hotīti katvā tena ca kāraṇena atthi puthujjanassa
accantaniyāmatāti. āmantā. vuttaṁ bhagavatā idha bhikkhave ekacco
puggalo ummujjitvā nimujjatīti attheva suttantoti. āmantā.
sabbakālaṁ ummujjitvā nimujjatīti. na hevaṁ vattabbe .pe.

[1800] vuttaṁ bhagavatā idha bhikkhave ekacco puggalo
samannāgato hoti ekantakāḷakehi akusalehi dhammehi so sakiṁ nimuggo
nimuggova hotīti katvā tena ca kāraṇena atthi puthujjanassa
accantaniyāmatāti. āmantā. vuttaṁ bhagavatā idha bhikkhave ekacco
puggalo ummujjitvā ṭhito hoti ummujjitvā vipassati viloketi
ummujjitvā patarati ummujjitvā patigādhappatto hotīti 1- attheva
suttantoti. āmantā. sabbakālaṁ ummujjitvā patigādhappatto
hotīti. na hevaṁ vattabbe .pe.
accantaniyāmakathā.
-------

footnote: 1 aṁ. sattaka. 10-11.

page number: 622

indriyakathā

[1801] natthi lokiyaṁ saddhindriyanti. āmantā. (pts. kvu, 590) natthi lokiyā
saddhāti. na hevaṁ vattabbe .pe. natthi lokiyaṁ viriyindriyaṁ .pe.
satindriyaṁ .pe. samādhindriyaṁ .pe. paññindriyanti. āmantā.
natthi lokiyā paññāti. na hevaṁ vattabbe .pe.

[1802] atthi lokiyā saddhāti. āmantā. atthi lokiyaṁ
saddhindriyanti. na hevaṁ vattabbe .pe. atthi lokiyaṁ viriyaṁ .pe.
sati .pe. samādhi .pe. paññāti. āmantā. atthi lokiyaṁ
paññindriyanti. na hevaṁ vattabbe .pe.

[1803] atthi lokiyo mano atthi lokiyaṁ manindriyanti.
āmantā. atthi lokiyā saddhā atthi lokiyaṁ saddhindriyanti.
na hevaṁ vattabbe .pe. atthi lokiyo mano atthi lokiyaṁ
manindriyanti. āmantā. atthi lokiyā paññā atthi lokiyaṁ
paññindriyanti. na hevaṁ vattabbe .pe.

[1804] atthi lokiyaṁ somanassaṁ atthi lokiyaṁ somanassindriyaṁ
.pe. atthi lokiyaṁ jīvitaṁ atthi lokiyaṁ jīvitindriyanti.
āmantā. atthi lokiyā saddhā atthi lokiyaṁ saddhindriyanti.
na hevaṁ vattabbe .pe. atthi lokiyaṁ jīvitaṁ atthi lokiyaṁ
jīvitindriyanti. āmantā. atthi lokiyā paññā atthi

page number: 623

lokiyaṁ paññindriyanti. na hevaṁ vattabbe .pe.

[1805] atthi lokiyā saddhā natthi lokiyaṁ saddhindriyanti.
āmantā. atthi lokiyo mano natthi lokiyaṁ manindriyanti.
na hevaṁ vattabbe .pe. atthi lokiyā paññā natthi lokiyaṁ
paññindriyanti. āmantā. atthi lokiyo (pts. kvu, 591) mano natthi
lokiyaṁ manindriyanti. na hevaṁ vattabbe .pe. atthi lokiyā
saddhā natthi lokiyaṁ saddhindriyanti. āmantā. atthi lokiyaṁ
somanassaṁ natthi lokiyaṁ somanassindriyanti .pe. atthi lokiyaṁ
jīvitaṁ natthi lokiyaṁ jīvitindriyanti. na hevaṁ vattabbe .pe. atthi
lokiyā paññā natthi lokiyaṁ paññindriyanti. āmantā. atthi
lokiyaṁ jīvitaṁ natthi lokiyaṁ jīvitindriyanti. na hevaṁ vattabbe .pe.

[1806] atthi lokuttarā saddhā atthi lokuttaraṁ saddhindriyanti.
āmantā. atthi lokiyā saddhā atthi lokiyaṁ
saddhindriyanti. na hevaṁ vattabbe .pe. atthi lokuttaraṁ viriyaṁ
.pe. atthi lokuttarā paññā atthi lokuttaraṁ paññindriyanti.
āmantā. atthi lokiyā paññā atthi lokiyaṁ paññindriyanti.
na hevaṁ vattabbe .pe.

[1807] atthi lokiyā saddhā natthi lokiyaṁ saddhindriyanti.
āmantā. atthi lokuttarā saddhā natthi lokuttaraṁ saddhindriyanti.
na hevaṁ vattabbe .pe. atthi lokiyaṁ viriyaṁ .pe.

page number: 624

atthi lokiyā paññā natthi lokiyaṁ paññindriyanti. āmantā.
atthi lokuttarā paññā natthi lokuttaraṁ paññindriyanti. na
hevaṁ vattabbe .pe.

[1808] natthi lokiyāni pañcindriyānīti. āmantā.
nanu vuttaṁ bhagavatā addasaṁ kho (pts. kvu, 592) ahaṁ bhikkhave buddhacakkhunā
lokaṁ volokento satte apparajakkhe mahārajakkhe tikkhindriye
mudindriye svākāre dvākāre suviññāpaye duviññāpaye appekacce
paralokavajjabhayadassāvino viharanteti 1- attheva suttantoti.
āmantā. tena hi atthi lokiyāni pañcindriyānīti.
indriyakathā.
ekūnavīsatimo vaggo.
tassa uddānaṁ
atīte kilese jahati anāgate kilese
jahati paccuppanne kilese jahati suññatā
saṅkhārakkhandhapariyāpannā sāmaññaphalaṁ asaṅkhataṁ
patti asaṅkhatā sabbadhammānaṁ tathatā asaṅkhatā
nibbānadhātu kusalā atthi puthujjanassa accantaniyāmatā
natthi lokiyāni pañcindriyānīti.

footnote: 1. (pts. kvu, 593) ma. mū. 310.

page number: 625

asañciccakathā

[1809] asañcicca mātaraṁ jīvitā voropetvā ānantariko
hotīti. āmantā. asañcicca pāṇaṁ hantvā pāṇātipātī
hotīti. na hevaṁ vattabbe .pe. asañcicca mātaraṁ jīvitā
voropetvā ānantariko hotīti. āmantā. asañcicca adinnaṁ
ādiyitvā .pe. musā bhaṇitvā musāvādī hotīti. na hevaṁ
vattabbe .pe.

[1810] asañcicca pāṇaṁ hantvā pāṇātipātī na hotīti.
āmantā. asañcicca mātaraṁ jīvitā voropetvā ānantariko na
hotīti. na hevaṁ vattabbe .pe. asañcicca adinnaṁ ādiyitvā
.pe. musā bhaṇitvā musāvādī na hotīti. āmantā.
asañcicca mātaraṁ jīvitā voropetvā ānantariko na hotīti.
na hevaṁ vattabbe .pe.

[1811] asañcicca mātaraṁ jīvitā voropetvā ānantariko
hotīti. āmantā. asañcicca mātaraṁ jīvitā voropetvā
ānantariko hotīti attheva suttantoti. natthi. sañcicca
mātaraṁ jīvitā voropetvā ānantariko hotīti attheva suttantoti.
āmantā. hañci sañcicca mātaraṁ jīvitā voropetvā ānantariko
hotīti attheva suttanto no vata re vattabbe asañcicca

page number: 626

mātaraṁ jīvitā voropetvā ānantariko hotīti.

[1812] na vattabbaṁ mātughātako ānantarikoti. āmantā.
nanu mātā jīvitā voropitāti. (pts. kvu, 594) āmantā. hañci mātā
jīvitā voropitā tena vata re vattabbe mātughātako ānantarikoti.
na vattabbaṁ pitughātako ānantarikoti. āmantā. nanu
pitā jīvitā voropitoti. āmantā. hañci pitā jīvitā voropito
tena vata re vattabbe pitughātako ānantarikoti. na vattabbaṁ
arahantaghātako ānantarikoti. āmantā. nanu arahā jīvitā
voropitoti. āmantā. hañci arahā jīvitā voropito
tena vata re vattabbe arahantaghātako ānantarikoti. na vattabbaṁ
ruhiruppādako ānantarikoti. āmantā. nanu tathāgatassa lohitaṁ
uppāditanti. āmantā. hañci tathāgatassa lohitaṁ uppāditaṁ
tena vata re vattabbe ruhiruppādako ānantarikoti. saṅghabhedako
ānantarikoti. āmantā. sabbe saṅghabhedakā ānantarikāti.
na hevaṁ vattabbe .pe. sabbe saṅghabhedakā ānantarikāti.
āmantā. dhammasaññī saṅghabhedako ānantarikoti. na hevaṁ
vattabbe .pe. dhammasaññī saṅghabhedako ānantarikoti. āmantā.
nanu vuttaṁ bhagavatā atthupāli saṅghabhedako āpāyiko nerayiko
kappaṭṭho atekiccho atthupāli saṅghabhedako na āpāyiko na
nerayiko na kappaṭṭho na atekicchoti attheva suttantoti.

page number: 627

āmantā. tena hi na vattabbaṁ dhammasaññī saṅghabhedako ānantarikoti.

[1813] na vattabbaṁ dhammasaññī saṅghabhedako ānantarikoti.
āmantā. nanu vuttaṁ bhagavatā
āpāyiko nerayiko kappaṭṭho saṅghabhedako
vaggarato adhammaṭṭho yogakkhemā padhaṁsati
saṅghaṁ samaggaṁ bhetvāna kappaṁ nirayamhi paccatīti 1-
attheva suttantoti. āmantā. tena hi saṅghabhedako anantarikoti.
asañciccakathā.
--------
Ñāṇakathā

[1814] natthi puthujjanassa ñāṇanti. āmantā. natthi
puthujjanassa paññā pajānanā vicayo pavicayo dhammavicayo sallakkhaṇā
upalakkhaṇā paccupalakkhaṇāti. na hevaṁ vattabbe .pe. nanu atthi
puthujjanassa paññā pajānanā vicayo .pe. paccupalakkhaṇāti.
āmantā. hañci atthi puthujjanassa paññā pajānanā vicayo .pe.
paccupalakkhaṇā no vata re vattabbe natthi puthujjanassa ñāṇanti.

[1815] natthi puthujjanassa ñāṇanti. āmantā. puthujjano
paṭhamaṁ jhānaṁ samāpajjeyyāti. āmantā. hañci puthujjano paṭhamaṁ
jhānaṁ samāpajjeyya no vata re vattabbe natthi puthujjanassa ñāṇanti.

footnote: 1 ma. yu. yogagjemato jaṁsati.

page number: 628

[1816] .. puthujjano dutiyaṁ jhānaṁ .pe. tatiyaṁ jhānaṁ .. catutthaṁ
jhānaṁ .pe. ākāsānañcāyatanaṁ (pts. kvu, 596) samāpajjeyya viññāṇañcāyatanaṁ ..
ākiñcaññāyatanaṁ .. nevasaññānāsaññāyatanaṁ samāpajjeyya
puthujjano dānaṁ dadeyya .pe. cīvaraṁ dadeyya .pe. piṇḍapātaṁ
dadeyya senāsanaṁ dadeyya .pe. gilānapaccayabhesajjaparikkhāraṁ
dadeyyāti. āmantā. hañci puthujjano gilānapaccayabhesajjaparikkhāraṁ
dadeyya no vata re vattabbe natthi puthujjanassa ñāṇanti.

[1817] atthi puthujjanassa ñāṇanti. āmantā. puthujjano
tena ñāṇena dukkhaṁ parijānāti samudayaṁ pajahati nirodhaṁ sacchikaroti
maggaṁ bhāvetīti. na hevaṁ vattabbe .pe.
Ñāṇakathā.
--------
nirayapālakathā

[1818] natthi nirayesu nirayapālāti. āmantā. natthi nirayesu
kammakāraṇāti. na hevaṁ vattabbe .pe. atthi nirayesu kammakāraṇāti.
āmantā. atthi nirayesu nirayapālāti. na hevaṁ
vattabbe .pe.

[1819] atthi manussesu kammakāraṇā atthi ca kāraṇikāti.
āmantā. atthi nirayesu kammakāraṇā atthi ca kāraṇikāti.

page number: 629

na hevaṁ vattabbe .pe. atthi nirayesu kammakāraṇā natthi ca
kāraṇikāti. āmantā. atthi manussesu kammakāraṇā natthi
ca kāraṇikāti. na hevaṁ vattabbe .pe.

[1820] atthi nirayesu nirayapālāti. āmantā. nanu vuttaṁ
bhagavatā
na vessabhū nopi ca pettirājā
somo yamo vessavaṇo ca rājā
sakāni kammāni hananti tattha
ito paṇuṇṇaṁ paralokapattanti
attheva suttantoti. āmantā. tena hi natthi nirayesu nirayapālāti.

[1821] natthi nirayesu nirayapālāti. āmantā. nanu vuttaṁ
bhagavatā tamenaṁ bhikkhave nirayapālā pañcavidhaṁ bandhanaṁ nāma kāraṇaṁ
kārenti tattaṁ ayokhilaṁ hatthe gamenti tattaṁ ayokhilaṁ dutiye
hatthe gamenti tattaṁ ayokhilaṁ pāde gamenti tattaṁ ayokhilaṁ dutiye
pāde gamenti tattaṁ ayokhilaṁ majjheurasmiṁ gamenti so tattha
dukkhā tibbā kaṭukā vedanā vedeti na ca tāva kālaṁ karoti
yāva na taṁ pāpakammaṁ byantī hotīti attheva suttantoti.
āmantā. tena hi atthi nirayesu nirayapālāti.

[1822] natthi nirayesu nirayapālāti. āmantā. nanu vuttaṁ
bhagavatā tamenaṁ bhikkhave nirayapālā saṁvesitvā kudhārīhi tacchanti

page number: 630

.pe. tamenaṁ bhikkhave nirayapālā uddhaṁpādaṁ adhosiraṁ ṭhapetvā
vāsīhi tacchanti .pe. tamenaṁ bhikkhave nirayapālā rathe yojetvā
ādittāya paṭhaviyā (pts. kvu, 598) sampajjalitāya sañjotibhūtāya sārentipi paccāsārentipi
.pe. tamenaṁ bhikkhave nirayapālā mahantaṁ aṅgārapabbataṁ
ādittaṁ sampajjalitaṁ sañjotibhūtaṁ āropentipi oropentipi .pe.
tamenaṁ bhikkhave nirayapālā uddhaṁpādaṁ adhosiraṁ gahetvā tattāya
lohakumbhiyā pakkhipanti ādittāya sampajjalitāya sañjotibhūtāya
so tattha pheṇuddehakaṁ paccati so tattha pheṇuddehakaṁ paccamāno
sakimpi uddhaṁ gacchati sakimpi adho gacchati sakimpi tiriyaṁ gacchati
so tattha dukkhā .pe. tamenaṁ bhikkhave nirayapālā mahāniraye
pakkhipanti so kho pana bhikkhave mahānirayo
catukkaṇṇo catudvāro vibhatto bhāgaso mito
ayopākārapariyanto ayasā paṭikujjito
tassa ayomayā bhūmi jalitā tejasā yutā
samantā yojanasataṁ phalitvā tiṭṭhati sabbadāti 1-
attheva suttantoti. āmantā. tena hi atthi nirayesu nirayapālāti.
nirayapālakathā.
-------------

footnote: 1 aṁ. tikka. 180. ma. u. 316.

page number: 631

tiracchānakathā

[1823] (pts. kvu, 599) atthi devesu tiracchānagatāti. āmantā. atthi
tiracchānagatesu devāti. na hevaṁ vattabbe .pe. atthi devesu
tiracchānagatāti. āmantā. devaloko tiracchānayonīti. na hevaṁ
vattabbe .pe. atthi devesu tiracchānagatāti. āmantā. atthi
tattha kīṭā paṭaṅgā makasā makkhikā ahī vicchikā satapadī gaṇḍupādāti.
na hevaṁ vattabbe .pe.

[1824] natthi devesu tiracchānagatāti. āmantā. nanu
atthi tattha erāvaṇo nāma hatthināgo sahassassayuttaṁ dibbaṁ
yānanti. āmantā. hañci atthi tattha erāvaṇo nāma
hatthināgo sahassassayuttaṁ dibbaṁ yānaṁ tena vata re vattabbe
atthi devesu tiracchānagatāti.

[1825] atthi devesu tiracchānagatāti. āmantā. atthi
tattha hatthibandhā assabandhā yāvasikā kāraṇikā bhattakārakāti.
na hevaṁ vattabbe .pe. tena hi natthi devesu tiracchānagatāti.
tiracchānakathā.
-----------

page number: 632

maggakathā

[1826] pañcaṅgiko maggoti. āmantā. nanu aṭṭhaṅgiko maggo
vutto bhagavatā. seyyathīdaṁ. sammādiṭṭhi .pe. sammāsamādhīti.
āmantā. hañci aṭṭhaṅgiko maggo vutto bhagavatā. seyyathīdaṁ.
sammādiṭṭhi .pe. sammāsamādhi no vata re vattabbe pañcaṅgiko
maggoti. pañcaṅgiko maggoti. āmantā. nanu vuttaṁ bhagavatā
maggānaṭṭhaṅgiko seṭṭho saccānaṁ caturo padā
virāgo seṭṭho dhammānaṁ dipadānañca cakkhumāti 1-
attheva suttantoti. āmantā. tena hi aṭṭhaṅgiko maggoti.

[1827] sammāvācā maggaṅgaṁ sā ca na maggoti. āmantā.
sammādiṭṭhi maggaṅgaṁ sā ca na maggoti. na hevaṁ vattabbe
.pe. sammāvācā maggaṅgaṁ sā ca na maggoti. āmantā.
sammāsaṅkappo .pe. sammāvāyāmo .pe. sammāsati .pe.
sammāsamādhi maggaṅgaṁ so ca na maggoti. na hevaṁ vattabbe
.pe. sammākammanto .pe. sammāājīvo maggaṅgaṁ so ca na
maggoti. āmantā. sammādiṭṭhi .pe. sammāsamādhi maggaṅgaṁ
so ca na maggoti. na hevaṁ vattabbe .pe.

[1828] sammādiṭṭhi maggaṁ sāca maggoti. āmantā.

footnote: 1 khu. dha. 43.

page number: 633

sammāvācā maggaṅgaṁ sā ca maggoti. na (pts. kvu, 601) hevaṁ vattabbe .pe.
sammādiṭṭhi maggaṅgaṁ sā ca maggoti. āmantā. sammākammanto
.pe. sammāājīvo maggaṅgaṁ so ca maggoti. na hevaṁ vattabbe
.pe. sammāsaṅkappo .pe. sammāvāyāmo .pe. sammāsati
.pe. sammāsamādhi maggaṅgaṁ so ca maggoti. āmantā.
sammāvācā .pe. sammākammanto .pe. sammāājīvo maggaṅgaṁ
so ca maggoti. na hevaṁ vattabbe .pe.

[1829] ariyo aṭṭhaṅgiko maggoti. āmantā. nanu vuttaṁ
bhagavatā pubbeva kho panassa kāyakammaṁ vacīkammaṁ ājīvo suparisuddho
hoti evamassāyaṁ ariyo aṭṭhaṅgiko maggo bhāvanāpāripūriṁ gacchatīti 1-
attheva suttantoti. āmantā. tena hi pañcaṅgiko maggoti.

[1830] pañcaṅgiko maggoti. āmantā. nanu vuttaṁ
bhagavatā yasmiṁ kho subhadda dhammavinaye ariyo aṭṭhaṅgiko maggo
na upalabbhati samaṇopi tattha na upalabbhati dutiyopi tattha samaṇo
na upalabbhati tatiyopi tattha samaṇo na upalabbhati catutthopi tattha
samaṇo na upalabbhati yasmiñca kho subhadda dhammavinaye ariyo
aṭṭhaṅgiko maggo upalabbhati samaṇopi tattha upalabbhati dutiyopi
.pe. tatiyopi .pe. catutthopi tattha samaṇo upalabbhati imasmiṁ
kho subhadda dhammavinaye ariyo aṭṭhaṅgiko maggo upalabbhati idheva

footnote: 1 ma. u. 473.

page number: 634

subhadda samaṇo idha dutiyo samaṇo idha tatiyo samaṇo idha
catuttho samaṇo suññā parappavādā samaṇebhi aññehīti 1- attheva
suttantoti. āmantā. tena hi aṭṭhaṅgiko maggoti.
maggakathā.
--------(pts. kvu, 602) 
Ñāṇakathā

[1831] dvādasavatthukaṁ ñāṇaṁ lokuttaranti. āmantā.
dvādasa lokuttarañāṇānīti. na hevaṁ vattabbe .pe. dvādasa
lokuttarañāṇānīti. āmantā. dvādasa sotāpattimaggāti.
na hevaṁ vattabbe .pe. dvādasa sotāpattimaggāti. āmantā.
dvādasa sotāpattiphalānīti. na hevaṁ vattabbe .pe. dvādasa
sakadāgāmimaggā .pe. anāgāmimaggā .pe. arahattamaggāti.
na hevaṁ vattabbe .pe. dvādasa arahattamaggāti. āmantā.
dvādasa arahattaphalānīti. na hevaṁ vattabbe .pe.

[1832] na vattabbaṁ dvādasavatthukaṁ ñāṇaṁ lokuttaranti.
āmantā. nanu vuttaṁ bhagavatā idaṁ dukkhaṁ ariyasaccanti me
bhikkhave pubbe ananussutesu dhammesu cakkhuṁ udapādi ñāṇaṁ udapādi
paññā udapādi vijjā udapādi āloko udapādi taṁ kho
panidaṁ dukkhaṁ ariyasaccaṁ pariññeyyanti me bhikkhave .pe. pariññātanti

footnote: 1 dī. ma. 188.

page number: 635

Ñātanti me bhikkhave .pe. idaṁ dukkhasamudayo ariyasaccanti me
bhikkhave .pe. taṁ kho panidaṁ dukkhasamudayo ariyasaccaṁ pahātabbanti
me bhikkhave .pe. pahīnanti me bhikkhave .pe. idaṁ dukkhanirodho
ariyasaccanti me bhikkhave .pe. taṁ kho panidaṁ dukkhanirodho ariyasaccaṁ
sacchikātabbanti me bhikkhave .pe. sacchikatanti me bhikkhave(pts. kvu, 603) 
.pe. idaṁ dukkhanirodhagāminī paṭipadā ariyasaccanti me bhikkhave
.pe. taṁ kho panidaṁ dukkhanirodhagāminī paṭipadā ariyasaccaṁ bhāvetabbanti
me bhikkhave .pe. bhāvitanti me bhikkhave pubbe ananussutesu
dhammesu cakkhuṁ udapādi .pe. āloko udapādīti attheva
suttantoti. āmantā. tena hi dvādasavatthukaṁ ñāṇaṁ lokuttaranti.
Ñāṇakathā.
vīsatimo vaggo.
tassa uddānaṁ
mātughātako ānantariko pitughātako ānantariko
arahantaghātako ānantariko ruhiruppādako ānantariko
saṅghabhedako ānantariko natthi puthujjanassa ñāṇaṁ
natthi nirayesu nirayapālā atthi devesu tiracchānagatā
pañcaṅgiko maggo dvādasavatthukaṁ ñāṇaṁ lokuttaranti.
catuttho paṇṇāsako.
niggaho puññasaṁcayo aṭṭhāsi atītena ca mātughātakoti.
-----------(pts. kvu, 604) 

page number: 636

sāsanakathā

[1833] sāsanaṁ navaṁ katanti. āmantā. satipaṭṭhānā navaṁ
katāti. na hevaṁ vattabbe .pe. sāsanaṁ navaṁ katanti. āmantā.
sammappadhānā .pe. iddhipādā .pe. indriyā .pe. balā
.pe. bojjhaṅgā navaṁ katāti. na hevaṁ vattabbe .pe. pubbe
akusalaṁ pacchā kusalaṁ katanti. na hevaṁ vattabbe .pe. pubbe
sāsavaṁ .pe. saññojaniyaṁ ganthaniyaṁ oghaniyaṁ yoganiyaṁ nīvaraṇiyaṁ
parāmaṭṭhaṁ upādāniyaṁ .pe. saṅkilesikaṁ 1- pacchā asaṅkilesikaṁ katanti.
na hevaṁ vattabbe .pe.

[1834] atthi koci tathāgatassa sāsanaṁ navaṁ karotīti.
āmantā. atthi koci satipaṭṭhāne navaṁ karotīti. na hevaṁ
vattabbe .pe. atthi koci sammappadhāne .pe. iddhipāde
.pe. indriye .pe. bale .pe. bojjhaṅge navaṁ karotīti.
na hevaṁ vattabbe .pe. atthi koci pubbe akusalaṁ pacchā kusalaṁ
karotīti. na hevaṁ vattabbe .pe. atthi koci pubbe sāsavaṁ .pe.
saṅkilesikaṁ pacchā asaṅkilesikaṁ karotīti. na hevaṁ vattabbe .pe.

[1835] labbhā tathāgatassa sāsanaṁ puna navaṁ kātunti. āmantā.
labbhā satipaṭṭhānā puna navaṁ kātunti. na hevaṁ vattabbe .pe.
labbhā sammappadhānā iddhipādā indriyā balā .pe. bojjhaṅgā

footnote: 1 ma. saṅkilesiyaṁ. (pts. kvu, 605) sabbattha īdisameva dissati.

page number: 637

puna navaṁ kātunti. na hevaṁ vattabbe .pe. labbhā pubbe akusalaṁ
pacchā kusalaṁ kātunti. na hevaṁ vattabbe .pe. labbhā pubbe
sāsavaṁ .pe. saṅkilesikaṁ pacchā asaṅkilesikaṁ kātunti. na hevaṁ
vattabbe .pe.
sāsanakathā.
---------
avivittakathā

[1836] puthujjano tedhātukehi dhammehi avivittoti. āmantā.
puthujjano tedhātukehi phassehi .pe. tedhātukāhi vedanāhi saññāhi
cetanāhi cittehi saddhāhi viriyehi satīhi samādhīhi tedhātukāhi paññāhi
avivittoti. na hevaṁ vattabbe .pe. puthujjano tedhātukehi
dhammehi avivittoti. āmantā. yasmiṁ khaṇe puthujjano cīvaraṁ
deti tasmiṁ khaṇe paṭhamaṁ jhānaṁ upasampajja viharati .pe. ākāsānañcāyatanaṁ
upasampajja viharatīti. na hevaṁ vattabbe .pe.
yasmiṁ khaṇe puthujjano piṇḍapātaṁ deti .pe. senāsanaṁ deti .pe.
gilānapaccayabhesajjaparikkhāraṁ deti tasmiṁ khaṇe catutthaṁ jhānaṁ upasampajja
viharati nevasaññānāsaññāyatanaṁ upasampajja viharatīti.
na hevaṁ vattabbe .pe.

[1837] na vattabbaṁ puthujjano tedhātukehi dhammehi avivittoti.

page number: 638

āmantā. puthujjanassa rūpadhātuarūpadhātūpagaṁ kammaṁ pariññātanti.
na hevaṁ vattabbe .pe. tena hi puthujjano tedhātukehi dhammehi
avivittoti.
avivittakathā.
----------(pts. kvu, 606) 
saññojanakathā

[1838] atthi kiñci saññojanaṁ appahāya arahattappattīti.
āmantā. atthi kiñci sakkāyadiṭṭhiṁ appahāya .pe. vicikicchaṁ
appahāya .pe. sīlabbataparāmāsaṁ appahāya rāgaṁ appahāya dosaṁ
appahāya mohaṁ appahāya .pe. anottappaṁ appahāya arahattappattīti.
na hevaṁ vattabbe .pe.

[1839] atthi kiñci saññojanaṁ appahāya arahattappatīti.
āmantā. arahā sarāgo sadoso samoho samāno samakkho
sapaḷāso saupāyāso sakilesoti. na hevaṁ vattabbe .pe.
nanu arahā nīrāgo niddoso nimmoho nimmāno nimmakkho nippaḷāso
nirupāyāso nikkilesoti. āmantā. hañci arahā nīrāgo
.pe. nikkileso no vata re vattabbe atthi kiñci saññojanaṁ
appahāya arahattappattīti.

[1840] na vattabbaṁ atthi kiñci saññojanaṁ appahāya arahattappattīti.

page number: 639

āmantā. arahā sabbaṁ buddhavisayaṁ jānātīti.
na hevaṁ vattabbe .pe. tena hi atthi kiñci saññojanaṁ appahāya
arahattappattīti.
saññojanakathā.
-----------
iddhikathā(pts. kvu, 607) 

[1841] atthi adhippāyaiddhi buddhānaṁ vā sāvakānaṁ vāti.
āmantā. niccapaṇṇā rukkhā hontūti atthi adhippāyaiddhi
buddhānaṁ vā sāvakānaṁ vāti. na hevaṁ vattabbe .pe. niccapupphā
rukkhā hontu .pe. niccaphalikā rukkhā hontu niccaṁ
juṇhaṁ hotu niccaṁ khemaṁ hotu niccaṁ subhikkhaṁ hotu niccaṁ suvuṭṭhikaṁ
hotūti atthi adhippāyaiddhi buddhānaṁ vā sāvakānaṁ vāti. na hevaṁ
vattabbe .pe. atthi adhippāyaiddhi buddhānaṁ vā sāvakānaṁ vāti.
āmantā. uppanno phasso mā nirujjhīti atthi adhippāyaiddhi
buddhānaṁ vā sāvakānaṁ vāti. na hevaṁ vattabbe .pe. uppannā
vedanā .pe. saññā .pe. cetanā .pe. cittaṁ saddhā viriyaṁ
sati samādhi .pe. paññā mā nirujjhīti atthi adhippāyaiddhi
buddhānaṁ vā sāvakānaṁ vāti. na hevaṁ vattabbe .pe.

[1842] atthi adhippāyaiddhi buddhānaṁ vā sāvakānaṁ vāti.

page number: 640

āmantā. rūpaṁ niccaṁ hotūti atthi adhippāyaiddhi vedanā saññā
saṅkhārā .pe. viññāṇaṁ niccaṁ hotūti atthi adhippāyaiddhi buddhānaṁ
vā sāvakānaṁ vāti. na hevaṁ vattabbe .pe.

[1843] atthi adhippāyaiddhi buddhānaṁ vā sāvakānaṁ vāti.
āmantā. jātidhammā sattā mā jāyiṁsūti atthi .pe. jarādhammā
sattā mā jiriṁsūti .pe. byādhidhammā sattā mā byādhiyiṁsūti
.pe. maraṇadhammā sattā mā miyyiṁsūti atthi adhippāyaiddhi
buddhānaṁ (pts. kvu, 608) vā sāvakānaṁ vāti. na hevaṁ vattabbe .pe.

[1844] na vattabbaṁ atthi adhippāyaiddhi buddhānaṁ vā sāvakānaṁ
vāti. āmantā. nanu āyasmā pilindavaccho rañño māgadhassa
seniyassa bimbisārassa pāsādaṁ suvaṇṇantve adhimucci suvaṇṇo
ca pana āsīti. āmantā. hañci āyasmā pilindavaccho rañño
māgadhassa seniyassa bimbisārassa pāsādaṁ suvaṇṇantve adhimucci
suvaṇṇo ca pana āsi tena vata re vattabbe atthi adhippāyaiddhi
buddhānaṁ vā sāvakānaṁ vāti.
iddhikathā.
------

page number: 641

buddhakathā

[1845] atthi buddhānaṁ buddhehi hīnātirekatāti. āmantā.
satipaṭṭhānatoti. na hevaṁ vattabbe .pe. sammappadhānato .pe.
iddhipādato indriyato balato bojjhaṅgato vasībhāvato .pe.
sabbaññutañāṇadassanatoti. na hevaṁ vattabbe .pe.
buddhakathā.
---------
sabbadisākathā

[1846] sabbā disā buddhā tiṭṭhantīti. āmantā. puratthimāya
disāya buddho (pts. kvu, 609) tiṭṭhatīti. na hevaṁ vattabbe .pe. puratthimāya
disāya buddho tiṭṭhatīti. āmantā. kinnāmo so bhagavā kiṁjacco
kiṁgotto kinnāmā tassa bhagavato mātāpitaro kinnāmaṁ tassa
bhagavato sāvakayugaṁ konāmo tassa bhagavato upaṭṭhāko kīdisaṁ
cīvaraṁ dhāreti kīdisaṁ pattaṁ dhāreti katarasmiṁ gāme vā nigame
vā nagare vā raṭṭhe vā janapade vāti. na hevaṁ vattabbe
.pe. dakkhiṇāya disāya .pe. pacchimāya disāya .pe. uttarāya
disāya .pe. heṭṭhimāya disāya buddho tiṭṭhatīti. na hevaṁ vattabbe
.pe. heṭṭhimāya disāya buddho tiṭṭhatīti. āmantā. kinnāmo

page number: 642

so bhagavā .pe. janapade vāti. na hevaṁ vattabbe .pe.
uparimāya disāya buddho tiṭṭhatīti. na hevaṁ vattabbe .pe.
uparimāya disāya buddho tiṭṭhatīti. āmantā. cātummahārājike
tiṭṭhati .pe. tāvatiṁse tiṭṭhati yāme tiṭṭhati tusite tiṭṭhati nimmānaratiyā
tiṭṭhati paranimmitavasavattiyā tiṭṭhati .pe. brahmaloke
tiṭṭhatīti. na hevaṁ vattabbe .pe.
sabbadisākathā.
-----------
dhammakathā

[1847] sabbe dhammā niyatāti. āmantā. micchattaniyatāti.
na hevaṁ vattabbe (pts. kvu, 610) .pe. sammattaniyatāti. na hevaṁ vattabbe
.pe. natthi aniyato rāsīti. na hevaṁ vattabbe .pe. nanu
atthi aniyato rāsīti. āmantā. hañci atthi aniyato rāsi
no vata re vattabbe sabbe dhammā niyatāti.

[1848] sabbe dhammā niyatāti. āmantā. nanu tayo rāsī
vuttā bhagavatā micchattaniyato rāsi sammattaniyato rāsi aniyato
rāsīti. āmantā. hañci tayo rāsī vuttā bhagavatā micchattaniyato
rāsi sammattaniyato rāsi aniyato rāsi no vata re vattabbe
sabbe dhammā niyatāti.

page number: 643

[1849] rūpaṁ rūpaṭṭhena niyatanti. āmantā. micchattaniyatanti.
na hevaṁ vattabbe .pe. sammattaniyatanti. na hevaṁ
vattabbe .pe. vedanā .pe. saññā .pe. saṅkhārā .pe.
viññāṇaṁ viññāṇaṭṭhena niyatanti. āmantā. micchattaniyatanti.
na hevaṁ vattabbe .pe. sammattaniyatanti. na hevaṁ vattabbe .pe.

[1850] na vattabbaṁ rūpaṁ rūpaṭṭhena niyataṁ .pe. vedanā .pe.
saññā .pe. saṅkhārā .pe. viññāṇaṁ viññāṇaṭṭhena niyatanti.
āmantā. rūpaṁ hoti vedanā hoti saññā hoti saṅkhārā honti
viññāṇaṁ hoti vedanā saññā hoti saṅkhārā .pe. viññāṇaṁ rūpaṁ
hoti vedanā hoti saññā hoti saṅkhārā hontīti. na hevaṁ
vattabbe. tena hi rūpaṁ rūpaṭṭhena niyataṁ vedanā .pe. saññā
saṅkhārā .pe. viññāṇaṁ viññāṇaṭṭhena niyatanti.
dhammakathā.
--------(pts. kvu, 611) 
kammakathā

[1851] sabbe kammā niyatāti. āmantā. micchattaniyatāti.
āmantā. micchattaniyatāti. na hevaṁ vattabbe .pe.
sammattaniyatāti. na hevaṁ vattabbe .pe. natthi aniyato rāsīti.
na hevaṁ vattabbe .pe. nanu atthi aniyato rāsīti. āmantā.

page number: 644

hañci atthi aniyato rāsi no vata re vattabbe sabbe kammā niyatāti.

[1852] sabbe kammā niyatāti. āmantā. nanu tayo rāsī
vuttā bhagavatā micchattaniyato rāsi sammattaniyato rāsi aniyato
rāsīti. āmantā. hañci tayo rāsī vuttā bhagavatā micchattaniyato
rāsi sammattaniyato rāsi aniyato rāsi no vata re vattabbe
sabbe kammā niyatāti.

[1853] diṭṭhadhammavedaniyaṁ kammaṁ diṭṭhadhammavedaniyaṭṭhena niyatanti.
āmantā. micchattaniyatanti. na hevaṁ vattabbe .pe. sammattaniyatanti.
na hevaṁ vattabbe .pe. upapajjavedaniyaṁ kammaṁ .pe.
aparāpariyavedaniyaṁ kammaṁ aparāpariyavedaniyaṭṭhena niyatanti.
āmantā. micchattaniyatanti. na hevaṁ vattabbe (pts. kvu, 612) .pe. sammattaniyatanti.
na hevaṁ vattabbe .pe.

[1854] na vattabbaṁ diṭṭhadhammavedaniyaṁ kammaṁ diṭṭhadhammavedaniyaṭṭhena
niyataṁ upapajjavedaniyaṁ kammaṁ .pe. aparāpariyavedaniyaṁ
kammaṁ aparāpariyavedaniyaṭṭhena niyatanti. āmantā. diṭṭhadhammavedaniyaṁ
kammaṁ upapajjavedaniyaṁ hoti aparāpariyavedaniyaṁ hoti .pe.
upapajjavedaniyaṁ kammaṁ diṭṭhadhammavedaniyaṁ hoti aparāpariyavedaniyaṁ
hoti .pe. aparāpariyavedaniyaṁ kammaṁ diṭṭhadhammavedaniyaṁ hoti upapajjavedaniyaṁ
hotīti. na hevaṁ vattabbe .pe. tena hi diṭṭhadhammavedaniyaṁ
kammaṁ diṭṭhadhammavedaniyaṭṭhena niyataṁ upapajjavedaniyaṁ kammaṁ .pe.

page number: 645

aparāpariyavedaniyaṁ kammaṁ aparāpariyavedaniyaṭṭhena niyatanti.
kammakathā.
ekavīsatimo vaggo.
tassa uddānaṁ
sāsanaṁ navaṁ kataṁ atthi koci tathāgatassa sāsanaṁ navaṁ
karoti labbhā tathāgatassa sāsanaṁ puna navaṁ kātuṁ
puthujjano tedhātukehi dhammehi avivitto atthi
kiñci saññojanaṁ appahāya arahattappatti atthi
adhippāyaiddhi buddhānaṁ vā sāvakānaṁ vā atthi
buddhānaṁ buddhehi hīnātirekatā sabbā disā buddhā
tiṭṭhanti sabbe dhammā niyatā sabbe kammā niyatāti.
---------(pts. kvu, 613) 
parinibbānakathā

[1855] atthi kiñci saññojanaṁ appahāya parinibbānanti.
āmantā. atthi kiñci sakkāyadiṭṭhiṁ appahāya .pe. anottappaṁ
appahāya parinibbānanti. na hevaṁ vattabbe .pe.

[1856] atthi kiñci saññojanaṁ appahāya parinibbānanti.
āmantā. arahā sarāgo .pe. sakilesoti. na hevaṁ vattabbe
.pe. nanu arahā nīrāgo .pe. nikkilesoti. āmantā.

page number: 646

hañci arahā nīrāgo .pe. nikkileso no vata re vattabbe
atthi kiñci saññojanaṁ appahāya parinibbānanti.

[1857] na vattabbaṁ atthi kiñci saññojanaṁ appahāya
parinibbānanti. āmantā. arahā sabbaṁ buddhavisayaṁ jānātīti.
na hevaṁ vattabbe .pe. tena hi atthi kiñci saññojanaṁ appahāya
parinibbānanti.
parinibbānakathā.
--------
kusalacittakathā

[1858] (pts. kvu, 614) arahā kusalacitto parinibbāyatīti. āmantā.
arahā puññābhisaṅkhāraṁ abhisaṅkharonto āneñjābhisaṅkhāraṁ abhisaṅkharonto
gatisaṁvattaniyaṁ kammaṁ karonto bhavasaṁvattaniyaṁ kammaṁ karonto
issariyasaṁvattaniyaṁ kammaṁ karonto adhipaccasaṁvattaniyaṁ kammaṁ karonto
mahābhogasaṁvattaniyaṁ kammaṁ karonto mahāparivārasaṁvattaniyaṁ kammaṁ
karonto devasobhagyasaṁvattaniyaṁ kammaṁ karonto manussasobhagyasaṁvattaniyaṁ
kammaṁ karonto parinibbāyatīti. na hevaṁ vattabbe .pe.

[1859] arahā kusalacitto parinibbāyatīti. āmantā.
arahā ācinanto apacinanto pajahanto upādiyanto visinento
ussinento vidhūpento .pe. sandhūpento parinibbāyatīti. na hevaṁ

page number: 647

vattabbe .pe. nanu arahā nevācināti na apacināti apacinitvā
ṭhitoti. āmantā. hañci arahā nevācināti na apacināti
apacinitvā ṭhito no vata re vattabbe arahā kusalacitto
parinibbāyatīti. nanu arahā neva pajahati na upādiyati pajahitvā
ṭhito neva visineti na ussineti visinetvā ṭhito nanu arahā neva
vidhūpeti na sandhūpeti vidhūpetvā ṭhitoti. āmantā. hañci
arahā neva vidhūpeti na sandhūpeti vidhūpetvā ṭhito no vata re
vattabbe arahā kusalacitto parinibbāyatīti.

[1860] na vattabbaṁ arahā kusalacitto parinibbāyatīti.
āmantā. nanu arahā upaṭṭhitassati sato sampajāno parinibbāyatīti.
āmantā. hañci arahā upaṭṭhitassati sato sampajāno parinibbāyati
tena vata re vattabbe arahā kusalacitto parinibbāyatīti.
kusalacittakathā.
-----------(pts. kvu, 615) 
āneñjakathā

[1861] arahā āneñje ṭhito parinibbāyatīti. āmantā.
nanu arahā pakaticitte ṭhito parinibbāyatīti. āmantā. hañci
arahā pakaticitte ṭhito parinibbāyati no vata re vattabbe
arahā āneñje ṭhito parinibbāyatīti.

page number: 648

[1862] arahā āneñje ṭhito parinibbāyatīti. āmantā.
arahā kiriyamaye citte ṭhito parinibbāyatīti. na hevaṁ vattabbe
.pe. nanu arahā vipākacitte ṭhito parinibbāyatīti. āmantā.
hañci arahā vipākacitte ṭhito parinibbāyati no vata re vattabbe
arahā āneñje ṭhito parinibbāyatīti.

[1863] arahā āneñje ṭhito parinibbāyatīti. āmantā.
arahā kiriyābyākate citte ṭhito parinibbāyatīti. na hevaṁ vattabbe
.pe. nanu arahā vipākābyākate citte ṭhito parinibbāyatīti.
āmantā. hañci arahā vipākābyākate citte ṭhito parinibbāyatīti.
no vata re vattabbe arahā āneñje ṭhito parinibbāyatīti.

[1864] arahā āneñje ṭhito parinibbāyatīti. āmantā.
nanu bhagavā catutthajjhānā vuṭṭhahitvā samanantarā parinibbutoti.
āmantā. hañci bhagavā catutthajjhānā vuṭṭhahitvā samanantarā parinibbuto
no vata re vattabbe arahā āneñje ṭhito parinibbāyatīti.
āneñjakathā.
--------------(pts. kvu, 616) 
dhammābhisamayakathā

[1865] atthi gabbhaseyyāya dhammābhisamayoti. āmantā.
atthi gabbhaseyyāya dhammadesanā dhammassavanaṁ dhammasākacchā paripucchā

page number: 649

sīlasamādānaṁ indriyesu guttadvāratā bhojane mattaññutā pubbarattāpararattaṁ
jāgariyānuyogoti. na hevaṁ vattabbe .pe. natthi
gabbhaseyyāya dhammadesanā .pe. pubbarattāpararattaṁ jāgariyānuyogoti.
āmantā. hañci natthi gabbhaseyyāya dhammadesanā
dhammassavanaṁ .pe. pubbarattāpararattaṁ jāgariyānuyogo no vata re
vattabbe atthi gabbhaseyyāya dhammābhisamayoti.

[1866] atthi gabbhaseyyāya dhammābhisamayoti. āmantā.
nanu dve paccayā sammādiṭṭhiyā uppādāya parato ca ghoso
yoniso ca manasikāroti. āmantā. hañci dve paccayā
sammādiṭṭhiyā uppādāya parato ca ghoso yoniso ca manasikāro
no vata re vattabbe atthi gabbhaseyyāya dhammābhisamayoti.

[1867] atthi gabbhaseyyāya dhammābhisamayoti. āmantā.
suttassa pamattassa muṭṭhassatissa asampajānassa dhammābhisamayoti.
na hevaṁ vattabbe .pe.
dhammābhisamayakathā.
--------------
tissopikathā

[1868] atthi gabbhaseyyāya arahattappattīti. āmantā.
suttassa pamattassa muṭṭhassatissa asampajānassa arahattappattīti.

page number: 650

na hevaṁ vattabbe .pe. atthi supinagatassa dhammābhisamayoti.
āmantā. suttassa pamattassa muṭṭhassatissa asampajānassa dhammābhisamayoti.
na hevaṁ vattabbe .pe. atthi supinagatassa arahattappattīti.
āmantā. suttassa pamattassa muṭṭhassatissa asampajānassa
arahattappattīti. na hevaṁ vattabbe .pe.
tissopikathā.
-----------
abyākatakathā

[1869] sabbaṁ supinagatassa cittaṁ abyākatanti. āmantā.
supinantena pāṇaṁ haneyyāti. āmantā. hañci supinantena pāṇaṁ
haneyya no vata re vattabbe sabbaṁ supinagatassa cittaṁ abyākatanti.

[1870] supinantena adinnaṁ ādiyeyya .pe. musā bhaṇeyya
pisuṇaṁ bhaṇeyya pharusaṁ bhaṇeyya samphaṁ palapeyya sandhiṁ chindeyya
nillopaṁ hareyya ekāgārikaṁ kareyya paripanke tiṭṭheyya paradāraṁ
gaccheyya gāmaghātakaṁ kareyya nigamaghātakaṁ kareyya supinantena methunaṁ
dhammaṁ paṭiseveyya supinagatassa asuci mucceyya supinantena dānaṁ
dadeyya cīvaraṁ dadeyya piṇḍapātaṁ dadeyya senāsanaṁ dadeyya
gilānapaccayabhesajjaparikkhāraṁ dadeyya khādanīyaṁ dadeyya bhojanīyaṁ dadeyya
pānīyaṁ dadeyya cetiyaṁ vandeyya cetiye mālaṁ āropeyya gandhaṁ

page number: 651

āropeyya vilepanaṁ āropeyya .pe. cetiyaṁ abhidakkhiṇaṁ kareyyāti.
āmantā. hañci supinantena cetiyaṁ abhidakkhiṇaṁ kareyya no vata
re vattabbe sabbaṁ supinagatassa cittaṁ abyākatanti.

[1871] na vattabbaṁ sabbaṁ supinagatassa cittaṁ abyākatanti.
āmantā. nanu supinagatassa cittaṁ abbohāriyaṁ vuttaṁ bhagavatāti.
āmantā. hañci supinagatassa cittaṁ abbohāriyaṁ vuttaṁ bhagavatā
tena vata re vattabbe sabbaṁ supinagatassa cittaṁ abyākatanti.
abyākatakathā.
------------
āsevanapaccayatākathā

[1872] natthi kāci āsevanapaccayatāti. āmantā. nanu
vuttaṁ bhagavatā pāṇātipāto bhikkhave āsevito bhāvito bahulīkato
nirayasaṁvattaniko tiracchānayonisaṁvattaniko pittivisayasaṁvattaniko yo
sabbalahuso pāṇātipātassa vipāko manussabhūtassa appāyukasaṁvattaniko
hotīti 1- attheva suttantoti. āmantā. tena hi
atthi kāci āsevanapaccayatāti.

[1873] natthi kāci āsevanapaccayatāti. āmantā. nanu
vuttaṁ bhagavatā adinnādānaṁ bhikkhave āsevitaṁ bhāvitaṁ bahulīkataṁ nirayasaṁvattanikaṁ

footnote: 1 aṁ. aṭṭhaka. 104.

page number: 652

tiracchānayonisaṁvattanikaṁ pittivisayasaṁvattanikaṁ yo sabbalahuso
adinnādānassa vipāko manussabhūtassa bhogabyasanasaṁvattaniko hoti
.pe. yo sabbalahuso kāmesumicchācārassa vipāko manussabhūtassa
sapattaverasaṁvattaniko hoti .pe. yo sabbalahuso musāvādassa vipāko
manussabhūtassa abbhūtabbhakkhānasaṁvattaniko hoti .pe. yo sabbalahuso
pisuṇāya vācāya vipāko manussabhūtassa mittehi bhedanasaṁvattaniko
hoti .pe. yo sabbalahuso pharusāya vācāya vipāko manussabhūtassa
amanāpasaddasaṁvattaniko hoti .pe. yo sabbalahuso samphappalāpassa
vipāko manussabhūtassa anādeyyavācasaṁvattaniko hoti .pe. surāmerayapānaṁ
bhikkhave āsevitaṁ .pe. yo sabbalahuso surāmerayapānassa
vipāko manussabhūtassa ummattakasaṁvattaniko hotīti 1- attheva
suttantoti. āmantā. tena hi atthi kāci āsevanapaccayatāti.

[1874] natthi kāci āsevanapaccayatāti. āmantā. nanu vuttaṁ
bhagavatā micchādiṭṭhi bhikkhave āsevitā bhāvitā bahulīkatā nirayasaṁvattanikā
tiracchānayonisaṁvattanikā pittivisayasaṁvattanikāti attheva
suttantoti. āmantā. tena hi atthi kāci āsevanapaccayatāti.

[1875] natthi kāci āsevanapaccayatāti. āmantā. nanu vuttaṁ
bhagavatā micchāsaṅkappo .pe. micchāsamādhi bhikkhave āsevito
bhāvito bahulīkato .pe. pittivisayasaṁvattanikoti attheva suttantoti.

footnote: 1 aṁ. aṭṭhaka. 104.

page number: 653

āmantā. tena hi atthi kāci āsevanapaccayatāti.

[1876] natthi kāci āsevanapaccayatāti. āmantā. nanu
vuttaṁ bhagavatā sammādiṭṭhi bhikkhave āsevitā bhāvitā bahulīkatā
amatogadhā hoti amataparāyanā amatapariyosānāti attheva suttantoti.
āmantā. tena hi atthi kāci āsevanapaccayatāti.

[1877] natthi kāci āsevanapaccayatāti. āmantā. nanu(pts. kvu, 620) 
vuttaṁ bhagavatā sammāsaṅkappo bhikkhave āsevito bhāvito bahulīkato
.pe. sammāsamādhi bhikkhave āsevito bhāvito bahulīkato amatogadho
hoti amataparāyano amatapariyosānoti attheva suttantoti.
āmantā. tena hi atthi kāci āsevanapaccayatāti.
āsevanapaccayatākathā.
---------
khaṇikakathā

[1878] ekacittakkhaṇikā sabbe dhammāti. āmantā.
citte mahāpaṭhavī saṇṭhāti mahāsamuddo saṇṭhāti sinerupabbatarājā
saṇṭhāti āpo saṇṭhāti tejo saṇṭhāti vāyo saṇṭhāti tiṇakaṭṭhavanappatayo
saṇṭhahantīti. na hevaṁ vattabbe .pe.

[1879] ekacittakkhaṇikā sabbe dhammāti. āmantā.
cakkhāyatanaṁ cakkhuviññāṇena sahajātanti. na hevaṁ vattabbe

page number: 654

.pe. cakkhāyatanaṁ cakkhuviññāṇena sahajātanti. āmantā.
nanu āyasmā sārīputto etadavoca ajjhattikañceva āvuso
cakkhuṁ aparibhinnaṁ hoti bāhirā ca rūpā na āpāthaṁ āgacchanti
no ca tajjo samannāhāro hoti neva tāva tajjassa viññāṇabhāvassa
pātubhāvo hoti ajjhattikañceva āvuso cakkhuṁ aparibhinnaṁ
hoti bāhirā ca rūpā āpāthaṁ āgacchanti no ca tajjo
samannāhāro hoti neva tāva tajjassa viññāṇabhāvassa pātubhāvo
hoti yato ca kho āvuso ajjhattikañceva cakkhuṁ aparibhinnaṁ
hoti bāhirā ca rūpā āpāthaṁ āgacchanti tajjo ca samannāhāro
hoti evaṁ tajjassa viññāṇabhāvassa pātubhāvo hotīti 1- attheva
suttantoti. āmantā. tena hi na vattabbaṁ cakkhāyatanaṁ cakkhuviññāṇena
sahajātanti.

[1880] sotāyatanaṁ .pe. ghānāyatanaṁ .pe. jivhāyatanaṁ .pe.
kāyāyatanaṁ kāyaviññāṇena sahajātanti. na hevaṁ vattabbe .pe.
kāyāyatanaṁ kāyaviññāṇena sahajātanti. āmantā. nanu āyasmā
sārīputto etadavoca ajjhattiko ceva āvuso kāyo aparibhinno
hoti bāhirā ca phoṭṭhabbā na āpāthaṁ āgacchanti no ca
.pe. ajjhattiko ceva āvuso kāyo aparibhinno hoti bāhirā ca
phoṭṭhabbā āpāthaṁ āgacchanti no ca .pe. yato ca kho āvuso

footnote: 1 ma. mū. 342.

page number: 655

ajjhattiko ceva kāyo aparibhinno hoti bāhirā ca phoṭṭhabbā
āpāthaṁ āgacchanti tajjo ca samannāhāro hoti evaṁ tajjassa
viññāṇabhāvassa pātubhāvo hotīti attheva suttantoti. āmantā.
tena hi na vattabbaṁ kāyāyatanaṁ kāyaviññāṇena sahajātanti.

[1881] na vattabbaṁ ekacittakkhaṇikā sabbe dhammāti.
āmantā. sabbe dhammā niccā dhuvā sassatā avipariṇāmadhammāti.
na hevaṁ vattabbe .pe. tena hi ekacittakkhaṇikā sabbe dhammāti.
khaṇikakathā.
bāvīsatimo vaggo.
tassa uddānaṁ
atthi kiñci saññojanaṁ appahāya parinibbānaṁ
arahā kusalacitto parinibbāyati arahā āneñje
ṭhito parinibbāyati atthi gabbhaseyyāya dhammābhisamayo
atthi gabbhaseyyāya arahattappatti atthi supinagatassa
dhammābhisamayo atthi supinagatassa arahattappatti
sabbaṁ supinagatassa cittaṁ abyākataṁ natthi kāci
āsevanapaccayatā ekacittakkhaṇikā sabbe dhammāti.
---------(pts. kvu, 622) 

page number: 656

ekādhippāyakathā

[1882] ekādhippāyena methuno dhammo paṭisevitabboti.
āmantā. ekādhippāyena assamaṇena hotabbaṁ abhikkhunā
hotabbaṁ chinnamūlena hotabbaṁ pārājikena hotabbanti. na
hevaṁ vattabbe .pe.

[1883] ekādhippāyena methuno dhammo paṭisevitabboti.
āmantā. ekādhippāyena pāṇo hantabbo adinnaṁ ādiyitabbaṁ
musā bhaṇitabbaṁ pisuṇaṁ bhaṇitabbaṁ pharusaṁ bhaṇitabbaṁ samphaṁ
palapitabbaṁ sandhi cheditabbo nillopaṁ hātabbaṁ ekāgāriyaṁ kātabbaṁ
paripanthe ṭhātabbaṁ paradāro gantabbo gāmaghātako kātabbo
nigamaghātako kātabboti. na hevaṁ vattabbe .pe.
ekādhippāyakathā.
----------
arahantavaṇṇakathā

[1884] arahantānaṁ vaṇṇena amanussā methunaṁ dhammaṁ paṭisevantīti.
āmantā. arahantānaṁ vaṇṇena manussā pāṇaṁ hananti
.pe. adinnaṁ ādiyanti musā bhaṇanti pisuṇaṁ bhaṇanti pharusaṁ
bhaṇanti samphaṁ palapanti sandhiṁ chindanti nillopaṁ haranti ekāgāriyaṁ

page number: 657

karonti paripanthe tiṭṭhanti paradāraṁ gacchanti gāmaghātakaṁ
karonti .pe. nigamaghātakaṁ karontīti. na hevaṁ vattabbe .pe.
arahantavaṇṇakathā.
------------(pts. kvu, 623) 
issariyakāmakārikākathā

[1885] bodhisatto issariyakāmakārikāhetu vinipātaṁ gacchatīti.
āmantā. bodhisatto issariyakāmakārikāhetu nirayaṁ gacchati sañjīvaṁ
gacchati kālasuttaṁ gacchati tāpanaṁ gacchati patāpanaṁ 1- gacchati
saṅghāṭakaṁ gacchati roruvaṁ gacchati .pe. avīciṁ gacchatīti.
na hevaṁ vattabbe .pe.

[1886] bodhisatto issariyakāmakārikāhetu vinipātaṁ gacchatīti.
āmantā. bodhisatto issariyakāmakārikāhetu vinipātaṁ gacchatīti
attheva suttantoti. natthi. hañci bodhisatto issariyakāmakārikāhetu
vinipātaṁ gacchatīti nattheva suttanto no vata re vattabbe
bodhisatto issariyakāmakārikāhetu vinipātaṁ gacchatīti.

[1887] bodhisatto issariyakāmakārikāhetu gabbhaseyyaṁ
okkamatīti. āmantā. bodhisatto issariyakāmakārikāhetu nirayaṁ
upapajjeyya tiracchānayoniṁ upapajjeyyāti. na hevaṁ vattabbe .pe.

[1888] bodhisatto issariyakāmakārikāhetu gabbhaseyyaṁ okkamatīti.

footnote: 1. ma. mahātāpanaṁ.

page number: 658

āmantā. bodhisatto iddhimāti. na hevaṁ vattabbe
.pe. bodhisatto iddhimāti. āmantā. bodhisattena (pts. kvu, 624) chandiddhipādo
bhāvito .pe. viriyiddhipādo .pe. cittiddhipādo .pe. vīmaṁsiddhipādo
bhāvitoti. na hevaṁ vattabbe .pe. bodhisatto issariyakāmakārikāhetu
gabbhaseyyaṁ okkamatīti. āmantā. bodhisatto
issariyakāmakārikāhetu gabbhaseyyaṁ okkamatīti attheva suttantoti.
natthi. hañci bodhisatto issariyakāmakārikāhetu gabbhaseyyaṁ
okkamatīti nattheva suttanto no vata re vattabbe bodhisatto
issariyakāmakārikāhetu gabbhaseyyaṁ okkamatīti.

[1889] bodhisatto issariyakāmakārikāhetu dukkarakārikaṁ
akāsīti. āmantā. bodhisatto issariyakāmakārikāhetu sassato
lokoti paccāgacchi asassato lokoti paccāgacchi antavā lokoti
.pe. anantavā lokoti taṁ jīvaṁ taṁ sarīranti aññaṁ jīvaṁ
aññaṁ sarīranti hoti tathāgato parammaraṇāti na hoti tathāgato
parammaraṇāti hoti ca na ca hoti tathāgato parammaraṇāti .pe.
neva hoti na na hoti tathāgato parammaraṇāti paccāgacchīti.
na hevaṁ vattabbe .pe.

[1890] bodhisatto issariyakāmakārikāhetu dukkarakārikaṁ
akāsīti. āmantā. bodhisatto issariyakāmakārikāhetu dukkarakārikaṁ
akāsīti attheva suttantoti. natthi. hañci bodhisatto

page number: 659

issariyakāmakārikāhetu dukkarakārikaṁ akāsīti nattheva suttanto no vata re
vattabbe bodhisatto issariyakāmakārikāhetu dukkarakārikaṁ akāsīti.

[1891] bodhisatto issariyakāmakārikāhetu aparantapaṁ (pts. kvu, 625) akāsi
aññaṁ satthāraṁ uddisīti. āmantā. bodhisatto issariyakāmakārikāhetu
sassato lokoti paccāgacchi .pe. neva hoti na na
hoti tathāgato parammaraṇāti paccāgacchīti. na hevaṁ vattabbe
.pe. bodhisatto issariyakāmakārikāhetu aññaṁ satthāraṁ uddisīti.
āmantā. bodhisatto issariyakāmakārikāhetu aññaṁ satthāraṁ
uddisīti attheva suttantoti. natthi. hañci bodhisatto
issariyakāmakārikāhetu aññaṁ satthāraṁ uddisīti nattheva suttanto no vata re
vattabbe bodhisatto issariyakāmakārikāhetu aññaṁ satthāraṁ uddisīti.
issariyakāmakārikākathā.
------------------
rāgapaṭirūpakādikathā

[1892] atthi narāgo rāgapaṭirūpakoti. āmantā. atthi
naphasso phassapaṭirūpako atthi navedanā vedanāpaṭirūpikā atthi nasaññā
saññāpaṭirūpikā atthi nacetanā cetanāpaṭirūpikā atthi
nacittaṁ cittapaṭirūpakaṁ atthi nasaddhā saddhāpaṭirūpikā atthi naviriyaṁ
viriyapaṭirūpakaṁ atthi nasati satipaṭirūpikā atthi nasamādhi samādhipaṭirūpako

page number: 660

atthi na paññā paññāpaṭirūpikāti. na (pts. kvu, 626) hevaṁ vattabbe
.pe. atthi nadoso dosapaṭirūpako atthi namoho mohapaṭirūpako
atthi nakileso kilesapaṭirūpakoti 1-. āmantā. atthi naphasso
phassapaṭirūpako .pe. atthi napaññā paññāpaṭirūpikāti. na hevaṁ
vattabbe .pe.
rāgapaṭirūpakādikathā.
-------------
aparinipphannakathā

[1893] rūpaṁ aparinipphannanti. āmantā. rūpaṁ nāniccaṁ
na saṅkhataṁ na paṭiccasamuppannaṁ na khayadhammaṁ na vayadhammaṁ na virāgadhammaṁ
na nirodhadhammaṁ na vipariṇāmadhammanti. na hevaṁ vattabbe
.pe. nanu rūpaṁ aniccaṁ saṅkhataṁ paṭiccasamuppannaṁ khayadhammaṁ vayadhammaṁ
virāgadhammaṁ nirodhadhammaṁ vipariṇāmadhammanti. āmantā. hañci
rūpaṁ aniccaṁ saṅkhataṁ .pe. vipariṇāmadhammaṁ no vata re vattabbe
rūpaṁ aparinipphannanti.

[1894] dukkhaññeva parinipphannanti. āmantā. nanu yadaniccaṁ
taṁ dukkhaṁ vuttaṁ bhagavatā rūpaṁ aniccanti. āmantā. hañci yadaniccaṁ
taṁ dukkhaṁ vuttaṁ bhagavatā rūpaṁ aniccaṁ no vata re vattabbe
dukkhaññeva parinipphannanti.

footnote: 1. ma. na kisesiyo kilesiyapaṭirūpako.

page number: 661

[1895] vedanā .pe. saññā saṅkhārā viññāṇaṁ .pe.
cakkhāyatanaṁ .pe. dhammāyatanaṁ .pe. cakkhudhātu .pe. dhammadhātu
.pe. cakkhundriyaṁ .pe.

[1896] aññātāvindriyaṁ aparinipphannanti. āmantā.
aññātāvindriyaṁ nāniccaṁ .pe. na vipariṇāmadhammanti.
na hevaṁ vattabbe .pe. nanu aññātāvindriyaṁ aniccaṁ saṅkhataṁ .pe.
vipariṇāmadhammanti. āmantā. hañci aññātāvindriyaṁ aniccaṁ saṅkhataṁ
paṭiccasamuppannaṁ khayadhammaṁ vayadhammaṁ virāgadhammaṁ nirodhadhammaṁ vipariṇāmadhammaṁ
no vata re vattabbe aññātāvindriyaṁ aparinipphannanti.

[1897] dukkhaññeva parinipphannanti. āmantā. nanu yadaniccaṁ
taṁ dukkhaṁ vuttaṁ bhagavatā aññātāvindriyaṁ aniccanti. āmantā.
hañci yadaniccaṁ taṁ dukkhaṁ vuttaṁ bhagavatā aññātāvindriyaṁ aniccaṁ
no vata re vattabbe dukkhaññeva parinipphannanti.
aparinipphannakathā.
tevīsatimo vaggo.
tassa uddānaṁ
ekādhippāyena methuno dhammo paṭisevitabbo
arahantānaṁ vaṇṇena amanussā methunaṁ dhammaṁ
paṭisevanti bodhisatto issariyakāmakārikāhetu
vinipātaṁ gacchati gabbhaseyyaṁ okkamati dukkarakārikaṁ

page number: 662

akāsi aparantapaṁ akāsi aññaṁ satthāraṁ uddisi
atthi narāgo rāgapaṭirūpako atthi nadoso
dosapaṭirūpako atthi namoho mohapaṭirūpako
atthi nakileso kilesapaṭirūpako rūpaṁ aparinipphannaṁ
aññātāvindriyaṁ aparinipphannanti.
navaṁkataṁ nibbuti ekādhippāyo rūpaṁ aparinipphannaṁ
aññātāvindriyaṁ aparinipphannanti.
mahā niyāmo anusayā niggaho khuddakapañcamā
parappavāda maddanā suttamūla samāhitā
ujjotanā satthusamaye kathāvatthuppakaraṇe.
pañcattiṁsabhāṇavāraṁ kathāvatthuppakaraṇaṁ
niṭṭhitaṁ

