
page number: 001

suttantapiṭake khuddakanikāyassa
khuddakapāṭho
---------
namo tassa bhagavato arahato sammāsambuddhassa.
khuddakapāṭhe saraṇagamanaṁ

[1] (pts. kh, 1) buddhaṁ saraṇaṁ gacchāmi dhammaṁ saraṇaṁ gacchāmi saṅghaṁ
saraṇaṁ gacchāmi. dutiyampi buddhaṁ saraṇaṁ gacchāmi dutiyampi dhammaṁ
saraṇaṁ gacchāmi dutiyampi saṅghaṁ saraṇaṁ gacchāmi. tatiyampi buddhaṁ
saraṇaṁ gacchāmi tatiyampi dhammaṁ saraṇaṁ gacchāmi tatiyampi saṅghaṁ
saraṇaṁ gacchāmi.
saraṇagamanaṁ 1- niṭṭhitaṁ.
--------
khuddakapāṭhe dasasikkhāpadaṁ

[2] pāṇātipātā veramaṇī sikkhāpadaṁ samādiyāmi.
adinnādānā veramaṇī sikkhāpadaṁ samādiyāmi. abrahmacariyā
veramaṇī sikkhāpadaṁ samādiyāmi. musāvādā veramaṇī sikkhāpadaṁ
samādiyāmi. surāmerayamajjapamādaṭṭhānā veramaṇī sikkhāpadaṁ

footnote: 1 sī. ma. saraṇattayaṁ.

page number: 002

samādiyāmi. vikālabhojanā veramaṇī sikkhāpadaṁ samādiyāmi.
naccagītavāditavisūkadassanā veramaṇī sikkhāpadaṁ samādiyāmi.
mālāgandhavilepanadhāraṇamaṇḍanavibhūsanaṭṭhānā veramaṇī sikkhāpadaṁ
samādiyāmi. uccāsayanamahāsayanā veramaṇī sikkhāpadaṁ samādiyāmi.
jātarūparajaṭapaṭiggahaṇā veramaṇī sikkhāpadaṁ samādiyāmi.
dasasikkhāpadaṁ niṭṭhitaṁ.
---------
khuddakapāṭhe dvattiṁsākāro

[3] atthi imasmiṁ kāye kesā lomā nakhā dantā taco
maṁsaṁ nhārū aṭṭhī aṭṭhimiñjaṁ vakkaṁ hadayaṁ yakanaṁ kilomakaṁ pihakaṁ
papphāsaṁ antaṁ antaguṇaṁ udariyaṁ karīsaṁ 

[1]- pittaṁ semhaṁ pubbo
lohitaṁ sedo medo assu vasā khelo siṁghānikā lasikā muttaṁ
matthake matthaluṅganti.
dvattiṁsākāro niṭṭhito.
-----------
khuddakapāṭhe sāmaṇerapañhā

[4] ekannāma kiṁ sabbe sattā āhāraṭṭhitikā. dve
nāma kiṁ nāmañca rūpañca. tīṇi nāma kiṁ tisso vedanā.

footnote: 1 ma. matthaluṅgaṁ.

page number: 003

cattāri nāma kiṁ cattāri ariyasaccāni. pañca nāma kiṁ
pañcupādānakkhandhā. cha nāma kiṁ cha ajjhattikāni āyatanāni.
satta nāma kiṁ satta bojjhaṅgā. aṭṭha nāma kiṁ ariyo
aṭṭhaṅgiko maggo. nava nāma kiṁ nava sattāvāsā. dasa
nāma kiṁ dasahaṅgehi samannāgato arahāti vuccatīti.
sāmaṇerapañhā 1- niṭṭhitā.
-----------
khuddakapāṭhe maṅgalasuttaṁ

[5] evamme sutaṁ. ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. atha kho aññatarā devatā
abhikkantāya rattiyā abhikkantavaṇṇā kevalakappaṁ jetavanaṁ
obhāsetvā yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ aṭṭhāsi ekamantaṁ ṭhitā kho sā devatā
bhagavantaṁ gāthāya ajjhabhāsi.

[6] (pts. kh, 3) bahū devā manussā ca maṅgalāni acintayuṁ
ākaṅkhamānā sotthānaṁ brūhi maṅgalamuttamaṁ.
asevanā ca bālānaṁ paṇḍitānañca sevanā
pūjā ca pūjanīyānaṁ 2- etammaṅgalamuttamaṁ.
paṭirūpadesavāso ca pubbe ca katapuññatā

footnote: 1 ma. kumārapañhā. 2 ma. pūjaneyyānaṁ.

page number: 004

attasammāpaṇidhi ca etammaṅgalamuttamaṁ.
bāhusaccañca sippañca vinayo ca susikkhito
subhāsitā ca yā vācā etammaṅgalamuttamaṁ.
mātāpitūpaṭṭhānaṁ puttadārassa saṅgaho
anākulā ca kammantā etammaṅgalamuttamaṁ.
dānañca dhammacariyā ca ñātakānañca saṅgaho
anavajjāni kammāni etammaṅgalamuttamaṁ.
āratī viratī pāpā majjapānā ca saññamo
appamādo ca dhammesu etammaṅgalamuttamaṁ.
gāravo ca nivāto ca santuṭṭhī ca kataññutā
kālena dhammassavanaṁ etammaṅgalamuttamaṁ.
khantī ca sovacassatā samaṇānañca dassanaṁ
kālena dhammasākacchā etammaṅgalamuttamaṁ.
tapo ca brahmacariyañca ariyasaccānadassanaṁ
nibbānasacchikiriyā ca etammaṅgalamuttamaṁ.
phuṭṭhassa lokadhammehi cittaṁ yassa na kampati
asokaṁ virajaṁ khemaṁ etammaṅgalamuttamaṁ.
etādisāni katvāna sabbatthamaparājitā
sabbattha sotthiṁ gacchanti tantesaṁ maṅgalamuttamanti.
maṅgalasuttaṁ niṭṭhitaṁ.

page number: 005

khuddakapāṭhe ratanasuttaṁ

[7] yānīdha bhūtāni samāgatāni
bhummāni vā yāni va antalikkhe.
sabbeva bhūtā sumanā bhavantu
athopi sakkacca suṇantu bhāsitaṁ
tasmā hi bhūtā nisāmetha sabbe
mettaṁ karotha mānusiyā pajāya.
divā ca ratto ca haranti ye baliṁ
tasmā hi ne rakkhatha appamattā.
yaṁ kiñci vittaṁ idha vā huraṁ vā
saggesu vā yaṁ ratanaṁ paṇītaṁ
na no samaṁ atthi tathāgatena
idampi buddhe ratanaṁ paṇītaṁ.
etena saccena suvatthi hotu.
khayaṁ virāgaṁ amataṁ paṇītaṁ
yadajjhagā sakyamunī samāhito
na tena dhammena samatthi kiñci
idampi dhamme ratanaṁ paṇītaṁ.
etena saccena suvatthi hotu.

page number: 006

yambuddhaseṭṭho parivaṇṇayī suciṁ
samādhimānantarikaññamāhu
samādhinā tena samo na vijjati
idampi dhamme ratanaṁ paṇītaṁ.
etena saccena suvatthi hotu.
ye puggalā aṭṭha sataṁ pasaṭṭhā
cattāri etāni yugāni honti
te dakkhiṇeyyā sugatassa sāvakā
etesu dinnāni mahapphalāni
idampi saṅghe ratanaṁ paṇītaṁ.
etena saccena suvatthi hotu.
ye suppayuttā manasā daḷhena
nikkāmino gotamasāsanamhi
te pattipattā amataṁ vigayha
laddhā mudhā nibbutiṁ bhuñjamānā
idampi saṅghe ratanaṁ paṇītaṁ.
etena saccena suvatthi hotu.
yathindakhīlo paṭhaviṁ sito siyā
catubbhi vātebhi asampakampiyo
tathūpamaṁ sappurisaṁ vadāmi

page number: 007

yo ariyasaccāni avecca passati
idampi saṅghe ratanaṁ paṇītaṁ.
etena saccena suvatthi hotu.
yerīyasaccāni 1- vibhāvayanti
gambhīrapaññena sudesitāni
kiñcāpi te honti bhusappamattā
na te bhavaṁ aṭṭhamamādiyanti
idampi saṅghe ratanaṁ paṇītaṁ.
etena saccena suvatthi hotu.
sahāvassa dassanasampadāya
tayassu dhammā jahitā bhavanti
sakkāyadiṭṭhi vicikicchitañca
sīlabbataṁ vāpi yadatthi kiñci
catūhapāyehi ca vippamutto
cha cābhiṭhānāni abhabbo kātuṁ
idampi saṅghe ratanaṁ paṇītaṁ.
etena saccena suvatthi hotu.
kiñcāpi so kammaṁ karoti pāpakaṁ
kāyena vācāyuda cetasā vā
abhabbo so tassa paṭicchadāya

footnote: 1 idāni pāyato paṭhanti "ye ariyasaccāni vibhāvayantīti ."

page number: 008

abhabbatā diṭṭhapadassa vuttā
idampi saṅghe ratanaṁ paṇītaṁ.
etena saccena suvatthi hotu.
vanappagumbe yathā phussitagge
gimhānamāse paṭhamasmiṁ gimhe
tathūpamaṁ dhammavaraṁ adesayi
nibbānagāmiṁ paramaṁ hitāya
idampi buddhe ratanaṁ paṇītaṁ.
etena saccena suvatthi hotu.
varo varaññū varado varāharo
anuttaro dhammavaraṁ adesayi
idampi buddhe ratanaṁ paṇītaṁ.
etena saccena suvatthi hotu.
khīṇaṁ purāṇaṁ navaṁ natthi sambhavaṁ
virattacittāyatike bhavasmiṁ
te khīṇabījā aviruḷhichandā
nibbanti dhīrā yathāyampadīpo
idampi saṅghe ratanaṁ paṇītaṁ.
etena saccena suvatthi hotu.
yānīdha bhūtāni samāgatāni

page number: 009

bhummāni vā yāniva antalikkhe
tathāgataṁ devamanussapūjitaṁ
buddhaṁ namassāma suvatthi hotu.
yānīdha bhūtāni samāgatāni
bhummāni vā yāniva antalikkhe
tathāgataṁ devamanussapūjitaṁ
dhammaṁ namassāma suvatthi hotu.
yānīdha bhūtāni samāgatāni
bhummāni vā yāniva antalikkhe
tathāgataṁ devamanussapūjitaṁ
saṅghaṁ namassāma suvatthi hotu.
ratanasuttaṁ niṭṭhitaṁ.
-------
khuddakapāṭhe tirokuḍḍakaṇḍaṁ

[8] (mattāsukhapariccāgā passe ce vipulaṁ sukhaṁ
caje mattāsukhaṁ dhīro sampassaṁ vipulaṁ sukhaṁ .)
tirokuḍḍesu tiṭṭhanti sandhisiṅghāṭakesu ca
dvārabāhāsu tiṭṭhanti āgantvāna sakaṁ gharaṁ.
pahute 1- annapānamhi khajjabhojje upaṭṭhite

footnote: 1 ma. pahūte.

page number: 010

na tesaṁ koci sarati sattānaṁ kammapaccayā.
evaṁ dadanti ñātīnaṁ ye honti anukampakā
suciṁ paṇītaṁ kālena kappiyaṁ pānabhojanaṁ
idaṁ vo ñātīnaṁ hotu sukhitā hontu ñātayo.
te ca tattha samāgantvā ñātipetā samāgatā
pahute 1- annapānamhi sakkaccaṁ anumodare
ciraṁ jīvantu no ñātī yesaṁ hetu labhāmhase.
amhākañca katā pūjā dāyakā ca anipphalā.
na hi tattha kasi atthi gorakkhettha na vijjati
vaṇijjā tādisī natthi hiraññena kayākayaṁ.
ito dinnena yāpenti petā kālakatā tahiṁ
unnate 2- udakaṁ vuṭṭhaṁ yathā ninnaṁ pavattati
evameva ito dinnaṁ petānaṁ upakappati.
yathā vārivahā pūrā paripūrenti sāgaraṁ
evameva ito dinnaṁ petānaṁ upakappati.
adāsi me akāsi me ñātimittā sakhā ca me
petānaṁ dakkhiṇaṁ dajjā pubbe katamanussaraṁ.
na hi ruṇṇaṁ vā soko vā yāvaññā paridevanā
na taṁ petānamatthāya evaṁ tiṭṭhanti ñātayo.
ayañca kho dakkhiṇā dinnā saṅghamhi supatiṭṭhitā

footnote: 1 ma. pahūte. 2 ma. unname.

page number: 011

dīgharattaṁ hitāyassa ṭhānaso upakappati.
so ñātidhammo ca ayaṁ nidassito
petānapūjā ca katā uḷārā
balañca bhikkhūnamanuppadinnaṁ
tumhehi puññaṁ pasutaṁ anappakanti.
tirokuḍḍakaṇḍaṁ niṭṭhitaṁ.
----------
khuddakapāṭhe nidhikaṇḍaṁ

[9] (pts. kh, 7) nidhiṁ nidheti puriso gambhīre udakantike
atthe kicce samuppanne atthāya me bhavissati
rājato vā duruttassa corato pīḷitassa vā
iṇassa vā pamokkhāya dubbhikkhe āpadāsu vā
etadatthāya lokasmiṁ nidhi nāma nidhiyyati.
tāvassunihito santo gambhīre udakantike
na sabbo sabbadā yeva tassa taṁ upakappati
nidhi vā ṭhānā cavati saññā vāssa vimuyhati
nāgā vā apanāmenti yakkhā vāpi haranti naṁ
appiyā vāpi dāyādā uddharanti apassato
yadā puññakkhayo hoti sabbametaṁ vinassati.

page number: 012

yassa dānena sīlena saññamena damena ca
nidhi sunihito hoti itthiyā purisassa vā
cetiyamhi ca saṅghe vā puggale atithīsu vā
mātari pitari vāpi atho jeṭṭhamhi bhātari
eso nidhi sunihito ajeyyo anugāmiko
pahāya gamanīyesu etaṁ ādāya gacchati.
asādhāraṇamaññesaṁ acoraharaṇo nidhi.
kayirātha dhīro puññāni yo nidhi anugāmiko
esa devamanussānaṁ sabbakāmadado nidhi
yaṁ yaṁ devābhipatthenti sabbametena labbhati
suvaṇṇatā susaratā susaṇṭhānaṁ 1- surūpatā
ādhipaccaṁ parivāro sabbametena labbhati.
padesarajjaṁ issariyaṁ cakkavattisukhaṁ piyaṁ
devarajjampi dibbesu sabbametena labbhati.
mānussikā ca sampatti devaloke ca yā rati
yā ca nibbānasampatti sabbametena labbhati.
mittasampadamāgamma yoniso ce payuñjato
vijjāvimuttivasībhāvo sabbametena labbhati.
paṭisambhidā vimokkhā ca yā ca sāvakapāramī
paccekabodhi buddhabhūmi sabbametena labbhati.

footnote: 1 ma. susaṇṭhānā.

page number: 013

evaṁ mahatthikā esā yadidaṁ puññasampadā
tasmā dhīrā pasaṁsanti paṇḍitā katapuññatanti.
nidhikaṇḍaṁ niṭṭhitaṁ.
-------
khuddakapāṭhe karaṇīyamettasuttaṁ

[10] karaṇīyamatthakusalena yantaṁ santaṁ padaṁ abhisamecca
sakko ujū ca suhujū ca suvaco cassa mudu anatimānī
santussako ca subharo ca appakicco ca sallahukavutti
santindriyo ca nipako ca appagabbho kulesu ananugiddho.
na ca khuddaṁ samācare kiñci yena viññū pare upavadeyyuṁ.
sukhino vā khemino hontu sabbe sattā bhavantu sukhitattā
yekeci pāṇabhūtatthi tasā vā thāvarā vā anavasesā
dīghā vā ye mahantā vā majjhimā rassakā aṇukathūlā
diṭṭhā vā ye 1- ca adiṭṭhā ye 1- ca dūre vasanti avidūre
bhūtā vā sambhavesī vā sabbe sattā bhavantu sukhitattā
na paro paraṁ nikubbetha nātimaññetha katthaci naṁ 2- kiñci
byārosanā paṭīghasaññā nāññamaññassa dukkhamiccheyya.
mātā yathā niyaṁ puttaṁ āyusā ekaputtamanurakkhe
evampi sabbabhūtesu mānasambhāvaye aparimāṇaṁ

footnote: 1 ma. ye va. 2 ma. na kiñci.

page number: 014

mettañca sabbalokasmiṁ mānasambhāvaye aparimāṇaṁ
uddhaṁ adho ca tiriyañca asambādhaṁ averaṁ asapattaṁ
tiṭṭhañcaraṁ nisinno vā sayāno vā yāva tassa vigatamiddho
etaṁ satiṁ adhiṭṭheyya brahmametaṁ vihāraṁ idhamāhu 1-.
diṭṭhiñca anupagamma sīlavā dassanena sampanno
kāmesu vineyya 2- gedhaṁ na hi jātu gabbhaseyyaṁ punaretīti.
mettasuttaṁ niṭṭhitaṁ.
khuddakapāṭho samatto.
-------

footnote: 1 ma. vihāramidhamāhu. 2 ma. vinaya.

page number: 015

suttantapiṭake khuddakanikāyassa
dhammapadagāthā
---------
namo tassa bhagavato arahato sammāsambuddhassa.
dhammapadagāthāya paṭhamo yamakavaggo

[11] 1 (pts. dh, 1) manopubbaṅgamā dhammā manoseṭṭhā manomayā
manasā ce paduṭṭhena bhāsati vā karoti vā
tato naṁ dukkhamanveti cakkaṁva vahato padaṁ.
manopubbaṅgamā dhammā manoseṭṭhā manomayā
manasā ce pasannena bhāsati vā karoti vā
tato naṁ sukhamanveti chāyāva anupāyinī.
akkocchi maṁ avadhi maṁ ajini maṁ ahāsi me
ye ca taṁ upanayhanti veraṁ tesaṁ na sammati.
akkocchi maṁ avadhi maṁ ajini maṁ ahāsi me
ye ca taṁ nūpanayhanti veraṁ tesūpasammati.
na hi verena verāni sammantīdha kudācanaṁ
averena ca sammanti esa dhammo sanantano.

page number: 016

pare ca na vijānanti mayamettha yamāmhase
ye ca tattha vijānanti tato sammanti medhagā.
subhānupassiṁ viharantaṁ indriyesu asaṁvutaṁ
bhojanamhi amattaññuṁ 1- kusītaṁ hīnavīriyaṁ
taṁ ve pasahati māro vāto rukkhaṁva dubbalaṁ.
asubhānupassiṁ viharantaṁ indriyesu susaṁvutaṁ
bhojanamhi ca mattaññuṁ saddhaṁ āraddhavīriyaṁ
taṁ ve nappasahati māro vāto selaṁva pabbataṁ.
anikkasāvo kāsāvaṁ yo vatthaṁ paridahessati
apeto damasaccena na so kāsāvamarahati.
yo ca vantakasāvassa sīlesu susamāhito
upeto damasaccena sa ve kāsāvamarahati.
asāre sāramatino sāre cāsāradassino
te sāraṁ nādhigacchanti micchāsaṅkappagocarā.
sārañca sārato ñatvā asārañca asārato
te sāraṁ adhigacchanti sammāsaṅkappagocarā.
yathā agāraṁ ducchannaṁ vuṭṭhī samativijjhati
evaṁ abhāvitaṁ cittaṁ rāgo samativijjhati.
yathā agāraṁ succhannaṁ vuṭṭhī na samativijjhati
evaṁ subhāvitaṁ cittaṁ rāgo na samativijjhati.

footnote: 1 ma. cāmattaññuṁ.

page number: 017

idha socati pecca socati pāpakārī ubhayattha socati
so socati so vihaññati disvā kammakiliṭṭhamattano.
idha modati pecca modati katapuñño ubhayattha modati
so modati so pamodati disvā kammavisuddhimattano.
idha tappati pecca tappati pāpakārī ubhayattha tappati
pāpaṁ me katanti tappati bhiyyo tappati duggatiṁ gato.
idha nandati pecca nandati katapuñño ubhayattha nandati
puññaṁ me katanti nandati bhiyyo nandati sugatiṁ gato.
bahumpi ce sahitaṁ 1- bhāsamāno
na takkaro hoti naro pamatto
gopova gāvo gaṇayaṁ paresaṁ
na bhāgavā sāmaññassa hoti.
appampi ce sahitaṁ bhāsamāno
dhammassa hoti anudhammacārī
rāgañca dosañca pahāya mohaṁ
sammappajāno suvimuttacitto
anupādiyāno idha vā huraṁ vā
sa bhāgavā sāmaññassa hoti.
yamakavaggo paṭhamo.
--------------

footnote: 1 ma. saṁhita..

page number: 018

dhammapadagāthāya dutiyo appamādavaggo

[12] 2 (pts. dh, 21) appamādo amataṁ padaṁ pamādo maccuno padaṁ
appamattā na mīyanti ye pamattā yathā matā
etaṁ 1- visesato ñatvā appamādamhi paṇḍitā
appamāde pamodanti ariyānaṁ gocare ratā
te jhāyino sātatikā niccaṁ daḷhaparakkamā
phusanti dhīrā nibbānaṁ yogakkhemaṁ anuttaraṁ.
uṭṭhānavato satimato sucikammassa nisammakārino
saññatassa ca dhammajīvino appamattassa yasobhivaḍḍhati.
uṭṭhānenappamādena saññamena damena ca
dīpaṁ kayirātha medhāvī yaṁ ogho nābhikīrati.
pamādamanuyuñjanti bālā dummedhino janā
appamādañca medhāvī dhanaṁ seṭṭhaṁva rakkhati.
mā pamādamanuyuñjetha mā kāmaratisanthavaṁ
appamatto hi jhāyanto pappoti vipulaṁ sukhaṁ.
pamādaṁ appamādena yadā nudati paṇḍito
paññāpāsādamāruyha asoko sokiniṁ pajaṁ
pabbataṭṭhova bhummaṭṭhe dhīro bāle avekkhati.
appamatto pamattesu suttesu bahujāgaro

footnote: 1 ma. evaṁ.

page number: 019

abalassaṁva sīghasso hitvā yāti sumedhaso.
appādena maghavā devānaṁ seṭṭhataṁ gato
appamādaṁ pasaṁsanti pamādo garahito sadā.
appamādarato bhikkhu pamāde bhayadassi vā
saññojanaṁ aṇuṁ thūlaṁ ḍahaṁ aggīva gacchati.
appamādarato bhikkhu pamāde bhayadassi vā
abhabbo parihānāya nibbānasseva santike.
appamādavaggo dutiyo.
--------
dhammapadagāthāya tatiyo cittavaggo

[13] 3 (pts. dh, 33) phandanaṁ capalaṁ cittaṁ durakkhaṁ dunnivārayaṁ
ujuṁ karoti medhāvī usukārova tejanaṁ
vārijova thale khitto okamokataubbhato
pariphandatidaṁ cittaṁ māradheyyaṁ pahātave.
dunniggahassa lahuno yattha kāmanipātino
cittassa damatho sādhu cittaṁ dantaṁ sukhāvahaṁ.
sududdasaṁ sunipuṇaṁ yattha kāmanipātinaṁ
cittaṁ rakkhetha medhāvī cittaṁ guttaṁ sukhāvahaṁ.
dūraṅgamaṁ ekacaraṁ asarīraṁ guhāsayaṁ

page number: 020

ye cittaṁ saññamessanti mokkhanti mārabandhanā.
anavaṭṭhitacittassa saddhammaṁ avijānato
pariplavapasādassa paññā na paripūrati
anavassutacittassa ananvāhatacetaso
puññapāpapahīnassa natthi jāgarato bhayaṁ.
kumbhūpamaṁ kāyamidaṁ viditvā
nagarūpamaṁ cittamidaṁ thaketvā
yodhetha 1- māraṁ paññāvudhena
jitañca rakkhe anivesino 2- siyā.
aciraṁ vatayaṁ kāyo paṭhaviṁ adhisessati
chuḍḍo 3- apetaviññāṇo niratthaṁva kaliṅgaraṁ.
diso disaṁ yantaṁ kayirā verī vā pana verinaṁ
micchāpaṇihitaṁ cittaṁ pāpiyo naṁ tato kare.
na taṁ mātā pitā kayirā aññe vāpi ca ñātakā
sammāpaṇihitaṁ cittaṁ seyyaso naṁ tato kare.
cittavaggo tatiyo.
---------

footnote: 1 sī. yojetha. 2 sabbapotthakesu anivesanoti dissati. 3 ma. yu. chuddho.

page number: 021

dhammapadagāthāya catuttho pupphavaggo

[14] 4 (pts. dh, 44) ko imaṁ paṭhaviṁ vijessati yamalokañca imaṁ sadevakaṁ
ko dhammapadaṁ sudesitaṁ kusalo pupphamiva pacessati.
sekho paṭhaviṁ vijessati yamalokañca imaṁ sadevakaṁ
sekho dhammapadaṁ sudesitaṁ kusalo pupphamiva pacessati.
pheṇūpamaṁ kāyamimaṁ viditvā
marīcidhammaṁ abhisambudhāno
chetvāna mārassa papupphakāni
adassanaṁ maccurājassa gacche.
pupphāni heva pacinantaṁ byāsattamanasaṁ naraṁ
suttaṁ gāmaṁ mahoghova maccu ādāya gacchati.
pupphāni heva pacinantaṁ byāsattamanasaṁ naraṁ
atittaṁ yeva kāmesu antako kurute vasaṁ.
yathāpi bhamaro pupphaṁ vaṇṇavantaṁ 1- aheṭhayaṁ
paleti rasamādāya evaṁ gāme munī care.
na paresaṁ vilomāni na paresaṁ katākataṁ
attano va avekkheyya katāni akatāni ca.
yathāpi ruciraṁ pupphaṁ vaṇṇavantaṁ agandhakaṁ
evaṁ subhāsitā vācā aphalā hoti akubbato.

footnote: 1 po. ma. yu. vaṇṇagandhaṁ.

page number: 022

yathāpi ruciraṁ pupphaṁ vaṇṇavantaṁ sagandhakaṁ 1-
evaṁ subhāsitā vācā saphalā hoti sukubbato.
yathāpi puppharāsimhā kayirā mālāguḷe 2- bahū
evaṁ jātena maccena kattabbaṁ kusalaṁ bahuṁ.
na pupphagandho paṭivātameti
na candanaṁ tagaramallikā vā
satañca gandho paṭivātameti
sabbā disā sappuriso pavāyati.
candanaṁ tagaraṁ vāpi uppalaṁ atha vassikī
etesaṁ gandhajātānaṁ sīlagandho anuttaro.
appamatto ayaṁ gandho yvāyaṁ tagaracandanī
yo ca sīlavataṁ gandho vāti devesu uttamo.
tesaṁ sampannasīlānaṁ appamādavihārinaṁ
sammadaññā vimuttānaṁ māro maggaṁ na vindati.
yathā saṅkāradhānasmiṁ ujjhitasmiṁ mahāpathe
padumaṁ tattha jāyetha sucigandhaṁ manoramaṁ
evaṁ saṅkārabhūtesu andhabhūte puthujjane
atirocati paññāya sammāsambuddhasāvako.
pupphavaggo catuttho.

footnote: 1 po. ma. sugandhakaṁ. 2 po. ma. yu. mālāguṇe.

page number: 023

dhammapadagāthāya pañcamo bālavaggo

[15] 5 (pts. dh, 60) dīghā jāgarato ratti dīghaṁ santassa yojanaṁ
dīgho bālāna saṁsāro saddhammaṁ avijānataṁ.
carañce nādhigaccheyya seyyaṁ sadisamattano
ekacariyaṁ daḷhaṁ kayirā natthi bāle sahāyatā.
puttā matthi dhanamatthi iti bālo vihaññati
attā hi attano natthi kuto puttā kuto dhanaṁ.
yo bālo maññatī bālyaṁ paṇḍito vāpi tena so
bālo ca paṇḍitamānī sa ve bāloti vuccati.
yāvajīvampi ce bālo paṇḍitaṁ payirupāsati
na so dhammaṁ vijānāti dabbī sūparasaṁ yathā.
muhuttamapi ce viññū paṇḍitaṁ payirupāsati
khippaṁ dhammaṁ vijānāti jivhā sūparasaṁ yathā.
caranti bālā dummedhā amitteneva attanā
karontā pāpakaṁ kammaṁ yaṁ hoti kaṭukapphalaṁ.
na taṁ kammaṁ kataṁ sādhu yaṁ katvā anutappati
yassa assumukho rodaṁ vipākaṁ paṭisevati.
tañca kammaṁ kataṁ sādhu yaṁ katvā nānutappati
yassa patīto sumano vipākaṁ paṭisevati.

page number: 024

madhuvā maññatī bālo yāva pāpaṁ na paccati
yadā ca paccati pāpaṁ atha (bālo) dukkhaṁ nigacchati.
māse māse kusaggena bālo bhuñjetha bhojanaṁ
na so saṅkhātadhammānaṁ kalaṁ agghati soḷasiṁ.
na hi pāpaṁ kataṁ kammaṁ sajjukhīraṁva muccati
ḍahantaṁ bālamanveti bhasmācchannova pāvako.
yāvadeva anatthāya ñattaṁ bālassa jāyati
hanti bālassa sukkaṁsaṁ muddhaṁ assa vipātayaṁ.
asantaṁ bhāvamiccheyya 1- purekkhārañca bhikkhusu
āvāsesu ca issariyaṁ pūjā parakulesu ca
mameva katamaññantu gihī pabbajitā ubho
mameva ativasā assu kiccākiccesu kismici
iti bālassa saṅkappo issā māno ca vaḍḍhati.
aññā hi lābhūpanisā aññā nibbānagāminī
evametaṁ abhiññāya bhikkhu buddhassa sāvako
sakkāraṁ nābhinandeyya vivekamanubrūhaye.
bālavaggo pañcamo.
---------

footnote: 1 po. ma. yu. bhāvanamiccheyya.

page number: 025

dhammapadagāthāya chaṭṭho paṇḍitavaggo

[16] 6 (pts. dh, 76) nidhīnaṁva pavattāraṁ yaṁ passe vajjadassinaṁ
niggayhavādiṁ medhāviṁ tādisaṁ paṇḍitaṁ bhaje
tādisaṁ bhajamānassa seyyo hoti na pāpiyo.
ovadeyyānusāseyya asabbhā ca nivāraye
sataṁ hi so piyo hoti asataṁ hoti appiyo.
na bhaje pāpake mitte na bhaje purisādhame
bhajetha mitte kalyāṇe bhajetha purisuttame.
dhammapīti sukhaṁ seti vippasannena cetasā
ariyappavedite dhamme sadā ramati paṇḍito.
udakañhi nayanti nettikā
usukārā namayanti tejanaṁ
dāruṁ namayanti tacchakā
attānaṁ damayanti paṇḍitā.
selo yathā ekaghano vātena na samīrati
evaṁ nindāpasaṁsāsu na sammiñjanti 1- paṇḍitā.
yathāpi rahado gambhīro vippasanno anāvilo
evaṁ dhammāni sutvāna vippasīdanti paṇḍitā.
sabbattha ve sappurisā vajanti 2-

footnote: 1 ma. yu. samiñjanti. 2 ma. yu. cajanti.

page number: 026

na kāmakāmā lapayanti santo
sukhena phuṭṭhā athavā dukkhena
na uccāvacaṁ paṇḍitā dassayanti.
na attahetu na parassa hetu
na puttamicche na dhanaṁ na raṭṭhaṁ
na iccheyya adhammena samiddhimattano
sa sīlavā paññavā dhammiko siyā.
appakā te manussesu ye janā pāragāmino
athāyaṁ itarā pajā tīramevānudhāvati.
ye ca kho sammadakkhāte dhamme dhammānuvattino
te janā pāramessanti maccudheyyaṁ suduttaraṁ.
kaṇhaṁ dhammaṁ vippahāya sukkaṁ bhāvetha paṇḍito
okā anokamāgamma viveke yattha dūramaṁ
tatrābhiratimiccheyya hitvā kāme akiñcano
pariyodapeyya attānaṁ cittaklesehi paṇḍito.
yesaṁ sambodhiyaṅgesu sammā cittaṁ subhāvitaṁ
ādānapaṭinissagge anupādāya ye ratā
khīṇāsavā jutimanto te loke parinibbutā.
paṇḍitavaggo chaṭṭho.
-----------

page number: 027

dhammapadagāthāya sattamo arahantavaggo

[17] 7 (pts. dh, 90) gataddhino visokassa vippamuttassa sabbadhi
sabbaganthappahīnassa pariḷāho na vijjati.
uyyuñjanti satīmanto na nikete ramanti te
haṁsāva pallalaṁ hitvā okamokaṁ jahanti te.
yesaṁ sanniccayo 1- natthi ye pariññātabhojanā
suññato animitto ca vimokkho yesa gocaro
ākāseva sakuntānaṁ gati tesaṁ durannayā.
yassāsavā parikkhīṇā āhāre ca anissito
suññato animitto ca vimokkho yassa gocaro
ākāseva sakuntānaṁ padantassa durannayaṁ.
yassindriyāni samathaṅgatāni
assā yathā sārathinā sudantā
pahīnamānassa anāsavassa
devāpi tassa pihayanti tādino.
paṭhavīsamo no virujjhati
indakhīlūpamo tādi subbato
rahadova apetakaddamo
saṁsārā na bhavanti tādino.

footnote: 1 ma. yu. sannicayo.

page number: 028

santaṁ tassa manaṁ hoti santā vācā ca kamma ca
sammadaññā vimuttassa upasantassa tādino.
assaddho akataññū ca sandhicchedo ca yo naro
hatāvakāso vantāso sa ve uttamaporiso.
gāme vā yadi vā raññe ninne vā yadi vā thale
yattha arahanto viharanti taṁ bhūmirāmaṇeyyakaṁ.
ramaṇīyāni araññāni yattha na ramatī jano
vītarāgā ramessanti na te kāmagavesino.
arahantavaggo sattamo.
----------
dhammapadagāthāya aṭṭhamo sahassavaggo

[18] 8 (pts. dh, 100) sahassamapi ce vācā anatthapadasañhitā
ekaṁ atthapadaṁ seyyo yaṁ sutvā upasammati.
sahassamapi ce gāthā anatthapadasañhitā
ekaṁ gāthāpadaṁ seyyo yaṁ sutvā upasammati.
yo ca gāthāsataṁ bhāse anatthapadasañhitā
ekaṁ dhammapadaṁ seyyo yaṁ sutvā upasammati.
yo sahassaṁ sahassena saṅgāme mānuse jine
ekañca jeyyamattānaṁ sa ve saṅgāmajuttamo.

page number: 029

attā have jitaṁ seyyo yā cāyaṁ itarā pajā
attadantassa posassa niccaṁ saññatacārino
neva devo na gandhabbo na māro saha brahmunā
jitaṁ apajitaṁ kayirā tathārūpassa jantuno.
māse māse sahassena yo yajetha sataṁ samaṁ
ekañca bhāvitattānaṁ muhuttamapi pūjaye
sā yeva pūjanā seyyo yañce vassasataṁ hutaṁ.
yo ca vassasataṁ jantu aggiṁ paricare vane
ekañca bhāvitattānaṁ muhuttamapi pūjaye
sā yeva pūjanā seyyo yañce vassasataṁ hutaṁ.
yaṅkiñci yiṭṭhaṁ va hutaṁ va loke
saṁvaccharaṁ yajetha puññapekkho
sabbaṁpi taṁ na catubhāgameti
abhivādanā ujugatesu seyyo.
abhivādanasīlissa niccaṁ vuḍḍhāpacāyino
cattāro dhammā vaḍḍhanti āyu vaṇṇo sukhaṁ balaṁ.
yo ca vassasataṁ jīve dussīlo asamāhito
ekāhaṁ jīvitaṁ seyyo sīlavantassa jhāyino.
yo ca vassasataṁ jīve duppañño asamāhito
ekāhaṁ jīvitaṁ seyyo paññavantassa jhāyino.

page number: 030

yo ca vassasataṁ jīve kusīto hīnavīriyo
ekāhaṁ jīvitaṁ seyyo viriyaṁ ārabhato daḷhaṁ.
yo ca vassasataṁ jīve apassaṁ udayabbayaṁ
ekāhaṁ jīvitaṁ seyyo passato udayabbayaṁ.
yo ca vassasataṁ jīve apassaṁ amataṁ padaṁ
ekāhaṁ jīvitaṁ seyyo passato amataṁ padaṁ.
yo ca vassasataṁ jīve apassaṁ dhammamuttamaṁ
ekāhaṁ jīvitaṁ seyyo passato dhammamuttamaṁ.
sahassavaggo aṭṭhamo.
----------
dhammapadagāthāya navamo pāpavaggo

[19] 9 (pts. dh, 116) abhittharetha kalyāṇe pāpā cittaṁ nivāraye
dandhaṁ hi karato puññaṁ pāpasmiṁ ramatī mano.
pāpañce puriso kayirā na naṁ kayirā punappunaṁ
na tamhi chandaṁ kayirātha dukkho pāpassa uccayo.
puññañce puriso kayirā kayirāthenaṁ punappunaṁ
tamhi chandaṁ kayirātha sukho puññassa uccayo.
pāpopi passati bhadraṁ yāva pāpaṁ na paccati
yadā ca paccati pāpaṁ atha (pāpo) pāpāni passati.

page number: 031

bhadropi passati pāpaṁ yāva bhadraṁ na paccati
yadā ca paccati bhadraṁ atha (bhadro) bhadrāni passati.
māvamaññetha pāpassa na mattaṁ 1- āgamissati
udabindunipātena udakumbhopi pūrati
āpūrati bālo pāpassa thokaṁ thokaṁpi ācinaṁ.
māvamaññetha puññassa na mattaṁ āgamissati
udabindunipātena udakumbhopi pūrati
āpūrati dhīro puññassa thokaṁ thokaṁpi ācinaṁ.
vāṇijova bhayaṁ maggaṁ appasattho mahaddhano
visaṁ jīvitukāmova pāpāni parivajjaye.
pāṇimhi ce vaṇo nāssa hareyya pāṇinā visaṁ
nābbaṇaṁ visamanveti natthi pāpaṁ akubbato.
yo appaduṭṭhassa narassa dussati
suddhassa posassa anaṅgaṇassa
tameva bālaṁ pacceti pāpaṁ
sukhumo rajo paṭivātaṁva khitto.
gabbhameke upapajjanti nirayaṁ pāpakammino
saggaṁ sugatino yanti parinibbanti anāsavā.
na antalikkhe na samuddamajjhe
na pabbatānaṁ vivaraṁ pavīsaṁ 2-

footnote: 1 yu. na mantaṁ. ma. na mandaṁ. 2 ma. yu. pavissa.

page number: 032

na vijjatī so jagatippadeso
yatraṭṭhito muñceyya pāpakammā.
na antalikkhe na samuddamajjhe
na pabbatānaṁ vivaraṁ pavīsaṁ
na vijjatī so jagatippadeso
yatraṭṭhitaṁ nappasaheyya maccu.
pāpavaggo navamo.
--------
dhammapadagāthāya dasamo daṇḍavaggo

[20] 10 (pts. dh, 129) sabbe tasanti daṇḍassa sabbe bhāyanti maccuno
attānaṁ upamaṁ katvā na haneyya na ghātaye.
sabbe tasanti daṇḍassa sabbesaṁ jīvitaṁ piyaṁ
attānaṁ upamaṁ katvā na haneyya na ghātaye.
sukhakāmāni bhūtāni yo daṇḍena vihiṁsati
attano sukhamesāno pecca so na labhate sukhaṁ.
sukhakāmāni bhūtāni yo daṇḍena na hiṁsati
attano sukhamesāno pecca so labhate sukhaṁ.
māvoca pharusaṁ kañci vuttā paṭivadeyyu taṁ
dukkhā hi sārambhakathā paṭidaṇḍā phuseyyu taṁ.

page number: 033

sace neresi attānaṁ kaṁso upahato yathā
esa pattosi nibbānaṁ sārambho te na vijjati.
yathā daṇḍena gopālo gāvo pājeti gocaraṁ
evaṁ jarā ca maccu ca āyuṁ pājenti pāṇinaṁ.
atha pāpāni kammāni karaṁ bālo na bujjhati
sehi kammehi dummedho aggidaḍḍhova tappati.
yo daṇḍena adaṇḍesu appaduṭṭhesu dussati
dasannamaññataraṁ ṭhānaṁ khippameva nigacchati
vedanaṁ pharusaṁ jāniṁ sarīrassa ca bhedanaṁ
garukaṁ vāpi ābādhaṁ cittakkhepaṁ va pāpuṇe
rājato vā upasaggaṁ abbhakkhānaṁ va dāruṇaṁ
parikkhayaṁ va ñātīnaṁ bhogānaṁ va pabhaṅguṇaṁ
atha vāssa agārāni aggi ḍahati pāvako
kāyassa bhedā duppañño nirayaṁ so upapajjati.
na naggacariyā na jaṭā na paṅkā
nānāsakā taṇḍilasāyikā vā
rajojallaṁ ukkuṭikappadhānaṁ
sodhenti maccaṁ avitiṇṇakaṅkhaṁ.
alaṅkato cepi samaṁ careyya
santo danto niyato brahmacārī

page number: 034

sabbesu bhūtesu nidhāya daṇḍaṁ
so brāhmaṇo so samaṇo sa bhikkhu.
hirinisedho puriso koci lokasmi vijjati
yo niddaṁ apabodheti asso bhadro kasāmiva
asso yathā bhadro kasāniviṭṭho
ātāpino saṁvegino bhavātha
saddhāya sīlena ca viriyena ca
samādhinā dhammavinicchayena ca
sampannavijjācaraṇā patissatā
pahassatha dukkhamidaṁ anappakaṁ.
udakaṁ hi nayanti nettikā
usukārā namayanti tejanaṁ
dāruṁ namayanti tacchakā
attānaṁ damayanti subbatā.
daṇḍavaggo dasamo.
----------

page number: 035

dhammapadagāthāya ekādasamo jarāvaggo

[21] 11 (pts. dh, 146) ko nu hāso kimānando niccaṁ pajjalite sati
andhakārena onaddhā padīpaṁ na gavesatha.
passa cittakataṁ 1- bimbaṁ arukāyaṁ samussitaṁ
āturaṁ bahusaṅkappaṁ yassa natthi dhuvaṇṭhiti.
parijiṇṇamidaṁ rūpaṁ roganiddhaṁ pabhaṅguṇaṁ
bhijjati pūti sandeho maraṇantaṁ hi jīvitaṁ.
yānimāni apatthāni alāpūneva 2- sārade
kāpotakāni aṭṭhīni tāni disvāna kā rati.
aṭṭhīnaṁ nagaraṁ kataṁ maṁsalohitalepanaṁ
yattha jarā ca maccu ca māno makkho ca ohito.
jīranti ve rājarathā sucittā
atho sarīrampi jaraṁ upeti
satañca dhammo na jaraṁ upeti
santo have sabbhi pavedayanti.
appassutāyaṁ puriso balivaddova jīrati
maṁsāni tassa vaḍḍhanti paññā tassa na vaḍḍhati.
anekajātisaṁsāraṁ sandhāvissaṁ anibbisaṁ
gahakārakaṁ gavesanto dukkhā jāti punappunaṁ
gahakāraka diṭṭhosi puna gehaṁ na kāhasi

footnote: 1 po. cittīkataṁ. 2 ma. alābūneva.

page number: 036

sabbā te phāsukā bhaggā gahakūṭaṁ visaṅkhataṁ
visaṅkhāragataṁ cittaṁ taṇhānaṁ khayamajjhagā.
acaritvā brahmacariyaṁ aladdhā yobbane dhanaṁ
jiṇṇakoñcāva jhāyanti khīṇamaccheva pallale
acaritvā brahmacariyaṁ aladdhā yobbane dhanaṁ
senti cāpātikhīṇāva purāṇāni anutthunaṁ.
jarāvaggo ekādasamo.
------------
dhammapadagāthāya dvādasamo attavaggo

[22] 12 (pts. dh, 157) attānañce piyaṁ jaññā rakkheyya naṁ surakkhitaṁ
tiṇṇaṁ aññataraṁ yāmaṁ paṭijaggeyya paṇḍito.
attānameva paṭhamaṁ paṭirūpe nivesaye
athaññamanusāseyya na kilisseyya paṇḍito.
attānañce tathā kayirā yathaññamanusāsati
sudanto vata dametha attā hi kira duddamo.
attā hi attano nātho ko hi nātho paro siyā
attanā hi sudantena nāthaṁ labhati dullabhaṁ.
attanā va kataṁ pāpaṁ attajaṁ attasambhavaṁ
abhimatthati dummedhaṁ vajiraṁvamhayaṁ maṇiṁ.

page number: 037

yassa accantadussīlyaṁ māluvā sālamivotthataṁ
karoti so tathattānaṁ yathā naṁ icchatī diso.
sukarāni asādhūni attano ahitāni ca
yaṁ ve hitañca sādhuñca taṁ ve paramadukkaraṁ.
yo sāsanaṁ arahataṁ ariyānaṁ dhammajīvinaṁ
paṭikkosati dummedho diṭṭhiṁ nissāya pāpikaṁ
phalāni kaṇṭakasseva attaghaññāya 1- phallati.
attanā va 2- kataṁ pāpaṁ attanā saṅkilissati
attanā akataṁ pāpaṁ attanā va visujjhati
suddhi asuddhi paccattaṁ nāñño aññaṁ visodhaye.
attadatthaṁ (pts. dh, 166) paratthena bahunāpi na hāpaye
attadatthamabhiññāya sadatthapasuto siyā.
attavaggo dvādasamo.
------------
dhammapadagāthāya terasamo lokavaggo

[23] 13 hīnaṁ (pts. dh, 167) dhammaṁ na seveyya pamādena na saṁvase
micchādiṭṭhiṁ na seveyya na siyā lokavaḍḍhano.
uttiṭṭhe (pts. dh, 168) nappamajjeyya dhammaṁ sucaritaṁ care
dhammacārī sukhaṁ seti asmiṁ loke paramhi ca.

footnote: 1 ma. attaghātāya. 2 ma. hi.

page number: 038

dhammaṁ care sucaritaṁ na naṁ duccaritaṁ care
dhammacārī sukhaṁ seti asmiṁ loke paramhi ca.
yathā pubbuḷakaṁ passe yathā passe marīcikaṁ
evaṁ lokaṁ avekkhantaṁ maccurājā na passati.
etha passathimaṁ lokaṁ cittaṁ rājarathūpamaṁ
yattha bālā visīdanti natthi saṅgo vijānataṁ.
yo ca pubbe pamajjitvā pacchā so nappamajjati
so 1- imaṁ lokaṁ pabhāseti abbhā muttova candimā.
yassa pāpaṁ kataṁ kammaṁ kusalena pithīyati 2-
so imaṁ lokaṁ pabhāseti abbhā muttova candimā.
andhabhūto ayaṁ loko tanukettha vipassati
sakunto 3- jālamuttova appo saggāya gacchati.
haṁsā 4- ādiccapathe yanti ākāse yanti iddhiyā
nīyanti dhīrā lokamhā jetvā māraṁ savāhanaṁ.
ekaṁ dhammaṁ atītassa musāvādissa jantuno
vitiṇṇaparalokassa natthi pāpaṁ akāriyaṁ.
na ve kadariyā devalokaṁ vajanti
bālā have nappasaṁsanti dānaṁ
dhīro ca dānaṁ anumodamāno

footnote: 1 po. ma. somaṁ. 2 pahīyatītipi. 3 ma. sakuṇo. 4 ma. yu. haṁsādiccapathe
footnote: yanti.

page number: 039

teneva so hoti sukhī parattha.
paṭhavyā ekarajjena saggassa gamanena vā
sabbalokādhipaccena sotāpattiphalaṁ varaṁ.
lokavaggo terasamo.
---------
dhammapadagāthāya cuddasamo buddhavaggo

[24] 14 (pts. dh, 179) yassa jitaṁ nāvajīyati
jitamassa no yāti koci loke
taṁ buddhaṁ anantagocaraṁ
apadaṁ kena padena nessatha.
yassa jālinī visattikā
taṇhā natthi kuhiñci netave
taṁ buddhaṁ anantagocaraṁ
apadaṁ kena padena nessatha.
ye jhānapasutā dhīrā nekkhammūpasame ratā
devāpi tesaṁ pihayanti sambuddhānaṁ satīmataṁ.
kiccho manussapaṭilābho kicchaṁ maccāna jīvitaṁ
kicchaṁ saddhammassavanaṁ kiccho buddhānamuppado 1-.
sabbapāpassa akaraṇaṁ kusalassūpasampadā 2-

footnote: 1 ma. buddhānamuppādo. yu. buddhānaṁ uppādo.
footnote: 2 ma. yu. kusalassa upsampadā.

page number: 040

sacittapariyodapanaṁ etaṁ buddhāna sāsanaṁ.
khantī paramaṁ tapo tītikkhā
nibbānaṁ paramaṁ vadanti buddhā
na hi pabbajito parūpaghātī
samaṇo hoti paraṁ viheṭhayanto.
anūpavādo anūpaghāto pātimokkhe ca saṁvaro
mattaññutā ca bhattasmiṁ pantañca sayanāsanaṁ
adhicitte ca āyogo etaṁ buddhāna sāsanaṁ.
na kahāpaṇavassena titti kāmesu vijjati
appassādā dukkhā kāmā iti viññāya paṇḍito
api dibbesu kāmesu ratiṁ so nādhigacchati
taṇhakkhayarato hoti sammāsambuddhasāvako.
bahuṁ ve saraṇaṁ yanti pabbatāni vanāni ca
ārāmarukkhacetyāni manussā bhayatajjitā
netaṁ kho saraṇaṁ khemaṁ netaṁ saraṇamuttamaṁ
netaṁ saraṇamāgamma sabbadukkhā pamuccati.
yo ca buddhañca dhammañca saṅghañca saraṇaṁ gato
cattāri ariyasaccāni sammappaññāya passati
dukkhaṁ dukkhasamuppādaṁ dukkhassa ca atikkamaṁ
ariyañcaṭṭhaṅgikaṁ maggaṁ dukkhūpasamagāminaṁ

page number: 041

etaṁ kho saraṇaṁ khemaṁ etaṁ saraṇamuttamaṁ
etaṁ saraṇamāgamma sabbadukkhā pamuccati.
dullabho purisājañño na so sabbattha jāyati
yattha so jāyatī dhīro taṁ kulaṁ sukhamedhati.
sukho buddhānaṁ uppādo sukhā saddhammadesanā
sukhā saṅghassa sāmaggī samaggānaṁ tapo sukho.
pūjārahe pūjayato buddhe yadi ca sāvake
papañcasamatikkante tiṇṇasokapariddave
te tādise pūjayato nibbute akutobhaye
na sakkā puññaṁ saṅkhātuṁ imettamapi kenaci.
buddhavaggo cuddasamo.
paṭhamakabhāṇavāraṁ.
---------
dhammapadagāthāya paṇṇarasamo (pts. dh, 197) sukhavaggo

[25] 15 susukhaṁ vata jīvāma verinesu averino
verinesu manussesu viharāma averino.
susukhaṁ vata jīvāma āturesu anāturā
āturesu manussesu viharāma anāturā.
susukhaṁ vata jīvāma ussukesu anussukā

page number: 042

ussukesu manussesu viharāma anussukā.
susukhaṁ vata jīvāma yesanno natthi kiñcanaṁ
pītibhakkhā bhavissāma devā ābhassarā yathā.
jayaṁ veraṁ pasavati dukkhaṁ seti parājito
upasanto sukhaṁ seti hitvā jayaparājayaṁ.
natthi rāgasamo aggi natthi dosasamo kali
natthi khandhādisā 1- dukkhā natthi santiparaṁ sukhaṁ.
jighacchā paramā rogā saṅkhārā paramā dukkhā
etaṁ ñatvā yathābhūtaṁ nibbānaṁ paramaṁ sukhaṁ.
ārogyaparamā lābhā santuṭṭhīparamaṁ dhanaṁ
vissāsaparamā ñāti nibbānaṁ paramaṁ sukhaṁ.
pavivekarasaṁ pitvā rasaṁ upasamassa ca
niddaro hoti nippāpo dhammapītirasaṁ pivaṁ.
sāhu dassanamariyānaṁ sannivāso sadā sukho
adassanena bālānaṁ niccameva sukhī siyā.
bālasaṅgatacārī hi dīghamaddhāna socati
dukkho bālehi saṁvāso amitteneva sabbadā.
dhīro ca sukhasaṁvāso ñātīnaṁva samāgamo
tasmā hi
dhīrañca paññañca bahussutañca

footnote: 1 po. ma. khandhasamā.

page number: 043

dhorayhasīlaṁ vatavantamariyaṁ
taṁ tādisaṁ sappurisaṁ sumedhaṁ
bhajetha nakkhattapathaṁva candimā.
sukhavaggo paṇṇarasamo.
------------
dhammapadagāthāya soḷasamo (pts. dh, 209) piyavaggo

[26] 16 ayoge yuñjamattānaṁ yogasmiñca ayojayaṁ
atthaṁ hitvā piyaggāhī pihetattānuyoginaṁ.
mā piyehi samāgañchi appiyehi kudācanaṁ
piyānaṁ adassanaṁ dukkhaṁ appiyānañca dassanaṁ
tasmā piyaṁ na kayirātha piyāpāyo hi pāpako
ganthā tesaṁ na vijjanti yesaṁ natthi piyāppiyaṁ.
piyato jāyatī soko piyato jāyatī bhayaṁ
piyato vippamuttassa natthi soko kuto bhayaṁ.
pemato jāyatī soko pemato jāyatī bhayaṁ
pemato vippamuttassa natthi soko kuto bhayaṁ.
ratiyā jāyatī soko ratiyā jāyatī bhayaṁ
ratiyā vippamuttassa natthi soko kuto bhayaṁ.
kāmato jāyatī soko kāmato jāyatī bhayaṁ

page number: 044

kāmato vippamuttassa natthi soko kuto bhayaṁ.
taṇhāya jāyatī soko taṇhāya jāyatī bhayaṁ
taṇhāya vippamuttassa natthi soko kuto bhayaṁ.
sīladassanasampannaṁ dhammaṭṭhaṁ saccavādinaṁ 1-
attano kammakubbānaṁ tañjano kurute piyaṁ.
chandajāto anakkhāte manasā ca phuṭho 2- siyā
kāme 3- ca apaṭibaddhacitto uddhaṁsototi vuccati.
cirappavāsiṁ purisaṁ dūrato sotthimāgataṁ
ñātī mittā suhajjā ca abhinandanti āgataṁ
tatheva katapuññampi asmā lokā paraṁ gataṁ
puññāni paṭigaṇhanti piyaṁ ñātīva āgataṁ.
piyavaggo soḷasamo.
---------
dhammapadagāthāya sattarasamo (pts. dh, 221) kodhavaggo

[27] 17 kodhaṁ jahe vippajaheyya mānaṁ
saññojanaṁ sabbamatikkameyya
tannāmarūpasmiṁ asajjamānaṁ
akiñcanaṁ nānupatanti dukkhā.
yo ve uppatitaṁ kodhaṁ rathaṁ bhantaṁva dhāraye 4-

footnote: 1 ma. yu. saccavedinaṁ. 2 ma. yu. phuṭo. 3 ma. yu. kāmesu ca.
footnote: 4 ma. vāraye.

page number: 045

tamahaṁ sārathiṁ brūmi rasmiggāho itaro jano.
akkodhena jine kodhaṁ asādhuṁ sādhunā jine
jine kadariyaṁ dānena saccenālikavādinaṁ.
saccaṁ bhaṇe na kujjheyya dajjā appasmi 1- yācito
etehi tīhi ṭhānehi gacche devāna santike.
ahiṁsakā ye munayo niccaṁ kāyena saṁvutā
te yanti accutaṁ ṭhānaṁ yattha gantvā na socare.
sadā jāgaramānānaṁ ahorattānusikkhinaṁ
nibbānaṁ adhimuttānaṁ atthaṁ gacchanti āsavā.
porāṇametaṁ atula netaṁ ajjatanāmiva
nindanti tuṇhimāsīnaṁ nindanti bahubhāṇinaṁ
mitabhāṇimpi nindanti natthi loke anindito.
na cāhu na ca bhavissati na cetarahi vijjati
ekantaṁ nindito poso ekantaṁ vā pasaṁsito
yañce viññū pasaṁsanti anuvicca suve suve
acchiddavuttiṁ medhāviṁ paññāsīlasamāhitaṁ
nekkhaṁ jambonadasseva ko taṁ ninditumarahati
devāpi naṁ pasaṁsanti brahmunāpi pasaṁsito.
kāyappakopaṁ rakkheyya kāyena saṁvuto siyā
kāyaduccaritaṁ hitvā kāyena sucaritaṁ care

footnote: 1 ma. appampi

page number: 046

vacīpakopaṁ rakkheyya vācāya saṁvuto siyā
vacīduccaritaṁ hitvā vācāya sucaritaṁ care
manopakopaṁ rakkheyya manasā saṁvuto siyā
manoduccaritaṁ hitvā manasā sucaritaṁ care
kāyena saṁvutā dhīrā atho vācāya saṁvutā
manasā saṁvutā dhīrā te ve suparisaṁvutā.
kodhavaggo sattarasamo.
----------
dhammapadagāthāya aṭṭhārasamo (pts. dh, 235) malavaggo

[28] 18 paṇḍupalāsovadānisi
yamapurisāpi ca taṁ 1- upaṭṭhitā
uyyogamukhe ca tiṭṭhasi
pātheyyampi ca te na vijjati.
so karohi dīpamattano
khippaṁ vāyama paṇḍito bhava
niddhantamalo anaṅgaṇo
dibbaṁ ariyabhūmimehisi 2-.
upanītavayo va dānisi

footnote: 1 po. ma. te.. 2 ma. ariyabhūmiṁ upehisi.

page number: 047

sampayātosi yamassa santikaṁ
vāsopi ca te natthi antarā
pātheyyampi ca te na vijjati.
so karohi dīpamattano
khippaṁ vāyama paṇḍito bhava
niddhantamalo anaṅgaṇo
na puna jātijaraṁ upehisi.
anupubbena medhāvī thokaṁ thokaṁ khaṇe khaṇe
kammāro rajatasseva niddhame malamattano.
ayasā va malaṁ samuṭṭhitaṁ 1-
taduṭṭhāya tameva khādati
evaṁ atidhonacārinaṁ
sāni kammāni nayanti duggatiṁ.
asajjhāyamalā mantā anuṭṭhānamalā gharā
malaṁ vaṇṇassa kosajjaṁ pamādo rakkhato malaṁ.
malitthiyā duccaritaṁ maccheraṁ dadato malaṁ
malā ve pāpakā dhammā asmiṁ loke paramhi ca
tato malā malataraṁ avijjā paramaṁ malaṁ
etaṁ malaṁ pahatvāna nimmalā hotha bhikkhavo.

footnote: 1 samuṭṭhāyātipi.

page number: 048

sujīvaṁ ahirikena kākasūrena dhaṁsinā
pakkhandinā pagabbhena saṅkiliṭṭhena jīvitaṁ.
hirīmatā ca dujjīvaṁ niccaṁ sucigavesinā
alīnenāpagabbhena suddhājīvena passatā.
yo pāṇamatimāpeti musāvādañca bhāsati
loke adinnaṁ ādiyati paradārañca gacchati
surāmerayapānañca yo naro anuyuñjati
idhevameso lokasmiṁ mūlaṁ khanati attano.
evaṁ bho purisa jānāhi pāpadhammā asaññatā
mā taṁ lobho adhammo ca ciraṁ dukkhāya randhayuṁ.
dadāti ve yathāsaddhaṁ yathāpasādanaṁ jano
tattha yo maṅkuto hoti paresaṁ pānabhojane
na so divā vā rattiṁ vā samādhiṁ adhigacchati.
yassacetaṁ samucchinnaṁ mulaghaccaṁ 1- samūhataṁ
sa ve divā vā rattiṁ vā samādhiṁ adhigacchati.
natthi rāgasamo aggi natthi dosasamo gaho
natthi mohasamaṁ jālaṁ natthi taṇhāsamā nadī.
sudassaṁ vajjamaññesaṁ attano pana duddasaṁ
paresaṁ hi so vajjāni opunāti yathābhusaṁ
attano pana chādeti kaliṁva kitavā saṭho.

footnote: 1 po. mūlaghacchaṁ.

page number: 049

paravajjānupassissa niccaṁ ujjhānasaññino
āsavā tassa vaḍḍhanti ārā so āsavakkhayā.
ākāseva padaṁ natthi samaṇo natthi bāhiro 1-
papañcābhiratā pajā nippapañcā tathāgatā.
ākāseva padaṁ natthi samaṇo natthi bāhiro 2-
saṅkhārā sassatā natthi natthi buddhānamiñjitaṁ.
malavaggo aṭṭhārasamo.
-----------
dhammapadagāthāya ekūnavīsatimo (pts. dh, 256) dhammaṭṭhavaggo

[29] 19 na tena hoti dhammaṭṭho yenatthaṁ sahasā naye
yo ca atthaṁ anatthañca ubho niccheyya paṇḍito
asāhasena dhammena samena nayatī pare
dhammassa gutto medhāvī dhammaṭṭhoti pavuccati.
na tena paṇḍito hoti yāvatā bahu bhāsati
khemī averī abhayo paṇḍitoti pavuccati.
na tāvatā dhammadharo yāvatā bahu bhāsati
yo ca appampi sutvāna dhammaṁ kāyena passati
sa ve dhammadharo hoti yo dhammaṁ nappamajjati.
na tena thero hoti yenassa palitaṁsiro.

footnote: 1-2 ma. yu. bāhire.

page number: 050

paripakko vayo tassa moghajiṇṇoti vuccati.
yamhi saccañca dhammo ca ahiṁsā saññamo damo
sa ve vantamalo dhīro so theroti pavuccati.
na vākkaraṇamattena vaṇṇapokkharatāya vā
sādhurūpo naro hoti issukī maccharī saṭho.
yassa cetaṁ samucchinnaṁ mūlaghaccaṁ samūhataṁ
sa vantadoso medhāvī sādhurūpoti vuccati.
na muṇḍakena samaṇo abbato alikaṁ bhaṇaṁ
icchālobhasamāpanno samaṇo kiṁ bhavissati.
yo ca sameti pāpāni aṇuṁthūlāni sabbaso
samitattā hi pāpānaṁ samaṇoti pavuccati.
na tena bhikkhu so hoti yāvatā bhikkhate pare
vissaṁ dhammaṁ samādāya bhikkhu hoti na tāvatā.
yodha puññañca pāpañca bāhetvā brahmacariyavā
saṅkhāya loke carati sa ve bhikkhūti vuccati.
na monena muni hoti mūḷharūpo aviddasu
yo ca tulaṁva paggayha varamādāya paṇḍito
pāpāni parivajjeti sa muni tena so muni
yo munāti ubho loke muni tena pavuccati.
na tena ariyo hoti yena pāṇāni hiṁsati.

page number: 051

ahiṁsā sabbapāṇānaṁ ariyoti pavuccati.
na sīlabbatamattena bāhusaccena vā pana
athavā samādhilābhena vivittasayanena vā
phusāmi nekkhammasukhaṁ aputhujjanasevitaṁ
bhikkhu vissāsamāpādi appatto āsavakkhayaṁ.
dhammaṭṭhavaggo ekūnavīsatimo.
-------------
dhammapadagāthāya vīsatimo (pts. dh, 273) maggavaggo

[30] 20 maggānaṭṭhaṅgiko seṭṭho saccānaṁ caturo padā
virāgo seṭṭho dhammānaṁ dipadānañca cakkhumā
eseva maggo natthañño dassanassa visuddhiyā.
etañhi tumhe paṭipajjatha mārassetaṁ 1- pamohanaṁ
etañhi tumhe paṭipannā dukkhassantaṁ karissatha.
akkhāto vo mayā maggo aññāya sallasatthanaṁ 2-
tumhehi kiccaṁ ātappaṁ akkhātāro tathāgatā
paṭipannā pamokkhanti jhāyino mārabandhanā.
sabbe saṅkhārā aniccāti yadā paññāya passati
atha nibbindati dukkhe esa maggo visuddhiyā.
sabbe saṅkhārā dukkhāti yadā paññāya passati

footnote: 1 po. mārasenappamohanaṁ. 2 ma. sallakantanaṁ. yu. sallasanthanaṁ.

page number: 052

atha nibbindati dukkhe esa maggo visuddhiyā.
sabbe dhammā anattāti yadā paññāya passati
atha nibbindati dukkhe esa maggo visuddhiyā.
uṭṭhānakālamhi anuṭṭhahāno
yuvā balī ālasiyaṁ upeto
saṁsannasaṅkappamano kusīto
paññāya maggaṁ alaso na vindati.
vācānurakkhī manasā susaṁvuto
kāyena ca akusalaṁ na kayirā
ete tayo kammapathe visodhaye
ārādhaye maggaṁ isippaveditaṁ.
yogā ve jāyatī 1- bhūri 2- ayogā bhūrisaṅkhayo
etaṁ dvedhā pathaṁ ñatvā bhavāya vibhavāya ca
tathattānaṁ niveseyya yathā bhūri pavaḍḍhati.
vanaṁ chindatha mā rukkhaṁ vanato jāyatī bhayaṁ
chetvā vanañca vanathañca nibbanā hotha bhikkhavo.
yāvaṁ hi vanatho na chijjati
aṇumattopi narassa nārisu
paṭibaddhamano va tāva so
vaccho khīrapakova mātari.

footnote: 1 yu. jāyate. 2 yu. bhūrī.

page number: 053

ucchinda sinehamattano
kumudaṁ sāradikaṁva pāṇinā
santimaggameva brūhaya
nibbānaṁ sugatena desitaṁ.
idha vassaṁ vasissāmi idha hemantagimhisu
iti bālo vicinteti antarāyaṁ na bujjhati.
taṁ puttapasusammattaṁ byāsattamanasaṁ naraṁ
suttaṁ gāmaṁ mahoghova maccu ādāya gacchati.
na santi puttā tāṇāya na pitā napi bandhavā
antakenādhipannassa natthi ñātīsu tāṇatā
etamatthavasaṁ ñatvā paṇḍito sīlasaṁvuto
nibbānagamanaṁ maggaṁ khippameva visodhaye.
maggavaggo vīsatimo.
-----------
dhammapadagāthāya ekavīsatimo (pts. dh, 290) pakiṇṇakavaggo

[31] 21 mattāsukhapariccāgā passe ce vipulaṁ sukhaṁ
caje mattāsukhaṁ dhīro sampassaṁ vipulaṁ sukhaṁ.
paradukkhūpadhānena yo 1- attano sukhamicchati
verasaṁsaggasaṁsaṭṭho verā so na parimuccati.

footnote: 1 ma. yu. ayaṁ pāṭho na dissati.

page number: 054

yañhi kiccaṁ tadapaviddhaṁ akiccaṁ pana kayirati 1-
unnaḷānaṁ pamattānaṁ tesaṁ vaḍḍhanti āsavā.
yesañca susamāraddhā niccaṁ kāyagatā sati
akiccante na sevanti kicce sātaccakārino
satānaṁ sampajānānaṁ atthaṁ gacchanti āsavā.
mātaraṁ pitaraṁ hantvā rājāno dve ca khattiye
raṭṭhaṁ sānucaraṁ hantvā anīgho yāti brāhmaṇo.
mātaraṁ pitaraṁ hantvā rājāno dve ca sotthiye
veyyagghapañcamaṁ hantvā anīgho yāti brāhmaṇo.
suppabuddhaṁ pabujjhanti sadā gotamasāvakā
yesaṁ divā ca ratto ca niccaṁ buddhagatā sati.
suppabuddhaṁ pabujjhanti sadā gotamasāvakā
yesaṁ divā ca ratto ca niccaṁ dhammagatā sati.
suppabuddhaṁ pabujjhanti sadā gotamasāvakā
yesaṁ divā ca ratto ca niccaṁ saṅghagatā sati.
suppabuddhaṁ pabujjhanti sadā gotamasāvakā
yesaṁ divā ca ratto ca niccaṁ kāyagatā sati.
suppabuddhaṁ pabujjhanti sadā gotamasāvakā
yesaṁ divā ca ratto ca ahiṁsāya rato mano.
suppabuddhaṁ pabujjhanti sadā gotamasāvakā

footnote: 1 ma. karīyati.

page number: 055

yesaṁ divā ca ratto ca bhāvanāya rato mano.
duppabbajjaṁ durabhiramaṁ durāvāsā gharā dukkhā
dukkho samānasaṁvāso dukkhānupatitaddhagū
tasmā na caddhagū siyā na ca dukkhānupatito siyā.
saddho sīlena sampanno yasobhogasamappito
yaṁ yaṁ padesaṁ bhajati tattha tattheva pūjito.
dūre santo pakāsenti himavantova pabbato
asantettha na dissanti rattikhittā 1- yathā sarā.
ekāsanaṁ ekaseyyaṁ eko caramatandito
eko damayamattānaṁ vanante ramito siyā.
pakiṇṇakavaggo ekavīsatimo.
-----------
dhammapadagāthāya dvāvīsatimo (pts. dh, 306) nirayavaggo

[32] 22 abhūtavādī nirayaṁ upeti
yo vāpi katvā na karomīti cāha
ubhopi te pecca samā bhavanti
nihīnakammā manujā parattha.
kāsāvakaṇṭhā bahavo pāpadhammā asaññatā
pāpā pāpehi kammehi nirayante upapajjare.

footnote: 1 aññattha rattiṁ khittātipi dissati.

page number: 056

seyyo ayoguḷo bhutto tatto aggisikhūpamo
yañce bhuñjeyya dussīlo raṭṭhapiṇḍaṁ asaññato.
cattāri ṭhānāni naro pamatto
āpajjatī paradārūpasevī
apuññalābhaṁ nanikāmaseyyaṁ
nindaṁ tatiyaṁ nirayaṁ catutthaṁ.
apuññalābho ca gatī ca pāpikā
bhītassa bhītāya ratī ca thokikā
rājā ca daṇḍaṁ garukaṁ paṇeti
tasmā naro paradāraṁ na seve.
kuso yathā duggahito hatthamevānukantati
sāmaññaṁ dupparāmaṭṭhaṁ nirayāyūpakaḍḍhati.
yaṁ kiñci sithilaṁ kammaṁ saṅkiliṭṭhañca yaṁ vataṁ
saṅkassaraṁ brahmacariyaṁ na taṁ hoti mahapphalaṁ.
kayirañce 1- kayirathenaṁ daḷhamenaṁ parakkame
sithilo hi paribbājo bhiyyo ākirate rajaṁ.
akataṁ dukkataṁ seyyo pacchā tappati dukkataṁ
katañca sukataṁ seyyo yaṁ katvā nānutappati.
nagaraṁ yathā paccantaṁ guttaṁ santarabāhiraṁ

footnote: 1 kayirā ce kayirāthenantipi.

page number: 057

evaṁ gopetha attānaṁ khaṇo vo 1- mā upaccagā
khaṇātītā hi socanti nirayamhi samappitā.
alajjitāye lajjanti lajjitāye na lajjare
micchādiṭṭhisamādānā sattā gacchanti duggatiṁ.
abhaye bhayadassino bhaye ca abhayadassino
micchādiṭṭhisamādānā sattā gacchanti duggatiṁ.
avajje vajjamatino vajje ca avajjadassino
micchādiṭṭhisamādānā sattā gacchanti duggatiṁ.
vajjañca vajjato ñatvā avajjañca avajjato
sammādiṭṭhisamādānā sattā gacchanti suggatiṁ.
nirayavaggo dvāvīsatimo.
--------
dhammapadagāthāya tevīsatimo (pts. dh, 320) nāgavaggo

[33] 23 ahaṁ nāgova saṅgāme cāpāto patitaṁ saraṁ
ativākyantitikkhissaṁ dussīlo hi bahujjano.
dantaṁ nayanti samitiṁ dantaṁ rājābhirūhati
danto seṭṭho manussesu yotivākyantitikkhati.
varamassatarā dantā ājānīyā ca sindhavā
kuñjarā ca mahānāgā attadanto tato varaṁ.

footnote: 1 yu. ve.

page number: 058

na hi etehi yānehi gaccheyya agataṁ disaṁ
yathāttanā sudantena danto dantena gacchati.
dhanapālako nāma kuñjaro
kaṭukappabhedano dunnivārayo
baddho kabalaṁ na bhuñjati
sumarati nāgavanassa kuñjaro.
middhī yadā hoti mahagghaso ca
niddāyitā samparivattasāyī
mahāvarāhova nivāpapuṭṭho
punappunaṁ gabbhamupeti mando.
idaṁ pure cittamacāri cārikaṁ 1-
yenicchakaṁ yatthakāmaṁ yathāsukhaṁ
tadajjahaṁ niggahessāmi yoniso
hatthippabhinnaṁ viya aṁkusaggaho.
appamādaratā hotha sacittamanurakkhatha
duggā uddharathattānaṁ paṅke sannova 2- kuñjaro.
sace labhetha nipakaṁ sahāyaṁ
saddhiṁcaraṁ sādhuvihāridhīraṁ
abhibhuyya sabbāni parissayāni
careyya tenattamano satīmā.

footnote: 1 yu. cāritaṁ. 2 yu. sattova.

page number: 059

no ce labhetha nipakaṁ sahāyaṁ
saddhiṁcaraṁ sādhuvihāridhīraṁ
rājāva raṭṭhaṁ vijitaṁ pahāya
eko care mātaṅgaraññeva nāgo.
ekassa caritaṁ seyyo natthi bāle sahāyatā
eko care na ca pāpāni kayirā
appossukko mātaṅgaraññeva nāgo.
atthamhi jātamhi sukhā sahāyā
tuṭṭhī sukhā yā itarītarena
puññaṁ sukhaṁ jīvitasaṅkhayamhi
sabbassa dukkhassa sukhaṁ pahānaṁ.
sukhā matteyyatā loke atho petteyyatā sukhā
sukhā sāmaññatā loke atho brahmaññatā sukhā.
sukhaṁ yāva jarā sīlaṁ sukhā saddhā patiṭṭhitā
sukho paññāya paṭilābho pāpānaṁ akaraṇaṁ sukhaṁ.
nāgavaggo tevīsatimo.
---------

page number: 060

dhammapadagāthāya catuvīsatimo (pts. dh, 334) taṇhāvaggo

[34] 24 manujassa pamattacārino
taṇhā vaḍḍhati māluvā viya
so palavatī 1- hurāhuraṁ
phalamicchaṁva vanasmiṁ vānaro.
yaṁ esā sahatī jammī taṇhā loke visattikā
sokā tassa pavaḍḍhanti abhivaḍḍhaṁva bīraṇaṁ.
yo ce taṁ sahatī jammiṁ taṇhaṁ loke duraccayaṁ
sokā tamhā papatanti udabinduva pokkharā.
taṁ vo vadāmi bhaddaṁ vo yāvantettha samāgatā
taṇhāya mūlaṁ khaṇatha usīratthova bīraṇaṁ.
mā vo naḷaṁ va sotova māro bhañji punappunaṁ.
yathāpi mūle anupaddave daḷhe
chinnopi rukkho punareva rūhati
evampi taṇhānusaye anūhate
nibbattati dukkhamidaṁ punappunaṁ.
yassa chattiṁsatīsotā manāpassavanā bhusā
mahā 2- vahanti duddiṭṭhiṁ saṅkappā rāganissitā.

footnote: 1 pariplavatītipi. 2 yu. vāhāvahanti.

page number: 061

savanti sabbadhī sotā latā ubbhijja tiṭṭhati
tañca disvā lataṁ jātaṁ mūlaṁ paññāya chindatha.
saritāni sinehitāni ca
somanassāni bhavanti jantuno
te sātasitā sukhesino
te ve jātijarūpagā narā.
tasiṇāya purakkhatā pajā
parisappanti sasova bādhito 1-
saññojanasaṅgasattā 2-
dukkhamupenti punappunaṁ cirāya.
tasiṇāya purakkhatā pajā
parisappanti sasova bādhito 3-
tasmā tasiṇaṁ vinodaye
bhikkhu ākaṅkhaṁ 4- virāgamattano.
yo nibbanaṭho vanādhimutto
vanamutto vanameva dhāvati
taṁ puggalameva passatha
mutto bandhanameva dhāvati.
na taṁ daḷhaṁ bandhanamāhu dhīrā
yadāyasaṁ dārujaṁ pabbajañca

footnote: 1-3 ma. banudhito.. 2 ma. yu. saññojanasaṅgasattakā. 4 yu. ākaṅkhī.

page number: 062

sārattarattā maṇikuṇḍalesu
puttesu dāresu ca yā apekkhā.
etaṁ daḷhaṁ bandhanamāhu dhīrā
ohārinaṁ sithilaṁ duppamuñcaṁ
etaṁpi chetvāna paribbajanti
anapekkhino kāmasukhaṁ pahāya.
ye rāgarattānupatanti sotaṁ
sayaṁ kataṁ makkaṭakova jālaṁ
etampi chetvāna vajanti dhīrā
anapekkhino sabbadukkhaṁ pahāya.
muñca pure muñca pacchato
majjhe muñca bhavassa pāragū
sabbattha vimuttamānaso
na puna jātijaraṁ upehisi.
vitakkamathitassa jantuno
tibbarāgassa subhānupassino
bhiyyo taṇhā pavaḍḍhati
esa kho daḷhaṁ karoti bandhanaṁ.
vitakkūpasame ca yo rato
asubhaṁ bhāvayatī sadā sato

page number: 063

esa kho vyantikāhati
esacchecchati 1- mārabandhanaṁ.
niṭṭhaṁ gato asantāsī vītataṇho anaṅgaṇo
acchindi bhavasallāni antimoyaṁ samussayo.
vītataṇho anādāno niruttipadakovido
akkharānaṁ sannipātaṁ jaññā pubbaparāni ca
sa ve antimasārīro mahāpañño mahāpurisoti vuccati.
sabbābhibhū sabbavidūhamasmi
sabbesu dhammesu anūpalitto
sabbañjaho taṇhakkhaye vimutto
sayaṁ abhiññāya kamuddiseyyaṁ.
sabbadānaṁ dhammadānaṁ jināti
sabbaṁ rasaṁ dhammaraso jināti
sabbaṁ ratiṁ dhammaratī jināti
taṇhakkhayo sabbadukkhaṁ jināti.
hananti bhogā dummedhaṁ no 1- ce pāragavesino
bhogataṇhāya dummedho hanti aññeva attanaṁ.
tiṇadosāni khettāni rāgadosā ayaṁ pajā
tasmā hi vītarāgesu dinnaṁ hoti mahapphalaṁ.

footnote: 1 esacchindatītipi. 2 no ca itipi.

page number: 064

tiṇadosāni khettāni dosadosā ayaṁ pajā
tasmā hi vītadosesu dinnaṁ hoti mahapphalaṁ.
tiṇadosāni khettāni mohadosā ayaṁ pajā
tasmā hi vītamohesu dinnaṁ hoti mahapphalaṁ.
tiṇadosāni khettāni icchādosā ayaṁ pajā
tasmā hi vigaticchesu dinnaṁ hoti mahapphalaṁ.
taṇhāvaggo catuvīsatimo.
------------
dhammapadagāthāya pañcavīsatimo (pts. dh, 360) bhikkhuvaggo

[35] 25 cakkhunā saṁvaro sādhu sādhu sotena saṁvaro
ghānena saṁvaro sādhu sādhu jivhāya saṁvaro
kāyena saṁvaro sādhu sādhu vācāya saṁvaro
manasā saṁvaro sādhu sādhu sabbattha saṁvaro
sabbattha saṁvuto bhikkhu sabbadukkhā pamuccati.
hatthasaññato pādasaññato
vācāya saññato saññatattamo
ajjhattarato samāhito
eko santusito tamāhu bhikkhu 1-.
yo mukhasaññato bhikkhu mantabhāṇī anuddhato
atthaṁ dhammañca dīpeti madhuraṁ tassa bhāsitaṁ.

footnote: 1 ma. yu. bhikkhuṁ.

page number: 065

dhammārāmo dhammarato dhammaṁ anuvicintayaṁ
dhammaṁ anussaraṁ bhikkhu saddhammā na parihāyati.
salābhaṁ nātimaññeyya nāññesaṁ pihayañcare
aññesaṁ pihayaṁ bhikkhu samādhiṁ nādhigacchati.
appalābhopi ce bhikkhu salābhaṁ nātimaññati
taṁ ve devā pasaṁsanti suddhājīviṁ atanditaṁ.
sabbaso nāmarūpasmiṁ yassa natthi mamāyitaṁ
asatā ca na socati sa ve bhikkhūti vuccati.
mettāvihārī yo bhikkhu pasanno buddhasāsane
adhigacche padaṁ santaṁ saṅkhārūpasamaṁ sukhaṁ.
siñca bhikkhu imaṁ nāvaṁ sittā te lahumessati
chetvā rāgañca dosañca tato nibbānamehisi.
pañca chinde pañca jahe pañca uttari bhāvaye
pañcasaṅgātigo bhikkhu oghatiṇṇoti vuccati.
jhāya bhikkhu mā ca pamādo
mā te kāmaguṇe bhamassu cittaṁ
mā lohaguḷaṁ gilī pamatto
mā kandi dukkhamidanti ḍayhamāno.
natthi jhānaṁ apaññassa paññā natthi ajhāyato 3-
yamhi jhānañca paññā ca sa ve nibbānasantike.

footnote: 1 po. ajhāyino.

page number: 066

suññāgāraṁ paviṭṭhassa santacittassa bhikkhuno
amānusī ratī hoti sammā dhammaṁ vipassato.
yato yato sammasati khandhānaṁ udayabbayaṁ
labhatī pītipāmojjaṁ amataṁ taṁ vijānataṁ.
tatrāyamādi bhavati idha paññassa bhikkhuno
indriyagutti 1- santuṭṭhī pātimokkhe ca saṁvaro
mitte bhajassu kalyāṇe suddhājīve atandite.
paṭisanthāravuttyassa ācārakusalo siyā
tato pāmojjabahulo dukkhassantaṁ karissati 2-.
vassikā viya pupphāni maddavāni pamuñcati
evaṁ rāgañca dosañca vippamuñcetha bhikkhavo.
santakāyo santavāco santamano susamāhito
vantalokāmiso bhikkhu upasantoti vuccati.
attanā codayattānaṁ paṭimaṁsetamattanā
so attagutto satimā sukhaṁ bhikkhu vihāhisi.
attā hi attano nātho attā hi attano gati
tasmā saññama attānaṁ assaṁ bhadraṁva vāṇijo.
pāmojjabahulo bhikkhu pasanno buddhasāsane
adhigacche padaṁ santaṁ saṅkhārūpasamaṁ sukhaṁ.
yo have daharo bhikkhu yuñjati buddhasāsane

footnote: 1 yu. indriyagutto. 2 po. karissasi.

page number: 067

so imaṁ lokaṁ pabhāseti abbhā muttova candimā.
bhikkhuvaggo pañcavīsatimo.
-----------
dhammapadagāthāya chabbīsatimo (pts. dh, 383) brāhmaṇavaggo

[36] 26 chinda sotaṁ parakkamma kāme panūda brāhmaṇa
saṅkhārānaṁ khayaṁ ñatvā akataññūsi brāhmaṇa.
yadā dvayesu dhammesu pāragū hoti brāhmaṇo
athassa sabbe saṁyogā atthaṁ gacchanti jānato.
yassa pāraṁ apāraṁ vā pārāpāraṁ na vijjati
vītaddaraṁ visaññuttaṁ tamahaṁ brūmi brāhmaṇaṁ.
jhāyiṁ virajamāsīnaṁ katakiccaṁ anāsavaṁ
uttamatthaṁ anuppattaṁ tamahaṁ brūmi brāhmaṇaṁ.
divā tapati ādicco rattimābhāti candimā
sannaddho khattiyo tapati jhāyī tapati brāhmaṇo
atha sabbamahorattiṁ buddho tapati tejasā.
bāhitapāpo hi brāhmaṇo
samacariyā samaṇoti vuccati
pabbājayamattano malaṁ
tasmā pabbajitoti vuccati.

page number: 068

na brāhmaṇassa pahareyya nāssa muñcetha brāhmaṇo
dhi brāhmaṇassa hantāraṁ tato dhi yassa muñcati.
na brāhmaṇassetadakiñci seyyo
yadānisedho manaso piyehi
yato yato hiṁsamano nivattati
tato tato sammatimeva dukkhaṁ.
yassa kāyena vācāya manasā natthi dukkataṁ
saṁvutaṁ tīhi ṭhānehi tamahaṁ brūmi brāhmaṇaṁ.
yamhā dhammaṁ vijāneyya sammāsambuddhadesitaṁ
sakkaccaṁ naṁ namasseyya aggihuttaṁva brāhmaṇo.
na jaṭāhi na gottehi 1- na jaccā hoti brāhmaṇo
yamhi saccañca dhammo ca so sucī 2- so ca brāhmaṇo.
kinte jaṭāhi dummedha kinte ajinasāṭiyā
abbhantarante gahaṇaṁ bāhiraṁ parimajjasi.
paṁsukūladharaṁ jantuṁ kisandhamanisanthataṁ
ekaṁ vanasmiṁ jhāyantaṁ tamahaṁ brūmi brāhmaṇaṁ.
na cāhaṁ brāhmaṇaṁ brūmi yonijaṁ mattisambhavaṁ
bhovādī nāma so hoti sa ve hoti sakiñcano
akiñcanaṁ anādānaṁ tamahaṁ brūmi brāhmaṇaṁ.
sabbasaṁyojanaṁ chetvā yo ve na paritassati

footnote: 1 po. ma. yu. gotutena. 2 yu. sukhī.

page number: 069

saṅgātigaṁ visaṁyuttaṁ tamahaṁ brūmi brāhmaṇaṁ.
chetvā naddhiṁ 1- varattañca sandānaṁ 2- sahanukkamaṁ
ukkhittapalighaṁ buddhaṁ tamahaṁ brūmi brāhmaṇaṁ.
akkosaṁ vadhabandhañca aduṭṭho yo titikkhati
khantībalaṁ balāṇīkaṁ tamahaṁ brūmi brāhmaṇaṁ.
akkodhanaṁ vatavantaṁ sīlavantaṁ anussadaṁ
dantaṁ antimasārīraṁ tamahaṁ brūmi brāhmaṇaṁ.
vāri pokkharapatteva āraggeriva sāsapo
yo na limpati kāmesu tamahaṁ brūmi brāhmaṇaṁ.
yo dukkhassa pajānāti idheva khayamattano
pannabhāraṁ visaññuttaṁ tamahaṁ brūmi brāhmaṇaṁ.
gambhīrapaññaṁ medhāviṁ maggāmaggassa kovidaṁ
uttamatthaṁ anuppattaṁ tamahaṁ brūmi brāhmaṇaṁ.
asaṁsaṭṭhaṁ gahaṭṭhehi anāgārehi cūbhayaṁ
anokasāriṁ appicchaṁ tamahaṁ brūmi brāhmaṇaṁ.
nidhāya daṇḍaṁ bhūtesu tasesu thāvaresu ca
yo na hanti na ghāteti tamahaṁ brūmi brāhmaṇaṁ.
aviruddhaṁ viruddhesu attadaṇḍesu nibbutaṁ
sādānesu anādānaṁ tamahaṁ brūmi brāhmaṇaṁ.
yassa rāgo ca doso ca māno makkho ca pātito

footnote: 1 yu. nandī. 2 yu. sandāmaṁ. ma. po. sandhānaṁ.

page number: 070

sāsaporiva āraggā tamahaṁ brūmi brāhmaṇaṁ.
akakkasaṁ viññāpaniṁ giraṁ saccaṁ udīraye
yāya nābhisaje kañci tamahaṁ brūmi brāhmaṇaṁ.
yodha dīghaṁ vā rassaṁ vā aṇuṁ thūlaṁ subhāsubhaṁ
loke adinnaṁ nādiyati tamahaṁ brūmi brāhmaṇaṁ.
āsā yassa na vijjanti asmiṁ loke paramhi ca
nirāsayaṁ 1- visaṁyuttaṁ tamahaṁ brūmi brāhmaṇaṁ.
yassālayā na vijjanti aññāya akathaṅkathī
amatogadhaṁ anuppattaṁ tamahaṁ brūmi brāhmaṇaṁ.
yodha puññañca pāpañca ubho saṅgaṁ upaccagā
asokaṁ virajaṁ suddhaṁ tamahaṁ brūmi brāhmaṇaṁ.
candaṁva vimalaṁ suddhaṁ vippasannamanāvilaṁ
nandibhavaparikkhīṇaṁ tamahaṁ brūmi brāhmaṇaṁ.
yo imaṁ palipathaṁ duggaṁ saṁsāraṁ mohamaccagā
tiṇṇo pāragato jhāyī anejo akathaṅkathī
anupādāya nibbuto tamahaṁ brūmi brāhmaṇaṁ.
yodha kāme pahantvāna anāgāro paribbaje
kāmabhavaparikkhīṇaṁ tamahaṁ brūmi brāhmaṇaṁ.
yodha taṇhaṁ pahantvāna anāgāro paribbaje

footnote: 1 nirāsāsantipi.

page number: 071

taṇhābhavaparikkhīṇaṁ tamahaṁ brūmi brāhmaṇaṁ.
hitvā mānusakaṁ yogaṁ dibbaṁ yogaṁ upaccagā
sabbayogavisaṁyuttaṁ tamahaṁ brūmi brāhmaṇaṁ.
hitvā ratiñca aratiñca sītibhūtaṁ nirūpadhiṁ
sabbalokābhibhuṁ vīraṁ tamahaṁ brūmi brāhmaṇaṁ.
cutiṁ yo vedi sattānaṁ upapattiñca sabbaso
asattaṁ sugataṁ buddhaṁ tamahaṁ brūmi brāhmaṇaṁ.
yassa gatiṁ na jānanti devā gandhabbamānusā
khīṇāsavaṁ arahantaṁ tamahaṁ brūmi brāhmaṇaṁ.
yassa pure ca pacchā ca majjhe ca natthi kiñcanaṁ
akiñcanaṁ anādānaṁ tamahaṁ brūmi brāhmaṇaṁ.
usabhaṁ pavaraṁ vīraṁ mahesiṁ vijitāvinaṁ
anejaṁ nhātakaṁ buddhaṁ tamahaṁ brūmi brāhmaṇaṁ.
pubbenivāsaṁ yo vedi saggāpāyañca passati
atho jātikkhayaṁ patto abhiññā vosito muni
sabbavositavosānaṁ tamahaṁ brūmi brāhmaṇaṁ.
brāhmaṇavaggo chabbīsatimo.
dhammapadagāthāya uddānaṁ

[37] 27 yamakaṁ appamadaṁ cittaṁ pupphaṁ bālena paṇḍitaṁ
arahantaṁ sahassena pāpaṁ daṇḍena te dasa.

page number: 072

jarā attā ca loko ca buddhaṁ sukhaṁ piyena ca
kodhaṁ malañca dhammaṭṭhaṁ maggavaggena vīsati.
pakiṇṇaṁ nirayaṁ nāgo taṇhaṁ bhikkhu ca brāhmaṇo
ete chabbīsatī vaggā desitādiccabandhunā.
yamake vīsatī gāthā appamādamhi dvādasa
ekādasā cittavagge pupphavaggamhi soḷasa
bāle sattarasā gāthā paṇḍitamhi catuddasa
arahante dasā gāthā sahasse honti soḷasa
terasā pāpavaggamhi daṇḍamhi dasa satta ca
ekādasā jarāvagge attavaggamhi dvādasa
dvādasā lokavaggamhi buddhavaggamhi soḷasa
sukhe ca piyavagge ca gāthāyo honti dvādasa
cuddasā kodhavaggamhi malavaggekavīsati
sattarasā ca dhammaṭṭhe maggavaggamhi 1- soḷasa
pakiṇṇe soḷasa gāthā niraye nāge cuddasa
dvāvīsa 2- taṇhāvaggamhi tevīsā bhikkhuvaggakā
cattāḷīsa ca gāthāyo brāhmaṇe vaggamuttame
gāthāsatāni cattāri tevīsā ca punāpare
dhammapade nipātamhi desitādiccabandhunā.
dhammapadaṁ niṭṭhitaṁ.

footnote: 1 maggavagge aḍḍhāṭṭhārasa gāthāti dissati. 2 taṇhāvagge sattavīsati gāthāti
footnote: dissati.

page number: 073

suttantapiṭake khuddakanikāyassa
udānaṁ
-----
namo tassa bhagavato arahato sammāsambuddhassa.
paṭhamo bodhivaggo

[38] 1 evamme sutaṁ. ekaṁ samayaṁ bhagavā uruvelāyaṁ
viharati najjā nerañjarāya tīre bodhirukkhamūle paṭhamābhisambuddho.
tena kho pana samayena bhagavā sattāhaṁ ekapallaṅkena nisinno
hoti vimuttisukhaṁ paṭisaṁvedī. atha kho bhagavā tassa sattāhassa
accayena tamhā samādhimhā vuṭṭhahitvā rattiyā paṭhamaṁ yāmaṁ
paṭiccasamuppādaṁ anulomaṁ sādhukaṁ manasākāsi iti imasmiṁ sati
idaṁ hoti imassuppādā idaṁ uppajjati yadidaṁ avijjāpaccayā
saṅkhārā saṅkhārapaccayā viññāṇaṁ viññāṇapaccayā nāmarūpaṁ
nāmarūpapaccayā saḷāyatanaṁ saḷāyatanapaccayā phasso phassapaccayā
vedanā vedanāpaccayā taṇhā taṇhāpaccayā upādānaṁ
upādānapaccayā bhavo bhavapaccayā jāti jātipaccayā jarāmaraṇaṁ
sokaparidevadukkhadomanassupāyāsā sambhavanti evametassa kevalassa 1-
dukkhakkhandhassa samudayo hotīti. atha kho bhagavā etamatthaṁ viditvā
tāyaṁ velāyaṁ imaṁ udānaṁ udānesi

footnote: 1 yu. ayaṁ pāṭho natthi.

page number: 074

yadā have pātubhavanti dhammā
ātāpino jhāyato brāhmaṇassa
athassa kaṅkhā vapayanti sabbā
yato pajānāti (pts. ud, 2) sahetudhammanti. suttaṁ paṭhamaṁ.

[39] 2 evamme sutaṁ. ekaṁ samayaṁ bhagavā uruvelāyaṁ viharati
najjā nerañjarāya tīre bodhirukkhamūle paṭhamābhisambuddho. tena
kho pana samayena bhagavā sattāhaṁ ekapallaṅkena nisinno hoti
vimuttisukhaṁ paṭisaṁvedī. atha kho bhagavā tassa sattāhassa accayena
tamhā samādhimhā vuṭṭhahitvā rattiyā majjhimaṁ yāmaṁ paṭiccasamuppādaṁ
paṭilomaṁ sādhukaṁ manasākāsi iti imasmiṁ asati idaṁ na hoti
imassa nirodhā idaṁ nirujjhati yadidaṁ avijjānirodhā saṅkhāranirodho
saṅkhāranirodhā viññāṇanirodho viññāṇanirodhā nāmarūpanirodho
nāmarūpanirodhā saḷāyatananirodho saḷāyatananirodhā phassanirodho
phassanirodhā vedanānirodho vedanānirodhā taṇhānirodho taṇhānirodhā
upādānanirodho upādānanirodhā bhavanirodho bhavanirodhā
jātinirodho jātinirodhā jarāmaraṇaṁ sokaparidevadukkhadomanassupāyāsā
nirujjhanti evametassa kevalassa dukkhakkhandhassa nirodho hotīti.
atha kho bhagavā etamatthaṁ viditvā tāyaṁ velāyaṁ imaṁ udānaṁ
udānesi
yadā have pātubhavanti dhammā

page number: 075

ātāpino jhāyato brāhmaṇassa
athassa kaṅkhā vapayanti sabbā
yato khayaṁ paccayānaṁ avedīti. dutiyaṁ.

[40] 3 evamme sutaṁ. ekaṁ samayaṁ bhagavā uruvelāyaṁ
viharati najjā nerañjarāya tīre bodhirukkhamūle paṭhamābhisambuddho.
tena kho pana samayena bhagavā sattāhaṁ ekapallaṅkena nisinno
hoti vimuttisukhaṁ paṭisaṁvedī. atha kho bhagavā tassa sattāhassa
accayena tamhā samādhimhā vuṭṭhahitvā rattiyā pacchimaṁ yāmaṁ
paṭiccasamuppādaṁ anulomapaṭilomaṁ sādhukaṁ manasākāsi iti imasmiṁ
sati idaṁ hoti imassuppādā idaṁ uppajjati imasmiṁ asati idaṁ
na hoti imassa nirodhā idaṁ nirujjhati yadidaṁ avijjāpaccayā
saṅkhārā saṅkhārapaccayā viññāṇaṁ viññāṇapaccayā nāmarūpaṁ
nāmarūpapaccayā saḷāyatanaṁ saḷāyatanapaccayā phasso phassapaccayā
vedanā vedanāpaccayā taṇhā taṇhāpaccayā upādānaṁ
upādānapaccayā bhavo bhavapaccayā jāti jātipaccayā jarāmaraṇaṁ
sokaparidevadukkhadomanassupāyāsā sambhavanti evametassa kevalassa
dukkhakkhandhassa samudayo hoti. avijjāya tveva asesavirāganirodhā
saṅkhāranirodho saṅkhāranirodhā viññāṇanirodho viññāṇanirodhā
nāmarūpanirodho nāmarūpanirodhā saḷāyatananirodho saḷāyatananirodhā
phassanirodho phassanirodhā vedanānirodho vedanānirodhā taṇhānirodho

page number: 076

taṇhānirodhā upādānanirodho upādānanirodhā bhavanirodho
bhavanirodhā jātinirodho jātinirodhā jarāmaraṇaṁ sokaparideva-
dukkhadomanassupāyāsā nirujjhanti evametassa kevalassa dukkhakkhandhassa
nirodho hotīti. atha kho bhagavā etamatthaṁ viditvā
tāyaṁ velāyaṁ imaṁ udānaṁ udānesi
yadā have pātubhavanti dhammā
ātāpino jhāyato brāhmaṇassa
vidhūpayaṁ tiṭṭhati mārasenaṁ
suriyova obhāsayamantalikkhanti. tatiyaṁ.

[41] 4 evamme sutaṁ. ekaṁ samayaṁ bhagavā uruvelāyaṁ
viharati najjā nerañjarāya tīre ajapālanigrodhe paṭhamābhisambuddho.
tena kho pana samayena bhagavā sattāhaṁ ekapallaṅkena nisinno
hoti vimuttisukhaṁ paṭisaṁvedī. atha kho bhagavā tassa sattāhassa
accayena tamhā samādhimhā vuṭṭhāsi. atha kho aññataro
huhuṁkajātiko 1- brāhmaṇo yena bhagavā tenupasaṅkami upasaṅkamitvā
bhagavatā saddhiṁ sammodi sammodanīyaṁ kathaṁ sārāṇīyaṁ vītisāretvā
ekamantaṁ aṭṭhāsi. ekamantaṁ ṭhito kho so brāhmaṇo bhagavantaṁ
etadavoca kittāvatā nukho bho gotama brāhmaṇo hoti katame
ca pana brāhmaṇakaraṇā dhammāti. atha kho bhagavā etamatthaṁ

footnote: 1 huṁhuṁkajātikotipi.

page number: 077

viditvā tāyaṁ velāyaṁ imaṁ udānaṁ udānesi
yo brāhmaṇo bāhitapāpadhammo
nihuhuṁko nikkasāvo yatatto
vedantagū vusitabrahmacariyo
dhammena so brāhmaṇo 1- brahmavādaṁ vadeyya
yassussadā natthi kuhiñci loketi. catutthaṁ.

[42] 5 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana
samayena āyasmā ca sārīputto āyasmā ca mahāmoggallāno
āyasmā ca mahākassapo āyasmā ca mahākaccāno āyasmā
ca mahākoṭṭhito āyasmā ca mahākappino āyasmā ca mahācundo
āyasmā ca anuruddho (pts. ud, 4) āyasmā 2- ca revato āyasmā ca nando
yena bhagavā tenupasaṅkamiṁsu. addasā kho bhagavā āyasmante
dūrato va āgacchante disvāna bhikkhū āmantesi ete 3- bhikkhave
brāhmaṇā āgacchanti ete bhikkhave brāhmaṇā āgacchantīti.
evaṁ vutte aññataro brāhmaṇajātiko bhikkhu bhagavantaṁ etadavoca
kittāvatā nukho bhante brāhmaṇo hoti katame ca pana
brāhmaṇakaraṇā dhammāti. atha kho bhagavā etamatthaṁ viditvā
tāyaṁ velāyaṁ imaṁ udānaṁ udānesi
bāhitvā pāpake dhamme ye caranti sadā satā

footnote: 1 ma. ayaṁ pāṭho natthi. 2 yu. .pe. āyasmā ca revato āyasmā ca devadatto
footnote: āyasmā ca ānando .pe. iti dissati. 3 ma. yu. te.

page number: 078

khīṇasaññojanā buddhā te ve lokasmi brāhmaṇāti. pañcamaṁ.

[43] 6 evamme sutaṁ. ekaṁ samayaṁ bhagavā rājagahe viharati
veḷuvane kalandakanivāpe. tena kho pana samayena āyasmā
mahākassapo pipphaliguhāyaṁ viharati ābādhiko hoti dukkhito
bāḷhagilāno. atha kho āyasmā mahākassapo aparena samayena
tamhā ābādhā vuṭṭhāsi. atha kho āyasmato mahākassapassa
tamhā ābādhā vuṭṭhitassa etadahosi yannūnāhaṁ rājagahaṁ piṇḍāya
pāviseyyanti. tena kho pana samayena pañcamattāni devatāsatāni
ussukaṁ āpannāni honti āyasmato mahākassapassa piṇḍapātapaṭilābhāya.
athakho āyasmā mahākassapo tāni pañcamattāni
devatāsatāni paṭikkhipitvā pubbaṇhasamayaṁ nivāsetvā pattacīvaramādāya
rājagahaṁ piṇḍāya pāvisi yena daliddavisikhā kapaṇavisikhā
pesakāravisikhā. addasā kho bhagavā āyasmantaṁ mahākassapaṁ
rājagahe piṇḍāya carantaṁ yena daliddavisikhā kapaṇavisikhā
pesakāravisikhā. atha kho bhagavā etamatthaṁ viditvā tāyaṁ velāyaṁ
imaṁ udānaṁ udānesi
anaññaposimaññātaṁ dantaṁ sāre patiṭṭhitaṁ
khīṇāsavaṁ vantadosaṁ tamahaṁ brūmi brāhmaṇanti. chaṭṭhaṁ.

[44] 7 evamme sutaṁ. ekaṁ samayaṁ bhagavā pāvāyaṁ 1- viharati

footnote: 1 yu. pāṭaliyaṁ.

page number: 079

ajakalāpake cetiye ajakalāpakassa yakkhassa (pts. ud, 5) bhavane. tena kho
pana samayena bhagavā rattandhakāratimisāyaṁ abbhokāse nisinno hoti
devo ca ekamekaṁ phusāyati. atha kho ajakalāpako yakkho bhagavato
bhayaṁ chambhitattaṁ lomahaṁsaṁ uppādetukāmo yena bhagavā tenupasaṅkami
upasaṅkamitvā bhagavato avidūre tikkhattuṁ akkulo pakkulo 1- akkulapakkulikaṁ
akāsi eso te samaṇa pisācoti. atha kho bhagavā
etamatthaṁ viditvā tāyaṁ velāyaṁ imaṁ udānaṁ udānesi
yadā sakesu dhammesu pāragū hoti brāhmaṇo
atha evaṁ 2- pisācañca pakkulañcātivattatīti 3-. sattamaṁ.

[45] 8 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
āyasmā saṅgāmaji sāvatthiṁ anuppatto hoti bhagavantaṁ dassanāya.
assosi kho āyasmato saṅgāmajissa purāṇadutiyikā ayyo kira
saṅgāmaji sāvatthiṁ anuppattoti. sā dārakaṁ ādāya jetavanaṁ
agamāsi. tena kho pana samayena āyasmā saṅgāmaji aññatarasmiṁ
rukkhamūle divāvihāre 4- nisinno hoti atha kho āyasmato
saṅgāmajissa purāṇadutiyikā yenāyasmā saṅgāmaji tenupasaṅkami
upasaṅkamitvā āyasmantaṁ saṅgāmajiṁ etadavoca khuddaputtaṁ hi
samaṇa posa manti. evaṁ vutte āyasmā saṅgāmaji tuṇhī
ahosi. dutiyampi kho āyasmato saṅgāmajissa purāṇadutiyikā

footnote: 1 ma. yu. pakkūloti. 2 ma. yu. etaṁ. 3 yu. bakkulañca ...
footnote: 4 ma. yu. divāvihāraṁ

page number: 080

āyasmantaṁ saṅgāmajiṁ etadavoca khuddaputtaṁ hi samaṇa posa manti.
dutiyampi kho āyasmā saṅgāmaji tuṇhī ahosi. tatiyampi kho
āyasmato saṅgāmajissa purāṇadutiyikā āyasmantaṁ saṅgāmajiṁ
etadavoca khuddaputtaṁ hi samaṇa posa manti. tatiyampi kho
āyasmā saṅgāmaji tuṇhī ahosi. atha kho āyasmato
saṅgāmajissa purāṇadutiyikā taṁ dārakaṁ ādāya āyasmato saṅgāmajissa
purato nikkhipitvā pakkāmi eso te samaṇa putto posa
nanti. atha kho āyasmā saṅgāmaji taṁ dārakaṁ neva olokesi
nāpi ālapi. atha kho āyasmato saṅgāmajissa purāṇadutiyikā
avidūre 1- gantvā apaloketī addasāyasmantaṁ saṅgāmajiṁ taṁ dārakaṁ
neva olokentaṁ nāpi ālapantaṁ disvānassā etadahosi na cāyaṁ
samaṇo puttenapi apalokentī. tato paṭinivattitvā dārakaṁ ādāya
pakkāmi. addasā kho bhagavā dibbena cakkhunā visuddhena
atikkantamānusakena āyasmato saṅgāmajissa purāṇadutiyikāya evarūpampi
vippakāraṁ. atha kho bhagavā etamatthaṁ viditvā tāyaṁ
velāyaṁ imaṁ udānaṁ udānesi
āyantiṁ nābhinandati pakkāmantiṁ na socati
saṅgā saṅgāmajiṁ muttaṁ tamahaṁ brūmi brāhmaṇanti. aṭṭhamaṁ.

[46] 9 evamme sutaṁ. ekaṁ samayaṁ bhagavā gayāyaṁ viharati
gayāsīse. tena kho pana samayena sambahulā jaṭilā sītāsu

footnote: 1 ma. avidūraṁ.

page number: 081

hemantikāsu rattīsu antaraṭṭhake himapātasamaye gayāyaṁ ummujjantipi
nimmujjantipi ummujjanimmujjampi karonti osiñcantipi aggiṁpi
juhanti iminā suddhīti. addasā kho bhagavā te sambahule
jaṭile sītāsu hemantikāsu rattīsu antaraṭṭhake himapātasamaye gayāyaṁ
ummujjantepi nimmujjantepi ummujjanimmujjampi 1- karonte
osiñcantepi aggiṁpi juhante iminā suddhīti. atha kho bhagavā
etamatthaṁ viditvā tāyaṁ velāyaṁ imaṁ udānaṁ udānesi
na udakena suci 2- hoti bahvettha nhāyatī jano
yamhi saccañca dhammo ca so 3- sucī so ca brāhmaṇoti. navamaṁ.

[47] 10 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana
samayena bāhiyo dārucīriyo suppārake paṭivasati samuddatīre sakkato
hoti garukato mānito pūjito apacito 4- lābhī cīvarapiṇḍapātasenāsana-
gilānapaccayabhesajjaparikkhārānaṁ. atha kho bāhiyassa dārucīriyassa
rahogatassa paṭisallīnassa evaṁ cetaso parivitakko udapādi ye 5-
kho keci loke (pts. ud, 7) arahanto vā arahattamaggaṁ vā samāpannā ahaṁ
tesaṁ aññataroti. atha kho bāhiyassa dārucīriyassa purāṇasālohitā
devatā anukampikā 6- atthakāmā bāhiyassa dārucīriyassa
cetasā cetoparivitakkamaññāya yena bāhiyo dārucīriyo
tenupasaṅkami upasaṅkamitvā bāhiyaṁ dārucīriyaṁ etadavoca neva kho

footnote: 1 po. yu. ummujjanimmujjaṁ karontepi. ma. pisaddo natthi. 2 ma. sucī.
footnote: 3 po. so suci ceva brāhmaṇoti. 4 po. asaññito. 5 yu. ye nu.
footnote: 6 po. anukampakāmā.

page number: 082

tvaṁ bāhiya arahā nāpi arahattamaggaṁ vā samāpanno sāpi
te paṭipadā natthi yāya tvaṁ arahā vā assasi 1- arahattamaggaṁ
vā samāpannoti. atha 2- ke carahi sadevake loke arahanto vā
arahattamaggaṁ vā samāpannāti. atthi bāhiya uttaresu janapadesu
sāvatthī nāma nagaraṁ tattha so bhagavā etarahi viharati arahaṁ
sammāsambuddho. so hi bāhiya bhagavā arahā ceva arahattāya
ca dhammaṁ desetīti. atha kho bāhiyo dārucīriyo tāya devatāya
saṁvejito tāvadeva suppārakamhā pakkāmi sabbattha ekarattiparivāsena 3-
yena bhagavā sāvatthiyaṁ viharati jetavane anāthapiṇḍikassa
ārāme tenupasaṅkami.

[48] tena kho pana samayena sambahulā bhikkhū abbhokāse
caṅkamanti. atha kho bāhiyo dārucīriyo yena 4- bhikkhū
tenupasaṅkami upasaṅkamitvā te bhikkhū etadavoca kahaṁ nukho bhante
etarahi bhagavā viharati arahaṁ sammāsambuddho dassanakāmamhā
mayaṁ taṁ bhagavantaṁ arahantaṁ sammāsambuddhanti. antaragharaṁ paviṭṭho
kho bāhiya bhagavā piṇḍāyāti. atha kho bāhiyo dārucīriyo
taramānarūpo jetavanā nikkhamitvā sāvatthiṁ pavisitvā addasa bhagavantaṁ
sāvatthiyaṁ piṇḍāya carantaṁ pāsādikaṁ pāsādanīyaṁ 5- santindriyaṁ

footnote: 1 ma. yu. assa. 2 yu. kho. 3 ma. yena sāvatthī jetavanaṁ anāthapiṇḍikassa
footnote: ārāmo tenupasaṅkami. 4 ma. yu. yena te. 5 po. pāsādiyaṁ.
footnote: ma. pāsādanīyaṁ. yu. dassaniyaṁ.

page number: 083

santamānasaṁ uttamadamathasamathaṁ anuppattaṁ dantaṁ guttaṁ yatindriyaṁ 1-
nāgaṁ disvāna yena bhagavā tenupasaṅkami upasaṅkamitvā
bhagavato pāde sirasā nipatitvā bhagavantaṁ etadavoca desetu me
bhante bhagavā dhammaṁ desetu sugato dhammaṁ yaṁ mamassa dīgharattaṁ
hitāya sukhāyāti.

[49] evaṁ vutte bhagavā bāhiyaṁ dārucīriyaṁ etadavoca akālo
kho tāva bāhiya antaragharaṁ 2- paviṭṭhamhā piṇḍāyāti. dutiyampi
kho bāhiyo dārucīriyo bhagavantaṁ etadavoca dujjānaṁ kho panetaṁ
bhante bhagavato vā jīvitantarāyānaṁ mayhaṁ vā jīvitantarāyānaṁ
desetu me bhante bhagavā dhammaṁ desetu sugato dhammaṁ yaṁ
mamassa dīgharattaṁ hitāya sukhāyāti. dutiyampi kho bhagavā bāhiyaṁ dārucīriyaṁ
etadavoca akālo kho tāva bāhiya antaragharaṁ paviṭṭhamhā
piṇḍāyāti. tatiyampi kho bāhiyo dārucīriyo bhagavantaṁ etadavoca
dujjānaṁ kho panetaṁ bhante bhagavato vā jīvitantarāyānaṁ mayhaṁ
vā jīvitantarāyānaṁ desetu me bhante bhagavā dhammaṁ desetu
sugato dhammaṁ yaṁ mamassa dīgharattaṁ hitāya sukhāyāti. tasmā
tiha te bāhiya evaṁ sikkhitabbaṁ diṭṭhe diṭṭhamattaṁ bhavissati sute
sutamattaṁ bhavissati mute mutamattaṁ bhavissati viññāte
viññātamattaṁ bhavissatīti evañhi te bāhiya sikkhitabbaṁ. yato 3- kho
te bāhiya diṭṭhe diṭṭhamattaṁ bhavissati sute sutamattaṁ bhavissati

footnote: 1 po. yu. santindriyaṁ. 2 yu. ayaṁ pāṭho natthi. 3 po. tassa.

page number: 084

mute mutamattaṁ bhavissati viññāte viññātamattaṁ bhavissati
tato tvaṁ bāhiya natthi 1- yato tvaṁ bāhiya nevatthi 2- 

[3]- tato tvaṁ
bāhiya nevidha na huraṁ na ubhayamantare 4- esevanto dukkhassāti.
atha kho bāhiyassa dārucīriyassa bhagavato imāya saṅkhittāya
dhammadesanāya tāvadeva anupādāya āsavehi cittaṁ vimucci.
atha kho bhagavā bāhiyaṁ dārucīriyaṁ iminā saṅkhittena ovādena
ovaditvā pakkāmi.

[50] atha kho acirapakkantassa bhagavato bāhiyaṁ dārucīriyaṁ
gāvī taruṇavacchā adhipātetvā 5- jīvitā voropesi. atha kho
bhagavā sāvatthiyaṁ piṇḍāya caritvā pacchābhattaṁ piṇḍapātapaṭikkanto
sambahulehi bhikkhūhi saddhiṁ nagaramhā nikkhamitvā addasa bāhiyaṁ
dārucīriyaṁ kālakataṁ disvāna bhikkhū āmantesi gaṇhātha bhikkhave
bāhiyassa dārucīriyassa sarīrakaṁ mañcakaṁ āropetvā nīharitvā
jhāpetha thūpañcassa karotha sabrahmacārī vo bhikkhave kālakatoti.
evaṁ bhanteti kho te bhikkhū bhagavato paṭissutvā 6- bāhiyassa
dārucīriyassa sarīrakaṁ mañcakaṁ āropetvā nīharitvā jhāpetvā
thūpañcassa karitvā yena bhagavā tenupasaṅkamiṁsu upasaṅkamitvā

[7]- ekamantaṁ nisīdiṁsu ekamantaṁ nisinnā kho te bhikkhū bhagavantaṁ
etadavocuṁ daḍḍhaṁ bhante bāhiyassa dārucīriyassa sarīraṁ thūpo

footnote: 1 ma. na tena yu. na tattha. 2 ma. na tena yu. nevattha.
footnote: 3 tato tvaṁ bāhiya na tattha. yato tvaṁ bāhiya na tattha.
footnote: 4 ma. yu. na ubhayamantarena. 5 ma. adhipatitvā. 6 yu. paṭisuṇitvā.

7 ma. yu. bhagavantaṁ abhivādetvā.

page number: 085

cassa kato tassa kā gati ko abhisamparāyoti. paṇḍito
bhikkhave bāhiyo dārucīriyo paccapādi 1- dhammassānudhammaṁ na ca 

[2]-
dhammādhikaraṇaṁ viheseti 3- parinibbuto bhikkhave bāhiyo dārucīriyoti. atha
kho bhagavā etamatthaṁ viditvā tāyaṁ velāyaṁ imaṁ udānaṁ udānesi
yattha āpo ca paṭhavī tejo vāyo na gādhati
na tattha sukkā jotanti ādicco nappakāsati
na tattha candimā bhāti tamo tattha na vijjati.
yadā ca attanāvedi muni monena brāhmaṇo
atha rūpā arūpā ca sukhadukkhā pamuccatīti. dasamaṁ.

[4]- ... ... ... ... ... ... ... ... ... ... ...
bodhivaggo paṭhamo.
tassuddānaṁ
tayo 5- ca bodhi nigrodho te therā kassapena ca
pāvāya 6- (pts. ud, 10) saṅgāmaji jaṭilā bāhiyena te rasāti.
udāne dutiyo muccalindavaggo

[51] 1 evamme sutaṁ. ekaṁ samayaṁ bhagavā uruvelāyaṁ
viharati najjā nerañjarāya tīre muccalindamūle paṭhamābhisambuddho.
tena kho pana samayena bhagavā sattāhaṁ ekapallaṅkena nisinno
hoti vimuttisukhaṁ paṭisaṁvedī. tena kho pana samayena mahāakālamegho

footnote: 1 po. paccuppādi. 2 ma. yu. maṁ. 3 po. vihesati. ma. vihesesi.
footnote: 4 po. ma. yu. ayampi udāno vutto bhagavatā iti me sutanti. 5 ma. tayo
footnote: bodhī ca huṁhuṅko brāhmaṇā kassapena ca ajasaṅgāmajaṭilā bāhiyenāti terasāti.

6 yu. pāteḷī.

page number: 086

udapādi. sattāhavaddalikā sītavātā duddanī 1-. atha kho
muccalindo nāgarājā sakabhavanā nikkhamitvā bhagavato kāyaṁ
sattakkhattuṁ bhogehi parikkhipitvā upari muddhani mahantaṁ phaṇaṁ
vihacca aṭṭhāsi mā bhagavantaṁ sītaṁ mā bhagavantaṁ uṇhaṁ mā
bhagavantaṁ ḍaṁsamakasavātātapasiriṁsapasamphassāti 2-. atha kho bhagavā
tassa sattāhassa accayena tamhā samādhimhā vuṭṭhāsi. atha
kho muccalindo nāgarājā viddhaṁ vigatabalāhakaṁ devaṁ viditvā
bhagavato kāyaṁ 3- bhogehi niveṭhetvā sakavaṇṇaṁ abhinimmitvā bhagavato
purato va aṭṭhāsi pañjaliko bhagavantaṁ namassamāno. atha kho
bhagavā etamatthaṁ viditvā tāyaṁ velāyaṁ imaṁ udānaṁ udānesi
sukho viveko tuṭṭhassa sutadhammassa passato
abyāpajjaṁ sukhaṁ loke pāṇabhūtesu saññamo 4-
sukhā virāgatā loke kāmānaṁ samatikkamo
asmimānassa 

[5]- vinayo etaṁ ve paramaṁ sukhanti. paṭhamaṁ.

[52] 2 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana
samayena sambahulānaṁ bhikkhūnaṁ pacchābhattaṁ piṇḍapātapaṭikkantānaṁ
upaṭṭhānasālāyaṁ sannisinnānaṁ sannipatitānaṁ ayamantarākathā udapādi
ko nukho āvuso imesaṁ dvinnaṁ rājūnaṁ mahaddhanataro vā mahābhogataro
vā mahākosataro vā mahāvijitataro vā mahāvāhanataro

footnote: 1 ma. yu. duddinī. 2 ma. ... sarīsapasamphassoti. 3 ma. yu. kāyā
footnote: bhoge viniveṭhetvā sakavaṇṇaṁ paṭisaṁharitvā māṇavakavaṇṇaṁ abhinimminitvā. 4 ma.
footnote: 4 ma. yu. saṁyamo. 5 ma. yu. yo.

page number: 087

vā mahabbalataro vā mahiddhikataro vā mahānubhāvataro vā rājā
vā māgadho seniyo bimbisāro rājā vā pasenadi kosaloti.
ayañcarahi tesaṁ bhikkhūnaṁ antarākathā 1- vippakatā. atha kho bhagavā
sāyaṇhasamayaṁ paṭisallānā vuṭṭhito yena upaṭṭhānasālā
tenupasaṅkami upasaṅkamitvā paññatte āsane nisīdi. nisajja
kho bhagavā bhikkhū āmantesi kāya nuttha bhikkhave etarahi kathāya
sannisinnā sannipatitā kā ca pana vo antarākathā vippakatāti.
idha bhante amhākampi pacchābhattaṁ piṇḍapātapaṭikkantānaṁ
upaṭṭhānasālāyaṁ sannisinnānaṁ sannipatitānaṁ ayamantarākathā udapādi
ko nu kho āvuso imesaṁ dvinnaṁ rājūnaṁ mahaddhanataro vā
mahābhogataro vā mahākosataro vā mahāvijitataro vā mahāvāhanataro
vā mahabbalataro vā mahiddhikataro vā mahānubhāvataro vā rājā
vā māgadho seniyo bimbisāro rājā vā pasenadi kosaloti
ayaṁ kho no bhante antarākathā vippakatā atha bhagavā anuppattoti.
na khvetaṁ bhikkhave tumhākaṁ paṭirūpaṁ kulaputtānaṁ saddhā 2- agārasmā
anagāriyaṁ pabbajitānaṁ yaṁ tumhe evarūpaṁ 3- kathaṁ katheyyātha
sannipatitānaṁ vo bhikkhave dvayaṁ karaṇīyaṁ dhammī 4- vā kathā ariyo
vā tuṇhībhāvoti. atha kho bhagavā etamatthaṁ viditvā tāyaṁ
velāyaṁ imaṁ udānaṁ udānesi
yañca kāmasukhaṁ loke yañcidaṁ diviyaṁ sukhaṁ

footnote: 1 ma. yu. hoti. 2 po. yu saddhāya. 3 ma. yu. evarūpiṁ.
footnote: 4 po. yu. dhammikathā vā.

page number: 088

taṇhakkhayasukhassa 1- te kalaṁ nagghanti soḷasinti. dutiyaṁ.

[53] 3 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
sambahulā kumārakā antarā ca sāvatthiṁ 2- antarā ca jetavanaṁ ahiṁ
daṇḍena hananti. atha kho bhagavā pubbaṇhasamayaṁ nivāsetvā
pattacīvaramādāya sāvatthiṁ piṇḍāya pāvisi. addasā kho bhagavā
te 3- (pts. ud, 12) sambahule kumārake antarā ca sāvatthiṁ antarā ca jetavanaṁ
ahiṁ daṇḍena hanante. atha kho bhagavā etamatthaṁ viditvā tāyaṁ
velāyaṁ imaṁ udānaṁ udānesi
sukhakāmāni bhūtāni yo daṇḍena vihiṁsati
attano sukhamesāno pecca so na labhate sukhaṁ.
sukhakāmāni bhūtāni yo daṇḍena na hiṁsati
attano sukhamesāno pecca so labhate sukhanti. tatiyaṁ.

[54] 4 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana
samayena bhagavā sakkato hoti garukato mānito pūjito apacito
lābhī cīvarapiṇḍapātasenāsanagilānapaccayabhesajjaparikkhārānaṁ.
bhikkhusaṅghopi sakkato hoti garukato mānito pūjito apacito lābhī
cīvarapiṇḍapātasenāsanagilānapaccayabhesajjaparikkhārānaṁ. aññatitthiyā
pana paribbājakā asakkatā honti agarukatā amānitā

footnote: 1 ma. taṇhakkhayasukhassete kalaṁ nāgghanti. 2 po. sāvatthiyaṁ antarā ca jetavane
footnote: ahiṁ daṇḍehi. 3 ma. yu. ayaṁ pāṭho natthi.

page number: 089

apūjitā na 1- apacitā na lābhino cīvarapiṇḍapātasenāsanagilānapaccaya-
bhesajjaparikkhārānaṁ. atha kho te aññatitthiyā paribbājakā bhagavato
sakkāraṁ asahamānā bhikkhusaṅghassa ca gāme ca araññe ca
bhikkhū disvā asabbhāhi pharusāhi vācāhi akkosanti paribhāsanti
rosenti vihesanti 2-. atha kho sambahulā bhikkhū yena bhagavā
tenusapaṅkamiṁsu upasaṅkamitvā bhagavantaṁ abhivādetvā ekamantaṁ
nisīdiṁsu. ekamantaṁ nisinnā kho te bhikkhū bhagavantaṁ etadavocuṁ
etarahi bhante bhagavā sakkato hoti 3- garukato mānito pūjito
apacito lābhī cīvarapiṇḍapātasenāsanagilānapaccayabhesajjaparikkhārānaṁ.
bhikkhusaṅghopi sakkato hoti garukato mānito pūjito apacito lābhī
cīvarapiṇḍapātasenāsanagilānapaccayabhesajjaparikkhārānaṁ. aññatitthiyā
pana paribbājakā asakkatā honti agarukatā amānitā
apūjitā na apacitā na lābhino cīvarapiṇḍapātasenāsanagilānapaccaya-
bhesajjaparikkhārānaṁ. atha kho te bhante aññatitthiyā paribbājakā
bhagavato sakkāraṁ asahamānā bhikkhusaṅghassa ca gāme ca araññe
ca bhikkhusaṅghaṁ 4- disvā asabbhāhi pharusāhi vācāhi akkosanti
paribhāsanti rosenti vihesanti 5-. atha kho bhagavā etamatthaṁ
viditvā tāyaṁ velāyaṁ imaṁ udānaṁ udānesi
gāme araññe sukhadukkhaphuṭṭhā 6-
nevattato no parato dahetha

footnote: 1 ma. anapacitā. 2 ma. vihesenti. 3 po. ma. yu. ayaṁ pāṭho natthi.
footnote: 4 ma. bhikkhū. 5 ma. yu vihesentīti. 6 ma. yu. phuṭṭho.

page number: 090

phusanti phassā upadhiṁ paṭicca
nirūpadhiṁ kena (pts. ud, 13) phuseyyu 1- phassāti. catutthaṁ.

[55] 5 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana
samayena aññataro icchānaṅgalako upāsako sāvatthiṁ anuppatto
hoti kenacideva karaṇīyena. atha kho so upāsako sāvatthiyaṁ
taṁ karaṇīyaṁ tīretvā yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi. ekamantaṁ nisinnaṁ kho
taṁ upāsakaṁ bhagavā etadavoca cirassaṁ kho tvaṁ upāsaka imaṁ
pariyāyamakāsi yadidaṁ idhāgamanāyāti. cirapaṭikāhaṁ bhante bhagavantaṁ
dassanāya upasaṅkamitukāmo apicāhaṁ kehici 2- kiccakaraṇīyehi byāvaṭo
evāhaṁ nāsakkhiṁ bhagavantaṁ dassanāya upasaṅkamitunti. atha kho
bhagavā etamatthaṁ viditvā tāyaṁ velāyaṁ imaṁ udānaṁ udānesi
sukhaṁ vata tassa na hoti kiñci
saṅkhātadhammassa bahussutassa
sakiñcanaṁ passa vihaññamānaṁ
jano janamhi 3- paṭibandharūpoti. pañcamaṁ.

[56] 6 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
aññatarassa paribbājakassa daharā māṇavikā pajāpatī hoti

footnote: 1 yu. phuseyyuṁ. 2 ma. āmeṇḍitaṁ. 3 po. ma. janasmiṁ.

page number: 091

gabbhinī upavijaññā 1-. atha kho sā paribbājikā 

[2]- paribbājakaṁ
etadavoca gaccha tvaṁ brāhmaṇa telaṁ āhara yaṁ me vijātāya
bhavissatīti. evaṁ vutte so paribbājako paribbājikaṁ etadavoca
kuto panāhaṁ bhotiyā 3- telaṁ āharāmīti. dutiyampi kho sā
paribbājikā taṁ paribbājakaṁ etadavoca gaccha tvaṁ brāhmaṇa
telaṁ āhara yaṁ me vijātāya bhavissatīti. dutiyampi kho so
paribbājako taṁ paribbājikaṁ etadavoca kuto panāhaṁ bhotiyā telaṁ
āharāmīti. tatiyampi kho sā paribbājikā taṁ paribbājakaṁ
etadavoca gaccha tvaṁ brāhmaṇa telaṁ āhara yaṁ me vijātāya
bhavissatīti

[57] tena kho pana samayena rañño pasenadissa kosalassa
koṭṭhāgāre samaṇassa vā brāhmaṇassa vā sappissa vā telassa
vā yāvadatthaṁ pātuṁ dīyati no nīharituṁ. atha kho tassa
paribbājakassa etadahosi rañño kho pana pasenadissa kosalassa
koṭṭhāgāre samaṇassa vā brāhmaṇassa vā sappissa vā telassa
vā yāvadatthaṁ pātuṁ dīyati no nīharituṁ yannūnāhaṁ 4- rañño
pasenadissa kosalassa koṭṭhāgāraṁ gantvā telassa yāvadatthaṁ
pivitvā gharaṁ āgantvā uggiritvāna 5- dadeyyaṁ yaṁ imissā vijātāya
bhavissatīti. atha kho so paribbājako rañño pasenadissa kosalassa
koṭṭhāgāraṁ gantvā telassa yāvadatthaṁ pivitvā gharaṁ āgantvā

footnote: 1 po. upajja vijaññā. 2 ma. yu. taṁ. 3 ma. bhoti. 4 po. kissa nukho.
footnote: 5 po. ucchiditvāna. ma. ucchadditvāna.

page number: 092

neva sakkoti uddhaṁ kātuṁ na pana adho. so dukkhāhi tippāhi 1-
kaṭukāhi vedanāhi phuṭṭho āvaṭṭati parivaṭṭati ca. atha kho
bhagavā pubbaṇhasamayaṁ nivāsetvā pattacīvaramādāya sāvatthiṁ
piṇḍāya pāvisi. addasā kho bhagavā taṁ paribbājakaṁ dukkhāhi
tippāhi kaṭukāhi vedanāhi phuṭṭhaṁ āvaṭṭamānaṁ parivaṭṭamānaṁ.
atha kho bhagavā etamatthaṁ viditvā tāyaṁ velāyaṁ imaṁ udānaṁ
udānesi
sukhino vata ye akiñcanā
vedaguno hi janā akiñcanā
sakiñcanaṁ passa vihaññamānaṁ
jano janasmiṁ 2- paṭibaddhacittoti 3-. chaṭṭhaṁ.

[58] 7 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
aññatarassa upāsakassa ekaputtako piyo manāpo kālakato 4-
hoti. atha kho sambahulā upāsakā allavatthā allakesā
divādivassa yena bhagavā tenupasaṅkamiṁsu upasaṅkamitvā bhagavantaṁ
abhivādetvā ekamantaṁ nisīdiṁsu. ekamantaṁ nisinne kho te
upāsake bhagavā etadavoca kinnu tumhe upāsakā allavatthā
allakesā idhūpasaṅkamitvā 5- divādivassāti. evaṁ vutte so
upāsako bhagavantaṁ etadavoca mayhaṁ kho bhagavā 6- ekaputtako piyo

footnote: 1 po. ma. yu. tibbāhi kharāhi. 2 yu. janamhi. 3 ma. yu. paṭibandhacitto.
footnote: 4 ma. yu. kālaṅkato. 5 ma. yu. idhūpasaṅkamantā. 6 ma. yu. bhante.

page number: 093

manāpo kālakato 

[1]- mayaṁ allavatthā allakesā idhūpasaṅkamantā
divādivassāti. atha kho bhagavā etamatthaṁ viditvā tāyaṁ velāyaṁ
imaṁ udānaṁ udānesi
piyarūpassādagaddhitā 2- se
devakāyā puthumānusā 3- ca
aghāvino 4- parijunnā
maccurājassa vasaṁ gacchanti.
ye ve divā ca ratto ca
appamattā jahanti piyarūpaṁ
te ve khaṇanti aghamūlaṁ
maccuno āmisaṁ durativattanti. sattamaṁ.

[59] 8 evamme sutaṁ. ekaṁ samayaṁ bhagavā kuṇḍiyāyaṁ 5-
viharati kuṇḍiṭṭhānavane 6-. tena kho pana samayena suppavāsā
koliyadhītā satta vassāni gabbhaṁ dhāreti sattāhaṁ mūḷhagabbhā.
sā dukkhāhi tippāhi kaṭukāhi vedanāhi phuṭṭhā tīhi vitakkehi
adhivāseti sammāsambuddho vata so 7- bhagavā yo imassa evarūpassa
dukkhassa pahānāya dhammaṁ deseti supaṭipanno vata tassa bhagavato
sāvakasaṅgho yo imassa evarūpassa dukkhassa pahānāya paṭipanno
susukhaṁ vata 

[8]- nibbānaṁ yatthidaṁ 9- evarūpaṁ dukkhaṁ na saṁvijjatīti.

footnote: 1 ma. yu. tena. 2 po. piyarūpasātarūpagadhitā ye. ma. piyarūpassādagadhitāse. yu.
footnote: piyarūpāsātagadhitā ve. 3 po. puthumanusā ca. ma. puthumanussā. 4 po. ajhāvino
footnote: parisajjanā. 5 ma. kuṇḍikāyaṁ. 6 ma. kuṇḍadhānavane. 7 yu. bho.

8 ma. taṁ. 9 po. yu. yadidaṁ.

page number: 094

[60] atha kho suppavāsā koliyadhītā sāmikaṁ āmantesi
ehi tvaṁ ayyaputta yena bhagavā tenupasaṅkama upasaṅkamitvā
mama vacanena bhagavato pāde sirasā vandāhi appābādhaṁ appātaṅkaṁ
lahuṭṭhānaṁ balaṁ phāsuvihāraṁ puccha suppavāsā bhante koliyadhītā
bhagavato pāde sirasā vandati appābādhaṁ appātaṅkaṁ lahuṭṭhānaṁ
balaṁ phāsuvihāraṁ pucchatīti evañca vadehi suppavāsā bhante
koliyadhītā satta vassāni gabbhaṁ dhāreti sattāhaṁ mūḷhagabbhā sā
dukkhāhi tippāhi kaṭukāhi vedanāhi phuṭṭhā tīhi vitakkehi
adhivāseti sammāsambuddho vata so bhagavā yo imassa evarūpassa
dukkhassa pahānāya dhammaṁ deseti supaṭipanno vata tassa bhagavato
sāvakasaṅgho yo imassa evarūpassa dukkhassa pahānāya paṭipanno
susukhaṁ vata nibbānaṁ yatthidaṁ evarūpaṁ dukkhaṁ na saṁvijjatīti.
paramanti kho 1- so koliyaputto suppavāsāya koliyadhītāya paṭissutvā 2-
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi 3-. ekamantaṁ nisinno 4- kho koliyaputto bhagavantaṁ
etadavoca suppavāsā bhante koliyadhītā bhagavato pāde sirasā
vandati appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchati
evañca (pts. ud, 16) vadeti suppavāsā koliyadhītā satta vassāni gabbhaṁ dhāreti
sattāhaṁ mūḷhagabbhā sā dukkhāhi tippāhi kaṭukāhi vedanāhi
phuṭṭhā tīhi vitakkehi adhivāseti sammāsambuddho vata so bhagavā

footnote: 1 yu. khosaddo natthi. 2 po. paṭisuṇitvā. 3 po. yu. aṭṭhāsi.
footnote: 4 po. yu. ṭhito.

page number: 095

yo imassa evarūpassa dukkhassa pahānāya dhammaṁ deseti supaṭipanno
vata tassa bhagavato sāvakasaṅgho yo imassa evarūpassa dukkhassa
pahānāya paṭipanno susukhaṁ vata nibbānaṁ yatthidaṁ evarūpaṁ dukkhaṁ
na saṁvijjatīti. sukhinī hotu suppavāsā koliyadhītā arogā
arogaṁ puttaṁ vijāyatūti. saha vacanā ca pana bhagavato suppavāsā
koliyadhītā sukhinī arogā arogaṁ puttaṁ vijāyi. evaṁ bhanteti
kho so koliyaputto bhagavato bhāsitaṁ abhinanditvā anumoditvā
uṭṭhāyāsanā bhagavantaṁ abhivādetvā padakkhiṇaṁ katvā yena sakaṁ
gharaṁ tena paccāyāsi. addasā kho so koliyaputto suppavāsaṁ
koliyadhītaraṁ sukhiniṁ arogaṁ arogaṁ puttaṁ vijātaṁ disvānassa etadahosi
acchariyaṁ vata bho abbhūtaṁ vata bho tathāgatassa mahiddhikatā
mahānubhāvatā yatra hi nāmāyaṁ suppavāsā koliyadhītā saha vacanā
ca pana bhagavato sukhinī arogā arogaṁ puttaṁ vijāyissatīti 1- attamano
pamudito pitisomanassajāto ahosi.

[61] atha kho suppavāsā koliyadhītā sāmikaṁ āmantesi ehi
tvaṁ ayyaputta yena bhagavā tenupasaṅkama upasaṅkamitvā mama
vacanena bhagavato pāde sirasā vandāhi suppavāsā bhante koliyadhītā
bhagavato pāde sirasā vandatīti evañca vadehi suppavāsā bhante
koliyadhītā satta vassāni gabbhaṁ dhāreti 2- sattāhaṁ mūḷhagabbhā
sā etarahi sukhinī arogā arogaṁ puttaṁ vijātā sā sattāhaṁ

footnote: 1 yu. vijāyati. 2 yu. dhāresi.

page number: 096

buddhappamukhaṁ bhikkhusaṅghaṁ bhattena nimanteti adhivāsetu kira bhante
bhagavā suppavāsāya koliyadhītāya satta bhattāni saddhiṁ bhikkhusaṅghenāti.
paramanti kho so koliyaputto suppavāsāya koliyadhītāya
paṭissutvā yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi. ekamantaṁ nisinno kho so
koliyaputto bhagavantaṁ etadavoca suppavāsā bhante koliyadhītā
bhagavato pāde sirasā vandati evañca vadeti suppavāsā bhante
koliyadhītā satta vassāni gabbhaṁ dhāresi sattāhaṁ mūḷhagabbhā
sā etarahi sukhinī arogā arogaṁ puttaṁ vijātā sā sattāhaṁ
buddhappamukhaṁ bhikkhusaṅghaṁ bhattena nimanteti adhivāsetu kira bhante
bhagavā suppavāsāya koliyadhītāya satta bhattāni saddhiṁ bhikkhusaṅghenāti.

[62] tena kho pana samayena aññatarena upāsakena buddhappamukho
bhikkhusaṅgho svātanāya bhattena nimantito hoti. so ca
upāsako āyasmato mahāmoggallānassa upaṭṭhāko hoti.
atha kho bhagavā āyasmantaṁ mahāmoggallānaṁ (pts. ud, 17) āmantesi ehi tvaṁ
moggallāna yena so upāsako tenupasaṅkama upasaṅkamitvā
taṁ upāsakaṁ evaṁ vadehi suppavāsā āvuso koliyadhītā satta
vassāni gabbhaṁ dhāresi sattāhaṁ mūḷhagabbhā sā etarahi sukhinī
arogā arogaṁ puttaṁ vijātā sā sattāhaṁ buddhappamukhaṁ bhikkhusaṅghaṁ

page number: 097

bhattena nimanteti 1- karotu suppavāsā koliyadhītā satta bhattāni
pacchā 2- so karissati tuyhaṁ 3- so upaṭṭhākoti. evaṁ bhanteti kho
āyasmā mahāmoggallāno bhagavato paṭissutvā yena so
upāsako tenupasaṅkami upasaṅkamitvā taṁ upāsakaṁ etadavoca
suppavāsā āvuso koliyadhītā satta vassāni gabbhaṁ dhāresi sattāhaṁ
mūḷhagabbhā. sā etarahi sukhinī arogā arogaṁ puttaṁ vijātā
sā sattāhaṁ buddhappamukhaṁ bhikkhusaṅghaṁ bhattena nimanteti karotu
suppavāsā koliyadhītā satta bhattāni pacchā tvaṁ karissasīti.
sace me bhante ayyo mahāmoggallāno tiṇṇaṁ dhammānaṁ pāṭibhogo
bhogānañca jīvitassa ca saddhāya ca karotu suppavāsā koliyadhītā
satta bhattāni pacchā 4- karissāmīti. dvinnaṁ kho te 5- ahaṁ āvuso
dhammānaṁ pāṭibhogo bhogānañca jīvitassa ca saddhāya pana tvaṁ
yeva pāṭibhogoti. sace 6- bhante ayyo mahāmoggallāno dvinnaṁ
dhammānaṁ pāṭibhogo bhogānañca jīvitassa ca karotu suppavāsā
koliyadhītā satta bhattāni pacchā karissāmīti. atha kho āyasmā
mahāmoggallāno taṁ upāsakaṁ saññāpetvā yena bhagavā
tenupasaṅkami upasaṅkamitvā bhagavantaṁ etadavoca saññāto 7- bhante
so upāsako 

[8]- karotu suppavāsā koliyadhītā satta bhattāni
pacchā so karissatīti. atha kho suppavāsā koliyadhītā sattāhaṁ
buddhappamukhaṁ bhikkhusaṅghaṁ paṇītena khādanīyena bhojanīyena sahatthā

footnote: 1 yu. nimantesīti. 2 ma. pacchā tvaṁ karissasīti. 3 ma. yu. tuyheso.
footnote: 4 ma. yu. pacchāhaṁ. 5 po. tenāhaṁ. yu. tesaṁ. 6 ma. yu. sace me.
footnote: 7 ma. yu. saññatto. 8 ma. yu. mayā.

page number: 098

santappesi sampavāresi tañca dārakaṁ bhagavantaṁ vandāpesi
bhikkhusaṅghaṁ 1-. atha kho āyasmā sārīputto taṁ dārakaṁ etadavoca
kacci vo 2- dāraka khamanīyaṁ kacci yāpanīyaṁ kacci na kiñci
dukkhanti. kuto me bhante sārīputta khamanīyaṁ kuto yāpanīyaṁ
satta me vassāni lohitakucchiyā 3- vutthānīti. atha kho suppavāsā
koliyadhītā putto me dhammasenāpatinā saddhiṁ mantetīti attamanā
pamuditā pītisomanassajātā ahosi. atha kho bhagavā suppavāsaṁ
koliyadhītaraṁ attamanaṁ pamuditaṁ pītisomanassajātaṁ viditvā suppavāsaṁ
koliyadhītaraṁ etadavoca iccheyyāsi tvaṁ suppavāse aññampi
evarūpaṁ puttanti. (pts. ud, 18) iccheyyāhaṁ 4- bhante bhagavā aññānipi evarūpāni
satta puttānīti. atha kho bhagavā etamatthaṁ viditvā tāyaṁ
velāyaṁ imaṁ udānaṁ udānesi
asātaṁ sātarūpena piyarūpena appiyaṁ
dukkhaṁ sukhassa rūpena pamattamativattatīti. aṭṭhamaṁ.

[63] 9 evamme sutaṁ. ekaṁ samayaṁ bhagavā sāvatthiyaṁ
viharati pubbārāme migāramātu pāsāde. tena kho pana samayena
visākhāya migāramātuyā kocideva attho raññe pasenadimhi kosale
paṭibaddho 5- hoti. taṁ rājā pasenadi kosalo na yathādhippāyaṁ

footnote: 1 po. ma. yu. sabbañca bhikkhusaṅghaṁ. 2 ma. yu. te. 3 aṭṭhakathāyaṁ
footnote: lohitakumbhiyā iti pāṭho. ma. lohitakumbhiyaṁ. 4 ma. yu. iccheyyāmahaṁ.
footnote: 5 paṭibandhotipi pāṭho.

page number: 099

tīreti. atha kho visākhā migāramātā divādivasseva 1- yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinnaṁ kho visākhaṁ migāramātaraṁ bhagavā etadavoca
handa kuto nu tvaṁ visākhe āgacchasi divādivassāti. idha me
bhante kocideva attho raññe pasenadimhi kosale paṭibaddho
hoti. taṁ rājā pasenadi kosalo na yathādhippāyaṁ tīretīti.
atha kho bhagavā etamatthaṁ viditvā tāyaṁ velāyaṁ imaṁ udānaṁ
udānesi
sabbaṁ paravasaṁ dukkhaṁ sabbaṁ issariyaṁ sukhaṁ
sādhāraṇe vihaññanti yogā hi duratikkamāti. navamaṁ.

[64] 10 evamme sutaṁ. ekaṁ samayaṁ bhagavā anupiyāyaṁ
viharati ambavane. tena kho pana samayena āyasmā bhaddiyo
kāḷigodhāya putto araññagatopi rukkhamūlagatopi suññāgāragatopi
abhikkhaṇaṁ udānaṁ udānesi aho sukhaṁ aho sukhanti. assosuṁ
kho sambahulā bhikkhū āyasmato bhaddiyassa kāḷigodhāya puttassa
araññagatassapi rukkhamūlagatassapi suññāgāragatassapi abhikkhaṇaṁ
udānaṁ udānentassa aho sukhaṁ aho sukhanti. sutvāna tesaṁ
etadahosi nissaṁsayaṁ kho āvuso āyasmā bhaddiyo kāḷigodhāya
putto anabhirato brahmacariyaṁ (pts. ud, 19) carati yaṁsa 2- pubbe agārikabhūtassa 3-
rajjasukhaṁ so tamanussaramāno araññagatopi rukkhamūlagatopi

footnote: 1 ma. divādivassa. yu. divādivaseyeva. 2 yu. yassa. 3 po. ma. agāriyabhūtassa.

page number: 100

suññāgāragatopi abhikkhaṇaṁ udānaṁ udānesi aho sukhaṁ aho
sukhanti. atha kho sambahulā bhikkhū yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu. ekamantaṁ
nisinnā kho te bhikkhū bhagavantaṁ etadavocuṁ āyasmā bhante bhaddiyo
kāḷigodhāya putto araññagatopi rukkhamūlagatopi suññāgāragatopi
abhikkhaṇaṁ udānaṁ udānesi aho sukhaṁ aho sukhanti nissaṁsayaṁ
kho bhaddiyo kāḷigodhāya putto anabhirato .pe. aho sukhanti.

[65] atha kho bhagavā aññataraṁ bhikkhuṁ āmantesi ehi
tvaṁ bhikkhu mama vacanena bhaddiyaṁ bhikkhuṁ āmantehi satthā taṁ
āvuso bhaddiya āmantetīti. evaṁ bhanteti kho so bhikkhu bhagavato
paṭissutvā yenāyasmā bhaddiyo kāḷigodhāya putto tenupasaṅkami
upasaṅkamitvā āyasmantaṁ bhaddiyaṁ kāḷigodhāya puttaṁ etadavoca
satthā taṁ āvuso bhaddiya āmantetīti. evamāvusoti
kho āyasmā bhaddiyo kāḷigodhāya putto tassa bhikkhuno paṭissutvā
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinnaṁ kho āyasmantaṁ bhaddiyaṁ
kāḷigodhāya puttaṁ bhagavā etadavoca saccaṁ kira tvaṁ bhaddiya
araññagatopi rukkhamūlagatopi suññāgāragatopi abhikkhaṇaṁ udānaṁ
udānesi aho sukhaṁ aho sukhanti. evaṁ bhanteti. kaṁ 1- pana
tvaṁ bhaddiya atthavasaṁ sampassamāno araññagatopi rukkhamūlagatopi

footnote: 1 po. ma. kiṁ pana.

page number: 101

suññāgāragatopi abhikkhaṇaṁ udānaṁ udānesi aho sukhaṁ aho
sukhanti. pubbe me bhante agārikabhūtassa rajjasukhaṁ 1- kārentassa
antopi antepure rakkhā saṁvidahitā 2- ahosi bahipi antepure
rakkhā saṁvidahitā ahosi antopi nagare rakkhā saṁvidahitā
ahosi bahipi nagare rakkhā saṁvidahitā ahosi antopi janapade
rakkhā saṁvidahitā ahosi bahipi janapade rakkhā saṁvidahitā ahosi.
so kho ahaṁ bhante evaṁ rakkhito gopito santo bhīto ubbiggo
ussaṅkī utrāsī 3- vihāsiṁ etarahi kho panāhaṁ bhante araññagatopi
rukkhamūlagatopi suññāgāragatopi ekako 4- abhīto anubbiggo anussaṅkī
anutrāsī 5- appossukko pannalomo paradavutto 6- migabhūtena cetasā
viharāmi. imaṁ kho ahaṁ (pts. ud, 20) bhante atthavasaṁ sampassamāno araññagatopi
rukkhamūlagatopi suññāgāragatopi abhikkhaṇaṁ udānaṁ udānesiṁ aho
sukhaṁ aho sukhanti. atha kho bhagavā etamatthaṁ viditvā tāyaṁ
velāyaṁ imaṁ udānaṁ udānesi
yassantarato na santi kopā
iti bhavābhavatañca vītivatto
taṁ vigatabhayaṁ sukhiṁ asokaṁ
devā nānubhavanti dassanāyāti. dasamaṁ.
muccalindavaggo dutiyo.

footnote: 1 po. ma. rajjaṁ. yu. rajjasukhaṁ karontassa. 2 po. ma. yu. sabbavāresu
footnote: susaṁvihitā. 3 po. utrāso. yu. utrasto. 4 ma. eko. 5 yu.
footnote: anutrasto. 6 ma. paradattavutto.

page number: 102

tassuddānaṁ
muccalindo rājā daṇḍena sakkāro upāsakena ca
gabbhinī ekaputto ca suppavāsā visākhā ca
kāḷigodhāya bhaddiyoti.
-------------
udāne tatiyo nandavaggo

[66] 1 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana
samayena aññataro bhikkhu bhagavato avidūre nisinno hoti pallaṅkaṁ
ābhujitvā ujuṁ kāyaṁ paṇidhāya purāṇakammavipākajaṁ dukkhaṁ tippaṁ 1-

[2]- kaṭukaṁ vedanaṁ adhivāsento sato sampajāno avihaññamāno.
addasā kho bhagavā taṁ bhikkhuṁ avidūre nisinnaṁ pallaṅkaṁ ābhujitvā
ujuṁ kāyaṁ paṇidhāya purāṇakammavipākajaṁ dukkhaṁ tippaṁ kaṭukaṁ vedanaṁ
adhivāsentaṁ sataṁ sampajānaṁ avihaññamānaṁ. atha kho bhagavā
etamatthaṁ viditvā tāyaṁ velāyaṁ imaṁ udānaṁ udānesi
sabbakammajahassa bhikkhuno
bhūnamānassa 3- purekkhataṁ rajaṁ
amamassa ṭhitassa tādino
attho natthi janaṁ lapetaveti. suttaṁ paṭhamaṁ.

footnote: 1 ma. tibbaṁ. 2 po. ma. yu. kharaṁ. 3 po. ma. yu. dhunamānassa.

page number: 103

[67] 2 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
āyasmā nando bhagavato bhātā mātucchāputto sambahulānaṁ bhikkhūnaṁ
evaṁ 1- ārocesi anabhirato ahaṁ āvuso brahmacariyaṁ carāmi na
sakkomi brahmacariyaṁ sandhāretuṁ sikkhaṁ paccakkhāya hīnāyāvattissāmīti.
atha kho aññataro bhikkhu yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho so bhikkhu bhagavantaṁ etadavoca āyasmā bhante nando
bhagavato bhātā mātucchāputto sambahulānaṁ bhikkhūnaṁ evaṁ ārocesi
anabhirato ahaṁ āvuso brahmacariyaṁ (pts. ud, 22) carāmi na sakkomi brahmacariyaṁ
sandhāretuṁ sikkhaṁ paccakkhāya hīnāyāvattissāmīti. atha kho
bhagavā aññataraṁ bhikkhuṁ āmantesi ehi tvaṁ bhikkhu mama vacanena
nandaṁ bhikkhuṁ āmantehi satthā taṁ āvuso nanda āmantetīti.
evaṁ bhanteti kho so bhikkhu bhagavato paṭissutvā yenāyasmā
nando tenupasaṅkami upasaṅkamitvā āyasmantaṁ nandaṁ etadavoca
satthā taṁ āvuso nanda āmantetīti. evamāvusoti kho āyasmā
nando tassa bhikkhuno paṭissutvā yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinnaṁ kho āyasmantaṁ nandaṁ bhagavā etadavoca saccaṁ kira tvaṁ
nanda sambahulānaṁ bhikkhūnaṁ evaṁ ārocesi anabhirato ahaṁ āvuso

footnote: 1 po. ma. yu. sabbavāresu evamārocesi.

page number: 104

.pe. hīnāyāvattissāmīti. evaṁ bhanteti. kissa pana tvaṁ
nanda anabhirato brahmacariyaṁ carasi na sakkosi brahmacariyaṁ
sandhāretuṁ sikkhaṁ paccakkhāya hīnāyāvattissasīti. sākiyānī mama 1-
bhante janapadakalyāṇī gharā nikkhamantassa 2- upaḍḍhullikhitehi kesehi
apaloketvā maṁ etadavoca tuvaṭaṁ kho ayyaputta āgaccheyyāsīti
so kho ahaṁ bhante taṁ anussaramāno anabhirato brahmacariyaṁ carāmi
na sakkomi brahmacariyaṁ sandhāretuṁ sikkhaṁ paccakkhāya
hīnāyāvattissāmīti. atha kho bhagavā āyasmantaṁ nandaṁ bāhāya gahetvā
seyyathāpi nāma balavā puriso sammiñjitaṁ vā bāhaṁ pasāreyya
pasāritaṁ vā bāhaṁ sammiñjeyya evamevaṁ jetavane antarahito
devesu tāvatiṁsesu pāturahosi.

[68] tena kho pana samayena pañcamattāni accharāsatāni
sakkassa devānamindassa upaṭṭhānaṁ āgatāni honti kakuṭapadāni.
atha 3- kho bhagavā āyasmantaṁ nandaṁ āmantesi passasi no tvaṁ
nanda imāni pañca accharāsatāni kakuṭapadānīti. evaṁ bhanteti.
taṁ 4- kiṁ maññasi nanda katamā nu kho abhirūpatarā vā dassanīyatarā
vā pāsādikatarā vā sākiyānī vā janapadakalyāṇī imāni vā
pañca accharāsatāni kakuṭapadānīti. seyyathāpi bhante paluṭṭhamakkaṭī
kaṇṇanāsacchinnā evameva kho bhante sākiyānī janapadakalyāṇī

footnote: 1 po. ma. (pts. ud, 23) yu. maṁ. 2 yu. nikkhamantaṁ. 3 yu. tena kho. 4 yu. ayaṁ pāṭho natthi.

page number: 105

imesaṁ pañcannaṁ accharāsatānaṁ upanidhāya saṅkhyampi na 1-
upeti kalabhāgampi na upeti upanidhimpi na upeti 2- atha kho
imāni pañca accharāsatāni abhirūpatarāni ceva dassanīyatarāni ca
pāsādikatarāni cāti. abhirama nanda abhirama nanda ahante
pāṭibhogo pañcannaṁ accharāsatānaṁ paṭilābhāya kakuṭapadānanti.
sace me bhante bhagavā pāṭibhogo pañcannaṁ accharāsatānaṁ paṭilābhāya
kakuṭapadānaṁ abhiramissāmahaṁ bhante bhagavā 3- brahmacariyeti 4-.
atha kho bhagavā āyasmantaṁ nandaṁ bāhāya gahetvā seyyathāpi
nāma balavā puriso sammiñjitaṁ vā bāhaṁ pasāreyya pasāritaṁ
vā bāhaṁ sammiñjeyya evamevaṁ devesu tāvatiṁsesu antarahito
jetavane pāturahosi. assosuṁ kho bhikkhū āyasmā kira nando
bhagavato bhātā mātucchāputto accharānaṁ hetu brahmacariyaṁ carati
bhagavā kirassa pāṭibhogo pañcannaṁ accharāsatānaṁ paṭilābhāya
kakuṭapadānanti.

[69] atha kho āyasmato nandassa sahāyakā bhikkhū
āyasmantaṁ nandaṁ bhatakavādena ca upakkitavādena 5- ca samudācaranti
bhatako kirāyasmā nando upakkitako kirāyasmā nando accharānaṁ
hetu brahmacariyaṁ carati bhagavā kirassa pāṭibhogo pañcannaṁ
accharāsatānaṁ paṭilābhāya kakuṭapadānanti. atha kho āyasmā

footnote: 1 ma. sabbavāresu noti dissati. 2 sī. yu. ayaṁ pāṭho natthi. 3 ma. bhagavati.
footnote: 4 po. brahmacariyanti. 5 po. ma. yu. upakkitakavādena.

page number: 106

nando sahāyakānaṁ bhikkhūnaṁ bhatakavādena ca upakkitavādena ca
aṭṭiyamāno harāyamāno jigucchamāno eko vūpakaṭṭho appamatto
ātāpī pahitatto viharanto 1- na cirasseva yassatthāya kulaputtā
sammadeva agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja
vihāsi khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti abbhaññāsi. aññataro kho panāyasmā nando
arahataṁ ahosi.

[70] atha kho aññatarā devatā abhikkantāya 2- rattiyā
abhikkantavaṇṇā kevalakappaṁ jetavanaṁ obhāsetvā yena bhagavā
tenupasaṅkami upasaṅkamitvā bhagavantaṁ avivādetvā ekamantaṁ
aṭṭhāsi. ekamantaṁ ṭhitā kho sā devatā bhagavantaṁ etadavoca
āyasmā bhante nando bhagavato bhātā mātucchāputto āsavānaṁ
khayā anāsavaṁ cetovimuttiṁ paññāvimuttiṁ diṭṭheva dhamme sayaṁ
abhiññā sacchikatvā upasampajja viharatīti. bhagavatopi ñāṇaṁ
udapādi nando āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja
viharatīti. atha kho āyasmā nando tassā rattiyā accayena
yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi ekamantaṁ nisinno kho āyasmā

footnote: 1 yu. visārado. 2 yu. atikkantāya.

page number: 107

nando bhagavantaṁ etadavoca yaṁ me bhante bhagavā pāṭibhogo
pañcannaṁ accharāsatānaṁ paṭilābhāya kakuṭapadānaṁ muñcāmahaṁ
bhante bhagavantaṁ etasmā paṭissavāti. mayāpi kho te nanda
cetasā ceto paricca vidito nando āsavānaṁ khayā anāsavaṁ
cetovimuttiṁ paññāvimuttiṁ diṭṭheva dhamme sayaṁ abhiññā
sacchikatvā upasampajja viharatīti devatāpi me etamatthaṁ
ārocesi āyasmā bhante nando bhagavato bhātā mātucchāputto
āsavānaṁ khayā anāsavaṁ cetovimuttiṁ paññāvimuttiṁ diṭṭheva
dhamme sayaṁ abhiññā sacchikatvā upasampajja viharatīti yadeva
kho te nanda anupādāya āsavehi cittaṁ vimuttaṁ athāhaṁ
mutto etasmā paṭissavāti. atha kho bhagavā etamatthaṁ viditvā
tāyaṁ velāyaṁ imaṁ udānaṁ udānesi
yassa tiṇṇo 1- kāmapaṅko maddito kāmakaṇṭako
mohakkhayaṁ anuppatto sukhadukkhesu na vedhatī sa bhikkhūti. dutiyaṁ.

[71] 3 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana
samayena yasojappamukhāni pañcamattāni bhikkhusatāni sāvatthiṁ
anuppattāni honti bhagavantaṁ dassanāya. te 2- ca āgantukā
bhikkhū nevāsikehi bhikkhūhi saddhiṁ paṭisammodamānā senāsanāni
paññāpayamānā pattacīvarāni paṭisāmayamānā uccāsaddā mahāsaddā

footnote: 1 ma. yu. nittiṇṇo paṅko. 2 po. yato ca. ma. tedha kho.

page number: 108

ahesuṁ. atha kho bhagavā āyasmantaṁ ānandaṁ āmantesi ke
panete ānanda uccāsaddā mahāsaddā kevaṭṭā maññe
macchavilopeti 1-. etāni bhante yasojappamukhāni pañcamattāni
bhikkhusatāni sāvatthiṁ anuppattāni bhagavantaṁ dassanāya te 2- ca
āgantukā bhikkhū nevāsikehi bhikkhūhi saddhiṁ paṭisammodamānā
senāsanāni paññāpayamānā pattacīvarāni paṭisāmayamānā uccāsaddā
mahāsaddāti. tenahānanda mama vacanena te bhikkhū āmantehi
satthā āyasmante āmantetīti. evaṁ bhanteti kho (pts. ud, 25) āyasmā
ānando bhagavato paṭissutvā yena te bhikkhū tenupasaṅkami
upasaṅkamitvā te bhikkhū etadavoca satthā āyasmante
āmantetīti. evamāvusoti kho te bhikkhū āyasmato ānandassa
paṭissutvā yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu. ekamantaṁ nisinne kho
te bhikkhū bhagavā etadavoca kinnu tumhe bhikkhave uccāsaddā
mahāsaddā kevaṭṭā maññe macchavilopeti.

[72] evaṁ vutte āyasmā yasojo bhagavantaṁ etadavoca
imāni bhante pañcamattāni bhikkhusatāni sāvatthiṁ anuppattāni
bhagavantaṁ dassanāya teme āgantukā bhikkhū nevāsikehi bhikkhūhi
saddhiṁ paṭisammodamānā senāsanāni paññāpayamānā pattacīvarāni
paṭisāmayamānā uccāsaddā mahāsaddāti. gacchatha bhikkhave

footnote: 1 po. macchaṁ vilopentīti. yu. macchaṁ vilopāti.
footnote: 2 po. te āgantukā. ma. tete. yu. teme.

page number: 109

vo paṇāmemi 1- na vo mama santike vatthabbanti. evaṁ bhanteti
kho te bhikkhū bhagavato paṭissutvā uṭṭhāyāsanā bhagavantaṁ
abhivādetvā padakkhiṇaṁ katvā senāsanaṁ paṭisāmetvā 2- pattacīvaramādāya
yena vajjī tena cārikaṁ pakkamiṁsu vajjīsu anupubbena
cārikañcaramānā yena vaggumudānadī tenupasaṅkamiṁsu upasaṅkamitvā
vaggumudānadītīre paṇṇakuṭiyo karitvā vassaṁ upagacchiṁsu.

[73] atha kho āyasmā yasojo vassūpagato bhikkhū
āmantesi bhagavatā mayaṁ āvuso paṇāmitā atthakāmena hitesinā
anukampakena anukampaṁ upādāya handa mayaṁ āvuso tathā vihāraṁ
kappema yathā no viharataṁ bhagavā atthakāmo 3- assāti.
evamāvusoti kho te bhikkhū āyasmato yasojassa paccassosuṁ. atha
kho te bhikkhū vūpakaṭṭhā appamattā ātāpino pahitattā
viharantā tenevantaravassena sabbeyeva tisso vijjā sacchākaṁsu.

[74] atha kho bhagavā sāvatthiyaṁ yathābhirantaṁ viharitvā yena
vesālī tena cārikaṁ pakkāmi anupubbena cārikañcaramāno
yena vesālī tadavasari. tatra sudaṁ bhagavā vesāliyaṁ viharati
mahāvane kūṭāgārasālāyaṁ. atha kho bhagavā vaggumudātīriyānaṁ
bhikkhūnaṁ cetasā ceto paricca manasikaritvā āyasmantaṁ ānandaṁ
āmantesi ālokajātā viya me ānanda esā disā
obhāsajātā viya me ānanda esā disā yassaṁ disāyaṁ vaggumudātīriyā

footnote: 1 ma. panāmemi vo. (pts. ud, 26) 2 ma. saṁsāmetvā. 3 po. ma. yu. attamano.

page number: 110

bhikkhū viharanti gantuṁ appaṭikkūlāsi me manasikātuṁ pahiṇeyyāsi
tvaṁ ānanda vaggumudātīriyānaṁ bhikkhūnaṁ santike dūtaṁ satthā āyasmante
āmanteti satthā āyasmantānaṁ dassanakāmoti. evaṁ bhanteti
kho āyasmā ānando bhagavato paṭissutvā yena aññataro
bhikkhu tenupasaṅkami upasaṅkamitvā taṁ bhikkhuṁ etadavoca ehi
tvaṁ āvuso yena vaggumudātīriyā bhikkhū tenupasaṅkami
upasaṅkamitvā vaggumudātīriye bhikkhū evaṁ vadehi satthā āyasmante
āmanteti satthā āyasmantānaṁ dassanakāmoti. evamāvusoti
kho so bhikkhu āyasmato ānandassa paṭissutvā seyyathāpi
nāma balavā puriso sammiñjitaṁ vā bāhaṁ pasāreyya pasāritaṁ vā
bāhaṁ sammiñjeyya evamevaṁ 1- mahāvane kūṭāgārasālāyaṁ antarahito
vaggumudāya nadiyā tīre tesaṁ bhikkhūnaṁ purato pāturahosi. atha
kho so bhikkhu vaggumudātīriye bhikkhū etadavoca satthā āyasmante
āmanteti 2- satthā āyasmantānaṁ dassanakāmoti. evamāvusoti
kho te bhikkhū tassa bhikkhuno paṭissutvā senāsanaṁ paṭisāmetvā
pattacīvaramādāya seyyathāpi nāma balavā puriso sammiñjitaṁ
vā bāhaṁ pasāreyya pasāritaṁ vā bāhaṁ sammiñjeyya evamevaṁ
vaggumudāya nadiyā tīre antarahitā mahāvane kūṭāgārasālāyaṁ
bhagavato sammukhe pāturahaṁsu 3-.

[75] tena kho pana samayena bhagavā āneñjena samādhinā

footnote: 1 ma. yu. evameva. 2 yu. āmantesi. 3 po. ma. yu. pāturahesuṁ.

page number: 111

nisinno hoti. atha kho tesaṁ bhikkhūnaṁ etadahosi katamena nu
kho bhagavā vihārena etarahi viharatīti. atha kho tesaṁ bhikkhūnaṁ
etadahosi āneñjena kho bhagavā vihārena etarahi viharatīti.
sabbeva āneñjena samādhinā nisīdiṁsu. atha kho āyasmā ānando
abhikkantāya rattiyā nikkhante paṭhame yāme uṭṭhāyāsanā ekaṁsaṁ
uttarāsaṅgaṁ 1- katvā yena bhagavā tenañjalimpaṇāmetvā bhagavantaṁ
etadavoca abhikkantā bhante ratti nikkhanto paṭhamo yāmo
ciranisinnā āgantukā bhikkhū paṭisammodatu bhante bhagavā
āgantukehi bhikkhūhīti. evaṁ vutte bhagavā tuṇhī ahosi. dutiyampi
kho āyasmā ānando abhikkantāya rattiyā nikkhante majjhime
yāme (pts. ud, 27) uṭṭhāyāsanā ekaṁsaṁ uttarāsaṅgaṁ katvā yena bhagavā
tenañjalimpaṇāmetvā bhagavantaṁ etadavoca abhikkantā bhante
ratti nikkhanto majjhimo yāmo ciranisinnā āgantukā bhikkhū
paṭisammodatu bhante bhagavā āgantukehi bhikkhūhīti. dutiyampi kho
bhagavā tuṇhī ahosi. tatiyampi kho āyasmā ānando abhikkantāya
rattiyā nikkhante pacchime yāme uddhaste 2- aruṇe nandimukhiyā
rattiyā uṭṭhāyāsanā ekaṁsaṁ uttarāsaṅgaṁ katvā yena bhagavā
tenañjalimpaṇāmetvā bhagavantaṁ etadavoca abhikkantā bhante
ratti nikkhanto pacchimo yāmo uddhasto aruṇo nandimukhī
ratti ciranisinnā āgantukā bhikkhū paṭisammodatu bhante bhagavā

footnote: 1 po. yu. cīvaraṁ. 2 yu. uddhate. 3 po. yu. cuddhato.

page number: 112

āgantukehi bhikkhūhīti. atha kho bhagavā tamhā samādhimhā vuṭṭhahitvā
āyasmantaṁ ānandaṁ āmantesi sace kho tvaṁ ānanda jāneyyāsi
ettakampi te na paṭibhāseyya ahañcānanda imāni ca pañcabhikkhusatāni
sabbeva āneñjasamādhinā nisinnāti 1-. atha kho
bhagavā etamatthaṁ viditvā tāyaṁ velāyaṁ imaṁ udānaṁ udānesi
yassa jito kāmakaṇṭako
akkoso ca vadho ca bandhanañca
pabbato 2- viya so ṭhito anejo
sukhadukkhesu na vedhatī sa bhikkhūti. tatiyaṁ.

[76] 4 evamme sutaṁ. ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tena kho pana samayena
āyasmā sārīputto bhagavato avidūre nisinno hoti pallaṅkaṁ
ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā. addasā
kho bhagavā āyasmantaṁ sārīputtaṁ avidūre nisinnaṁ pallaṅkaṁ
ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā. atha
kho bhagavā etamatthaṁ viditvā tāyaṁ velāyaṁ imaṁ udānaṁ udānesi
yathāpi pabbato selo acalo supatiṭṭhito
evaṁ mohakkhayā bhikkhu pabbatova na vedhatīti. catutthaṁ.

[77] 5 evamme sutaṁ. ekaṁ samayaṁ (pts. ud, 28) bhagavā sāvatthiyaṁ viharati
jetavane anāthapiṇḍikassa ārāme. tena kho pana samayena

footnote: 1 po. ma. yu. nisīdimhā. 2 ma. pabbatova.

page number: 113

āyasmā mahāmoggallāno bhagavato avidūre nisinno hoti pallaṅkaṁ
ābhujitvā ujuṁ kāyaṁ paṇidhāya kāyagatāya satiyā ajjhattaṁ
supatiṭṭhitāya addasā kho bhagavā āyasmantaṁ mahāmoggallānaṁ
avidūre nisinnaṁ pallaṅkaṁ ābhujitvā ujuṁ kāyaṁ paṇidhāya kāyagatāya
satiyā ajjhattaṁ supatiṭṭhitāya. atha kho bhagavā etamatthaṁ viditvā
tāyaṁ velāyaṁ imaṁ udānaṁ udānesi
sati kāyagatā upaṭṭhitā
chasu phassāyatanesu saṁvuto
sasataṁ bhikkhu samāhito
jaññā nibbānamattanoti. pañcamaṁ.

[78] 6 evamme sutaṁ. ekaṁ samayaṁ bhagavā rājagahe viharati
veḷuvane kalandakanivāpe. tena kho pana samayena āyasmā pilindavaccho
bhikkhū vasalavādena samudācarati. atha kho sambahulā bhikkhū
yena bhagavā tenupasaṅkamiṁsu upasaṅkamitvā bhagavantaṁ abhivādetvā
ekamantaṁ nisīdiṁsu. ekamantaṁ nisinnā kho te bhikkhū bhagavantaṁ
etadavocuṁ āyasmā bhante pilindavaccho bhikkhū vasalavādena
samudācaratīti. atha kho bhagavā aññataraṁ bhikkhuṁ āmantesi ehi tvaṁ
bhikkhu mama vacanena pilindavacchaṁ bhikkhuṁ āmantehi satthā taṁ āvuso
vaccha 1- āmantetīti. evaṁ bhanteti kho so bhikkhu bhagavato
paṭissutvā 2- yenāyasmā pilindavaccho tenupasaṅkami upasaṅkamitvā

footnote: 1 ma. yu. pilindavaccha. 2 po. paṭisuṇitvā.

page number: 114

āyasmantaṁ pilindavacchaṁ etadavoca satthā taṁ āvuso 

[1]- āmantetīti.
evamāvusoti kho āyasmā pilindavaccho tassa bhikkhuno paṭissutvā
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinnaṁ kho āyasmantaṁ pilindavacchaṁ
bhagavā etadavoca saccaṁ kira tvaṁ pilindavaccha bhikkhū vasalavādena
samudācarasīti. evaṁ bhanteti. atha kho bhagavā āyasmato pilindavacchassa
pubbenivāsaṁ manasikatvā bhikkhū āmantesi mā kho tumhe
bhikkhave vacchassa bhikkhuno ujjhāyittha na bhikkhave vaccho
dosantaro bhikkhū vasalavādena samudācarati vacchassa bhikkhave bhikkhuno
pañca jātisatāni abbhokiṇṇāni (pts. ud, 29) brāhmaṇakule paccājātāni
so tassa vasalavādo dīgharattaṁ ajjhāciṇṇo 2- tenāyaṁ vaccho
bhikkhū vasalavādena samudācaratīti. atha kho bhagavā etamatthaṁ viditvā
tāyaṁ velāyaṁ imaṁ udānaṁ udānesi
yamhi na māyā vattati 3- na māno
yo khīṇalobho amamo nirāso
panuṇṇakodho abhinibbutatto
so brahmaṇo so samaṇo sa bhikkhūti. chaṭṭhaṁ.

[79] 7 evamme sutaṁ. ekaṁ samayaṁ bhagavā rājagahe viharati
veḷuvane kalandakanivāpe. tena kho pana samayena āyasmā mahākassapo
pipphaliguhāyaṁ viharati sattāhaṁ ekapallaṅkena nisinno 

[4]-

footnote: 1 ma. pilindavaccha. 2 ma. samudāciṇṇo. 3 ma. vasatī. 4 ma. yu. hoti.

page number: 115

aññataraṁ samādhiṁ samāpajjitvā. atha kho āyasmā mahākassapo
tassa sattāhassa accayena tamhā samādhimhā vuṭṭhāsi. atha kho
āyasmato mahākassapassa tamhā samādhimhā vuṭṭhitassa etadahosi
yannūnāhaṁ rājagahaṁ piṇḍāya pāviseyyanti. tena kho pana samayena
pañcamattāni devatāsatāni ussukkaṁ āpannāni honti āyasmato
mahākassapassa piṇḍapātapaṭilābhāya. atha kho āyasmā mahākassapo
tāni pañcamattāni devatāsatāni paṭikakhipitvā pubbaṇhasamayaṁ
nivāsetvā pattacīvaramādāya rājagahaṁ piṇḍāya pāvisi.

[80] tena kho pana samayena sakko devānamindo āyasmato
mahākassapassa piṇḍapātaṁ dātukāmo hoti. pesakārakavaṇṇaṁ 1-
abhinimminitvā tantaṁ vināti. sujātā 2- asurakaññā tasaraṁ 3- pūreti.
atha kho āyasmā mahākassapo rājagahe sapadānaṁ piṇḍāya
caramāno yena sakkassa devānamindassa nivesanaṁ tenupasaṅkami.
addasā kho sakko devānamindo āyasmantaṁ mahākassapaṁ dūratova
āgacchantaṁ disvāna gharā nikkhamitvā paccuggantvā hatthato
pattaṁ gahetvā gharaṁ pavisitvā ghaṭiyā odanaṁ uddharitvā pattaṁ
pūretvā āyasmato mahākassapassa adāsi 4-. so ahosi piṇḍapāto
anekasūpo anekabyañjano 

[5]-. atha kho āyasmato
mahākassapassa etadahosi ko nu kho ayaṁ satto yassāyaṁ evarūpo
iddhānubhāvoti. atha kho āyasmato mahākassapasseva 6- etadahosi sakko

footnote: 1 yu. pesakārivaṇṇaṁ. 2 ma. sujā. 3 yu. vāsaraṁ. 4 yu. padāsi.
footnote: 5 ma. anekarasabyañjano. yu. anekasūparasabyañjano. 6 ma. yu. evasaddo natthi.

page number: 116

nu 1- kho devānamindoti iti viditvā sakkaṁ devānamindaṁ etadavoca
kataṁ kho te idaṁ kosiya mā punapi evarūpamakāsīti. amhākampi
bhante kassapa puññena attho amhākampi puññena
karaṇīyanti. atha kho sakko devānamindo āyasmantaṁ mahākassapaṁ
abhivādetvā padakkhiṇaṁ katvā vehāsaṁ abbhuggantvā ākāse
antalikkhe tikkhattuṁ udānaṁ udānesi
aho dānaṁ paramadānaṁ kassape supatiṭṭhitaṁ
aho dānaṁ paramadānaṁ kassape supatiṭṭhitanti.

[81] assosi kho bhagavā dibbāya sotadhātuyā visuddhāya
atikkantamānusikāya sakkassa devānamindassa vehāsaṁ abbhuggantvā
ākāse antalikkhe tikkhattuṁ udānaṁ udānentassa
aho dānaṁ paramadānaṁ kassape supatiṭṭhitaṁ
aho dānaṁ paramadānaṁ kassape supatiṭṭhitanti.
atha kho bhagavā etamatthaṁ viditvā tāyaṁ velāyaṁ imaṁ udānaṁ
udānesi
piṇḍapātikassa bhikkhuno attabharassa anaññaposino
devā pihayanti tādino upasantassa sadā satīmatoti. sattamaṁ.

[82] 8 evamme sutaṁ. ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tena kho pana samayena
sambahulānaṁ bhikkhūnaṁ pacchābhattaṁ piṇḍapātapaṭikkantānaṁ karerimaṇḍalamāḷe

footnote: 1 ma. sakko kho ayaṁ devānamindo.

page number: 117

sannisinnānaṁ sannipatitānaṁ ayamantarākathā udapādi piṇḍapātiko
āvuso bhikkhu piṇḍāya caranto labhati kālena kālaṁ
manāpike cakkhunā rūpe passituṁ labhati kālena kālaṁ manāpike sotena
sadde sotuṁ labhati kālena kālaṁ manāpike ghānena gandhe ghāyituṁ
labhati kālena kālaṁ manāpike jivhāya rase sāyituṁ labhati kālena
kālaṁ manāpike kāyena phoṭṭhabbe phusituṁ piṇḍapātiko āvuso
bhikkhu sakkato garukato mānito pūjito apacito piṇḍāya carati
handa 1- mayaṁ āvuso piṇḍapātikā homa mayampi lacchāma kālena
kālaṁ manāpike cakkhunā rūpe passituṁ mayampi lacchāma kālena
kālaṁ manāpike sotena sadde sotuṁ mayampi lacchāma kālena
kālaṁ manāpike ghānena gandhe ghāyituṁ mayampi lacchāma kālena
kālaṁ manāpike jivhāya rase (pts. ud, 31) sāyituṁ mayampi lacchāma kālena
kālaṁ manāpike kāyena phoṭṭhabbe phusituṁ mayampi sakkatā garukatā
mānitā pūjitā apacitā piṇḍāya carissāmāti. ayañcarahi tesaṁ
bhikkhūnaṁ antarākathā hoti vippakatā. athakho bhagavā sāyaṇhasamayaṁ
paṭisallānā vuṭṭhito yena karerimaṇḍalamāḷo tenupasaṅkami
upasaṅkamitvā paññatte āsane nisīdi. nisajja kho
bhagavā bhikkhū āmantesi kāya nuttha bhikkhave etarahi kathāya
sannisinnā kā ca pana vo antarākathā vippakatāti. idha bhante
amhākaṁ pacchābhattaṁ piṇḍapātapaṭikkantānaṁ karerimaṇḍalamāḷe

footnote: 1 po. ma. yu. handa āvuso mayampi.

page number: 118

sannisinnānaṁ sannipatitānaṁ ayamantarākathā udapādi piṇḍapātiko
āvuso bhikkhu piṇḍāya caranto labhati kālena kālaṁ manāpike
cakkhunā rūpe passituṁ labhati kālena kālaṁ manāpike sotena sadde
sotuṁ labhati kālena kālaṁ manāpike ghānena gandhe ghāyituṁ labhati
kālena kālaṁ manāpike jivhāya rase sāyituṁ labhati kālena kālaṁ
manāpike kāyena phoṭṭhabbe phusituṁ piṇḍapātiko āvuso bhikkhu
sakkato garukato mānito pūjito apacito piṇḍāya carati handa
āvuso mayampi piṇḍapātikā homa mayampi lacchāma kālena
kālaṁ manāpike cakkhunā rūpe passituṁ mayampi lacchāma kālena
kālaṁ manāpike sotena sadde sotuṁ mayampi lacchāma kālena kālaṁ
manāpike ghānena gandhe ghāyituṁ mayampi lacchāma kālena kālaṁ
manāpike jivhāya rase sāyituṁ mayampi lacchāma kālena kālaṁ
manāpike kāyena phoṭṭhabbe phusituṁ mayampi sakkatā garukatā
mānitā pūjitā apacitā piṇḍāya carissāmāti ayaṁ kho no
bhante antarākathā vippakatā atha 1- bhagavā anuppattoti. na
khvetaṁ bhikkhave tumhākaṁ paṭirūpaṁ kulaputtānaṁ saddhā 2- agārasmā
anagāriyaṁ pabbajitānaṁ yaṁ tumhe evarūpaṁ 3- kathaṁ katheyyātha
sannipatitānaṁ 4- vo bhikkhave dvayaṁ karaṇīyaṁ dhammī 5- vā kathā ariyo vā
tuṇhībhāvoti. athakho bhagavā etamatthaṁ viditvā tāyaṁ velāyaṁ

footnote: 1 po. yu. athakho. 2 yu. saddhāyā. 3 ma. yu. evarūpiṁ. 4 yu. sannisinnānaṁ
footnote: sannipatitānaṁ. 5 po. yu. dhammiyā.

page number: 119

imaṁ udānaṁ udānesi
piṇḍapātikassa bhikkhuno attabharassa anaññaposino
devā pihayanti tādino no ce saddasilokanissitoti. aṭṭhamaṁ.

[83] 9 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
sambahulānaṁ bhikkhūnaṁ pacchābhattaṁ piṇḍapātapaṭikkantānaṁ maṇḍalamāḷe
sannisinnānaṁ sannipatitānaṁ ayamantarākathā udapādi ko nu kho
āvuso sippaṁ jānāti ko kiṁ sippaṁ sikkhī kataraṁ sippaṁ sippānaṁ
agganti. tatthekacce evamāhaṁsu hatthisippaṁ sippānaṁ agganti.
ekacce evamāhaṁsu assasippaṁ sippānaṁ agganti. ekacce
evamāhaṁsu rathasippaṁ sippānaṁ agganti. ekacce evamāhaṁsu
dhanusippaṁ sippānaṁ agganti. ekacce evamāhaṁsu tharusippaṁ sippānaṁ
agganti. ekacce evamāhaṁsu muddhāsippaṁ sippānaṁ agganti.
ekacce (pts. ud, 32) evamāhaṁsu gaṇanāsippaṁ sippānaṁ agganti. ekacce
evamāhaṁsu saṅkhānasippaṁ sippānaṁ agganti. ekacce evamāhaṁsu
lekhāsippaṁ sippānaṁ agganti. ekacce evamāhaṁsu kāveyyasippaṁ
sippānaṁ agganti. ekacce evamāhaṁsu lokāyatanasippaṁ 1- sippānaṁ
agganti. ekacce evamāhaṁsu khettavijjāsippaṁ 2- sippānaṁ agganti.
ayañcarahi tesaṁ bhikkhūnaṁ antarākathā hoti 3- vippakatā. atha kho

footnote: 1 ma. yu. lokāyatasippaṁ. 2 ma. khattavijjāsippaṁ. 3 yu. ayaṁ pāṭho natthi.

page number: 120

bhagavā sāyaṇhasamayaṁ paṭisallānā vuṭṭhito yena maṇḍalamāḷo
tenupasaṅkami upasaṅkamitvā paññatte āsane nisīdi. nisajja
kho bhagavā bhikkhū āmantesi kāya nuttha bhikkhave etarahi kathāya
sannisinnā kā ca pana vo antarākathā vippakatāti. idha
bhante amhākaṁ pacchābhattaṁ piṇḍapātapaṭikkantānaṁ maṇḍalamāḷe
sannisinnānaṁ sannipatitānaṁ antarākathā udapādi ko nu kho āvuso
sippaṁ jānāti ko kiṁ sippaṁ sikkhī kataraṁ sippaṁ sippānaṁ
agganti tatthekacce evamāhaṁsu hatthisippaṁ sippānaṁ agganti
ekacce evamāhaṁsu assasippaṁ sippānaṁ agganti ekacce
evamāhaṁsu rathasippaṁ sippānaṁ agganti ekacce evamāhaṁsu dhanusippaṁ
sippānaṁ agganti ekacce evamāhaṁsu tharusippaṁ sippānaṁ agganti
ekacce evamāhaṁsu muddhāsippaṁ sippānaṁ agganti ekacce
evamāhaṁsu gaṇanāsippaṁ sippānaṁ agganti ekacce evamāhaṁsu
saṅkhānasippaṁ sippānaṁ agganti ekacce evamāhaṁsu lekhāsippaṁ
sippānaṁ agganti ekacce evamāhaṁsu kāveyyasippaṁ sippānaṁ
agganti ekacce evamāhaṁsu lokāyatanasippaṁ sippānaṁ agganti
ekacce evamāhaṁsu khettavijjāsippaṁ sippānaṁ agganti ayaṁ kho
no bhante antarākathā vippakatā atha bhagavā anuppattoti.
na khvetaṁ bhikkhave tumhākaṁ paṭirūpaṁ kulaputtānaṁ saddhā agārasmā
anagāriyaṁ pabbajitānaṁ yaṁ tumhe evarūpaṁ kathaṁ katheyyātha

page number: 121

sannipatitānaṁ vo bhikkhave dvayaṁ karaṇīyaṁ dhammī vā kathā ariyo
vā tuṇhībhāvoti. atha kho bhagavā etamatthaṁ viditvā tāyaṁ
velāyaṁ imaṁ udānaṁ udānesi
asippajīvī lahu atthakāmo
yatindriyo sabbadhi vippamutto
anokasārī amamo nirāso
hantvā 1- māraṁ ekacaro sa bhikkhūti. navamaṁ.

[84] 10 evamme sutaṁ. ekaṁ samayaṁ bhagavā uruvelāyaṁ
viharati najjā nerañjarāya tīre bodhirukkhamūle paṭhamābhisambuddho.
tena kho pana samayena bhagavā sattāhaṁ ekapallaṅkena nisinno
hoti vimuttisukhaṁ paṭisaṁvedī. atha kho bhagavā tassa sattāhassa
accayena tamhā samādhimhā vuṭṭhahitvā buddhacakkhunā lokaṁ
volokesi. addasā kho bhagavā buddhacakkhunā 

[2]- volokento satte
anekehi santāpehi santappamāne anekehi ca pariḷāhehi pariḍayhamāne
rāgajehipi dosajehipi mohajehipīti. atha kho bhagavā etamatthaṁ
viditvā tāyaṁ velāyaṁ imaṁ udānaṁ udānesi
ayaṁ loko santāpajāto phassapareto rogaṁ vadati attato
yena 3- hi maññati tato taṁ hoti aññathā
aññathābhāvī bhavasatto 4- loko bhavapareto bhavamevābhinandati

footnote: 1 po. ma. hitvā. yu. hatvā. 2 yu. lokaṁ. 3 ma. yena yena.
footnote: 4 yu. bhavappatto.

page number: 122

yadābhinandati taṁ bhayaṁ yassa bhāyati taṁ dukkhaṁ
bhavavippahānāya kho panidaṁ brahmacariyaṁ vussati 1-.
ye hi keci samaṇā vā brāhmaṇā vā bhavena bhavassa vippamokkhamāhaṁsu
sabbete avippamuttā bhavasmāti vadāmi.
ye vā pana keci samaṇā vā brāhmaṇā vā vibhavena bhavassa nissaraṇamāhaṁsu
sabbete anissaṭā bhavasmāti vadāmi.
sabbupadhiṁ 2- hi paṭicca dukkhamidaṁ sambhoti
sabbupādānakkhayā natthi dukkhassa sambhavo.
lokamimaṁ passa puthuavijjāya paretā 3- bhūtā bhūtaratā vā aparimuttā.
ye hi keci bhavā sabbadhi sabbatthatāya
sabbete bhavā aniccā dukkhā vipariṇāmadhammā.
evametaṁ yathābhūtaṁ sammappaññāya passato
bhavataṇhā pahīyati vibhavataṇhābhinandati 5-.
sabbaso taṇhānaṁ khayā asesavirāganirodho nibbānaṁ
tassa nibbutassa bhikkhuno anupādā punabbhavo na hoti.
abhibhūto māro vijitasaṅgāmo upaccagā sabbabhavāni tādīti. dasamaṁ.
nandavaggo tatiyo.

footnote: 1 po. yu. vassatīti. 2 po. upadhī hi. ma. upadhiṁ hi. yu. na upadhi hi.
footnote: 3 po. paretabhūtā bhūtatoratā bhavā. 4 po. ma. yu. vipariṇāmadhammāti.
footnote: 5 ma. vibhavaṁ nābhinandatītipi.

page number: 123

tassuddānaṁ
kammaṁ nando yasojo ca sārīputto ca kolito
pilindo kassapo piṇḍo sippaṁ lokena te dasāti.
------------
udāne catuttho meghiyavaggo

[85] 1 evamme sutaṁ. ekaṁ samayaṁ bhagavā cālikāyaṁ 1- viharati
cālike pabbate. tena kho pana samayena āyasmā meghiyo bhagavato
upaṭṭhāko hoti. atha kho āyasmā meghiyo yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ
aṭṭhāsi. ekamantaṁ ṭhito kho āyasmā meghiyo bhagavantaṁ etadavoca
icchāmahaṁ bhante jantugāme 2- piṇḍāya pavisitunti. yassadāni tvaṁ
meghiya kālaṁ maññasīti. atha kho āyasmā meghiyo pubbaṇhasamayaṁ
nivāsetvā pattacīvaramādāya jantugāmaṁ piṇḍāya pāvisi. jantugāme
piṇḍāya caritvā pacchābhattaṁ piṇḍapātapaṭikkanto yena
kimikāḷāya nadiyā tīraṁ tenupasaṅkami upasaṅkamitvā kimikāḷāya nadiyā
tīre jaṅghāvihāraṁ anucaṅkamamāno anuvicaramāno addasā kho ambavanaṁ
pāsādikaṁ ramaṇīyaṁ 3- disvānassa etadahosi pāsādikaṁ vatidaṁ ambavanaṁ
ramaṇīyaṁ alaṁ vatidaṁ kulaputtassa padhānatthikassa padhānāya sace
maṁ bhagavā anujāneyya āgaccheyyāhaṁ imaṁ ambavanaṁ padhānāyāti.
atha kho āyasmā meghiyo yena bhagavā tenupasaṅkami

footnote: 1 po. vālikāyaṁ viharati vālike. 2 ma. yu. jantugāmaṁ. 3 ma. manuññaṁ.

page number: 124

upasaṅkamitvā bhagavantaṁ abhivādetvā ekamantaṁ nisīdi. ekamantaṁ nisinno
kho āyasmā meghiyo bhagavantaṁ etadavoca idhāhaṁ bhante pubbaṇhasamayaṁ
nivāsetvā pattacīvaramādāya jantugāmaṁ piṇḍāya pāvisiṁ
jantugāme piṇḍāya caritvā pacchābhattaṁ piṇḍapātapaṭikkanto
yena kimikāḷāya nadiyā tīraṁ tenupasaṅkami upasaṅkamitvā
kimikāḷāya nadiyā tīre jaṅghāvihāraṁ anucaṅkamamāno anuvicaramāno addasaṁ
ambavanaṁ pāsādikaṁ ramaṇīyaṁ disvāna me etadahosi pāsādikaṁ
vatidaṁ ambavanaṁ ramaṇīyaṁ alaṁ vatidaṁ kulaputtassa padhānatthikassa
padhānāya sace maṁ bhagavā anujāneyya āgaccheyyāhaṁ imaṁ
ambavanaṁ padhānāyāti (pts. ud, 35) sace maṁ bhante bhagavā anujānāti
gaccheyyāhaṁ 

[1]- ambavanaṁ padhānāyāti.

[86] evaṁ vutte bhagavā āyasmantaṁ meghiyaṁ etadavoca āgamehi
tāva meghiya ekakomhi 2- tāva yāva aññopi koci bhikkhu
āgacchatīti. dutiyampi kho āyasmā meghiyo bhagavantaṁ etadavoca
bhagavato bhante natthi kiñci uttariṁ karaṇīyaṁ 3- natthi katassa vā
paṭicayo mayhaṁ kho pana bhante atthi uttariṁ karaṇīyaṁ atthi
katassa paṭicayo sace maṁ bhante bhagavā anujānāti gaccheyyāhaṁ
taṁ ambavanaṁ padhānāyāti. dutiyampi kho bhagavā āyasmantaṁ
meghiyaṁ etadavoca āgamehi tāva meghiya ekakomhi tāva yāva
aññopi koci bhikkhu āgacchatīti. tatiyampi kho āyasmā meghiyo

footnote: 1 ma. yu. taṁ. 2 po. yu. ekakamhā. ma. ekakamhi. 3 ma. uttarikaraṇīyaṁ.

page number: 125

bhagavantaṁ etadavoca bhagavato bhante natthi kiñci uttariṁ karaṇīyaṁ
natthikatassa vā paṭicayo mayhaṁ kho pana bhante atthi uttariṁ
karaṇīyaṁ atthi katassa vā paṭicayo sace maṁ bhagavā anujānāti
gaccheyyāhaṁ taṁ ambavanaṁ padhānāyāti. padhānanti kho meghiya vadamānaṁ
kintivadeyyāma yassadāni tvaṁ meghiya kālaṁ maññasīti.

[87] atha kho āyasmā meghiyo uṭṭhāyāsanā bhagavantaṁ
abhivādetvā padakkhiṇaṁ katvā yena taṁ ambavanaṁ tenupasaṅkami
upasaṅkamitvā taṁ ambavanaṁ ajjhogahetvā 1- aññatarasmiṁ rukkhamūle
divāvihāraṁ nisīdi. atha kho āyasmato meghiyassa tasmiṁ ambavane
viharantassa yebhuyyena tayo pāpakā akusalā vitakkā samudācaranti
seyyathīdaṁ kāmavitakko byāpādavitakko vihiṁsāvitakko. atha
kho āyasmato meghiyassa etadahosi acchariyaṁ vata bho abbhūtaṁ
vata bho saddhā ca vatamhi agārasmā anagāriyaṁ pabbajito
atha kho 2- panimehi tīhi pāpakehi akusalehi vitakkehi anvāsato 3-
seyyathīdaṁ kāmavitakkena byāpādavitakkena vihiṁsāvitakkenāti.
atha kho āyasmā meghiyo sāyaṇhasamayaṁ paṭisallānā vuṭṭhito
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinno kho āyasmā meghiyo
bhagavantaṁ etadavoca idha 

[4]- bhante tasmiṁ ambavane viharantassa yebhuyyena

footnote: 1 ma. ajjhogāhetvā. 2 ma. yu. atha ca. 3 po. anusantā. ma. anvāsattā.
footnote: yu. anvāsanno. 4 ma. yu. mayhaṁ.

page number: 126

tayo pāpakā akusalā (pts. ud, 36) vitakkā samudācaranti seyyathīdaṁ kāmavitakko
byāpādavitakko vihiṁsāvitakko tassa mayhaṁ bhante etadahosi
acchariyaṁ vata bho abbhūtaṁ vata bho saddhā ca vatamhi agārasmā
anagāriyaṁ pabbajito atha kho panimehi tīhi pāpakehi akusalehi
vitakkehi anvāsato seyyathīdaṁ kāmavitakkena byāpādavitakkena
vihiṁsāvitakkenāti.

[88] aparipakkāya meghiya cetovimuttiyā pañca dhammā
paripākāya saṁvattanti katame pañca 1 idha meghiya bhikkhu kalyāṇamitto
hoti kalyāṇasampavaṅko aparipakkāya meghiya cetovimuttiyā ayaṁ
paṭhamo dhammo paripākāya saṁvattati. 2 puna ca paraṁ meghiya bhikkhu
sīlavā hoti pātimokkhasaṁvarasaṁvuto viharati ācāragocarasampanno
aṇumattesu vajjesu bhayadassāvī samādāya sikkhati sikkhāpadesu aparipakkāya
meghiya cetovimuttiyā ayaṁ dutiyo dhammo paripākāya saṁvattati.
3 puna ca paraṁ meghiya bhikkhu yāyaṁ kathā abhisallekhikā cetovivaraṇasappāyā
ekantanibbidāya virāgāya nirodhāya upasamāya abhiññāya
sambodhāya nibbānāya saṁvattati seyyathīdaṁ appicchakathā santuṭṭhikathā
pavivekakathā asaṁsaggakathā viriyārambhakathā sīlakathā samādhikathā
paññākathā vimuttikathā vimuttiñāṇadassanakathā evarūpiyā
kathāya nikāmalābhī hoti akicchalābhī akasiralābhī aparipakkāya meghiya
cetovimuttiyā ayaṁ tatiyo dhammo paripākāya saṁvattati. 4 puna ca

page number: 127

paraṁ meghiya bhikkhu āraddhaviriyo viharati akusalānaṁ dhammānaṁ pahānāya
kusalānaṁ dhammānaṁ uppādāya 1- thāmavā daḷhaparakkamo anikkhittadhuro
kusalesu dhammesu aparipakkāya meghiya cetovimuttiyā ayaṁ catuttho
dhammo paripākāya saṁvattati. 5 puna ca paraṁ meghiya bhikkhu paññavā
hoti udayatthagāminiyā paññāya samannāgato ariyāya nibbedhikāya
sammādukkhakkhayagāminiyā aparipakkāya meghiya cetovimuttiyā ayaṁ
pañcamo dhammo paripākāya saṁvattati. aparipakkāya meghiya cetovimuttiyā
ime pañca dhammā paripākāya saṁvattanti. kalyāṇamittassetaṁ
meghiya bhikkhuno pāṭikaṅkhaṁ kalyāṇasahāyassa kalyāṇasampavaṅkassa
yaṁ sīlavā bhavissati pātimokkhasaṁvarasaṁvuto
viharissati ācāragocarasampanno aṇumattesu vajjesu bhayadassāvī
samādāya sikakhissati sikkhāpadesu. kalyāṇamittassetaṁ meghiya
bhikkhuno pāṭikaṅkhaṁ kalyāṇasahāyassa kalyāṇasampavaṅkassa yaṁ
yāyaṁ kathā abhisallekhikā cetovivaraṇasappāyā ekantanibbidāya
virāgāya nirodhāya upasamāya abhiññāya sambodhāya nibbānāya
saṁvattissati seyyathīdaṁ appicchakathā santuṭṭhikathā pavivekakathā
asaṁsaggakathā viriyārambhakathā sīlakathā samādhikathā paññākathā vimuttikathā
vimuttiñāṇadassanakathā evarūpiyā kathāya nikāmalābhī bhavissati 2-
akicchalābhī akasiralābhī. kalyāṇamittassetaṁ meghiya bhikkhuno
pāṭikaṅkhaṁ kalyāṇasahāyassa kalyāṇasampavaṅkassa yaṁ āraddhaviriyo

footnote: 1 ma. yu. upasampadāya. 2 yu. hoti.

page number: 128

viharissati akusalānaṁ dhammānaṁ pahānāya kusalānaṁ dhammānaṁ uppādāya
thāmavā daḷhaparakkamo anikkhittadhuro kusalesu dhammesu. kalyāṇamittassetaṁ
meghiya bhikkhuno pāṭikaṅkhaṁ kalyāṇasahāyassa kalyāṇasampavaṅkassa
yaṁ paññavā bhavissati udayatthagāminiyā paññāya
samannāgato ariyāya nibbedhikāya sammādukkhakkhayagāminiyā.

[89] tena ca pana meghiya bhikkhunā imesu pañcasu 1- patiṭṭhāya
cattāro dhammā uttariṁ 2- bhāvetabbā asubhā bhāvetabbā rāgassa
pahānāya mettā bhāvetabbā byāpādassa pahānāya
ānāpānassati bhāvetabbā vitakkupacchedāya aniccasaññā bhāvetabbā
asmimānasamugghātāya. aniccasaññino hi meghiya anattasaññā
saṇṭhāti anattasaññī asmimānasamugghātaṁ pāpuṇāti diṭṭheva
dhamme nibbānanti. atha kho bhagavā etamatthaṁ viditvā tāyaṁ
velāyaṁ imaṁ udānaṁ udānesi
khuddā 3- vitakkā sukhumā vitakkā
anugatā manaso ubbilāpā
ete avidvā manaso vitakke
hurāhuraṁ dhāvati bhantacitto.
ete ca vidvā manaso vitakke
ātāpiyo saṁvarati satimā

footnote: 1 ma. yu. pañcasu dhammesu. 2 ma. yu. uttari. 3 po. oḷārā.

page number: 129

anugate manaso ubbilāpe
asesamete pajahāti buddhoti. suttaṁ paṭhamaṁ.

[90] 2 evamme sutaṁ. ekaṁ samayaṁ bhagavā kusinārāyaṁ viharati
upavattane mallānaṁ sālavane. tena kho pana samayena sambahulā
bhikkhū bhagavato avidūre araññakuṭikāyaṁ viharanti uddhatā 

[1]- unnaḷā
capalā mukharā vikiṇṇavācā muṭṭhassatino asampajānā asamāhitā
vibbhantacittā pākatindriyā. addasā kho bhagavā te sambahule
bhikkhū avidūre araññakuṭikāyaṁ viharante uddhate unnaḷe capale
mukhare vikiṇṇavāce muṭṭhassatino asampajāne asamāhite vibbhantacitte
pākatindriye. atha kho bhagavā etamatthaṁ viditvā tāyaṁ velāyaṁ
imaṁ udānaṁ udānesi
arakkhitena kāyena micchādiṭṭhigatena 2- ca
thīnamiddhābhibhūtena vasaṁ mārassa gacchati.
tasmā rakkhitacittassa sammāsaṅkappagocaro
sammādiṭṭhipurekkhāro ñatvāna udayabbayaṁ
thīnamiddhābhibhū bhikkhu sabbā duggatiyo jaheti. dutiyaṁ.

[91] 3 evamme sutaṁ. ekaṁ samayaṁ bhagavā kosalesu cārikaṁ
carati mahatā bhikkhusaṅghena saddhiṁ. atha kho bhagavā maggā okkamma
yena aññataraṁ rukkhamūlaṁ tenupasaṅkami upasaṅkamitvā paññatte
āsane nisīdi. atha kho aññataro gopālako yena bhagavā

footnote: 1 yu. honti. 2 ma. micchādiṭṭhihatena.

page number: 130

tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinnaṁ kho taṁ gopālakaṁ bhagavā dhammiyā kathāya
sandassesi samādapesi samuttejesi sampahaṁsesi. atha kho so
gopālako bhagavato dhammiyā kathāya sandassito samādapito samuttejito
sampahaṁsito bhagavantaṁ etadavoca adhivāsetu me bhante bhagavā
svātanāya bhattaṁ saddhiṁ bhikkhusaṅghenāti. adhivāsesi bhagavā
tuṇhībhāvena. atha kho so gopālako bhagavato adhivāsanaṁ viditvā
uṭṭhāyāsanā bhagavantaṁ abhivādetvā padakkhiṇaṁ katvā pakkāmi.
atha kho so gopālako tassā rattiyā accayena sake nivesane
pahutaṁ appodakapāyāsaṁ paṭiyādāpetvā navañca sappiṁ bhagavato
kālaṁ ārocesi kālo bhante niṭṭhitaṁ bhattanti. atha kho bhagavā
pubbaṇhasamayaṁ nivāsetvā pattacīvaramādāya saddhiṁ bhikkhusaṅghena yena
tassa gopālakassa nivesanaṁ tenupasaṅkami upasaṅkamitvā paññatte
āsane nisīdi. atha kho 1- gopālako buddhappamukhaṁ bhikkhusaṅghaṁ
appodakapāyāsena ca navena ca sappinā sahatthā santappesi
sampavāresi. (pts. ud, 39) atha kho so gopālako bhagavantaṁ bhuttāviṁ onītapattapāṇiṁ
aññataraṁ nīcaṁ āsanaṁ gahetvā ekamantaṁ nisīdi. ekamantaṁ
nisinnaṁ kho taṁ gopālakaṁ bhagavā dhammiyā kathāya sandassetvā
samādapetvā samuttejetvā sampahaṁsetvā uṭṭhāyāsanā pakkāmi.

[92] atha kho acirapakkantassa bhagavato taṁ gopālakaṁ

footnote: 1 po. ma. yu. kho so.

page number: 131

aññataro puriso sīmantarikāya jīvitā voropesi. atha kho sambahulā
bhikkhū yena bhagavā tenupasaṅkamiṁsu upasaṅkamitvā bhagavantaṁ
abhivādetvā ekamantaṁ nisīdiṁsu. ekamantaṁ nisinnā kho te bhikkhū
bhagavantaṁ etadavocuṁ yena bhante gopālakena ajja buddhappamukho
bhikkhusaṅgho appodakapāyāsena ca navena ca sappinā sahatthā
santappito sampavārito so kira bhante gopālako aññatarena
purisena sīmantarikāya jīvitā voropitoti. atha kho bhagavā etamatthaṁ
viditvā tāyaṁ velāyaṁ imaṁ udānaṁ udānesi
diso disaṁ yantaṁ kayirā verī vā pana verinaṁ
micchāpaṇihitaṁ cittaṁ pāpiyo naṁ tato kareti. tatiyaṁ.

[93] 4 evamme sutaṁ. ekaṁ samayaṁ bhagavā rājagahe viharati
veḷuvane kalandakanivāpe. tena kho pana samayena āyasmā ca
sārīputto āyasmā ca mahāmoggallāno kapotakandarāyaṁ
viharanti. tena kho pana samayena āyasmā sārīputto juṇhāya
rattiyā navoropitehi kesehi abbhokāse nisinno hoti aññataraṁ
samādhiṁ samāpajjitvā.

[94] tena kho pana samayena dve yakkhā sahāyakā uttarāya
disāya dakkhiṇadisaṁ gacchanti kenacideva karaṇīyena. addasaṁsu kho
te yakkhā āyasmantaṁ sārīputtaṁ juṇhāya rattiyā navoropitehi
kesehi abbhokāse nisinnaṁ disvāna eko yakkho dutiyaṁ 1- yakkhaṁ

footnote: 1 po. dutiyampi.

page number: 132

etadavoca paṭibhāti maṁ samma imassa samaṇassa sīse pahāraṁ
dātunti. evaṁ vutte so yakkho taṁ yakkhaṁ etadavoca alaṁ samma
mā samaṇaṁ āsādesi 1- uḷāro so samma samaṇo mahiddhiko
mahānubhāvoti. dutiyampi kho so (pts. ud, 40) yakkho taṁ yakkhaṁ etadavoca
paṭibhāti maṁ samma imassa samaṇassa sīse pahāraṁ dātunti. dutiyampi
kho so yakkho taṁ yakkhaṁ etadavoca alaṁ samma mā samaṇaṁ āsādesi
uḷāro so samma samaṇo mahiddhiko mahānubhāvoti. tatiyampi
kho so yakkho taṁ yakkhaṁ etadavoca paṭibhāti maṁ samma imassa
samaṇassa sīse pahāraṁ dātunti. tatiyampi kho so yakkho taṁ yakkhaṁ
etadavoca alaṁ samma mā samaṇaṁ āsādesi uḷāro so samma
samaṇo mahiddhiko mahānubhāvoti. atha kho so yakkho taṁ yakkhaṁ
anādayitvā āyasmato sārīputtattherassa sīse pahāraṁ adāsi. 

[2]-
api tena pahārena sattaratanaṁ vā aṭṭharatanaṁ vā nāgaṁ osādeyya
mahantaṁ vā pabbatakūṭaṁ padāleyya. atha ca pana so yakkho ḍayhāmīti
vatvā tattheva mahānirayaṁ apatāsi 3-.

[95] addasā kho āyasmā mahāmoggallāno dibbena
cakkhunā visuddhena atikkantamānusakena tena yakkhena āyasmato
sārīputtassa sīse pahāraṁ diyamānaṁ disvāna yenāyasmā sārīputto
tenupasaṅkami upasaṅkamitvā āyasmantaṁ sārīputtaṁ etadavoca
kacci te āvuso khamanīyaṁ kacci yāpanīyaṁ kacci na kiñci

footnote: 1 po. sabbavāresu pahāresīti dissati. 2 po. tāva pahāro ahosīti. ma. tāva
footnote: mahāpahāro ahosi. 3 po. avaṭṭhāsi.

page number: 133

dukkhanti khamanīyaṁ me āvuso moggallāna yāpanīyaṁ me āvuso
moggallāna api ca me sīse thokaṁ dukkhanti. acchariyaṁ āvuso
sārīputta abbhūtaṁ āvuso sārīputta yaṁ 1- mahiddhiko āyasmā
sārīputto mahānubhāvo idha te āvuso sārīputta aññataro
yakkho sīse pahāraṁ adāsi tāva mahāpahāro ahosi api tena
pahārena sattaratanaṁ vā aṭṭharatanaṁ vā nāgaṁ osādeyya mahantaṁ
vā pabbatakūṭaṁ vā padāleyyāti. atha panāyasmā sārīputto
evamāha khamanīyaṁ me āvuso moggallāna yāpanīyaṁ me āvuso
moggallāna api ca me sīse thokaṁ dukkhanti acchariyaṁ āvuso
moggallāna abbhūtaṁ āvuso moggallāna yaṁ 2- mahiddhiko
āyasmā mahāmoggallāno mahānubhāvo yatra hi nāma yakkhampi
passissati mayaṁ panetarahi paṁsupisācakampi na passāmāti.

[96] assosi kho bhagavā dibbāya sotadhātuyā visuddhāya
atikkantamānusikāya tesaṁ ubhinnaṁ mahānāgānaṁ evarūpaṁ 3-
kathāsallāpaṁ. atha kho bhagavā etamatthaṁ viditvā tāyaṁ velāyaṁ
imaṁ udānaṁ udānesi
yassa selupamaṁ cittaṁ ṭhitaṁ nānupakampati
virattaṁ rajanīyesu kopaneyye na kuppati
yassevaṁ bhāvitaṁ cittaṁ kuto taṁ dukkhamessatīti. catutthaṁ.

[97] 5 evamme sutaṁ. ekaṁ samayaṁ bhagavā kosambiyaṁ viharati

footnote: 1 po. yu. yaṁ tvaṁ. ma. yāva. 2 po. ma. yu. yāva. 3 po. ma. yu. imaṁ evarūpaṁ.

page number: 134

ghositārāme. tena kho pana samayena bhagavā ākiṇṇo viharati
bhikkhūhi bhikkhunīhi upāsakehi upāsikāhi rājūhi rājamahāmattehi
titthiyehi titthiyasāvakehi ākiṇṇo dukkhaṁ na phāsu viharati.
atha kho bhagavato etadahosi ahaṁ kho etarahi ākiṇṇo viharāmi
bhikkhūhi bhikkhunīhi upāsakehi upāsikāhi rājūhi rājamahāmattehi
titthiyehi titthiyasāvakehi ākiṇṇo dukkhaṁ na phāsu viharāmi
yannūnāhaṁ eko gaṇamhā vūpakaṭṭho vihareyyanti. atha kho bhagavā
pubbaṇhasamayaṁ nivāsetvā pattacīvaramādāya kosambiṁ piṇḍāya
pāvisi. kosambiyaṁ piṇḍāya caritvā pacchābhattaṁ piṇḍapātapaṭikkanto
sāmaṁ senāsanaṁ saṁsāmetvā pattacīvaramādāya
anāmantetvā upaṭṭhākaṁ anapaloketvā bhikkhusaṅghaṁ eko adutiyo
yena pālileyyakaṁ tena cārikaṁ pakkāmi anupubbena cārikañcaramāno
yena pālileyyakaṁ tadavasari.

[98] tatra sudaṁ bhagavā pālileyyake viharati rakkhitavanasaṇḍe
bhaddasālamūle. aññataropi kho hatthināgo ākiṇṇo viharati
hatthīhi hatthinīhi hatthikuḷabhehi 1- hatthicchāpehi chinnaggāni ceva tiṇāni
khādati obhaggobhaggañcassa sākhābhaṅgaṁ khādanti āvilāni ca
pānīyāni pivati ogāhā cassa uttiṇṇassa hatthiniyo kāyaṁ
upanighaṁsantiyo gacchanti ākiṇṇo dukkhaṁ na phāsu viharati.
atha kho tassa hatthināgassa etadahosi ahaṁ kho etarahi ākiṇṇo

footnote: 1 ma. hatthikaḷabhehi. yu. hatthikaḷarehi.

page number: 135

viharāmi hatthīhi hatthinīhi hatthikuḷabhehi hatthicchāpehi chinnaggāni
ceva tiṇāni khādāmi obhaggobhaggañca me sākhābhaṅgaṁ khādanti
āvilāni ca pānīyāni pivāmi ogāhā ca me uttiṇṇassa
hatthiniyo kāyaṁ upanighaṁsantiyo gacchanti ākiṇṇo dukkhaṁ na
phāsu viharāmi yannūnāhaṁ eko gaṇamhā vūpakaṭṭho vihareyyanti.
atha kho so hatthināgo yūthā apakkamma yena pālileyyakaṁ
rakkhitavanasaṇḍo bhaddasālamūlaṁ yena bhagavā tenupasaṅkami
upasaṅkamitvā tatra sudaṁ so hatthināgo yasmiṁ padese bhagavā
viharati taṁ padesaṁ apaharitañca karoti soṇḍāya 1- bhagavato
pānīyaṁ paribhojanīyaṁ upaṭṭhapeti 2-.

[99] atha kho bhagavato rahogatassa paṭisallīnassa evaṁ cetaso
parivitakko udapādi ahaṁ kho pubbe ākiṇṇo vihāsiṁ bhikkhūhi
bhikkhunīhi upāsakehi upāsikāhi rājūhi rājamahāmattehi titthiyehi
titthiyasāvakehi ākiṇṇo dukkhaṁ na phāsu vihāsiṁ somhi
etarahi anākiṇṇo viharāmi bhikkhūhi bhikkhunīhi upāsakehi upāsikāhi
rājūhi rājamahāmattehi titthiyehi titthiyasāvakehi anākiṇṇo
sukhaṁ phāsu viharāmīti. tassa 3- kho hatthināgassa evaṁ cetaso
parivitakko udapādi ahaṁ kho pubbe ākiṇṇo vihāsiṁ hatthīhi
hatthinīhi hatthikuḷabhehi hatthicchāpehi chinnaggāni ceva tiṇāni
khādiṁ obhaggobhaggañca me khādiṁsu āvilāni ca pānīyāni piviṁ 4-

footnote: 1 ma. soṇḍāya ca. 2 ma. upaṭṭhāpeti. 3 ma. yu. tassapi kho.
footnote: 4 ma. apāviṁ yu. pivāsiṁ.

page number: 136

ogāhā ca me uttiṇṇassa hatthiniyo kāyaṁ upanighaṁsantiyo
agamaṁsu ākiṇṇo dukkhaṁ na phāsu vihāsiṁ somhi etarahi
anākiṇṇo viharāmi hatthīhi hatthinīhi hatthikuḷabhehi hatthicchāpehi
acchinnaggāni ceva tiṇāni khādāmi obhaggobhaggañca me sākhābhaṅgaṁ
na khādanti anāvilāni ca pāniyāni pivāmi ogāhā ca me
uttiṇṇassa na hatthiniyo kāyaṁ 1- upanighaṁsantiyo gacchanti anākiṇṇo
sukhaṁ phāsu viharāmīti. atha kho bhagavā attano ca pavivekaṁ
viditvā tassa ca hatthināgassa cetasā cetoparivitakkamaññāya
tāyaṁ velāyaṁ imaṁ udānaṁ udānesi
etaṁ nāgassa nāgena īsādantassa hatthino
sameti cittaṁ cittena yaṁ 2- eko ramatī vaneti. pañcamaṁ.

[100] 6 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
āyasmā piṇḍolabhāradvājo bhagavato avidūre nisinno hoti
pallaṅkaṁ ābhujitvā ujuṁ kāyaṁ paṇidhāya āraññako 3- piṇḍapātiko
paṁsukūliko tecīvariko appiccho santuṭṭho pavivitto asaṁsaṭṭho
āraddhaviriyo (pts. ud, 43) dhutavādo adhicittamanuyutto. addasā kho bhagavā
āyasmantaṁ piṇḍolabhāradvājaṁ avidūre nisinnaṁ pallaṅkaṁ ābhujitvā
ujuṁ kāyaṁ paṇidhāya āraññakaṁ 4- piṇḍapātikaṁ paṁsukūlikaṁ tecīvarikaṁ
appicchaṁ santuṭṭhaṁ pavivittaṁ asaṁsaṭṭhaṁ āraddhaviriyaṁ dhutavādaṁ

footnote: 1 po. ma. yu. na kāyaṁ. 2 ma. yadeko ramatī manoti. 3 po. ma. araññiko.
footnote: 4 po. ma. āraññikaṁ.

page number: 137

adhicittamanuyuttaṁ. atha kho bhagavā etamatthaṁ viditvā tāyaṁ
velāyaṁ imaṁ udānaṁ udānesi
anupavādo anupaghāto pātimokkhe ca saṁvaro
mattaññutā ca bhattasmiṁ patthañca 1- sayanāsanaṁ
adhicitte ca āyogo etaṁ buddhānasāsananti. chaṭṭhaṁ.

[101] 7 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
āyasmā sārīputto bhagavato avidūre nisinno hoti pallaṅkaṁ
ābhujitvā ujuṁ kāyaṁ paṇidhāya appiccho santuṭṭho pavivitto
asaṁsaṭṭho āraddhaviriyo adhicittamanuyutto. addasā kho bhagavā
āyasmantaṁ sārīputtaṁ avidūre nisinnaṁ pallaṅkaṁ ābhujitvā ujuṁ
kāyaṁ paṇidhāya appicchaṁ santuṭṭhaṁ pavivittaṁ asaṁsaṭṭhaṁ āraddhaviriyaṁ
adhicittamanuyuttaṁ. atha kho bhagavā etamatthaṁ viditvā tāyaṁ velāyaṁ
imaṁ udānaṁ udānesi
adhicetaso appamajjato munino monapathesu sikkhato
sokā na bhavanti tādino upasantassa sadā satīmatoti. sattamaṁ.

[102] 8 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
bhagavā sakkato hoti garukato mānito pūjito apacito lābhī

footnote: 1 po. ma. pantañca.

page number: 138

cīvarapiṇḍapātasenāsanagilānapaccayabhesajjaparikkhārānaṁ. bhikkhusaṅghopi
sakkato hoti garukato mānito pūjito apacito lābhī
cīvarapiṇḍapātasenāsanagilānapaccayabhesajjaparikkhārānaṁ. aññatitthiyā pana
paribbājakā asakkatā honti agarukatā amānitā apūjitā anapacitā
na lābhino cīvarapiṇḍapātasenāsanagilānapaccayabhesajjaparikkhārānaṁ.

[103] atha kho 1- aññatitthiyā paribbājakā bhagavato sakkāraṁ
asahamānā (pts. ud, 44) bhikkhusaṅghassa ca yena sundarī paribbājikā tenupasaṅkamiṁsu
upasaṅkamitvā sundariṁ paribbājikaṁ etadavocuṁ ussahasi bhagini ñātīnaṁ
atthaṁ kātunti. kyāhaṁ ayyā karomi kiṁ mayā sakkā 2- kātuṁ
jīvitampi me pariccattaṁ ñātīnaṁ atthāyāti. tena hi bhagini
abhikkhaṇaṁ jetavanaṁ gacchāhīti. evaṁ ayyāti kho sundarī paribbājikā
tesaṁ aññatitthiyānaṁ paribbājakānaṁ paṭissutvā abhikkhaṇaṁ jetavanaṁ
aggamāsi. yadā aññiṁsu te aññatitthiyā paribbājakā te 3-
diṭṭhā kho sundarī paribbājikā bahujanena abhikkhaṇaṁ jetavanaṁ gacchatīti 4-
atha naṁ jīvitā voropetvā tattheva jetavanassa parikkhākūpe 5-
nikkhaṇitvā yena rājā pasenadi kosalo tenupasaṅkamiṁsu
upasaṅkamitvā rājānaṁ pasenadiṁ kosalaṁ etadavocuṁ yā sā mahārāja
sundarī paribbājikā sā no na dissatīti. kattha pana tumhe

footnote: 1 ma. yu. te. 2 ma. na sakkā. 3 ma. vo. aṭṭhakathāyaṁ vo diṭṭhāti pāṭho
footnote: dissati visesato diṭṭhā bahulaṁ diṭṭhāti ca vaṇṇiyate. 4 yu. āgacchatīti.
footnote: 5 ma. parikkhā kūpe nikkhipitvā. yu. parikhāya kūpe.

page number: 139

āsaṅkathāti. jetavane mahārājāti. tena hi jetavanaṁ vicinathāti.
atha kho te aññatitthiyā paribbājakā jetavanaṁ vicinitvā yathānikkhittaṁ
parikkhākūpā uddharitvā mañcakaṁ āropetvā sāvatthiṁ 1- pavesetvā
rathiyāya rathiyaṁ siṅghāṭakena siṅghāṭakaṁ upasaṅkamitvā manusse ujjhāpesuṁ
passathayyā samaṇānaṁ sakyaputtiyānaṁ kammaṁ alajjino ime samaṇā
sakyaputtiyā dussīlā pāpadhammā musāvādino abrahmacārino
ime hi nāma dhammacārino samacārino brahmacārino saccavādino
sīlavanto kalyāṇadhammā paṭijānissanti natthi imesaṁ sāmaññaṁ
natthi imesaṁ brahmaññaṁ naṭṭhaṁ imesaṁ sāmaññaṁ naṭṭhaṁ imesaṁ
brahmaññaṁ kuto imesaṁ sāmaññaṁ kuto imesaṁ brahmaññaṁ
apagatā ime sāmaññā apagatā ime brahmaññā kathañhi
nāma puriso purisakiccaṁ karitvā itthiṁ jīvitā voropessatīti.

[104] tena kho pana samayena sāvatthiyaṁ manussā bhikkhū
disvā asabbhāhi pharusāhi vācāhi akkosanti paribhāsanti rosanti
vihesanti alajjino ime samaṇā sakyaputtiyā dussīlā pāpadhammā
musāvādino abrahmacārino ime hi nāma dhammacārino samacārino
brahmacārino saccavādino sīlavanto kalyāṇadhammā paṭijānissanti
natthi imesaṁ sāmaññaṁ natthi imesaṁ brahmaññaṁ naṭṭhaṁ imesaṁ
sāmaññaṁ naṭṭhaṁ imesaṁ brahmaññaṁ kuto imesaṁ sāmaññaṁ
kuto imesaṁ brahmaññaṁ apagatā ime sāmaññā apagatā

footnote: 1 po. sāvatthiyaṁ.

page number: 140

ime brahmaññā kathañhi nāma puriso purisakiccaṁ karitvā
itthiṁ jīvitā voropessatīti.

[105] atha kho sambahulā (pts. ud, 45) bhikkhū pubbaṇhasamayaṁ nivāsetvā
pattacīvaramādāya sāvatthiṁ piṇḍāya pavisiṁsu. sāvatthiyaṁ piṇḍāya
caritvā pacchābhattaṁ piṇḍapātapaṭikkantā yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu.
ekamantaṁ nisinnā kho te bhikkhū bhagavantaṁ etadavocuṁ etarahi bhante
sāvatthiyaṁ manussā bhikkhū disvā asabbhāhi pharusāhi vācāhi
akkosanti paribhāsanti rosanti vihesanti alajjino ime samaṇā
sakyaputtiyā dussīlā pāpadhammā musāvādino abrahmacārino
ime hi nāma dhammacārino samacārino brahmacārino saccavādino
sīlavanto kalyāṇadhammā paṭijānissanti natthi imesaṁ sāmaññaṁ
natthi imesaṁ brahmaññaṁ naṭṭhaṁ imesaṁ sāmaññaṁ naṭṭhaṁ imesaṁ
brahmaññaṁ kuto imesaṁ sāmaññaṁ kuto imesaṁ brahmaññaṁ
apagatā ime sāmaññā apagatā ime brahmaññā kathañhi
nāma puriso purisakiccaṁ karitvā itthiṁ jīvitā voropessatīti.
neso bhikkhave saddo ciraṁ bhavissati sattāhameva bhavissati sattāhassa
accayena antaradhāyissati tena hi bhikkhave ye manussā bhikkhū
disvā asabbhāhi pharusāhi vācāhi akkosanti paribhāsanti rosanti
vihesanti te tumhe imāya gāthāya paṭicodetha

page number: 141

abhūtavādī nirayaṁ upeti
yo vāpi 1- katvā na karomīti cāha
ubhopi te pecca samā bhavanti
nihīnakammā manujā paratthāti.

[106] atha kho te bhikkhū bhagavato santike imaṁ gāthaṁ
pariyāpuṇitvā ye manussā bhikkhū disvā asabbhāhi pharusāhi
vācāhi akkosanti paribhāsanti rosanti vihesanti te imāya
gāthāya paṭicodanti
abhūtavādī nirayaṁ upeti
yo vāpi katvā na karomīti cāha
ubhopi te pecca samā bhavanti
nihīnakammā manujā paratthāti.

[107] manussānaṁ etadahosi akārakā ime samaṇā
sakyaputtiyā na imehi kataṁ pāpantime samaṇā sakyaputtiyāti.
neva so saddo ciraṁ ahosi sattāhameva saddo ahosi
sattāhassa accayena antaradhāyi. atha kho sambahulā bhikkhū yena
bhagavā tenupasaṅkamiṁsu upasaṅkamitvā bhagavantaṁ abhivādetvā
ekamantaṁ nisīdiṁsu. ekamantaṁ nisinnā kho te bhikkhū bhagavato
etadavocuṁ acchariyaṁ bhante abbhūtaṁ bhante yāva subhāsitañcidaṁ
bhante bhagavatā neso bhikkhave saddo ciraṁ bhavissati sattāhassa

footnote: 1 yu. cāpi. 2 yu. yāva subhāsitaṁ kho cidaṁ.

page number: 142

accayena antaradhāyissatīti antarahito bhante so saddoti.
atha kho bhagavā etamatthaṁ viditvā tāyaṁ velāyaṁ imaṁ udānaṁ udānesi
tudanti vācāya janā asaññatā
parehi 1- saṅgāmagataṁva kuñjaraṁ
sutvāna vākyaṁ pharusaṁ udīritaṁ
adhivāsaye bhikkhu aduṭṭhacittoti. aṭṭhamaṁ.

[108] 9 evamme sutaṁ. ekaṁ (pts. ud, 46) samayaṁ bhagavā rājagahe viharati
veḷuvane kalandakanivāpe. atha kho āyasmato upasenassa vaṅgantaputtassa
rahogatassa paṭisallīnassa evaṁ cetaso parivitakko udapādi
lābhā vata me suladdhaṁ vata me satthā ca me bhagavā arahaṁ
sammāsambuddho svākkhāte camhi dhammavinaye agārasmā
anagāriyaṁ pabbajito sabrahmacārino ca me sīlavanto kalyāṇadhammā
sīlesu camhi paripūrikārī susamāhito camhi ekaggacitto arahā
camhi khīṇāsavo mahiddhiko camhi mahānubhāvo bhaddakaṁ me jīvitaṁ
bhaddakaṁ maraṇanti. atha kho bhagavā āyasmato upasenassa
vaṅgantaputtassa cetaso cetoparivitakkamaññāya tāyaṁ velāyaṁ imaṁ
udānaṁ udānesi
yaṁ jīvitaṁ na tapati maraṇante na socati
sace diṭṭhapado dhīro sokamajjhe na socati

footnote: 1 po. ma. sarehi.

page number: 143

ucchinnabhavataṇhassa santacittassa bhikkhuno
vikkhīṇo jātisaṁsāro natthi tassa punabbhavoti. navamaṁ.

[109] 10 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
āyasmā sārīputto bhagavato avidūre nisinno hoti pallaṅkaṁ
ābhujitvā ujuṁ kāyaṁ paṇidhāya attano upasamaṁ paccavekkhamāno.
addasā kho bhagavā āyasmantaṁ sārīputtaṁ avidūre nisinnaṁ pallaṅkaṁ
ābhujitvā ujuṁ kāyaṁ paṇidhāya attano upasamaṁ paccavekkhamānaṁ.
atha kho bhagavā etamatthaṁ viditvā tāyaṁ velāyaṁ imaṁ udānaṁ udānesi
upasantasantacittassa netticchinnassa bhikkhuno
vikkhīṇo jātisaṁsāro mutto so mārabandhanāti. dasamaṁ.
meghiyavaggo catuttho.
tassuddānaṁ
meghiyo 1- uddhatā gopālo juṇhā 2- nāgena pañcamaṁ
piṇḍolo sārīputto ca sundarī bhavati aṭṭhamaṁ
upaseno vaṅgantaputto sārīputto ca te rasāti.
-----------

footnote: 1 po. (pts. ud, 47) meghiya uddhikato pāṇajuṇhanāgena pañcamaṁ. 2 ma. yakkho.

page number: 144

udāne pañcamo soṇattheravaggo

[110] 1 evamme sutaṁ. ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tena kho pana samayena rājā
pasenadi kosalo mallikāya deviyā saddhiṁ uparipāsādavaragato hoti.
atha kho rājā pasenadi kosalo mallikaṁ deviṁ etadavoca atthi nu
kho te mallike kocañño attanā piyataroti. natthi kho me
mahārāja kocañño attanā piyataro tuyhaṁ pana mahārāja
atthañño koci attanā piyataroti. mayhampi mallike natthañño
koci attanā piyataroti. atha kho rājā pasendi kosalo pāsādā
orohitvā yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi. ekamantaṁ nisinno kho rājā
pasenadi kosalo bhagavantaṁ etadavoca idhāhaṁ bhante mallikāya deviyā
saddhiṁ uparipāsādavaragato mallikaṁ deviṁ etadavocaṁ atthi nu kho te
mallike kocañño attanā piyataroti evaṁ vutte mallikā
devī 1- etadavoca natthi kho me mahārāja kocañño attanā
piyataro tuyhaṁ pana mahārāja atthañño koci attanā piyataroti
evaṁ vuttehaṁ bhante mallikaṁ deviṁ etadavocaṁ mayhampi kho mallike
natthañño koci attanā piyataroti. atha kho bhagavā etamatthaṁ
viditvā tāyaṁ velāyaṁ imaṁ udānaṁ udānesi

footnote: 1 ma. yu. maṁ.

page number: 145

sabbā disā anuparigamma cetasā
nevajjhagā piyataramattanā kvaci
evampi 1- so puthu attā paresaṁ
tasmā na hiṁse paraṁ attakāmoti. suttaṁ paṭhamaṁ.

[111] 2 evamme sutaṁ. ekaṁ samayaṁ (pts. ud, 48) bhagavā sāvatthiyaṁ viharati
jetavane anāthapiṇḍikassa ārāme. atha kho āyasmā ānando
sāyaṇhasamayaṁ paṭisallānā vuṭṭhito yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho āyasmā ānando bhagavantaṁ etadavoca acchariyaṁ bhante
abbhūtaṁ bhante yāva appāyukā hi bhante bhagavato mātā ahosi
sattāhajāte bhagavati bhagavato mātā kālamakāsi tusitaṁ kāyaṁ
upapajjatīti. evametaṁ ānanda evametaṁ 2- ānanda appāyukā
hi ānanda bodhisattamātaro honti sattāhajātesu bodhisattesu
bodhisattamātaro kālaṁ karonti tusitaṁ kāyaṁ upapajjantīti. atha
kho bhagavā etamatthaṁ viditvā tāyaṁ velāyaṁ imaṁ udānaṁ udānesi
ye keci bhūtā bhavissanti ye cāpi 3-
sabbe gamissanti pahāya dehaṁ
taṁ sabbajāniṁ kusalo viditvā
ātāpiyo brahmacariyaṁ careyyāti. dutiyaṁ.

[112] 3 evamme sutaṁ. ekaṁ samayaṁ bhagavā rājagahe viharati

footnote: 1 po. ma. evaṁ piyo. 2 po. ma. yu. evametaṁ ānandāti pāṭhattayaṁ natthi.
footnote: 3 po. ma. ye vāpi.

page number: 146

veḷuvane kalandakanivāpe. tena kho pana samayena rājagahe
suppabuddho nāma kuṭṭhī manussadaliddo ahosi manussakapaṇo manussavarāko.
tena kho pana samayena bhagavā mahatiyā parisāya parivuto
dhammaṁ desento nisinno hoti. addasā kho suppabuddho kuṭṭhī

[1]- mahājanakāyaṁ dūrato va sannipatitaṁ disvānassa etadahosi nissaṁsayaṁ
kho ettha kiñci khādanīyaṁ vā bhojanīyaṁ vā bhājiyati yannūnāhaṁ
yena so mahājanakāyo tenupasaṅkameyyaṁ appeva nāmettha
kiñci khādanīyaṁ vā bhojanīyaṁ vā labheyyanti. atha kho suppabuddho
kuṭṭhī yena so mahājanakāyo tenupasaṅkami. addasā kho
suppabuddho kuṭṭhī bhagavantaṁ mahatiyā parisāya parivutaṁ dhammaṁ desentaṁ
nisinnaṁ disvānassa etadahosi na kho ettha kiñci khādanīyaṁ vā
bhojanīyaṁ vā bhājiyati samaṇo ayaṁ gotamo parisati dhammaṁ deseti
yannūnāhampi dhammaṁ suṇeyyanti tattheva ekamantaṁ nisīdi (pts. ud, 49) ahampi
dhammaṁ sossāmīti. atha kho bhagavā sabbāvantaṁ parisaṁ cetasā
ceto paricca manasākāsi ko nu kho idha bhabbo dhammaṁ viññātunti.
addasā kho bhagavā suppabuddhaṁ kuṭṭhiṁ tassaṁ parisāyaṁ nisinnaṁ
disvānassa etadahosi ayaṁ kho idha bhabbo dhammaṁ viññātunti.
suppabuddhaṁ kuṭṭhiṁ ārabbha anupubbikathaṁ kathesi seyyathīdaṁ
dānakathaṁ sīlakathaṁ saggakathaṁ kāmānaṁ ādīnavaṁ okāraṁ saṅkilesaṁ nekkhamme 2-
ca ānisaṁsaṁ pakāsesi. yadā bhagavā aññāsi suppabuddhaṁ

footnote: 1 ma. yu. taṁ. 2 po. yu. nikkhame ca. ma. casaddo natthi.

page number: 147

kuṭṭhiṁ kallacittaṁ muducittaṁ vinīvaraṇacittaṁ udaggacittaṁ pasannacittaṁ
atha yā buddhānaṁ sāmukaṁsikā dhammadesanā taṁ pakāsesi dukkhaṁ
samudayaṁ nirodhaṁ maggaṁ. seyyathāpi nāma suddhaṁ vatthaṁ apagatakāḷakaṁ
sammadeva rajanaṁ paṭiggaṇheyya evameva suppabuddhassa kuṭṭhissa
tasmiṁ yeva āsane virajaṁ vītamalaṁ dhammacakkhu udapādi yaṁ kiñci
samudayadhammaṁ sabbantaṁ nirodhadhammanti.

[113] atha kho suppabuddho kuṭṭhī diṭṭhadhammo pattadhammo
viditadhammo pariyogāḷhadhammo tiṇṇavicikiccho vigatakathaṅkatho
vesārajjappatto aparapaccayo satthu sāsane uṭṭhāyāsanā yena
bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinno kho suppabuddho kuṭṭhī bhagavantaṁ
etadavoca abhikkantaṁ bhante abhikkantaṁ bhante seyyathāpi bhante
nikkujjitaṁ vā ukkujjeyya paṭicchannaṁ vā vivareyya mūḷhassa
vā maggaṁ ācikkheyya andhakāre vā telappajjotaṁ dhāreyya cakkhumanto
rūpāni dakkhantīti evamevaṁ 1- bhagavatā anekapariyāyena dhammo
pakāsito esāhaṁ bhante bhagavantaṁ saraṇaṁ gacchāmi dhammañca bhikkhusaṅghañca
upāsakaṁ maṁ bhagavā dhāretu ajjatagge pāṇupetaṁ saraṇaṁ
gatanti. atha kho suppabuddho kuṭṭhī bhagavatā dhammiyā kathāya
sandassito samādapito samuttejito sampahaṁsito bhagavato bhāsitaṁ
abhinanditvā anumoditvā uṭṭhāyāsanā bhagavantaṁ abhivādetvā

footnote: 1 po. yu. evameva.

page number: 148

padakkhiṇaṁ katvā pakkāmi. atha kho acirapakkantaṁ 1- suppabuddhaṁ
kuṭṭhiṁ (pts. ud, 50) gāvī taruṇavacchā adhipātetvā 2- jīvitā voropesi. atha kho
sambahulā bhikkhū yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu. ekamantaṁ nisinnā kho
te bhikkhū bhagavantaṁ etadavocuṁ yo so bhante suppabuddho nāma
kuṭṭhī bhagavato dhammiyā kathāya sandassito samādapito samuttejito
sampahaṁsito so kālakato tassa kā gati ko abhisamparāyoti.
paṇḍito bhikkhave suppabuddho kuṭṭhī paccapādi dhammassānudhammaṁ
na ca maṁ dhammādhikaraṇaṁ vihesesi suppabuddho bhikkhave kuṭṭhī
tiṇṇaṁ saññojanānaṁ parikkhayā sotāpanno avinipātadhammo
niyato sambodhiparāyanoti.

[114] evaṁ vutte aññataro bhikkhu bhagavantaṁ etadavoca
ko nu kho bhante hetu ko paccayo yena suppabuddho kuṭṭhī 3-
manussadaliddo ahosi manussakapaṇo manussavarākoti. bhūtapubbaṁ
bhikkhave suppabuddho kuṭṭhī imasmiṁ yeva rājagahe seṭṭhiputto
ahosi. so uyyānabhūmiṁ niyyanto addasa tagarasikhiṁ paccekabuddhaṁ
nagare piṇḍāya carantaṁ disvānassa etadahosi kvāyaṁ 4- kuṭṭhī
vicaratīti niṭṭhuhitvā 5- apabyāmato 6- karitvā pakkāmi. so tassa
kammassa vipākena bahūni vassāni bahūni vassasatāni bahūni vassasahassāni
bahūni vassasatasahassāni niraye pacittha tasseva kammassa

footnote: 1 yu. ayaṁ pāṭho natthi. 2 ma. adhipatitvā. 3 ma. kuṭṭhī ahosi manusasadaliddo.
footnote: 4 po. kodāni ayaṁ. 5 po. niṭṭhaṁbhitvā. ma. yu. niṭṭhubhitvā.
footnote: 6 ma. apasabyato. yu. apasabyāmato.

page number: 149

vipākāvasesena imasmiṁ yeva rājagahe manussadaliddo ahosi
manussakapaṇo manussavarāko so tathāgatappaveditaṁ dhammavinayaṁ
āgamma saddhaṁ samādayi 1- sīlaṁ samādayi sutaṁ samādayi cāgaṁ
samādayi paññaṁ samādayi so tathāgatappaveditaṁ dhammavinayaṁ āgamma
saddhaṁ samādayitvā sīlaṁ samādayitvā sutaṁ samādayitvā cāgaṁ samādayitvā
paññaṁ samādayitvā kāyassa bhedā parammaraṇā sugatiṁ saggaṁ
lokaṁ upapanno devānaṁ tāvatiṁsānaṁ sahabyataṁ so tattha aññe
deve atirocati vaṇṇena ceva yasasā cāti. atha kho bhagavā
etamatthaṁ viditvā tāyaṁ velāyaṁ imaṁ udānaṁ udānesi
cakkhumā visamānīva vijjamāne parakkame
paṇḍito jīvalokasmiṁ (pts. ud, 51) pāpāni parivajjayeti. tatiyaṁ.

[115] 4 evamme sutaṁ. ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tena kho pana samayena
sambahulā kumārakā antarā ca sāvatthiṁ antarā ca jetavanaṁ macchake
bādhenti 2-. atha kho bhagavā pubbaṇhasamayaṁ nivāsetvā pattacīvaramādāya
sāvatthiṁ piṇḍāya pāvisi. addasā kho bhagavā te sambahule
kumārake antarā ca sāvatthiṁ antarā ca jetavanaṁ macchake
bādhente disvāna yena kumārakā tenupasaṅkami upasaṅkamitvā
te kumārake etadavoca bhāyatha vo tumhe kumārakā
dukkhassa appiyaṁ vo dukkhanti. evaṁ bhante bhāyāma mayaṁ bhante

footnote: 1 ma. sabbattha samādiyīti dissati. 2 po. bodhenti.

page number: 150

dukkhassa appiyaṁ no dukkhanti. atha kho bhagavā etamatthaṁ
viditvā tāyaṁ velāyaṁ imaṁ udānaṁ udānesi
sace bhāyatha dukkhassa sace vo dukkhamappiyaṁ
mākattha pāpakaṁ kammaṁ āvī vā yadi vā raho
sace ca 1- pāpakaṁ kammaṁ karissatha karotha vā
na vo dukkhā muttyatthi upeccāpi palāyatanti 2-. catutthaṁ.

[116] 5 evamme sutaṁ. ekaṁ samayaṁ bhagavā sāvatthiyaṁ viharati
pubbārāme migāramātu pāsāde. tena kho pana samayena bhagavā
tadahuposathe bhikkhusaṅghaparivuto nisinno hoti. atha kho āyasmā
ānando abhikkantāya rattiyā nikkhante 3- paṭhame yāme uṭṭhāyāsanā
ekaṁsaṁ cīvaraṁ 4- katvā yena bhagavā tenañjalimpaṇāmetvā
bhagavantaṁ etadavoca abhikkantā bhante ratti nikkhanto
paṭhamo yāmo ciranisinno bhikkhusaṅgho uddisatu bhante bhagavā
bhikkhūnaṁ pātimokkhanti. evaṁ vutte bhagavā tuṇhī ahosi.
dutiyampi kho āyasmā ānando abhikkantāya rattiyā nikkhante
majjhime yāme uṭṭhāyāsanā ekaṁsaṁ cīvaraṁ katvā yena bhagavā
tenañjalimpaṇāmetvā bhagavantaṁ etadavoca abhikkantā bhante ratti
nikkhanto majjhimo yāmo ciranisinno bhikkhusaṅgho uddisatu
bhante bhagavā bhikkhūnaṁ pātimokkhanti. dutiyampi kho bhagavā tuṇhī
ahosi. tatiyampi kho āyasmā ānando abhikkantāya rattiyā

footnote: 1 yu. vā. 2 po. palāyatananti. 3 po. nikkamante. 4 ma. uttarāsaṅgaṁ.

page number: 151

nikkhante pacchime yāme uddhaste 1- aruṇe nandimukhiyā rattiyā
uṭṭhāyāsanā ekaṁsaṁ cīvaraṁ katvā yena bhagavā tenañjalimpaṇāmetvā
bhagavantaṁ etadavoca abhikkantā bhante ratti
nikkhanto pacchimo yāmo uddhasto 2- aruṇo nandimukhī ratti
ciranisinno bhikkhusaṅgho uddisatu bhante bhagavā bhikkhūnaṁ pātimokkhanti.
aparisuddhā ānanda parisāti. atha kho āyasmato
mahāmoggallānassa etadahosi kannu kho bhagavā puggalaṁ sandhāya
evamāha aparisuddhā ānanda parisāti. atha kho āyasmā mahāmoggallāno
sabbāvantaṁ bhikkhusaṅghaṁ cetasā ceto paricca
manasākāsi. addasā kho āyasmā mahāmoggallāno taṁ puggalaṁ
dussīlaṁ pāpadhammaṁ asucisaṅkassarasamācāraṁ paṭicchannakammantaṁ assamaṇaṁ
samaṇapaṭiññaṁ abrahmacāriṁ brahmacāripaṭiññaṁ antopūtiṁ
avassutaṁ kasambukajātaṁ majjhe bhikkhusaṅghassa nisinnaṁ disvāna
uṭṭhāyāsanā yena so puggalo tenupasaṅkami upasaṅkamitvā taṁ
puggalaṁ etadavoca uṭṭhehāvuso diṭṭhosi bhagavatā natthi te
bhikkhūhi saddhiṁ saṁvāsoti. atha 3- kho so puggalo tuṇhī ahosi.
dutiyampi kho so āyasmā mahāmoggallāno taṁ puggalaṁ etadavoca
uṭṭhehāvuso diṭṭhosi bhagavatā natthi te bhikkhūhi saddhiṁ
saṁvāsoti. dutiyampi kho so puggalo tuṇhī ahosi. tatiyampi kho
āyasmā mahāmoggallāno taṁ puggalaṁ etadavoca uṭṭhehāvuso

footnote: 1 po. uddhise. 2 yu. uddhato. 3 ma. evaṁ vutte so puggalo.

page number: 152

diṭṭhosi bhagavatā natthi te bhikkhūhi saddhiṁ saṁvāsoti. tatiyampi
kho so puggalo tuṇhī ahosi. atha kho āyasmā mahāmoggallāno
taṁ puggalaṁ bāhāyaṁ gahetvā bahidvārakoṭṭhakā nikkhāmetvā
sucighaṭikaṁ datvā yena bhagavā tenupasaṅkami upasaṅkamitvā
bhagavantaṁ etadavoca nikkhāmito bhante so puggalo mayā
parisuddhā parisā uddisatu bhante bhagavā bhikkhūnaṁ pātimokkhanti.
acchariyaṁ moggallāna abbhūtaṁ moggallāna yāva (pts. ud, 53) bāhāgahaṇāpi
nāmeso moghapuriso āgamissatīti 1-. athakho bhagavā bhikkhū āmantesi
nadānāhaṁ bhikkhave ito paraṁ uposathaṁ karissāmi pātimokkhaṁ
uddisissāmi tumhe 2- yeva bhikkhave 3- ito paraṁ uposathaṁ kareyyātha
pātimokkhaṁ uddiseyyātha aṭṭhānametaṁ bhikkhave anavakāso yaṁ
tathāgato aparisuddhāya parisāya uposathaṁ kareyya pātimokkhaṁ
uddiseyyāthāti.

[117] aṭṭhime bhikkhave mahāsamudde acchariyā abbhūtadhammā
ye disvā disvā asurā mahāsamudde abhiramanti katame aṭṭha
1 mahāsamuddo bhikkhave anupubbaninno anupubbapoṇo
anupubbapabbhāro nāyatakeneva 4- papāto yaṁ 5- bhikkhave mahāsamuddo
anupubbaninno anupubbapoṇo anupubbapabbhāro nāyatakeneva papāto
ayaṁ bhikkhave mahāsamudde paṭhamo acchariyo abbhūtadhammo yaṁ
disvā disvā asurā mahāsamudde abhiramanti.

footnote: 1 ma. āgamessatīti. 2 po. ma. yu. tumhevadāni. 3 yu. ayaṁ pāṭho natthi.
footnote: 4 po. ma. sabbattha āyanakenevāti dissati 5 po. ayampi. ma. yu. yampi.

page number: 153

2 puna ca paraṁ bhikkhave mahāsamuddo ṭhitadhammo velaṁ nātivattati
yaṁ bhikkhave mahāsamuddo ṭhitadhammo velaṁ nātivattati ayampi 1-
bhikkhave mahāsamudde dutiyo acchariyo abbhūtadhammo yaṁ disvā
disvā asurā mahāsamudde abhiramanti.
3 puna ca paraṁ bhikkhave mahāsamuddo na matena kuṇapena saṁvasati
yaṁ hoti mahāsamudde mataṁ kuṇapaṁ taṁ khippameva tīraṁ vāheti
thalaṁ ussādeti yampi bhikkhave mahāsamuddo na matena kuṇapena
saṁvasati yaṁ 

[2]- mahāsamudde mataṁ kuṇapaṁ taṁ khippameva tīraṁ vāheti
thalaṁ ussādeti ayampi bhikkhave mahāsamudde tatiyo acchariyo
abbhūtadhammo yaṁ disvā disvā asurā mahāsamudde abhiramanti.
4 puna ca paraṁ bhikkhave yā kāci mahānadiyo seyyathīdaṁ gaṅgā
yamunā aciravatī sarabhū mahī tā mahāsamuddaṁ pattā 3- jahanti purimāni
nāmagottāni mahāsamuddo tveva saṅkhyaṁ gacchanti yaṁ bhikkhave
yā kāci mahānadiyo seyyathīdaṁ gaṅgā yamunā aciravatī sarabhū mahī
tā mahāsamuddaṁ pattā jahanti purimāni nāmagottāni mahāsamuddo
tveva saṅkhyaṁ gacchanti ayampi bhikkhave mahāsamudde
catuttho acchariyo abbhūtadhammo yaṁ disvā disvā asurā mahāsamudde
abhiramanti.
5 puna ca paraṁ bhikkhave yā 4- loke savantiyo mahāsamudde 5-
appenti yā ca antalikkhā dhārā papatanti 6- na tena mahāsamuddassa

footnote: 1 po. ayampi kho. 2 ma. hoti. 3 ma. patvā. 4 po. yākāci.
footnote: ma. yu. yā ca. 5 ma. (pts. ud, 54) yu. mahāsamuddaṁ. 6 po. pavattanti.

page number: 154

⏓nattaṁ vā pūrattaṁ vā paññāyati yampi bhikkhave yā
ca loke savantiyo mahāsamudde appenti yā ca antalikkhā
dhārā papatanti na tena mahāsamuddassa ūnattaṁ vā pūrattaṁ vā
paññāyati ayampi bhikkhave mahāsamudde pañcamo acchariyo
abbhūtadhammo yaṁ disvā disvā asurā mahāsamudde abhiramanti.
6 puna ca paraṁ bhikkhave mahāsamuddo ekaraso loṇaraso
yampi bhikkhave mahāsamuddo ekaraso loṇaraso ayampi bhikkhave
mahāsamudde chaṭṭho acchariyo abbhūtadhammo yaṁ disvā disvā
asurā mahāsamudde abhiramanti.
7 puna ca paraṁ bhikkhave mahāsamuddo bahuratano anekaratano
tatrīmāni ratanāni seyyathīdaṁ muttā maṇi veḷuriyo saṅkho silā
pavāḷaṁ rajataṁ jātarūpaṁ lohitaṅgo masāragallo 1- yaṁ bhikkhave
mahāsamuddo bahuratano anekaratano tatrīmāni ratanāni seyyathīdaṁ
muttā maṇi veḷuriyo saṅkho silā pavāḷaṁ rajataṁ jātarūpaṁ lohitaṅgo
masāragallo ayampi bhikkhave mahāsamudde sattamo acchariyo
abbhūtadhammo yaṁ disvā disvā asurā mahāsamudde abhiramanti.
8 puna ca paraṁ bhikkhave mahāsamuddo mahataṁ bhūtānaṁ āvāso
tatrīme bhūtā timi timiṅgalo timitimiṅgalo 2- asurā nāgā gandhabbā
santi mahāsamudde yojanasatikāpi attabhāvā dviyojanasatikāpi
attabhāvā tiyojanasatikāpi attabhāvā catuyojanasatikāpi attabhāvā

footnote: 1 ma. masāragallaṁ. 2 po. timitimiṅgalā. ma. timiramiṅgalā. yu. timirapiṅgalo.

page number: 155

pañcayojanasatikāpi attabhāvā yampi bhikkhave mahāsamuddo mahataṁ
bhūtānaṁ āvāso tatrīme bhūtā timi timiṅgalo timitimiṅgalo
asurā nāgā gandhabbā santi mahāsamudde yojanasatikāpi attabhāvā
dviyojanasatikāpi attabhāvā tiyojanasatikāpi attabhāvā catuyojanasatikāpi
attabhāvā pañcayojanasatikāpi attabhāvā ayampi bhikkhave
mahāsamudde aṭṭhamo acchariyo abbhūtadhammo yaṁ disvā disvā
asurā mahāsamudde abhiramanti. ime kho bhikkhave 

[1]- mahāsamudde
aṭṭha acchariyā abbhūtadhammā ye disvā disvā asurā mahāsamudde
abhiramanti.

[118] evameva kho bhikkhave imasmiṁ dhammavinaye aṭṭha acchariyā
abbhūtadhammā ye disvā disvā bhikkhū 

[2]- dhammavinaye abhiramanti
katame aṭṭha
1 seyyathāpi bhikkhave mahāsamuddo anupubbaninno anupubbapoṇo
anupubbapabbhāro nāyatakeneva papāto evameva kho
bhikkhave imasmiṁ dhammavinaye anupubbasikkhā anupubbakiriyā anupubbapaṭipadā
nāyatakeneva aññāpaṭivedho yaṁ bhikkhave imasmiṁ dhammavinaye
anupubbasikkhā anupubbakiriyā anupubbapaṭipadā nāyatakeneva
aññāpaṭivedho ayaṁ bhikkhave imasmiṁ dhammavinaye paṭhamo acchariyo
abbhūtadhammo (pts. ud, 55) yaṁ disvā disvā bhikkhū imasmiṁ dhammavinaye abhiramanti.
2 seyyathāpi bhikkhave mahāsamuddo ṭhitadhammo velaṁ nātivattati

footnote: 1 ma. aṭṭha. 2 ma. imismiṁ.

page number: 156

evameva kho bhikkhave yaṁ mayā sāvakānaṁ sikkhāpadaṁ paññattaṁ taṁ
mama sāvakā jīvitahetupi nātikkamanti yampi bhikkhave mama
sāvakānaṁ sikkhāpadaṁ paññattaṁ taṁ mama sāvakā jīvitahetupi
nātikkamanti ayampi bhikkhave imasmiṁ dhammavinaye dutiyo acchariyo
abbhūtadhammo yaṁ disvā disvā bhikkhū imasmiṁ dhammavinaye
abhiramanti.
3 seyyathāpi bhikkhave mahāsamuddo na matena kuṇapena saṁvasati
yaṁ hoti mahāsamudde mataṁ kuṇapaṁ taṁ khippameva tīraṁ vāheti thalaṁ
ussādeti evameva kho bhikkhave yo so puggalo dussīlo pāpadhammo
asucisaṅkassarasamācāro paṭicchannakammanto assamaṇo samaṇapaṭiñño
abrahmacārī brahmacāripaṭiñño antopūti avassuto
kasambukajāto na tena saṅgho saṁvasati atha kho 

[1]- khippameva
sannipatitvā ukkhipati kiñcāpi so hoti majjhe bhikkhusaṅghassa
nisinno atha kho so ārakā ca saṅghamhā saṅgho ca tena
yampi bhikkhave yo so puggalo dussīlo pāpadhammo asucisaṅkassarasamācāro
paṭicchannakammanto assamaṇo samaṇapaṭiñño abrahmacārī
brahmacāripaṭiñño antopūti avassuto kasambukajāto na
tena saṅgho saṁvasati atha kho khippameva sannipatitvā ukkhipati
kiñcāpi so hoti majjhe bhikkhusaṅghassa nisinno atha kho so
ārakā ca saṅghamhā saṅgho ca tena ayampi bhikkhave imasmiṁ

footnote: 1 ma. yu. naṁ.

page number: 157

dhammavinaye tatiyo acchariyo abbhūtadhammo yaṁ disvā disvā bhikkhū
imasmiṁ dhammavinaye abhiramanti.
4 seyyathāpi bhikkhave yā kāci mahānadiyo seyyathīdaṁ gaṅgā
yamunā aciravatī sarabhū mahī tā mahāsamuddaṁ pattā jahanti purimāni
nāmagottāni mahāsamuddo tveva saṅkhyaṁ gacchanti evameva
kho bhikkhave cattāro vaṇṇā khattiyā brāhmaṇā vessā
suddā te tathāgatappavedite dhammavinaye agārasmā anagāriyaṁ
pabbajitvā jahanti purimāni nāmagottāni samaṇā sakyaputtiyā
tveva saṅkhyaṁ 1- gacchanti yampi bhikkhave cattāro vaṇṇā khattiyā
brāhmaṇā vessā suddā te tathāgatappavedite dhammavinaye
agārasmā anagāriyaṁ pabbajitvā jahanti purimāni nāmagottāni
samaṇā sakyaputtiyā tveva saṅkhyaṁ gacchanti ayampi bhikkhave
imasmiṁ dhammavinaye catuttho acchariyo abbhūtadhammo yaṁ disvā
disvā bhikkhū imasmiṁ dhammavinaye abhiramanti.
5 seyyathāpi bhikkhave yā ca loke savantiyo mahāsamuddaṁ
appenti yā ca antalikkhā dhārā papatanti na tena mahāsamuddassa
ūnattaṁ vā pūrattaṁ vā paññāyati evameva kho bhikkhave bahūpi 2-
bhikkhū anupādisesāya nibbānadhātuyā parinibbāyanti na tena
nibbānadhātuyā ūnattaṁ vā pūrattaṁ vā paññāyati yampi bhikkhave
bhikkhū anupādisesāya nibbānadhātuyā parinibbāyanti na tena

footnote: 1 ma. yu. sabbattha saṅkhanti dissati. 2 ma. yu. bahū cepi.

page number: 158

nibbānadhātuyā ūnattaṁ vā pūrattaṁ vā paññāyati ayampi bhikkhave
imasmiṁ dhammavinaye pañcamo accariyo abbhūtadhammo yaṁ disvā
disvā (pts. ud, 56) bhikkhū imasmiṁ dhammavinaye abhiramanti.
6 seyyathāpi bhikkhave mahāsamuddo ekaraso loṇaraso evameva
kho bhikkhave ayaṁ dhammavinayo ekaraso vimuttiraso yampi bhikkhave
ayaṁ dhammavinayo ekaraso vimuttiraso ayampi bhikkhave imasmiṁ
dhammavinaye chaṭṭho acchariyo abbhūtadhammo yaṁ disvā disvā
bhikkhū imasmiṁ dhammavinaye abhiramanti.
7 seyyathāpi bhikkhave mahāsamuddo bahuratano anekaratano
tatrīmāni ratanāni seyyathīdaṁ muttā maṇi veḷuriyo saṅkho silā
pavāḷaṁ rajataṁ jātarūpaṁ lohitaṅgo masāragallo evameva kho bhikkhave
ayaṁ dhammavinayo bahuratano anekaratano tatrīmāni ratanāni
seyyathīdaṁ cattāro satipaṭṭhānā cattāro sammappadhānā cattāro
iddhippādā pañcindriyāni pañca balāni satta bojjhaṅgā
ariyo aṭṭhaṅgiko maggo yampi bhikkhave ayaṁ dhammavinayo bahuratano
anekaratano tatrīmāni ratanāni seyyathīdaṁ cattāro satipaṭṭhānā
cattāro sammappadhānā cattāro iddhippādā
pañcindriyāni pañca balāni satta bojjhaṅgā ariyo aṭṭhaṅgiko
maggo ayampi bhikkhave imasmiṁ dhammavinaye sattamo acchariyo
abbhūtadhammo yaṁ disvā disvā bhikkhū imasmiṁ dhammavinaye abhiramanti.

page number: 159

8 seyyathāpi bhikkhave mahāsamuddo mahataṁ bhūtānaṁ āvāso
tatrīme bhūtā timi timiṅgalo timitimiṅgalo asurā nāgā gandhabbā
santi mahāsamudde yojanasatikāpi attabhāvā dviyojanasatikāpi
attabhāvā tiyojanasatikāpi attabhāvā catuyojanasatikāpi attabhāvā
pañcayojanasatikāpi attabhāvā evameva kho bhikkhave ayaṁ dhammavinayo
mahataṁ bhūtānaṁ āvāso tatrīme bhūtā sotāpanno sotāpattiphalasacchikiriyāya
paṭipanno sakadāgāmī sakadāgāmiphalasacchikiriyāya
paṭipanno anāgāmī anāgāmiphalasacchikiriyāya paṭipanno arahā
arahattāya paṭipanno yampi bhikkhave ayaṁ dhammavinayo mahataṁ bhūtānaṁ
āvāso tatrīme bhūtā sotāpanno sotāpattiphalasacchikiriyāya
paṭipanno sakadāgāmī sakadāgāmiphalasacchikiriyāya paṭipanno anāgāmī
anāgāmiphalasacchikiriyāya paṭipanno arahā arahattāya paṭipanno
ayampi bhikkhave imasmiṁ dhammavinaye aṭṭhamo acchariyo abbhūtadhammo
yaṁ disvā disvā bhikkhū imasmiṁ dhammavinaye abhiramanti.
ime kho bhikkhave imasmiṁ dhammavinaye aṭṭha acchariyā abbhūtadhammā
yaṁ disvā disvā bhikkhū imasmiṁ dhammavinaye abhiramantīti.
atha kho bhagavā etamatthaṁ viditvā tāyaṁ velāyaṁ imaṁ udānaṁ
udānesi
channamativassati vivaṭaṁ nātivassati
tasmā channaṁ (pts. ud, 57) vivaretha evantaṁ nātivassatīti. pañcamaṁ.

page number: 160

[119] 6 evamme sutaṁ. ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tena kho pana samayena
āyasmā mahākaccāno avantīsu viharati kururaghare 1- pavatte
pabbate. tena kho pana samayena soṇo upāsako koṭikaṇṇo 2- āyasmato
mahākaccānassa upaṭṭhāko hoti. atha kho soṇassa upāsakassa
koṭikaṇṇassa rahogatassa paṭisallīnassa evaṁ cetaso parivitakko
udapādi yathā yathā kho ayyo mahākaccāno dhammaṁ deseti nayidaṁ
sukaraṁ agāraṁ ajjhāvasatā ekantaparipuṇṇaṁ ekantaparisuddhaṁ saṅkhalikhitaṁ
brahmacariyaṁ carituṁ yannūnāhaṁ kesamassuṁ ohāretvā kāsāyāni
vatthāni acchādetvā agārasmā anagāriyaṁ pabbajeyyanti.
atha kho soṇo upāsako koṭikaṇṇo yenāyasmā mahākaccāno
tenupasaṅkami upasaṅkamitvā āyasmantaṁ mahākaccānaṁ abhivādetvā
ekamantaṁ nisīdi. ekamantaṁ nisinno kho soṇo upāsako
koṭikaṇṇo āyasmantaṁ mahākaccānaṁ etadavoca idha mayhaṁ bhante
rahogatassa paṭisallīnassa evaṁ cetaso parivitakko udapādi yathā
yathā kho ayyo mahākaccāno dhammaṁ deseti nayidaṁ sukaraṁ agāraṁ
ajjhāvasatā ekantaparipuṇṇaṁ ekantaparisuddhaṁ saṅkhalikhitaṁ brahmacariyaṁ
carituṁ yannūnāhaṁ kesamassuṁ ohāretvā kāsāyāni vatthāni
acchādetvā agārasmā anagāriyaṁ pabbajeyyanti pabbājetu maṁ

footnote: 1 ma. yu. kuraraghare 2 kuṭikaṇṇotipi.

page number: 161

bhante ayyo mahākaccānoti.

[120] evaṁ vutte āyasmā mahākaccāno soṇaṁ upāsakaṁ
koṭikaṇṇaṁ etadavoca dukkaraṁ kho soṇa yāvajīvaṁ ekabhattaṁ ekaseyyaṁ
brahmacariyaṁ iṅgha tvaṁ soṇa tattheva agārikabhūto samāno
buddhānaṁ sāsanaṁ anuyuñja kālayuttaṁ ekabhattaṁ ekaseyyaṁ brahmacariyanti.
atha kho soṇassa upāsakassa koṭikaṇṇassa yo ahosi
pabbajjābhisaṅkhāro so paṭipassambhi. dutiyampi kho soṇassa
upāsakassa koṭikaṇṇassa rahogatassa paṭisallīnassa evaṁ cetaso
parivitakko udapādi yathā yathā kho ayyo mahākaccāno dhammaṁ
deseti nayidaṁ sukaraṁ agāraṁ ajjhāvasatā ekantaparipuṇṇaṁ
ekantaparisuddhaṁ saṅkhalikhitaṁ brahmacariyaṁ carituṁ yannūnāhaṁ kesamassuṁ
ohāretvā kāsāyāni vatthāni acchādetvā agārasmā anagāriyaṁ
pabbajeyyanti. dutiyampi kho soṇo upāsako koṭikaṇṇo
yenāyasmā mahākaccāno tenupasaṅkami upasaṅkamitvā āyasmantaṁ
mahākaccānaṁ abhivādetvā ekamantaṁ nisīdi. ekamantaṁ
nisinno kho soṇo upāsako koṭikaṇṇo āyasmantaṁ mahākaccānaṁ
etadavoca idha mayhaṁ bhante rahogatassa paṭisallīnassa evaṁ cetaso
parivitakko udapādi yathā yathā kho ayyo mahākaccāno dhammaṁ
deseti nayidaṁ sukaraṁ agāraṁ ajjhāvasatā ekantaparipuṇṇaṁ ekantaparisuddhaṁ
saṅkhalikhitaṁ brahmacariyaṁ carituṁ yannūnāhaṁ kesamassuṁ

page number: 162

ohāretvā kāsāyāni vatthāni acchādetvā agārasmā anagāriyaṁ
pabbajeyyanti pabbājetu maṁ bhante ayyo mahākaccānoti.
dutiyampi kho āyasmā mahākaccāno soṇaṁ upāsakaṁ koṭikaṇṇaṁ
etadavoca dukkaraṁ kho soṇa yāvajīvaṁ ekabhattaṁ ekaseyyaṁ brahmacariyaṁ
iṅgha tvaṁ soṇa tattheva agārikabhūto samāno buddhānaṁ sāsanaṁ
anuyuñja kālayuttaṁ ekabhattaṁ ekaseyyaṁ brahmacariyanti. dutiyampi
kho soṇassa upāsakassa koṭikaṇṇassa yo ahosi pabbajjābhisaṅkhāro
so paṭipassambhi. tatiyampi kho soṇassa upāsakassa
koṭikaṇṇassa rahogatassa paṭisallīnassa evaṁ cetaso parivitakko
udapādi yathā yathā kho ayyo mahākaccāno dhammaṁ deseti nayidaṁ
sukaraṁ agāraṁ ajjhāvasatā ekantaparipuṇṇaṁ ekantaparisuddhaṁ saṅkhalikhitaṁ
brahmacariyaṁ carituṁ yannūnāhaṁ kesamassuṁ ohāretvā
kāsāyāni vatthāni acchādetvā agārasmā anagāriyaṁ pabbajeyyanti.
tatiyampi kho soṇo upāsako koṭikaṇṇo yenāyasmā
mahākaccāno tenupasaṅkami upasaṅkamitvā āyasmantaṁ mahākaccānaṁ
abhivādetvā ekamantaṁ nisīdi. ekamantaṁ nisinno (pts. ud, 58) kho soṇo
upāsako koṭikaṇṇo āyasmantaṁ mahākaccānaṁ etadavoca idha
mayhaṁ bhante rahogatassa paṭisallīnassa evaṁ cetaso parivitakko
udapādi yathā yathā kho ayyo mahākaccāno dhammaṁ deseti nayidaṁ
sukaraṁ agāraṁ ajjhāvasatā ekantaparipuṇṇaṁ ekantaparisuddhaṁ saṅkhalikhitaṁ

page number: 163

brahmacariyaṁ carituṁ yannūnāhaṁ kesamassuṁ ohāretvā
kāsāyāni vatthāni acchādetvā agārasmā anagāriyaṁ pabbajeyyanti
pabbājetu maṁ bhante ayyo mahākaccānoti. atha kho āyasmā
mahākaccāno soṇaṁ upāsakaṁ koṭikaṇṇaṁ pabbājesi.

[121] tena kho pana samayena avantidakkhiṇāpatho 1- appabhikkhuko
hoti. atha kho āyasmā mahākaccāno tiṇṇaṁ vassānaṁ
accayena kicchena kasirena tato tato dasavaggaṁ bhikkhusaṅghaṁ
sannipātetvā āyasmantaṁ soṇaṁ upasampādesi. atha kho āyasmato
soṇassa vassaṁ vuṭṭhassa rahogatassa paṭisallīnassa evaṁ cetaso
parivitakko udapādi na kho me so bhagavā sammukhā diṭṭho
api ca suto yeva me so bhagavā īdiso ca īdiso cāti
sace maṁ upajjhāyo anujāneyya gaccheyyāhaṁ taṁ bhagavantaṁ
dassanāya arahantaṁ sammāsambuddhanti. atha kho āyasmā soṇo
sāyaṇhasamayaṁ paṭisallānā vuṭṭhito yenāyasmā mahākaccāno
tenupasaṅkami upasaṅkamitvā āyasmantaṁ mahākaccānaṁ abhivādetvā
ekamantaṁ nisīdi. ekamantaṁ nisinno kho āyasmā soṇo
āyasmantaṁ mahākaccānaṁ etadavoca idha mayhaṁ bhante rahogatassa
paṭisallīnassa evaṁ cetaso parivitakko udapādi na kho me so
bhagavā sammukhā diṭṭho api ca suto yeva me so bhagavā
īdiso ca īdiso cāti sace maṁ upajjhāyo anujāneyya

footnote: 1 po. yu. avantīsu dakkhiṇāpatho

page number: 164

gaccheyyāhaṁ taṁ bhagavantaṁ dassanāya arahantaṁ sammāsambuddhanti.
sādhu sādhu soṇa gaccha tvaṁ soṇa taṁ bhagavantaṁ dassanāya
arahantaṁ sammāsambuddhanti 1- dakkhissasi tvaṁ soṇa taṁ bhagavantaṁ
pāsādikaṁ pāsādanīyaṁ santindriyaṁ santamānasaṁ uttamasamathadamathamanupattaṁ
dantaṁ guttaṁ yatindriyaṁ nāgaṁ disvāna mama vacanena bhagavato
pāde sirasā vandāhi appābādhaṁ appātaṅkaṁ lahuṭṭhānaṁ balaṁ
phāsuvihāraṁ pucchāti. evaṁ bhanteti kho āyasmā soṇo
āyasmato mahākaccānassa bhāsitaṁ abhinanditvā anumoditvā
uṭṭhāyāsanā āyasmantaṁ mahākaccānaṁ abhivādetvā padakkhiṇaṁ katvā
senāsanaṁ saṁsāmetvā pattacīvaramādāya yena sāvatthī tena
cārikaṁ pakkāmi. anupubbena (pts. ud, 59) cārikañcaramāno yena sāvatthī
jetavanaṁ anāthapiṇḍikassa ārāmo yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho āyasmā soṇo bhagavantaṁ etadavoca upajjhāyo
me bhante āyasmā mahākaccāno bhagavato pāde sirasā vandati
appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchatīti.
kacci bhikkhu khamanīyaṁ kacci yāpanīyaṁ kaccipi appakilamathena addhānaṁ
āgato na ca piṇḍakena kilantosīti. khamanīyaṁ bhagavā yāpanīyaṁ
bhagavā appakilamathena cāhaṁ bhante addhānaṁ āgato na ca
piṇḍakena kilantomhīti.

footnote: 1 ma. itisaddo natthi.

page number: 165

[122] atha kho bhagavā āyasmantaṁ ānandaṁ āmantesi
imassānanda āgantukassa bhikkhuno senāsanaṁ paññāpehīti.
atha kho āyasmato ānandassa etadahosi yassa kho maṁ bhagavā
āṇāpeti imassa ānanda āgantukassa bhikkhuno senāsanaṁ
paññāpehīti icchati bhagavā tena bhikkhunā saddhiṁ ekavihāre vatthuṁ
icchati bhagavā āyasmatā soṇena saddhiṁ ekavihāre vatthunti.
yasmiṁ vihāre bhagavā viharati tasmiṁ vihāre āyasmato soṇassa
senāsanaṁ paññāpesi. atha kho bhagavā bahudeva rattiṁ abbhokāse
nipajjāya 1- vītināmetvā pāde pakkhāletvā vihāraṁ pāvisi.
āyasmāpi kho soṇo bahudeva rattiṁ abbhokāse nipajjāya
vītināmetvā pāde pakkhāletvā vihāraṁ pāvisi. atha kho bhagavā
rattiyā paccūsasamayaṁ paccuṭṭhāya āyasmantaṁ mahāsoṇaṁ ajjhesi
paṭibhātu taṁ bhikkhu dhammaṁ bhāsitunti. evaṁ bhanteti kho āyasmā
soṇo bhagavato paṭissutvā soḷasa aṭṭhakavaggikāni sabbāneva
sarena abhaṇi. atha kho bhagavā āyasmato soṇasassa sarabhaññapariyosāne
abbhānumodi sādhu sādhu bhikkhu suggahitāni bhikkhu
aṭṭhakavaggikāni sumanasikatāni supadhāritāni kalyāṇiyāsi vācāya
samannāgato visaṭṭhāya anelāya 2- atthassa viññāpaniyā
kativassosi tvaṁ bhikkhūti. ekavasso ahaṁ bhagavāti. kissa pana

footnote: 1 po. ma. yu. nissajjāya. 2 ma. anelagalāya.

page number: 166

tvaṁ bhikkhu evaṁ ciraṁ akāsīti. ciraṁ diṭṭho me bhante kāmesu
ādīnavo api ca sambādho gharāvāso bahukicco bahukaraṇīyoti.
atha kho bhagavā etamatthaṁ viditvā tāyaṁ velāyaṁ imaṁ udānaṁ
udānesi
disvā ādīnavaṁ loke ñatvā dhammaṁ nirūpadhi 1-
ariyo na (pts. ud, 60) ramati pāpe pāpe na ramatī sucīti. chaṭṭhaṁ.

[123] 7 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
āyasmā kaṅkhārevato bhagavato avidūre nisinno hoti pallaṅkaṁ
ābhujitvā ujuṁ kāyaṁ paṇidhāya attano kaṅkhāvitaraṇavisuddhiṁ
paccavekkhamāno. addasā kho bhagavā āyasmantaṁ kaṅkhārevataṁ
avidūre nisinnaṁ pallaṅkaṁ ābhujitvā ujuṁ kāyaṁ paṇidhāya attano
kaṅkhāvitaraṇavisuddhiṁ paccavekkhamānaṁ. atha kho bhagavā etamatthaṁ
viditvā tāyaṁ velāyaṁ imaṁ udānaṁ udānesi
yā kāci kaṅkhā idha vā huraṁ vā
sakavediyā vā paravediyā vā
jhāyino 2- tā pajahanti sabbā
ātāpino brahmacariyaṁ carantāti. sattamaṁ.

[124] 8 evamme sutaṁ. ekaṁ samayaṁ bhagavā rājagahe

footnote: 1 po. ma. nirūpadhiṁ. 2 ma. ye jhāyino.

page number: 167

viharati veḷuvane kalandakanivāpe. tena kho pana samayena āyasmā
ānando tadahuposathe pubbaṇhasamayaṁ nivāsetvā pattacīvaramādāya
rājagahaṁ piṇḍāya pāvisi. addasā kho devadatto āyasmantaṁ
ānandaṁ rājagahe piṇḍāya carantaṁ disvāna yena āyasmā
ānando tenupasaṅkami upasaṅkamitvā āyasmantaṁ ānandaṁ
etadavoca ajjataggedānāhaṁ āvuso ānanda aññatreva bhagavatā
aññatra bhikkhusaṅghā uposathaṁ karissāmi saṅghakammāni cāti.
atha kho āyasmā ānando rājagahe piṇḍāya caritvā
pacchābhattaṁ piṇḍapātapaṭikkanto yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho āyasmā ānando bhagavantaṁ etadavoca idhāhaṁ bhante
pubbaṇhasamayaṁ nivāsetvā pattacīvaramādāya rājagahaṁ piṇḍāya
pāvisiṁ addasā kho maṁ bhante devadatto rājagahaṁ piṇḍāya
carantaṁ disvāna yenāhaṁ tenupasaṅkami upasaṅkamitvā maṁ
etadavoca ajjataggedānāhaṁ āvuso ānanda aññatreva bhagavatā
aññatra bhikkhusaṅghā uposathaṁ karissāmi saṅghakammāni cāti ajja
bhante devadatto saṅghaṁ bhindissati uposathañca karissati
saṅghakammāni cāti. atha kho bhagavā etamatthaṁ viditvā tāyaṁ
velāyaṁ imaṁ udānaṁ udānesi
sukaraṁ sādhunā sādhu sādhu pāpena dukkaraṁ

page number: 168

pāpaṁ pāpena sukaraṁ pāpamariyehi dukkaranti. aṭṭhamaṁ.

[125] 9 evamme sutaṁ. ekaṁ samayaṁ bhagavā kosalesu
cārikaṁ carati mahatā bhikkhusaṅghena saddhiṁ. tena kho pana samayena
sambahulā māṇavakā bhagavato avidūre saddāyamānarūpā 1- atikkamanti.
addasā kho bhagavā sambahule māṇavake avidūre saddāyamānarūpe
atikkamante. atha kho bhagavā etamatthaṁ viditvā tāyaṁ velāyaṁ
imaṁ udānaṁ udānesi
parimuṭṭhā paṇḍitā bhāsā vācāgocarabhāṇino
yāvicchanti mukhāyāmaṁ yena nītā na taṁ vidūti. navamaṁ.

[126] 10 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
āyasmā cūḷapanthako bhagavato avidūre nisinno hoti pallaṅkaṁ
ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā. addasā
kho bhagavā āyasmantaṁ cūḷapanthakaṁ avidūre nisinnaṁ pallaṅkaṁ
ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā. atha
kho bhagavā etamatthaṁ viditvā tāyaṁ velāyaṁ imaṁ udānaṁ udānesi
ṭhitena kāyena ṭhitena cetasā
tiṭṭhaṁ nisinno uda vā sayāno
etaṁ satiṁ bhikkhu adhiṭṭhahāno

footnote: 1 po. saddhāyamānarūpā. ma. sadhāyamānarūpā.

page number: 169

labhetha pubbāpariyaṁ visesaṁ
laddhāna pubbāpariyaṁ visesaṁ
adassanaṁ maccurājassa gaccheti.
soṇattheravaggo pañcamo.
tassuddānaṁ
rājā appāyukā kuṭṭhī kumārakā ca uposatho
soṇo ca revato nando saddāyamānā panthakena cāti.
----------
udāne chaṭṭho jaccandhavaggo

[127] 1 evamme sutaṁ. ekaṁ samayaṁ bhagavā vesāliyaṁ
viharati mahāvane kūṭāgārasālāyaṁ. atha kho bhagavā pubbaṇhasamayaṁ
nivāsetvā pattacīvaramādāya vesāliṁ piṇḍāya pāvisi.
vesāliyaṁ piṇḍāya caritvā pacchābhattaṁ piṇḍapātapaṭikkanto
āyasmantaṁ ānandaṁ āmantesi gaṇhāhi ānanda nisīdanaṁ yena
pāvālacetiyaṁ 1- tenupasaṅkamissāma 2- divāvihārāyāti. evaṁ bhanteti
kho 3- āyasmā ānando bhagavato paṭissutvā nisīdanaṁ ādāya bhagavantaṁ
piṭṭhito piṭṭhito anubandhi. atha kho bhagavā yena pāvālacetiyaṁ
tenupasaṅkami upasaṅkamitvā paññatte āsane nisīdi.

footnote: 1 sī. sabbavāresu cāpālacetiyaṁ. ma. yu. cāpālaṁ cetiyaṁ.
footnote: 2 yu. tenupasaṅkamissāmi. 3 yu. pana.

page number: 170

nisajja kho bhagavā āyasmantaṁ ānandaṁ āmantesi ramaṇīyā ānanda
vesālī ramaṇīyaṁ udenaṁ cetiyaṁ 1- ramaṇīyaṁ gotamakaṁ cetiyaṁ ramaṇīyaṁ
sattambaṁ cetiyaṁ ramaṇīyaṁ bahuputtaṁ cetiyaṁ ramaṇīyaṁ sārandaṁ 2-
cetiyaṁ ramaṇīyaṁ pāvālaṁ cetiyaṁ. yassa kassaci ānanda cattāro
iddhipādā bhāvitā bahulīkatā yānīkatā vatthukatā anuṭṭhitā
paricitā susamāraddhā so ākaṅkhamāno kappaṁ vā tiṭṭheyya
kappāvasesaṁ vā. tathāgatassa kho ānanda cattāro iddhipādā
bhāvitā bahulīkatā yānīkatā vatthukatā anuṭṭhitā paricitā
susamāraddhā so 3- ākaṅkhamāno ānanda tathāgato kappaṁ vā
tiṭṭheyya kappāvasesaṁ vāti.

[128] evampi kho āyasmā ānando bhagavatā oḷārike
nimitte kayiramāne oḷārike obhāse kayiramāne nāsakkhi
paṭivijjhituṁ na bhagavantaṁ yāci tiṭṭhatu bhante bhagavā kappaṁ
tiṭṭhatu sugato kappaṁ bahujanahitāya bahujanasukhāya lokānukampāya(pts. ud, 63) 
atthāya hitāya sukhāya devamanussānanti yathātaṁ mārena pariyuṭṭhitacitto.
dutiyampi kho bhagavā āyasmantaṁ ānandaṁ āmantesi
ramaṇīyā ānanda vesālī ramaṇīyaṁ udenaṁ cetiyaṁ ramaṇīyaṁ
gotamakaṁ cetiyaṁ ramaṇīyaṁ sattambaṁ cetiyaṁ ramaṇīyaṁ bahuputtaṁ
cetiyaṁ ramaṇīyaṁ sārandaṁ cetiyaṁ ramaṇīyaṁ pāvālaṁ. yassa

footnote: 1 ma. udenacetiyaṁ. pañcavāresu evaṁ. 2 po. ma. yu. sārandadaṁ ānandacetiyaṁ.
footnote: 3 ma. yu. ayaṁ pāṭho na dissati.

page number: 171

kassaci ānanda cattāro iddhipādā bhāvitā bahulīkatā yānīkatā
vatthukatā anuṭṭhitā paricitā susamāraddhā so ākaṅkhamāno
kappaṁ vā tiṭṭheyya kappāvasesaṁ vā. tathāgatassa kho ānanda
cattāro iddhipādā bhāvitā bahulīkatā yānīkatā vatthukatā anuṭṭhitā
paricitā susamāraddhā so ākaṅkhamāno ānanda tathāgato
kappaṁ vā tiṭṭheyya kappāvasesaṁ vāti. evampi kho āyasmā
ānando bhagavatā oḷārike nimitte kayiramāne oḷārike obhāse
kayiramāne nāsakkhi paṭivijjhituṁ na bhagavantaṁ yāci tiṭṭhatu
bhante bhagavā kappaṁ tiṭṭhatu sugato kappaṁ bahujanahitāya
bahujanasukhāya lokānukampāya atthāya hitāya sukhāya devamanussānanti
yathātaṁ mārena pariyuṭṭhitacitto. tatiyampi kho bhagavā āyasmantaṁ
ānandaṁ āmantesi ramaṇīyā ānanda vesālī ramaṇīyaṁ
udenaṁ cetiyaṁ ramaṇīyaṁ gotamakaṁ cetiyaṁ ramaṇīyaṁ sattambaṁ cetiyaṁ
ramaṇīyaṁ bahuputtaṁ cetiyaṁ ramaṇīyaṁ sārandaṁ cetiyaṁ ramaṇīyaṁ
pāvālaṁ cetiyaṁ. yassa kassaci ānanda cattāro iddhipādā
bhāvitā bahulīkatā yānīkatā vatthukatā anuṭṭhitā paricitā
susamāraddhā so ākaṅkhamāno kappaṁ vā tiṭṭheyya kappāvasesaṁ
vā. tathāgatassa kho ānanda cattāro iddhipādā bhāvitā
bahulīkatā yānīkatā vatthukatā anuṭṭhitā paricitā susamāraddhā
so ākaṅkhamāno ānanda tathāgato kappaṁ vā tiṭṭheyya

page number: 172

kappāvasesaṁ vāti. evampi kho āyasmā ānando bhagavatā oḷārike
nimitte kayiramāne oḷārike obhāse kayiramāne nāsakkhi
paṭivijjhituṁ na bhagavantaṁ yāci tiṭṭhatu bhante bhagavā kappaṁ tiṭṭhatu
sugato kappaṁ bahujanahitāya bahujanasukhāya lokānukampāya atthāya
hitāya sukhāya devamanussānanti yathātaṁ mārena pariyuṭṭhitacitto.

[129] atha kho bhagavā āyasmantaṁ ānandaṁ āmantesi gaccha
tvaṁ ānanda yassadāni kālaṁ maññasīti. evaṁ bhanteti kho
āyasmā ānando bhagavantaṁ 1- paṭissutvā uṭṭhāyāsanā bhagavantaṁ
abhivādetvā padakkhiṇaṁ katvā bhagavato avidūre aññatarasmiṁ rukkhamūle
nisīdi.

[130] atha kho māro pāpimā acirapakkante āyasmante
ānande yena bhagavā tenupasaṅkami upasaṅkamitvā ekamantaṁ
aṭṭhāsi. ekamantaṁ ṭhito kho māro pāpimā bhagavantaṁ
etadavoca parinibbātudāni bhante bhagavā parinibbātu sugato
parinibbānakālodāni bhante bhagavato bhāsitā kho panesā bhante
bhagavatā vācā na tāvāhaṁ pāpima parinibbāyissāmi yāva me bhikkhū
na sāvakā bhavissanti viyattā vinītā visāradappattā 2- yogakkhemakāmā
bahussutā dhammadharā dhammānudhammapaṭipannā sāmīcipaṭipannā
anudhammacārino sakaṁ ācariyakaṁ uggahetvā ācikkhissanti desissanti
paññapessanti paṭṭhapessanti vivarissanti vibhajissanti uttānīkarissanti

footnote: 1 ma. yu. bhagavato. 2 po. visāradā pattayogakkhemā. ma. visāradā
footnote: yogakkhemakāmāti na dilsati. 3 yu. yogakkhemā.

page number: 173

uppannaṁ parappavādaṁ sahadhammena suniggahitaṁ niggahetvā
sappāṭihāriyaṁ dhammaṁ desissantīti etarahi 1- kho pana bhante bhikkhū
bhagavato sāvakā viyattā vinītā visāradappattā yogakkhemakāmā
bahussutā dhammadharā dhammānudhammapaṭipannā sāmīcipaṭipannā
anudhammacārino sakaṁ ācariyakaṁ uggahetvā ācikkhanti desenti
paññapenti paṭṭhapenti vivaranti vibhajanti uttānīkaronti uppannaṁ
parappavādaṁ sahadhammena suniggahitaṁ niggahetvā sappāṭihāriyaṁ dhammaṁ
desenti. parinibbātudāni bhante bhagavā parinibbātu sugato
parinibbānakālodāni bhante bhagavato bhāsitā kho panesā 2- bhante 3-
bhagavatā vācā na tāvāhaṁ pāpima parinibbāyissāmi yāva me
bhikkhuniyo na 4- sāvikā bhavissanti viyattā vinītā visāradappattā
yogakkhemakāminiyo bahussutā dhammadharā dhammānudhammapaṭipannā
sāmīcipaṭipannā anudhammacāriniyo sakaṁ ācariyakaṁ uggahetvā
ācikkhissanti desissanti paññapessanti paṭṭhapessanti vivarissanti
vibhajissanti uttānīkarissanti uppannaṁ parappavādaṁ sahadhammena
suniggahitaṁ niggahetvā (pts. ud, 64) sappāṭihāriyaṁ dhammaṁ desissantīti etarahi
kho pana bhante bhikkhuniyo bhagavato sāvikā viyattā vinītā
visāradappattā yogakkhemakāminiyo bahussutā dhammadharā dhammānudhammapaṭipannā
sāmīcipaṭipannā anudhammacāriniyo sakaṁ ācariyakaṁ uggahetvā
ācikkhanti desenti paññapenti paṭṭhapenti vivaranti vibhajanti

footnote: 1 po. taṁ kho pana etarahi. yu. santi kho pana bhante etarahi. 2 po. ayaṁ
footnote: pāṭho natthi. 3 yu. ayaṁ pāṭho natthi. 4 yu. nasaddo natthi.

page number: 174

uttānīkaronti uppannaṁ parappavādaṁ sahadhammena suniggahitaṁ
niggahetvā sappāṭihāriyaṁ dhammaṁ desenti. parinibbātudāni bhante
bhagavā parinibbātu sugato parinibbānakālodāni bhante bhagavato
bhāsitā kho panesā bhante bhagavatā vācā na tāvāhaṁ pāpima
parinibbāyissāmi yāva me upāsakā na sāvakā bhavissanti
viyattā vinītā visāradappattā yogakkhemakāmā bahussutā
dhammadharā dhammānudhammapaṭipannā sāmīcipaṭipannā anudhammacārino sakaṁ
ācariyakaṁ uggahetvā ācikkhissanti desissanti paññapessanti
paṭṭhapessanti vivarissanti vibhajissanti uttānīkarissanti uppannaṁ
parappavādaṁ sahadhammena suniggahitaṁ niggahetvā sappāṭihāriyaṁ dhammaṁ
desissantīti etarahi kho pana bhante upāsakā bhagavato sāvakā
viyattā vinītā visāradappattā yogakkhemakāmā bahussutā dhammadharā
dhammānudhammapaṭipannā sāmīcipaṭipannā anudhammacārino sakaṁ ācariyakaṁ
uggahetvā ācikkhanti desenti paññapenti paṭṭhapenti vivaranti
vibhajanti uttānīkaronti uppannaṁ parappavādaṁ sahadhammena suniggahitaṁ
niggahetvā sappāṭihāriyaṁ dhammaṁ desenti. parinibbātudāni
bhante bhagavā parinibbātu sugato parinibbānakālodāni bhante
bhagavato bhāsitā kho panesā bhante bhagavatā vācā na tāvāhaṁ
pāpima parinibbāyissāmi yāva me upāsikā na sāvikā
bhavissanti viyattā vinītā visāradappattā yogakkhemakāminiyo dhammadharā

page number: 175

bahussutā dhammānudhammapaṭipannā sāmīcipaṭipannā anudhammacāriniyo
sakaṁ ācariyakaṁ uggahetvā ācikkhissanti desissanti paññapessanti
paṭṭhapessanti vivarissanti vibhajissanti uttānīkarissanti uppannaṁ
parappavādaṁ sahadhammena suniggahitaṁ niggahetvā sappāṭihāriyaṁ
dhammaṁ desissantīti etarahi kho pana bhante upāsikā bhagavato
sāvikā viyattā vinītā visāradappattā yogakkhemakāminiyo
dhammadharā bahussutā dhammānudhammapaṭipannā sāmīcipaṭipannā
anudhammacāriniyo sakaṁ ācariyakaṁ uggahetvā ācikkhanti desenti
paññapenti paṭṭhapenti vivaranti vibhajanti uttānīkaronti uppannaṁ
parappavādaṁ sahadhammena suniggahitaṁ niggahetvā sappāṭihāriyaṁ dhammaṁ
desenti. parinibbātudāni bhante bhagavā parinibbātu sugato
parinibbānakālodāni bhante bhagavato bhāsitā kho panesā bhante
bhagavatā vācā na tāvāhaṁ pāpima parinibbāyissāmi yāva me
idaṁ brahmacariyaṁ na iddhañca bhavissati phītañca vitthārikaṁ bahujaññaṁ
puthubhūtaṁ yāva devamanussehi suppakāsitanti etarahi kho pana
bhante bhagavato brahmacariyaṁ iddhañca phītañca vitthārikaṁ bahujaññaṁ
puthubhūtaṁ yāva devamanussehi suppakāsitaṁ. parinibbātudāni
bhante bhagavā parinibbātu sugato parinibbānakālodāni bhante
bhagavatoti.

[131] evaṁ vutte bhagavā māraṁ pāpimantaṁ etadavoca

page number: 176

appossuko tvaṁ pāpima hohi na ciraṁ tathāgatassa parinibbānaṁ
bhavissati ito tiṇṇaṁ māsānaṁ accayena tathāgato
parinibbāyissatīti. atha kho bhagavā pāvālacetiye sato sampajāno
āyusaṅkhāraṁ ossajji. osaṭṭhe ca bhagavatā āyusaṅkhāre
mahābhūmicālo ahosi bhiṁsanako lomahaṁso devadundubhiyo ca phaliṁsu.
atha kho bhagavā etamatthaṁ viditvā tāyaṁ velāyaṁ imaṁ udānaṁ udānesi
tulamatulañca sambhavaṁ
bhavasaṅkhāramavassajji muni
ajjhattarato samāhito
abhindi kavacamivattasambhavanti. suttaṁ paṭhamaṁ.

[132] 2 evamme sutaṁ. ekaṁ samayaṁ bhagavā (pts. ud, 65) sāvatthiyaṁ
viharati pubbārāme migāramātu pāsāde. tena kho pana samayena
bhagavā sāyaṇhasamayaṁ paṭisallānā vuṭṭhito bahidvārakoṭṭhake
nisinno hoti. atha kho rājā pasenadi kosalo yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. tena kho pana samayena satta ca jaṭilā satta ca niganthā
satta ca acelā 1- satta ca ekasāṭā satta ca paribbājakā
parūḷhakacchanakhalomā khārīvividhamādāya bhagavato avidūre abhikkamanti 2-.
addasā kho rājā pasenadi kosalo te satta ca jaṭile satta
ca niganthe satta ca acele satta ca ekasāṭe satta ca

footnote: 1 ma. acelakā --- ekasāṭakā. 2 ma. yu. atikkamanti.

page number: 177

paribbājake parūḷhakacchanakhalome khārīvividhamādāya bhagavato avidūre
abhikkamante disvāna uṭṭhāyāsanā ekaṁsaṁ uttarāsaṅgaṁ karitvā
dakkhiṇajāṇumaṇḍalaṁ 1- paṭhaviyaṁ nihantvā yena te satta ca jaṭilā
satta ca niganthā satta ca acelā satta ca ekasāṭā satta ca
paribbājakā tenañjalimpaṇāmetvā tikkhattuṁ nāmaṁ sāvesi rājāhaṁ
bhante pasenadi kosalo rājāhaṁ bhante pasenadi kosaloti.
atha kho rājā pasenadi kosalo acirapakkantesu tesu sattasu ca
jaṭilesu sattasu ca niganthesu sattasu ca acelesu sattasu ca
ekasāṭesu sattasu ca paribbājakesu yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho rājā pasenadi kosalo bhagavantaṁ etadavoca ye 2- ca
te bhante loke arahanto vā arahattamaggaṁ vā samāpannā etesaṁ
aññataroti.

[133] dujjānaṁ kho etaṁ mahārāja tayā gihinā kāmabhoginā 3-
puttasambādhasayanaṁ ajjhāvasantena kāsikacandanaṁ paccanubhontena
mālāgandhavilepanaṁ dhārayantena jātarūparajataṁ sādiyantena ime vā
arahanto ime vā arahattamaggaṁ samāpannāti. 1 saṁvāsena kho
mahārāja sīlaṁ veditabbaṁ tañca kho dīghena addhunā na 4- ittarena
manasikarotā no amanasikarotā 5- paññavatā no duppaññena.
2 saṁvohārena kho mahārāja soceyyaṁ veditabbaṁ tañca kho dīghena

footnote: 1 yu. dakkhiṇaṁ. 2 ma. ye kho. yu. ye nu keci kho. 3 po. kāmagiddhā.
footnote: yu. kāmabhojinā. 4 po. ma. yu. na ittaraṁ. 5 po. yu. amanasikārā.

page number: 178

addhunā na ittarena manasikarotā no amanasikarotā paññavatā
no duppaññena. 3 āpadāsu kho mahārāja thāmo veditabbo
so ca kho dīghena addhunā na ittarena manasikarotā no
amanasikarotā paññavatā no duppaññena. 4 sākacchāya kho
mahārāja paññā veditabbā sā ca kho dīghena addhunā na
ittarena mamasikarotā no amanasikarotā paññavatā no
duppaññenāti.

[134] acchariyaṁ bhante abbhūtaṁ bhante yāva subhāsitañcidaṁ

[1]- bhagavatā dujjānaṁ kho 

[2]- mahārāja tayā gihinā kāmabhoginā
puttasambādhasayanaṁ ajjhāvasantena kāsikacandanaṁ paccanubhontena mālāgandhavilepanaṁ
dhārayantena jātarūparajataṁ sādiyantena ime vā arahanto
ime vā arahattamaggaṁ samāpannāti. saṁvāsena kho mahārāja
sīlaṁ veditabbaṁ tañca kho dīghena addhunā na ittarena
manasikarotā no amanasikarotā paññavatā no duppaññena.
saṁvohārena kho mahārāja soceyyaṁ veditabbaṁ tañca kho dīghena addhunā
na ittarena manasikarotā no amanasikarotā paññavatā no
duppaññena. āpadāsu kho mahārāja thāmo veditabbo so ca
kho dīghena addhunā na ittarena manasikarotā no amanasikarotā
paññavatā no duppaññena. sākacchāya kho mahārāja paññā
veditabbā sā ca kho dīghena addhunā na ittarena manasikarotā

footnote: 1 ma. bhante. 2 ma. etaṁ.

page number: 179

no amanasikarotā paññavatā no duppaññenāti. ete bhante
mama purisā corā ocarakā janapadaṁ otaritvā āgacchanti 1-. tehi
paṭhamaṁ otiṇṇaṁ ahaṁ pacchā otarissāmi 2-. idāni te bhante
taṁ rajojallaṁ pavāhetvā sunhātā suvilittā kappitakesamassū
odātavatthavasanā pañcahi kāmaguṇehi samappitā samaṅgībhūtā
paricāriyantīti 3-. atha kho bhagavā etamatthaṁ viditvā tāyaṁ velāyaṁ imaṁ
udānaṁ udānesi
na vāyāmeyya sabbattha nāññassa puriso siyā
nāññaṁ nissāya jīveyya dhammena na vaṇī 4- careti. dutiyaṁ.

[135] 3 evamme sutaṁ. ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tena kho pana samayena bhagavā
attano aneke pāpake akusale dhamme pahīne paccavekkhamāno
nisinno hoti aneke ca kusale dhamme bhāvanāya 5- pāripūrigate. atha
kho bhagavā attano aneke pāpake akusale dhamme pahīne viditvā
aneke ca kusale dhamme bhāvanāya pāripūrigate tāyaṁ velāyaṁ imaṁ
udānaṁ udānesi
ahu pubbe tadā nāhu nāhu pubbe tadā ahu
na cāhu na ca bhavissati na cetarahi vijjatīti. tatiyaṁ.

[136] 4 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena

footnote: 1 ma. gacchanti. 2 po. oyāyissāmi. ma. osārissāmi. 3 po.
footnote: pariharissantīti. yu. paricārissantīti. ma. paricāressantīti. 4 po.
footnote: ma. vaṇiṁ. 5 ma. (pts. ud, 67) bhāvanāpāripūrīgate. yu. pāripurikate.

page number: 180

sambahulā nānātitthiyā samaṇabrāhmaṇā paribbājakā sāvatthiyaṁ 1-
paṭivasanti nānādiṭṭhikā nānākhantikā nānārucikā nānādiṭṭhinissayanissitā.
santeke samaṇabrāhmaṇā evaṁvādino evaṁdiṭṭhino
1 sassato loko idameva saccaṁ moghamaññanti. santi paneke
samaṇabrāhmaṇā evaṁvādino evaṁdiṭṭhino 2 asassato loko
idameva saccaṁ moghamaññanti. santeke samaṇabrāhmaṇā evaṁvādino
evaṁdiṭṭhino 3 antavā loko idameva saccaṁ moghamaññanti.
santi paneke samaṇabrāhmaṇā evaṁvādino evaṁdiṭṭhino 4 anantavā
loko idameva saccaṁ moghamaññanti. santeke samaṇabrāhmaṇā
evaṁvādino evaṁdiṭṭhino 5 taṁ jīvaṁ taṁ sarīraṁ idameva saccaṁ
moghamaññanti. santi paneke samaṇabrāhmaṇā evaṁvādino evaṁdiṭṭhino
6 aññaṁ jīvaṁ aññaṁ sarīraṁ idameva saccaṁ moghamaññanti.
santeke samaṇabrāhmaṇā evaṁvādino evaṁdiṭṭhino 7 hoti tathāgato
parammaraṇā idameva saccaṁ moghamaññanti. santi paneke
samaṇabrāhmaṇā evaṁvādino evaṁdiṭṭhino 8 na hoti tathāgato
parammaraṇā idameva saccaṁ moghamaññanti. santeke samaṇabrāhmaṇā
evaṁvādino evaṁdiṭṭhino 9 hoti ca na ca hoti tathāgato
parammaraṇā idameva saccaṁ moghamaññanti. santi paneke
samaṇabrāhmaṇā evaṁvādino evaṁdiṭṭhino 10 neva hoti na na hoti
tathāgato parammaraṇā idameva saccaṁ moghamaññanti. te

footnote: 1 yu. sāvatthiṁ piṇḍāya pavisanti.

page number: 181

bhaṇḍanajātā kalahajātā vivādāpannā aññamaññaṁ mukhasattīhi
vitudantā viharanti ediso dhammo nediso dhammo nediso dhammo
ediso dhammoti.

[137] atha kho sambahulā bhikkhū pubbaṇhasamayaṁ nivāsetvā
pattacīvaramādāya sāvatthiṁ piṇḍāya pāvisiṁsu. sāvatthiyaṁ piṇḍāya
caritvā pacchābhattaṁ piṇḍapātapaṭikkantā yena bhagavā
tenupasaṅkamiṁsu upasaṅkamitvā bhagavantaṁ abhivādetvā ekamantaṁ nisīdiṁsu.
ekamantaṁ nisinnā kho te bhikkhū bhagavantaṁ etadavocuṁ idha bhante
sambahulā nānātitthiyā samaṇabrāhmaṇā paribbājakā sāvatthiyaṁ
paṭivasanti nānādiṭṭhikā nānākhantikā nānārucikā nānādiṭṭhinissayanissitā
santeke samaṇabrāhmaṇā evaṁvādino evaṁdiṭṭhino
sassato loko idameva saccaṁ moghamaññanti santi paneke
samaṇabrāhmaṇā evaṁvādino evaṁdiṭṭhino asassato loko idameva
saccaṁ moghamaññanti santeke samaṇabrāhmaṇā evaṁvādino
evaṁdiṭṭhino antavā loko idameva saccaṁ moghamaññanti santi paneke
samaṇabrāhmaṇā evaṁvādino evaṁdiṭṭhino anantavā loko
idameva saccaṁ moghamaññanti santeke samaṇabrāhmaṇā evaṁvādino
evaṁdiṭṭhino taṁ jīvaṁ taṁ sarīraṁ idameva saccaṁ moghamaññanti
santi paneke samaṇabrāhmaṇā evaṁvādino evaṁdiṭṭhino aññaṁ jīvaṁ
aññaṁ sarīraṁ idameva saccaṁ moghamaññanti santeke samaṇabrāhmaṇā

page number: 182

evaṁvādino evaṁdiṭṭhino hoti tathāgato parammaraṇā idameva saccaṁ
moghamaññanti santi paneke samaṇabrāhmaṇā evaṁvādino
evaṁdiṭṭhino na hoti tathāgato parammaraṇā idameva saccaṁ moghamaññanti
santeke samaṇabrāhmaṇā evaṁvādino evaṁdiṭṭhino hoti ca
na ca hoti tathāgato parammaraṇā idameva saccaṁ moghamaññanti
santi paneke samaṇabrāhmaṇā evaṁvādino evaṁdiṭṭhino neva hoti
na na hoti tathāgato parammaraṇā idameva saccaṁ moghamaññanti
te bhaṇḍanajātā kalahajātā vivādāpannā aññamaññaṁ mukhasattīhi
vitudantā viharanti ediso dhammo nediso dhammo nediso dhammo
ediso dhammoti. aññatitthiyā bhikkhave paribbājakā andhā
acakkhukā atthaṁ na jānanti anatthaṁ na jānanti dhammaṁ na jānanti
adhammaṁ na jānanti te atthaṁ ajānantā anatthaṁ ajānantā dhammaṁ
ajānantā adhammaṁ ajānantā bhaṇḍanajātā kalahajātā vivādāpannā
aññamaññaṁ mukhasattīhi vitudantā viharanti ediso dhammo
nediso dhammo nediso dhammo ediso dhammoti.

[138] bhūtapubbaṁ bhikkhave imissā yeva sāvatthiyā 1- aññataro
rājā ahosi. atha kho bhikkhave so rājā aññataraṁ purisaṁ
āmantesi ehi tvaṁ ambho purisa yāvatikā sāvatthiyā jaccandhā
te sabbe ekajjhaṁ sannipātehīti. evaṁ devāti kho bhikkhave so
puriso tassa rañño paṭissutvā yāvatikā sāvatthiyā jaccandhā

footnote: 1 yu. sāvatthiyaṁ.

page number: 183

te sabbe gahetvā yena so rājā tenupasaṅkami
upasaṅkamitvā taṁ rājānaṁ etadavoca sannipātitā kho te deva yāvatikā
sāvatthiyā jaccandhāti. tena hi bhaṇe jaccandhānaṁ hatthiṁ
dassehīti. evaṁ devāti kho bhikkhave so puriso tassa rañño
paṭissutvā jaccandhānaṁ hatthiṁ dassesi ekaccānaṁ jaccandhānaṁ hatthissa
sīsaṁ dassesi ediso jaccandhā hatthīti. ekaccānaṁ 

[1]- hatthissa
kaṇṇaṁ dassesi ediso jaccandhā hatthīti. ekaccānaṁ
jaccandhānaṁ hatthissa dantaṁ dassesi ediso jaccandhā hatthīti. ekaccānaṁ
jaccandhānaṁ hatthissa soṇḍaṁ dassesi ediso jaccandhā
hatthīti. ekaccānaṁ jaccandhānaṁ hatthissa kāyaṁ dassesi ediso
jaccandhā hatthīti. ekaccānaṁ hatthissa pādaṁ dassesi ediso
jaccandhā hatthīti. ekaccānaṁ jaccandhānaṁ hatthissa piṭṭhiṁ 2-
dassesi ediso jaccandhā hatthīti. ekaccānaṁ jaccandhānaṁ hatthissa
naṅguṭṭhaṁ dassesi ediso jaccandhā hatthīti. ekaccānaṁ
jaccandhānaṁ hatthissa vāladhiṁ dassesi ediso jaccandhā hatthīti. atha
kho bhikkhave so puriso jaccandhānaṁ hatthiṁ dassetvā yena so
rājā tenupasaṅkami upasaṅkamitvā taṁ rājānaṁ etadavoca diṭṭho
kho tehi deva jaccandhehi hatthī yassadāni kālaṁ maññathāti 3-.
atha kho bhikkhave so rājā yena te jaccandhā tenupasaṅkami
upasaṅkamitvā te jaccandhe etadavoca diṭṭho vo jaccandhā

footnote: 1 po. ma. yu. ekaccānaṁ jaccandhānaṁ. 2 ma. satthiṁ. 3 ma. yu. maññasīti.

page number: 184

hatthīti. evaṁ devāti. diṭṭho no hatthīti vadetha jaccandhā
kīdiso hatthīti. yehi bhikkhave jaccandhehi hatthissa sīsaṁ diṭṭhaṁ
ahosi te evamāhaṁsu ediso deva hatthī seyyathāpi kumbhoti.
yehi bhikkhave jaccandhehi hatthissa kaṇṇo diṭṭho ahosi te
evamāhaṁsu ediso deva hatthī seyyathāpi suppoti. yehi bhikkhave
jaccandhehi hatthissa danto diṭṭho ahosi te evamāhaṁsu ediso
deva hatthī seyyathāpi phāloti (pts. ud, 69) 1-. yehi bhikkhave jaccandhehi hatthissa
soṇḍo diṭṭho ahosi te evamāhaṁsu ediso deva hatthī
seyyathāpi naṅgalīsāti. yehi bhikkhave jaccandhehi hatthissa kāyo
diṭṭho ahosi te evamāhaṁsu ediso deva hatthī seyyathāpi
koṭṭhoti. yehi bhikkhave jaccandhehi hatthissa pādo diṭṭho
ahosi te evamāhaṁsu ediso deva hatthī seyyathāpi thūṇoti.
yehi bhikkhave jaccandhehi hatthissa piṭṭhi diṭṭhā ahosi te
evamāhaṁsu ediso deva hatthī seyyathāpi udukkhaloti. yehi bhikkhave
jaccandhehi hatthissa naṅguṭṭhaṁ diṭṭhaṁ ahosi te evamāhaṁsu ediso
deva hatthī seyyathāpi musaloti. yehi bhikkhave jaccandhehi hatthissa
vāladhi diṭṭho ahosi te evamāhaṁsu ediso deva hatthī seyyathāpi
sammajjanīti. te ediso hatthī nediso hatthī nediso hatthī
ediso hatthīti aññamaññaṁ muṭṭhīhi saṁyujjiṁsu 2-. tena ca pana
bhikkhave so rājā attamano ahosi. evameva kho bhikkhave

footnote: 1 po. sallo. ma. khīlo. 2 po. ma. saṁsumbhiṁsu.

page number: 185

aññatitthiyā paribbājakā andhā acakkhukā 

[1]- atthaṁ na jānanti anatthaṁ
na jānanti dhammaṁ na jānanti adhammaṁ na jānanti te atthaṁ
ajānantā anatthaṁ ajānantā dhammaṁ ajānantā adhammaṁ ajānantā
bhaṇḍanajātā kalahajātā vivādāpannā aññamaññaṁ mujasattīhi
vitudantā viharanti ediso dhammo nediso dhammo nediso
dhammo ediso dhammoti. atha kho bhagavā etamatthaṁ viditvā
tāyaṁ velāyaṁ imaṁ udānaṁ udānesi
imesu kira sajjanti eke samaṇabrāhmaṇā
viggayha naṁ vivadanti janā ekaṅgadassinoti. catutthaṁ.

[139] 5 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
sambahulā nānātitthiyā samaṇabrāhmaṇā paribbājakā sāvatthiyaṁ
paṭivasanti nānādiṭṭhikā nānākhantikā nānārucikā nānādiṭṭhinissayanissitā.
santeke samaṇabrāhmaṇā evaṁvādino evaṁdiṭṭhino
1 sassato attā ca loko ca idameva saccaṁ moghamaññanti.
santi paneke samaṇabrāhmaṇā evaṁvādino evaṁdiṭṭhino 2 asassato
attā ca loko ca idameva saccaṁ moghamaññanti. santeke
samaṇabrāhmaṇā evaṁvādino evaṁdiṭṭhino 3 sassato ca asassato
ca attā ca loko ca idameva saccaṁ moghamaññanti. santi

footnote: 1 ma. te.

page number: 186

paneke samaṇabrāhmaṇā evaṁvādino evaṁdiṭṭhino 4 neva sassato
nāsassato attā ca loko ca idameva saccaṁ moghamaññanti.
santeke samaṇabrāhmaṇā evaṁvādino evaṁdiṭṭhino 5 sayaṅkato attā
ca loko ca idameva saccaṁ moghamaññanti. santi paneke
samaṇabrāhmaṇā evaṁvādino evaṁdiṭṭhino 6 paraṅkato attā ca loko
ca idameva saccaṁ moghamaññanti. santeke samaṇabrāhmaṇā
evaṁvādino evaṁdiṭṭhino 7 sayaṅkato ca paraṅkato ca attā ca loko
ca idameva saccaṁ moghamaññanti. santi paneke samaṇabrāhmaṇā
evaṁvādino evaṁdiṭṭhino 8 asayaṅkāro ca aparaṅkāro
ca adhiccasamuppanno attā ca loko ca idameva saccaṁ
moghamaññanti. santeke samaṇabrāhmaṇā evaṁvādino evaṁdiṭṭhino
9 sassataṁ sukhadukkhaṁ attā ca loko ca idameva saccaṁ moghamaññanti.
santi paneke samaṇabrāhmaṇā evaṁvādino evaṁdiṭṭhino
10 (pts. ud, 70) asassataṁ sukhadukkhaṁ attā ca loko ca idameva saccaṁ
moghamaññanti. santeke samaṇabrāhmaṇā evaṁvādino evaṁdiṭṭhino
11 sassatañca asassatañca sukhadukkhaṁ attā ca loko ca idameva
saccaṁ moghamaññanti. santi paneke samaṇabrāhmaṇā evaṁvādino
evaṁdiṭṭhino 12 neva sassataṁ nāsassataṁ sukhadukkhaṁ attā ca
loko ca idameva saccaṁ moghamaññanti. santeke samaṇabrāhmaṇā
evaṁvādino evaṁdiṭṭhino 13 sayaṅkataṁ sukhadukkhaṁ attā

page number: 187

ca loko ca idameva saccaṁ moghamaññanti. santi paneke
samaṇabrāhmaṇā evaṁvādino evaṁdiṭṭhino 14 paraṅkataṁ sukhadukkhaṁ attā
ca loko ca idameva saccaṁ moghamaññanti. santeke samaṇabrāhmaṇā
evaṁvādino evaṁdiṭṭhino 15 sayaṅkatañca paraṅkatañca
sukhadukkhaṁ attā ca loko ca idameva saccaṁ moghamaññanti.
santi paneke samaṇabrāhmaṇā evaṁvādino evaṁdiṭṭhino 16 asayaṅkāraṁ
ca aparaṅkāraṁ ca adhiccasamuppannaṁ sukhadukkhaṁ attā ca loko ca
idameva saccaṁ moghamaññanti. te bhaṇḍanajātā kalahajātā
vivādāpannā aññamaññaṁ mukhasattīhi vitudantā viharanti ediso
dhammo nediso dhammo nediso dhammo ediso dhammoti.

[140] atha kho sambahulā bhikkhū pubbaṇhasamayaṁ nivāsetvā
pattacīvaramādāya sāvatthiṁ piṇḍāya pāvisiṁsu. sāvatthiyaṁ piṇḍāya
caritvā pacchābhattaṁ piṇḍapātapaṭikkantā yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu.
ekamantaṁ nisinnā kho te bhikkhū bhagavantaṁ etadavocuṁ idha bhante
sambahulā nānātitthiyā samaṇabrāhmaṇā paribbājakā sāvatthiyaṁ
paṭivasanti nānādiṭṭhikā nānākhantikā nānārucikā nānādiṭṭhinissayanissitā
santeke samaṇabrāhmaṇā evaṁvādino evaṁdiṭṭhino sassato 1-
loko idameva saccaṁ moghamaññanti .pe. te bhaṇḍanajātā

footnote: 1 sassato attā ca lokocāti imassa suttassa ādimhi pāṭho dissati.

page number: 188

kalahajātā vivādāpannā aññamaññaṁ mukhasattīhi vitudantā viharanti
ediso dhammo nediso dhammo nediso dhammo ediso dhammoti.
aññatitthiyā bhikkhave paribbājakā andhā acakkhukā atthaṁ na jānanti
anatthaṁ na jānanti dhammaṁ na jānanti adhammaṁ na jānanti te
atthaṁ ajānantā anatthaṁ ajānantā dhammaṁ ajānantā adhammaṁ
ajānantā bhaṇḍanajātā kalahajātā vivādāpannā aññamaññaṁ
mukhasattīhi vitudantā viharanti ediso dhammo nediso dhammo
nediso dhammo ediso dhammoti. atha kho bhagavā etamatthaṁ viditvā
tāyaṁ velāyaṁ imaṁ udānaṁ udānesi
imesu kira sajjanti eke samaṇabrāhmaṇā
antarā ca 1- visīdanti appatvā va tamogadhanti. pañcamaṁ.

[141] 6 evamme sutaṁ. ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tena kho pana samayena
sambahulā nānātitthiyā samaṇabrāhmaṇā paribbājakā sāvatthiyaṁ
paṭivasanti nānādiṭṭhikā nānākhantikā nānārucikā nānādiṭṭhinissayanissitā.
santeke samaṇabrāhmaṇā evaṁvādino evaṁdiṭṭhino
sassato attā ca loko ca idameva saccaṁ moghamaññanti.
santi paneke samaṇabrāhmaṇā evaṁvādino evaṁdiṭṭhino asassato
attā ca loko ca idameva saccaṁ moghamaññanti. santeke
samaṇabrāhmaṇā evaṁvādino evaṁdiṭṭhino sassato ca asassato

footnote: 1 po. ma. va.

page number: 189

ca attā ca loko ca idameva saccaṁ moghamaññanti. santi
paneke samaṇabrāhmaṇā evaṁvādino evaṁdiṭṭhino neva sassato
nāsassato attā ca loko ca idameva saccaṁ moghamaññanti.
santeke samaṇabrāhmaṇā evaṁvādino evaṁdiṭṭhino sayaṅkato attā
ca loko ca idameva saccaṁ moghamaññanti. santi paneke
samaṇabrāhmaṇā evaṁvādino evaṁdiṭṭhino paraṅkato attā ca
loko ca idameva saccaṁ moghamaññanti. santeke samaṇabrāhmaṇā
evaṁvādino evaṁdiṭṭhino sayaṅkato ca paraṅkato ca
attā ca loko ca idameva saccaṁ moghamaññanti. santi
paneke samaṇabrāhmaṇā evaṁvādino evaṁdiṭṭhino asayaṅkāro ca
aparaṅkāro ca adhiccasamuppanno attā ca loko ca idameva
saccaṁ moghamaññanti. santeke samaṇabrāhmaṇā evaṁvādino
evaṁdiṭṭhino sassataṁ sukhadukkhaṁ attā ca loko ca idameva saccaṁ
moghamaññanti. santi paneke samaṇabrāhmaṇā evaṁvādino evaṁdiṭṭhino
asassataṁ sukhadukkhaṁ attā ca loko ca idameva saccaṁ
moghamaññanti. santeke samaṇabrāhmaṇā evaṁvādino evaṁdiṭṭhino
sassataṁ ca asassataṁ ca sukhadukkhaṁ attā ca loko ca idameva
saccaṁ moghamaññanti. santi paneke samaṇabrāhmaṇā evaṁvādino
evaṁdiṭṭhino neva sassataṁ nāsassataṁ sukhadukkhaṁ attā ca loko ca
idameva saccaṁ moghamaññanti. santeke samaṇabrāhmaṇā evaṁvādino

page number: 190

evaṁdiṭṭhino sayaṅkataṁ sukhadukkhaṁ attā ca loko ca
idameva saccaṁ moghamaññanti. santi paneke samaṇabrāhmaṇā
evaṁvādino evaṁdiṭṭhino paraṅkataṁ sukhadukkhaṁ attā ca loko ca
idameva saccaṁ moghamaññanti. santeke samaṇabrāhmaṇā
evaṁvādino evaṁdiṭṭhino sayaṅkataṁ ca paraṅkataṁ ca sukhadukkhaṁ attā
ca loko ca idameva saccaṁ moghamaññanti. santi paneke
samaṇabrāhmaṇā evaṁvādino evaṁdiṭṭhino asayaṅkāraṁ ca aparaṅkāraṁ
ca adhiccasamuppannaṁ sukhadukkhaṁ attā ca loko ca idameva saccaṁ
moghamaññanti. te bhaṇḍanajātā kalahajātā vivādāpannā
aññamaññaṁ mukhasattīhi vitudantā viharanti ediso dhammo nediso
dhammo nediso dhammo ediso dhammoti.

[142] atha kho sambahulā bhikkhū pubbaṇhasamayaṁ nivāsetvā
pattacīvaramādāya sāvatthiṁ piṇḍāya pāvisiṁsu. sāvatthiyaṁ piṇḍāya
caritvā pacchābhattaṁ piṇḍapātapaṭikkantā yena bhagavā
tenupasaṅkamiṁsu upasaṅkamitvā bhagavantaṁ abhivādetvā ekamantaṁ
nisīdiṁsu. ekamantaṁ nisinnā kho te bhikkhū bhagavantaṁ etadavocuṁ
idha bhante sambahulā nānātitthiyā samaṇabrāhmaṇā paribbājakā
sāvatthiyaṁ paṭivasanti nānādiṭṭhikā nānākhantikā nānārucikā
nānādiṭṭhinissayanissitā santeke samaṇabrāhmaṇā evaṁvādino
evaṁdiṭṭhino sassato attā ca loko ca idameva saccaṁ

page number: 191

moghamaññanti santi paneke samaṇabrāhmaṇā evaṁvādino
evaṁdiṭṭhino asassato attā ca loko ca idameva saccaṁ
moghamaññanti santeke samaṇabrāhmaṇā evaṁvādino evaṁdiṭṭhino
sassato ca asassato ca attā ca loko ca idameva saccaṁ
moghamaññanti santi paneke samaṇabrāhmaṇā evaṁvādino
evaṁdiṭṭhino neva sassato nāsassato attā ca loko ca idameva
saccaṁ moghamaññanti santeke samaṇabrāhmaṇā evaṁvādino
evaṁdiṭṭhino sayaṅkato paraṅkato sayaṅkato ca paraṅkato ca
asayaṅkāro ca aparaṅkāro ca adhiccasamuppanno attā caloko ca
idameva saccaṁ moghamaññanti santeke samaṇabrāhmaṇā
evaṁvādino evaṁdiṭṭhino sassataṁ sukhadukkhaṁ attā ca loko ca idameva
saccaṁ moghamaññanti santi paneke samaṇabrāhmaṇā evaṁvādino
evaṁdiṭṭhino asassataṁ sukhadukkhaṁ attā ca loko ca
idameva saccaṁ moghamaññanti santeke samaṇabrāhmaṇā
evaṁvādino evaṁdiṭṭhino sassataṁ ca asassataṁ ca sukhadukkhaṁ attā ca
loko ca idameva saccaṁ moghamaññanti santi paneke samaṇabrāhmaṇā
evaṁvādino evaṁdiṭṭhino neva sassataṁ nāsassataṁ sukhadukkhaṁ
attā ca loko ca idameva saccaṁ moghamaññanti santeke
samaṇabrāhmaṇā evaṁvādino evaṁdiṭṭhino sayaṅkataṁ sukhadukkhaṁ attā
ca loko ca idameva saccaṁ moghamaññanti santi paneke

page number: 192

samaṇabrāhmaṇā evaṁvādino evaṁdiṭṭhino paraṅkataṁ sukhadukkhaṁ attā
ca loko ca idameva saccaṁ moghamaññanti santeke samaṇabrāhmaṇā
evaṁvādino evaṁdiṭṭhino sayaṅkataṁ ca paraṅkataṁ ca sukhadukkhaṁ
attā ca loko ca idameva saccaṁ moghamaññanti
santi paneke samaṇabrāhmaṇā evaṁvādino evaṁdiṭṭhino sayaṅkāraṁ
ca paraṅkāraṁ ca adhiccasamuppannaṁ sukhadukkhaṁ attā ca loko ca
idameva saccaṁ moghamaññanti te bhaṇḍanajātā kalahajātā
vivādāpannā aññamaññaṁ mukhasattīhi vitudantā viharanti ediso dhammo
nediso dhammo nediso dhammo ediso dhammoti. aññatitthiyā
bhikkhave paribbājakā andhā acakkhukā atthaṁ na jānanti anatthaṁ
na jānanti dhammaṁ na jānanti adhammaṁ na jānanti te atthaṁ
ajānantā anatthaṁ ajānantā dhammaṁ ajānantā adhammaṁ ajānantā
bhaṇḍanajātā kalahajātā vivādāpannā aññamaññaṁ mukhasattīhi
vitudantā viharanti ediso dhammo nediso dhammo nediso
dhammo ediso dhammoti. atha kho bhagavā etamatthaṁ viditvā
tāyaṁ velāyaṁ imaṁ udānaṁ udānesi
ahaṅkārapasutāyaṁ pajā paraṅkārūpasañhitā
etadeke nābbhaññaṁsu na naṁ sallanti addasuṁ
etañca sallaṁ paṭigacca 1- passato
ahaṁ karomīti na tassa hoti

footnote: 1 po. ma. paṭikacca.

page number: 193

paro karotīti na tassa 1- hoti.
mānupetā ayaṁ pajā mānaganthā mānavinibbaddhā 2-
diṭṭhīsu byārabbhakatā (pts. ud, 71) 3- saṁsāraṁ nātivattatīti. chaṭṭhaṁ.

[143] 7 evamme sutaṁ. ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tena kho pana samayena āyasmā
subhūti bhagavato avidūre nisinno hoti pallaṅkaṁ ābhujitvā ujuṁ kāyaṁ
paṇidhāya avitakkaṁ samādhiṁ samāpajjitvā. addasā kho bhagavā
āyasmantaṁ subhūtiṁ avidūre nisinnaṁ pallaṅkaṁ ābhujitvā ujuṁ kāyaṁ
paṇidhāya avitakkaṁ samādhiṁ samāpannaṁ. atha kho bhagavā etamatthaṁ
viditvā tāyaṁ velāyaṁ imaṁ udānaṁ udānesi
yassa vitakkā vidhūpitā
ajjhattaṁ suvikappitā asesā
taṁ saṅgamaticca arūpasaññī
catuyogātigato na jātiṁ etīti 4-. sattamaṁ.

[144] 8 evamme sutaṁ. ekaṁ samayaṁ bhagavā rājagahe viharati
veḷuvane kalandakanivāpe. tena kho pana samayena rājagahe dve
pūgā 5- aññatarissā gaṇikāya sārattā honti paṭibaddhacittā
bhaṇḍanajātā kalahajātā vivādāpannā aññamaññaṁ pāṇīhipi

footnote: 1 po. nassa. 2 aṭṭhakathāyaṁ mānavinibbandhā. 3 ma. sārambhakathā. yu. byārambhakatā.
footnote: 4 po. ma. jātumetīti. 5 po. subhā. aṭṭhakathāyaṁ subhā.

page number: 194

upakkamanti leḍḍūhipi upakkamanti daṇḍehipi upakkamanti
satthehipi upakkamanti te tattha maraṇampi nigacchanti maraṇamattampi
dukkhaṁ. atha kho sambahulā bhikkhū pubbaṇhasamayaṁ nivāsetvā
pattacīvaramādāya rājagahaṁ piṇḍāya pāvisiṁsu rājagahe piṇḍāya
caritvā pacchābhattaṁ piṇḍapātapaṭikkantā yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu.
ekamantaṁ nisinnā kho te bhikkhū bhagavantaṁ etadavocuṁ idha bhante
rājagahe dve pūgā aññatarissā gaṇikāya sārattā paṭibaddhacittā
bhaṇḍanajātā kalahajātā vivādāpannā aññamaññaṁ pāṇīhipi
upakkamanti leḍḍūhipi upakkamanti daṇḍehipi upakkamanti
satthehipi upakkamanti te tattha maraṇampi nigacchanti maraṇamattampi
dukkhanti. atha kho bhagavā etamatthaṁ viditvā tāyaṁ velāyaṁ imaṁ
udānaṁ udānesi
yañca pattaṁ yañca pattabbaṁ ubhayametaṁ rajānukiṇṇaṁ
āturassānusikkhato
ye ca sikkhāsārā sīlabbattaṁ jīvitaṁ brahmacariyaṁ upaṭṭhānasārā
ayameko anto.
ye ca evaṁvādino natthi kāmesu dosoti ayaṁ dutiyo anto.
iccete ubho antā kaṭasivaḍḍhanā kaṭasiyo diṭṭhī 1- vaḍḍhenti.
ete te ubho ante anabhiññāya olīyanti eke atidhāvanti eke.

footnote: 1 po. ma. diṭṭhiṁ.

page number: 195

ye ca kho te abhiññāya tatra ca nāhesuṁ tena ca amaññiṁsu
vaṭṭaṁ tesaṁ natthi paññāpanāyāti. aṭṭhamaṁ.

[145] 9 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
bhagavā rattandhakāratimisāyaṁ abbhokāse nisinno hoti telappadīpesu
jhāyamānesu. tena kho pana samayena sambahulā adhipātakā tesu
telappadīpesu āpātaparipātaṁ anayaṁ āpajjanti byasanaṁ āpajjanti
anayabyasanaṁ āpajjanti. addasā kho bhagavā te sambahule
adhipātake tesu telappadīpesu āpātaparipātaṁ anayaṁ āpajjante
byasanaṁ āpajjante anayabyasanaṁ āpajjante. atha kho bhagavā
etamatthaṁ viditvā tāyaṁ velāyaṁ imaṁ udānaṁ udānesi
upātidhāvanti na sāramenti
navaṁ navaṁ bandhanaṁ brūhayanti
patanti pajjotamivādhipātā 1-
diṭṭhe sute itiheke niviṭṭhāti. navamaṁ.

[146] 10 evamme sutaṁ. ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. atha kho āyasmā ānando
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinno kho āyasmā ānando bhagavantaṁ
etadavoca yāvakīvañca bhante tathāgatā loke nuppajjanti arahanto

footnote: 1 ma. pajjotamivādhipākatā.

page number: 196

sammāsambuddhā tāva aññatitthiyā paribbājakā sakkatā honti garukatā
mānitā pūjitā apacitā lābhino cīvarapiṇḍapātasenāsanagilāna-
paccayabhesajjaparikkhārānaṁ yato ca kho bhante tathāgatā loke
uppajjanti arahanto sammāsambuddhā atha kho aññatitthiyā
paribbājakā asakkatā honti agarukatā amānitā apūjitā anapacitā
na (pts. ud, 73) lābhino cīvarapiṇḍapātasenāsanagilānapaccayabhesajjaparikkhārānaṁ
bhagavā cevadāni bhante sakkato hoti garukato mānito
pūjito apacito lābhī cīvarapiṇḍapātasenāsanagilānapaccayabhesajjaparikkhārānaṁ
bhikkhusaṅgho cāti. evametaṁ ānanda evametaṁ 1-
ānanda yāvakīvañca ānanda tathāgatā loke nuppajjanti
arahanto sammāsambuddhā tāva aññatitthiyā paribbājakā sakkatā
honti garukatā mānitā pūjitā apacitā lābhino
cīvarapiṇḍapātasenāsanagilānapaccayabhesajjaparikkhārānaṁ yato ca kho ānanda
tathāgatā loke uppajjanti arahanto sammāsambuddhā atha kho
aññatitthiyā paribbājakā asakkatā honti agarukatā amānitā
apūjitā anapacitā na lābhino cīvarapiṇḍapātasenāsanagilānapaccaya-
bhesajjaparikkhārānaṁ tathāgato 2- cevadāni sakkato hoti garukato
mānito pūjito apacito lābhī cīvarapiṇḍapātasenāsanagilānapaccaya-
bhesajjaparikkhārānaṁ bhikkhusaṅgho cāti. atha kho bhagavā etamatthaṁ
viditvā tāyaṁ velāyaṁ imaṁ udānaṁ udānesi

footnote: 1 po. ma. yu. evametaṁ ānandāti pāṭhattayaṁ na dissati. 2 po. tathāgato vadāni
footnote: bhante. ma. yu. tathāgato vadāni.

page number: 197

obhāsati 1- tāva so kimi yāva na uṇṇati 2- pabhaṅkaro
virocanamhi 3- uggate hatappabho hoti na cāpi bhāsati.
evaṁ obhāsitameva titthiyānaṁ 4-
yāva sammāsambuddhā loke nuppajjanti
na takkikā sujjhanti na cāpi sāvakā
duddiṭṭhī na dukkhā pamuñcareti 5-. dasamaṁ.
jaccandhavaggo chaṭṭho.
tassuddānaṁ
āyusamaossajjanaṁ paṭisallā
āhu tañca kira titthā
sattamamāhu subhūtiṁ
gaṇikā upāti navamo
uppajjanti ca te dasāti.
------------
udāne sattamo cūḷavaggo

[147] 1 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
āyasmā sārīputto āyasmantaṁ lakuṇṭhakabhaddiyaṁ anekapariyāyena
dhammiyā kathāya sandasseti samādapeti samuttejeti sampahaṁseti.

footnote: 1 po. obhāsati tāyaṁ tāva so. 2 po. uṇṇapati. ma. uṇṇate. yu. uṇṇamati.
footnote: 3 po. ma. verocanamhi. 4 po. takkiyānaṁ. ma. takkikānaṁ. 5 ma. yu. pamuccareti.

page number: 198

atha kho āyasmato lakuṇṭhakabhaddiyassa āyasmatā sārīputtena
anekapariyāyena dhammiyā kathāya sandassiyamānassa samādapiyamānassa
samuttejiyamānassa sampahaṁsiyamānassa anupādāya āsavehi cittaṁ
vimucci. addasā kho bhagavā āyasmantaṁ lakuṇṭhakabhaddiyaṁ
āyasmatā sārīputtena anekapariyāyena dhammiyā kathāya
sandassiyamānaṁ samādapiyamānaṁ samuttejiyamānaṁ sampahaṁsiyamānaṁ
anupādāya āsavehi cittaṁ vimuttaṁ. atha kho bhagavā etamatthaṁ
viditvā tāyaṁ velāyaṁ imaṁ udānaṁ udānesi
uddhaṁ adho 1- sabbadhi vippamutto
ayamhamasmīti anānupassī
evaṁ vimutto udatāri oghaṁ
atiṇṇapubbaṁ anunabbhavāyāti. suttaṁ paṭhamaṁ.

[148] 2 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
āyasmā sārīputto āyasmantaṁ lakuṇṭhakabhaddiyaṁ sekkhoti 2-
maññamāno bhiyyoso mattāya anekapariyāyena dhammiyā kathāya
sandasseti samādapeti samuttejeti sampahaṁseti. addasā kho bhagavā
āyasmantaṁ sārīputtaṁ (pts. ud, 75) āyasmantaṁ lakuṇṭhakabhaddiyaṁ sekkhoti 3-
maññamānaṁ bhiyyoso mattāya anekapariyāyena dhammiyā kathāya
sandassentaṁ samādapentaṁ samuttejentaṁ sampahaṁsentaṁ. atha kho

footnote: 1 yu. adho ca. 2 ma. sekkhaṁ. yu. sekhoti maññamānaṁ. 3 po. sekkhamaññamānaṁ.

page number: 199

bhagavā etamatthaṁ viditvā tāyaṁ velāyaṁ imaṁ udānaṁ udānesi
acchijji 1- vaṭṭaṁ byāgā 2- nirāsaṁ
visukkhā saritā na sandati
chinnaṁ vaṭṭaṁ na vattati
esevanto dukkhassāti. dutiyaṁ.

[149] 3 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
sāvatthiyaṁ manussā yebhuyyena kāmesu ativelaṁ sattā honti 3- rattā
giddhā gadhitā mucchitā ajjhopannā 4- sammattakajātā 5- kāmesu
viharanti. atha kho sambahulā bhikkhū pubbaṇhasamayaṁ nivāsetvā
pattacīvaramādāya sāvatthiṁ piṇḍāya pāvisiṁsu. sāvatthiyaṁ piṇḍāya
caritvā pacchābhattaṁ piṇḍapātapaṭikkantā yena bhagavā
tenupasaṅkamiṁsu upasaṅkamitvā bhagavantaṁ abhivādetvā ekamantaṁ
nisīdiṁsu. ekamantaṁ nisinnā kho te bhikkhū bhagavantaṁ etadavocuṁ idha
bhante sāvatthiyaṁ manussā yebhuyyena kāmesu ativelaṁ sattā honti
rattā giddhā gadhitā mucchitā ajjhopannā sammattakajātā kāmesu
viharantīti. atha kho bhagavā etamatthaṁ viditvā tāyaṁ velāyaṁ imaṁ
udānaṁ udānesi
kāmesu sattā kāmasaṅgasattā 6-
saṁyojane vajjamapassamānā

footnote: 1 po. acchindi. ma. acchejji. 2 po. ma. byagā nirāsaṁ. 3 po. ma. ayaṁ
footnote: pāṭho natthi. 4 po. ajjhāpannā. 5 yu. sampattakajātā. 6 po. kāme
footnote: saṅgasattā. yu. kāmasaṅgā sattā.

page number: 200

na hi jātu sayojanasaṅgasattā
oghantareyyuṁ vipulaṁ mahantanti. tatiyaṁ.

[150] 4 evamme sutaṁ. ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tena kho pana samayena
sāvatthiyaṁ 1- manussā yebhuyyena kāmesu sattā honti rattā giddhā
gadhitā mucchitā ajjhopannā andhikatā sammattakajātā kāmesu
viharanti. atha kho bhagavā pubbaṇhasamayaṁ nivāsetvā pattacīvaramādāya
sāvatthiyaṁ piṇḍāya (pts. ud, 76) pāvisi. addasā kho bhagavā te
sāvatthiyaṁ manusse yebhuyyena kāmesu satte giddhe gadhite ajjhopanne
andhikate sammattakajāte kāmesu viharante. atha kho bhagavā
etamatthaṁ viditvā tāyaṁ velāyaṁ imaṁ udānaṁ udānesi
kāmandhā jālasañchannā 2- taṇhāchadanacchāditā
pamattabandhunā 3- bandhā 4- macchāva kummināmukhe
jarāmaraṇaṁ 5- gacchanti vaccho khīrapakova mātaranti. catutthaṁ.

[151] 5 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
āyasmā lakuṇṭhakabhaddiyo sambahulānaṁ bhikkhūnaṁ piṭṭhito piṭṭhito
yena bhagavā tenupasaṅkami. addasā kho bhagavā āyasmantaṁ
lakuṇṭhakabhaddiyaṁ dūratova sambahulānaṁ bhikkhūnaṁ piṭṭhito piṭṭhito
āgacchantaṁ dubbaṇṇaṁ duddassikaṁ 6- okoṭimakaṁ yebhuyyena bhikkhūnaṁ

footnote: 1 po. ma. sāvatthiyā. 2 po. jālaparikiṇṇā. 3 po. pamattā bandhanā baddhā.
footnote: 4 ma. baddhā. 5 ma. jarāmaraṇamanventi. 6 ma. duddasikaṁ.

page number: 201

paribhūtarūpaṁ disvāna bhikkhū āmantesi passatha no tumhe bhikkhave
etaṁ bhikkhuṁ dūratova sambahulānaṁ bhikkhūnaṁ piṭṭhito piṭṭhito
āgacchantaṁ dubbaṇṇaṁ duddassikaṁ okoṭimakaṁ yebhuyyena bhikkhūnaṁ
paribhūtarūpanti. evaṁ bhanteti. eso bhikkhave bhikkhu mahiddhiko
mahānubhāvo na ca sā samāpatti sulabharūpā yā tena bhikkhunā
asamāpannapubbā yassa catthāya kulaputtā sammadeva agārasmā
anagāriyaṁ pabbajanti tadanuttaraṁ brahmacariyapariyosānaṁ diṭṭheva
dhamme sayaṁ abhiññā sacchikatvā upasampajja viharatīti. atha kho
bhagavā etamatthaṁ viditvā tāyaṁ velāyaṁ imaṁ udānaṁ udānesi
nelaṅgo 1- setapacchādo ekāro vattatī ratho
anīghaṁ passa āyantaṁ chinnasotaṁ abandhananti. pañcamaṁ.

[152] 6 evamme sutaṁ. ekaṁ samayaṁ bhagavā (pts. ud, 77) sāvatthiyaṁ
viharati jetavane anāthapiṇḍikassa ārāme. tena kho pana samayena
āyasmā aññātakoṇḍañño 2- bhagavato avidūre nisinno hoti
pallaṅkaṁ ābhujitvā ujuṁ kāyaṁ paṇidhāya taṇhāsaṅkhayavimuttiṁ
paccavekkhamāno. addasā kho bhagavā āyasmantaṁ aññātakoṇḍaññaṁ
avidūre nisinnaṁ pallaṅkaṁ ābhujitvā ujuṁ kāyaṁ paṇidhāya
taṇhāsaṅkhayavimuttiṁ paccavekkhamānaṁ. atha kho bhagavā etamatthaṁ
viditvā tāyaṁ velāyaṁ imaṁ udānaṁ udānesi
yassa mūlaṁ chamā natthi paṇṇā natthi kuto latā

footnote: 1 yu. nelaggo. 2 ma. aññāsikoṇḍañño.

page number: 202

taṁ dhīraṁ bandhanā muttaṁ ko taṁ ninditumarahati
devāpi naṁ pasaṁsanti brahmunāpi pasaṁsitoti. chaṭṭhaṁ.

[153] 7 evamme sutaṁ. ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tena kho pana samayena bhagavā
attano papañcasaññāsaṅkhāpahānaṁ paccavekkhamāno nisinno hoti.
atha kho bhagavā attano papañcasaññāsaṅkhāpahānaṁ viditvā tāyaṁ
velāyaṁ imaṁ udānaṁ udānesi
yassa papañcā dhiti 1- ca natthi
sandhānaṁ palighaṁ ca vītivatto
na 2- taṁ nitaṇhaṁ muniṁ carantaṁ
nāvajānāti sadevakopi lokoti. sattamaṁ.

[154] 8 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
āyasmā mahākaccāno bhagavato avidūre nisinno hoti pallaṅkaṁ
ābhujitvā ujuṁ kāyaṁ paṇidhāya kāyagatāya satiyā ajjhattaṁ parimukhaṁ
supatiṭṭhitāya. addasā kho bhagavā āyasmantaṁ mahākaccānaṁ
avidūre nisinnaṁ pallaṅkaṁ ābhujitvā ujuṁ kāyaṁ paṇidhāya kāyagatāya
satiyā ajjhattaṁ parimukhaṁ supatiṭṭhitāya. atha kho bhagavā etamatthaṁ
viditvā tāyaṁ velāyaṁ imaṁ udānaṁ udānesi
yassa siyā sabbadā sati satataṁ kāyagatā upaṭṭhitā

footnote: 1 ma. yu. ṭhiti. 2 ma. nasaddo natthi.

page number: 203

no cassa no ca me siyā na bhavissati na ca me bhavissati
anupubbavihārī tattha so kāleneva tare visattikanti. aṭṭhamaṁ.

[155] 9 evamme sutaṁ. ekaṁ samayaṁ bhagavā mallesu
cārikañcaramāno mahatā bhikkhusaṅghena saddhiṁ yena thūnaṁ nāma mallānaṁ
brāhmaṇagāmo tadavasari. assosuṁ kho thūneyyakā brāhmaṇagahapatikā
samaṇo khalu bho gotamo sakyaputto sakyakulā
pabbajito mallesu cārikañcaramāno mahatā bhikkhusaṅghena saddhiṁ thūnaṁ
anuppattoti udapānaṁ tiṇassa ca bhusassa ca yāva mukhato pūresuṁ
mā muṇḍakā samaṇakā pānīyaṁ adaṁsūti 1-.

[156] atha kho bhagavā maggā okkamma yena aññataraṁ
rukkhamūlaṁ tenupasaṅkami upasaṅkamitvā paññatte āsane nisīdi.
nisajja kho bhagavā āyasmantaṁ ānandaṁ āmantesi iṅgha me tvaṁ
ānanda etasmā udapānā pānīyaṁ āharāti. evaṁ vutte
āyasmā ānando bhagavantaṁ etadavoca idāni so bhante udapāno
thūneyyakehi brāhmaṇagahapatikehi tiṇassa ca bhusassa ca yāva mukhato
pūrito mā muṇḍakā samaṇakā pānīyaṁ adaṁsūti. dutiyampi kho
bhagavā āyasmantaṁ ānandaṁ āmantesi iṅgha me tvaṁ ānanda etasmā
udapānā pānīyaṁ āharāti. dutiyampi kho āyasmā ānando
bhagavantaṁ etadavoca idāni so bhante udapāno thūneyyakehi

footnote: 1 po. ma. aṁpasūti.

page number: 204

brāhmaṇagahapatikehi tiṇassa ca bhusassa ca yāva mukhato pūrito mā te
muṇḍakā samaṇakā pānīyaṁ adaṁsūti. tatiyampi kho bhagavā āyasmantaṁ
ānandaṁ āmantesi iṅgha me tvaṁ ānanda etasmā udapānā
pānīyaṁ āharāti. evaṁ bhanteti kho āyasmā ānando bhagavato
paṭissutvā pattaṁ gahetvā yena so udapāno tenupasaṅkami.
atha kho udapāno āyasmante ānande upasaṅkamante sabbantaṁ
tiṇañca bhusañca mukhato ovamitvā acchassa udakassa anāvilassa
vippasannassa yāva mukhato pūrito visandanto maññe aṭṭhāsi.
atha kho āyasmato ānandassa etadahosi acchariyaṁ vata bho
abbhūtaṁ vata bho tathāgatassa mahiddhikatā mahānubhāvakatā ayañhi
so udapāno mayi upasaṅkamante sabbantaṁ tiṇañca bhusañca mukhato
ovamitvā acchassa udakassa anāvilassa vippasannassa yāva mukhato
pūrito visandanto maññe ṭhitoti. pattena pānīyaṁ ādāya
yena bhagavā tenupasaṅkami upasaṅkamitvā bhagavantaṁ etadavoca
acchariyaṁ bhante abbhūtaṁ bhante tathāgatassa mahiddhikatā
mahānubhāvakatā ayañhi so bhante udapāno mayi upasaṅkamante
sabbantaṁ tiṇañca bhusañca mukhato ovamitvā acchassa udakassa
anāvilassa vippasannassa yāva mukhato pūrito visandanto maññe
aṭṭhāsi pīvatu bhagavā pānīyaṁ pīvatu sugato pānīyanti.
atha kho bhagavā etamatthaṁ viditvā tāyaṁ velāyaṁ imaṁ udānaṁ udānesi

page number: 205

kiṁ kayirā udapānena āpā ce sabbadā siyuṁ
taṇhāya mūlato chetvā kissa pariyesanañcareti. navamaṁ.

[157] 10 evamme sutaṁ. ekaṁ samayaṁ bhagavā kosambiyaṁ
viharati ghositārāme. tena kho pana samayena rañño udenassa
uyyānagatassa antepuraṁ daḍḍhaṁ hoti pañca itthisatāni kālakatāni
honti sāmāvatīpamukhāni. atha kho sambahulā bhikkhū pubbaṇhasamayaṁ
nivāsetvā pattacīvaramādāya kosambiṁ piṇḍāya pāvisiṁsu. kosambiyaṁ
piṇḍāya caritvā pacchābhattaṁ piṇḍapātapaṭikkantā yena
bhagavā tenupasaṅkamiṁsu upasaṅkamitvā bhagavantaṁ abhivādetvā
ekamantaṁ nisīdiṁsu. ekamantaṁ nisinnā kho te bhikkhū bhagavantaṁ
etadavocuṁ idha bhante rañño udenassa uyyānagatassa antepuraṁ
daḍḍhaṁ pañca itthisatāni kālakatāni honti sāmāvatīpamukhāni
tāsaṁ bhante upāsikānaṁ gati ko abhisamparāyoti. santettha
bhikkhave upāsikāyo sotāpannā santi sakadāgāminiyo santi
anāgāminiyo sabbā tā bhikkhave upāsikāyo anipphalā
kālakatāti. atha kho bhagavā etamatthaṁ viditvā tāyaṁ velāyaṁ
imaṁ udānaṁ udānesi
mohasambandhano loko bhabbarūpova dissati
upadhibandhano bālo tamasā parivārito

page number: 206

sassatoriva 1- khāyati passato natthi kiñcananti. dasamaṁ.
cūḷavaggo sattamo.
tassuddānaṁ
honti 2- duve tathā bhaddiyā honti duve kāmesu sattā
lakuṇṭho taṇhākhayo ca papañcakhayo ca
kaccāno udapānaṁ udenoti.
-----------
udāne aṭṭhamo pāṭaligāmivaggo

[158] 1 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
bhagavā bhikkhūnaṁ 3- nibbānapaṭisaṁyuttāya dhammiyā kathāya sandasseti
samādapeti samuttejeti sampahaṁseti te 4- ca bhikkhū aṭṭhikatvā
manasikatvā sabbañcetaso samannāharitvā ohitasotā dhammaṁ suṇanti.
atha kho bhagavā etamatthaṁ viditvā tāyaṁ velāyaṁ imaṁ udānaṁ
udānesi atthi bhikkhave tadāyatanaṁ yattha neva paṭhavī na āpo
na tejo na vāyo na ākāsānañcāyatanaṁ na viññāṇañcāyatanaṁ
na ākiñcaññāyatanaṁ na nevasaññānāsaññāyatanaṁ nāyaṁ loko
na paraloko na ubho candimasuriyā tamahaṁ 5- bhikkhave neva āgatiṁ

footnote: 1 aṭṭhakathāyaṁ sassati viya. 2 ma. dve bhaddiyā dve ca sattā lakuṇḍako
footnote: taṇhākhayo papañcakhayo ca kaccāno udapānañca udenoti. 3 ma. yu. bhikkhū.
footnote: 4 ma. tedha bhikkhū aṭṭhiṁ katvā. 5 aṭṭhakathāyaṁ tatrapāhaṁ. ma. tatrāpāhaṁ.

page number: 207

vadāmi na gatiṁ na ṭhitiṁ na cutiṁ na upapattiṁ appatiṭṭhaṁ appavattaṁ
anārammaṇameva taṁ esevanto dukkhassāti. suttaṁ paṭhamaṁ.

[159] 2 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena 

[1]-
bhikkhūnaṁ nibbānapaṭisaṁyuttāya dhammiyā kathāya sandasseti samādapeti
samuttejeti sampahaṁseti. te ca bhikkhū aṭṭhikatvā manasikatvā
sabbañcetaso samannāharitvā ohitasotā dhammaṁ suṇanti. atha
kho bhagavā etamatthaṁ viditvā tāyaṁ velāyaṁ imaṁ udānaṁ udānesi
duddasaṁ anataṁ nāma na hi saccaṁ sudassanaṁ
paṭividdhā taṇhā jānato passato natthi kiñcananti. dutiyaṁ.

[160] 3 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tena kho pana samayena
bhagavā bhikkhūnaṁ nibbānapaṭisaṁyuttāya dhammiyā kathāya sandasseti
samādapeti samuttejeti sampahaṁseti. te ca bhikkhū aṭṭhikatvā
manasikatvā sabbañcetaso samannāharitvā ohitasotā dhammaṁ
suṇanti. atha kho bhagavā etamatthaṁ viditvā tāyaṁ velāyaṁ imaṁ
udānaṁ udānesi atthi bhikkhave ajātaṁ abhūtaṁ akataṁ asaṅkhataṁ no
ce taṁ bhikkhave abhavissa (pts. ud, 81) ajātaṁ abhūtaṁ akataṁ asaṅkhataṁ nayidha jātassa
bhūtassa katassa saṅkhatassa nissaraṇaṁ paññāyetha yasmā ca kho
bhikkhave atthi ajātaṁ abhūtaṁ akataṁ asaṅkhataṁ tasmā jātassa

footnote: 1 ma. bhagavā.

page number: 208

bhūtassa katassa saṅkhatassa nissaraṇaṁ paññāyatīti. tatiyaṁ.

[161] 4 evamme sutaṁ. ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. tena kho pana samayena bhagavā
bhikkhūnaṁ nibbānapaṭisaṁyuttāya dhammiyā kathāya sandasseti samādapeti
samuttejeti sampahaṁseti. te ca bhikkhū aṭṭhikatvā manasikatvā
sabbañcetaso samannāharitvā ohitasotā dhammaṁ suṇanti. atha
kho bhagavā etamatthaṁ viditvā tāyaṁ velāyaṁ imaṁ udānaṁ udānesi
nissitassa 

[1]- calitaṁ anissitassa calitaṁ natthi calite asati passaddhi
passaddhiyā sati rati 2- na hoti ratiyā 3- asati āgatigati na
hoti āgatigatiyā asati cutūpapāto na hoti cutūpapāte asati
nevidha na huraṁ na 4- ubhayamantare esevanto dukkhassāti. catutthaṁ.

[162] 5 evamme sutaṁ. ekaṁ samayaṁ bhagavā mallesu cārikaṁ
caramāno mahatā bhikkhusaṅghena saddhiṁ yena pāvā tadavasari.
tatra sudaṁ bhagavā pāvāyaṁ viharati cundassa kammāraputtassa
ambavane. assosi kho cundo kammāraputto bhagavā kira mallesu
cārikañcaramāno mahatā bhikkhusaṅghena saddhiṁ pāvamanuppatto 5- pāvāyaṁ
viharati mayhaṁ ambavaneti. atha kho cundo kammāraputto yena
bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinnaṁ kho cundaṁ kammāraputtaṁ bhagavā

footnote: 1 po. ceva. yu. ca. 2 aṭṭhakathāyaṁ nati natiyā. 3 ma. natiyā. 4 ma. na
footnote: ubhayamantarena. 5 po. cetiyaṁ anuppatto. yu. pāvāyaṁ.

page number: 209

dhammiyā kathāya sandassesi samādapesi samuttejesi sampahaṁsesi.
atha kho cundo kammāraputto bhagavatā dhammiyā kathāya sandassito
samādapito samuttejito sampahaṁsito bhagavantaṁ etadavoca adhivāsetu
me bhante bhagavā svātanāya bhattaṁ saddhiṁ bhikkhusaṅghenāti.
adhivāseti bhagavā tuṇhībhāvena. atha kho cundo kammāraputto
bhagavato adhivāsanaṁ viditvā uṭṭhāyāsanā bhagavantaṁ abhivādetvā
padakkhiṇaṁ katvā pakkāmi. atha kho cundo kammāraputto tassā
rattiyā accayena sake nivesane paṇītaṁ khādanīyaṁ bhojanīyaṁ
paṭiyādāpetvā pahūtaṁ ca (pts. ud, 82) sūkaramaddavaṁ bhagavato kālaṁ ārocesi 1- kālo
bhante niṭṭhitaṁ bhattanti. atha kho bhagavā pubbaṇhasamayaṁ
nivāsetvā pattacīvaramādāya bhikkhusaṅghena saddhiṁ yena cundassa kammāraputtassa
nivesanaṁ tenupasaṅkami upasaṅkamitvā paññatte āsane
nisīdi. nisajja kho bhagavā cundaṁ kammāraputtaṁ āmantesi yante
cunda sūkaramaddavaṁ paṭiyattaṁ tena maṁ parivīsi 2- yaṁ panaññaṁ khādanīyaṁ
bhojanīyaṁ paṭiyattaṁ tena bhikkhusaṅghaṁ parivīsāti. evaṁ bhanteti
kho cundo kammāraputto bhagavato paṭissutvā yaṁ ahosi sūkaramaddavaṁ
paṭiyattaṁ tena bhagavantaṁ parivīsi yaṁ panaññaṁ khādanīyaṁ
bhojanīyaṁ paṭiyattaṁ tena bhikkhusaṅghaṁ parivīsati. atha kho bhagavā
cundaṁ kammāraputtaṁ āmantesi yante cunda sūkaramaddavaṁ avasiṭṭhaṁ
taṁ sobbhe nikhaṇāhi nāhantaṁ cunda passāmi sadevake loke

footnote: 1 ma. yu. ārocāpesi. 2 po. ma. yu. parivisa.

page number: 210

samārake sabrahmake sassamaṇabrāhmaṇiyā pajāya sadevamanussāya
yassa taṁ paribhuttaṁ sammā pariṇāmaṁ gaccheyya aññatra
tathāgatassāti. evaṁ bhanteti kho cundo kammāraputto bhagavato
paṭissutvā yaṁ ahosi sūkaramaddavaṁ avasiṭṭhaṁ 

[1]- sobbhe nikhaṇitvā
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinnaṁ kho cundaṁ kammāraputtaṁ
bhagavā dhammiyā kathāya sandassetvā samādapetvā samuttejetvā
sampahaṁsetvā uṭṭhāyāsanā pakkāmi.

[163] atha kho bhagavato cundassa kammāraputtassa bhattaṁ
bhuttāvissa kharo ābādho uppajji lohitapakkhandikā bāḷhā 2-
vedanā vattantī maraṇantikā 3-. tatra sudaṁ bhagavā sato sampajāno
adhivāseti avihaññamāno. atha kho bhagavā āyasmantaṁ ānandaṁ
āmantesi āyāmānanda yena kusinārā tenupasaṅkamissāmāti.
evaṁ bhanteti kho āyasmā ānando bhagavato paccassosi.
cundassa bhattaṁ bhuñjitvā kammārassāti me sutaṁ
ābādhaṁ samphusi dhīro pabāḷhaṁ maraṇantikaṁ 4-.
bhuttassa ca sūkaramaddavena
byādhi pabāḷho udapādi satthuno
viriccamāno bhagavā avoca
gacchāmahaṁ kusināraṁ nagaranti.

footnote: 1 ma. yu. taṁ. 2 ma. pabāḷhā 3 ma. yu. māraṇantikā. 4 po. kammāraputtassa
footnote: pattaṁ (pts. ud, 83) ābādhaṁ kharaṁ lohitapakkhandikaṁ bāḷhaṁ maraṇantikaṁ.

page number: 211

[164] atha kho bhagavā maggā okkamma yenaññataraṁ
rukkhamūlaṁ tenupasaṅkami upasaṅkamitvā āyasmantaṁ ānandaṁ
āmantesi iṅgha me tvaṁ ānanda catugguṇaṁ saṅghāṭiṁ paññāpehi
kilantosmi nisīdissāmīti. evaṁ bhanteti kho āyasmā ānando
bhagavato paṭissutvā catugguṇaṁ saṅghāṭiṁ paññāpeti 1-. nisīdi bhagavā
paññatte āsane. nisajja kho bhagavā āyasmantaṁ ānandaṁ
āmantesi iṅgha me tvaṁ ānanda pānīyaṁ āhara pipāsitosmi
ānanda pivissāmīti. evaṁ vutte āyasmā ānando bhagavantaṁ
etadavoca idāni bhante pañcamattāni sakaṭasatāni atikkantāni
taṁ cakkacchinnaṁ udakaṁ parittaṁ luḷitaṁ āvilaṁ sandati ayaṁ bhante
kukuṭā nadī avidūre acchodakā sātodakā sītodakā setodakā
supatitthā ramaṇīyā ettha bhagavā pānīyañca pivissati gattāni
ca sītaṁ karissatīti. dutiyampi kho bhagavā āyasmantaṁ ānandaṁ
āmantesi iṅgha me tvaṁ ānanda pānīyaṁ āhara pipāsitosmi
ānanda pivissāmīti. dutiyampi kho āyasmā ānando bhagavantaṁ
etadavoca idāni bhante pañcamattāni sakaṭasatāni atikkantāni
taṁ cakkacchinnaṁ udakaṁ parittaṁ luḷitaṁ āvilaṁ sandati ayaṁ bhante
kukuṭā nadī avidūre acchodakā sātodakā sītodakā setodakā
supatitthā ramaṇīyā ettha bhagavā pānīyañca pivissati gattāni
ca sītaṁ karissatīti. tatiyampi kho bhagavā āyasmantaṁ ānandaṁ

footnote: 1 ma. yu. paññāpesi.

page number: 212

āmantesi iṅgha me tvaṁ ānanda pānīyaṁ āhara pipāsitosmi
ānanda pivissāmīti. evaṁ bhanteti kho āyasmā ānando bhagavato
paṭissutvā pattaṁ gahetvā yena sā nadī tenupasaṅkami.

[165] atha kho sā nadī cakkacchinnā parittā luḷitā āvilā
sandamānā āyasmante ānande upasaṅkamante acchā
vippasannā anāvilā sandati. atha kho āyasmato ānandassa etadahosi
acchariyaṁ vata bho abbhūtaṁ vata bho tathāgatassa mahiddhikatā
mahānubhāvakatā ayañhi sā nadī cakkacchinnā parittā luḷitā
āvilā sandamānā mayi upasaṅkamante acchā vippasannā anāvilā
sandatīti. pattena pānīyaṁ ādāya yena bhagavā tenupasaṅkami
upasaṅkamitvā bhagavantaṁ etadavoca acchariyaṁ bhante abbhūtaṁ bhante
tathāgatassa mahiddhikatā mahānubhāvakatā ayañhi bhante sā nadī
cakkacchinnā parittā luḷitā āvilā sandamānā mayi upasaṅkamante(pts. ud, 84) 
acchā vippasannā anāvilā sandati pivatu bhagavā pānīyaṁ pivatu
sugato pānīyanti. atha kho bhagavā pānīyaṁ apāsi 1-.

[166] atha kho bhagavā mahatā bhikkhusaṅghena saddhiṁ yena
kukuṭā nadī tenupasaṅkami upasaṅkamitvā kukuṭaṁ nadiṁ ajjhogāhetvā
nahātvā ca pivitvā ca paccuttaritvā yena ambavanaṁ
tenupasaṅkami upasaṅkamitvā āyasmantaṁ cundakaṁ āmantesi iṅgha
me tvaṁ cundaka catugguṇaṁ saṅghāṭiṁ paññāpehi kilantosmi cundaka

footnote: 1 ma. apāyi.

page number: 213

nipajjissāmīti. evaṁ bhanteti kho āyasmā cundako bhagavato
paṭissutvā catugguṇaṁ saṅghāṭiṁ paññāpeti. atha kho bhagavā
dakkhiṇena passena sīhaseyyaṁ kappesi pāde pādaṁ accādhāya
sato sampajāno uṭṭhānasaññaṁ manasikaritvā. āyasmā pana
cundako tattheva bhagavato purato nisīdi.

[167] gantvāna buddho nadikaṁ kukuṭaṁ
acchodakaṁ sātodakaṁ vippasannaṁ
ogāhi satthā sukilantarūpo
tathāgato appaṭimodha loke
nahātvā 

[1]- pivitvā ca uttāri 2- satthā
purakkhato bhikkhugaṇassa majjhe.
satthā pavattā bhagavā idha dhamme
upāgami ambavanaṁ mahesī.
āmantayi cundakaṁ nāma bhikkhuṁ
catugguṇaṁ santhara me nipajjaṁ.
so codito bhāvitattena cundo
catugguṇaṁ patthari khippameva.
nipajji satthā sukilantarūpo.
cundopi tattha pamukhe nisīdīti.

[168] atha kho bhagavā āyasmantaṁ ānandaṁ āmantesi siyā

footnote: 1 ma. yu. ca. 2 ma. cudatāri.

page number: 214

kho panānanda cundassa kammāraputtassa koci vippaṭisāraṁ
uppādaheyya 1- tassa te āvuso cunda alābhā tassa te 

[2]- dulladdhaṁ
yassa te (pts. ud, 85) tathāgato pacchimaṁ piṇḍapātaṁ paribhuñjitvā parinibbutoti.
cundassa ānanda kammāraputtassa 

[3]- vippaṭisāro paṭivinodetabbo
tassa te āvuso cunda lābhā tassa te suladdhaṁ yassa te
tathāgato pacchimaṁ piṇḍapātaṁ paribhuñjitvā parinibbuto sammukhā
me taṁ āvuso cunda bhagavato sutaṁ sammukhā paṭiggahitaṁ dveme
piṇḍapātā samasamapphalā 4- samasamavipākā ativiya aññehi piṇḍapātehi
mahapphalatarā ca mahānisaṁsatarā cāti katame dve yañca
piṇḍapātaṁ paribhuñjitvā tathāgato anuttaraṁ sammāsambodhiṁ
abhisambujjhati yañca piṇḍapātaṁ paribhuñjitvā anupādisesāya
nibbānadhātuyā parinibbāyati ime dve piṇḍapātā samasamapphalā
samasamavipākā ativiya aññehi piṇḍapātehi mahapphalatarā ca
mahānisaṁsatarā ca āyusaṁvattanikaṁ āyasmatā cundena kammāraputtena
kammaṁ upacitaṁ vaṇṇasaṁvattanikaṁ āyasmatā cundena kammāraputtena
kammaṁ upacitaṁ sukhasaṁvattanikaṁ āyasmatā cundena kammāraputtena
upacitaṁ saggasaṁvattanikaṁ āyasmatā cundena kammāraputtena kammaṁ
upacitaṁ yasasaṁvattanikaṁ āyasmatā cundena kammāraputtena kammaṁ
upacitaṁ adhipateyyasaṁvattanikaṁ āyasmatā cundena kammāraputtena
kammaṁ upacitanti. cundassa ānanda kammāraputtassa evaṁ

footnote: 1 po. uppādeyya. 2 yu. āvuso. 3 ma. evaṁ. 4 po. samapphalā
footnote: samavipākā. yu. samāsamapphalā samāsamavipākā.

page number: 215

vippaṭisāro paṭivinodetabboti. atha kho bhagavā etamatthaṁ viditvā
tāyaṁ velāyaṁ imaṁ udānaṁ udānesi
dadato puññaṁ pavaḍḍhati saññamato 1- veraṁ na cīyati 2-
kusalo ca jahāti pāpakaṁ rāgadosamohakkhayā parinibbutoti 3-. pañcamaṁ.

[169] 6 evamme sutaṁ. ekaṁ samayaṁ bhagavā magadhesu
cārikañcaramāno mahatā bhikkhusaṅghena saddhiṁ yena pāṭaligāmo
tadavasari. assosuṁ kho pāṭaligāmiyā upāsakā bhagavā kira magadhesu
cārikañcaramāno mahatā bhikkhusaṅghena saddhiṁ pāṭaligāmaṁ
anuppattoti. atha kho pāṭaligāmiyā upāsakā yena bhagavā
tenupasaṅkamiṁsu upasaṅkamitvā bhagavantaṁ abhivādetvā ekamantaṁ
nisīdiṁsu. ekamantaṁ nisinnā kho pāṭaligāmiyā upāsakā bhagavantaṁ
etadavocuṁ adhivāsetu no bhante bhagavā āvasathāgāranti.
adhivāseti bhagavā tuṇhībhāvena. atha kho pāṭaligāmiyā upāsakā
bhagavato adhivāsanaṁ viditvā uṭṭhāyāsanā bhagavantaṁ abhivādetvā
padakkhiṇaṁ katvā yena āvasathāgāraṁ tenupasaṅkamiṁsu upasaṅkamitvā
sabbasanthariṁ āvasathāgāraṁ santharitvā āsanāni paññāpetvā
udakamaṇikaṁ patiṭṭhāpetvā telappadīpaṁ āropetvā yena
bhagavā tenupasaṅkamiṁsu upasaṅkamitvā bhagavantaṁ abhivādetvā
ekamantaṁ aṭṭhaṁsu. ekamantaṁ ṭhitā kho pāṭaligāmiyā upāsakā
bhagavantaṁ etadavocuṁ sabbasanthariṁ santhataṁ bhante āvasathāgāraṁ

footnote: 1 yu. ma. saṁyamato. 2 po. na vijjati. 3 ma. sanibbuto.

page number: 216

āsanāni paññattāni udakamaṇikaṁ 1- patiṭṭhāpitaṁ telappadīpo
āropito yassadāni bhante bhagavā kālaṁ maññatīti 2-. atha kho
bhagavā pubbaṇhasamayaṁ nivāsetvā pattacīvaramādāya saddhiṁ bhikkhusaṅghena
yena āvasathāgāraṁ tenupasaṅkami upasaṅkamitvā pāde
pakkhāletvā āvasathāgāraṁ pavisitvā majjhimaṁ thambhaṁ nissāya
puratthābhimukho nisīdi. bhikkhusaṅghopi kho pāde pakkhāletvā
āvasathāgāraṁ pavisitvā pacchimaṁ bhattiṁ nissāya puratthābhimukho nisīdi
bhagavantaṁ yeva purakkhitvā. pāṭaligāmiyāpi kho upāsakā pāde
pakkhāletvā āvasathāgāraṁ pavisitvā puratthimaṁ bhittiṁ nissāya
pacchimābhimukhā nisīdiṁsu bhagavantaṁ yeva purakkhitvā.

[170] atha kho bhagavā pāṭaligāmiye upāsake āmantesi
pañcime gahapatayo ādīnavā dussīlassa sīlavippattiyā katame
pañca 1 idha gahapatayo dussīlo sīlavippanno pamādādhikaraṇaṁ
mahatiṁ bhogajāniṁ nigacchati ayaṁ paṭhamo ādīnavo dussīlassa
sīlavippattiyā. 2 puna ca paraṁ gahapatayo dussīlassa sīlavippannassa
pāpako kittisaddo abbhuggato ayaṁ dutiyo ādīnavo dussīlassa
sīlavippattiyā. 3 puna ca paraṁ gahapatayo dussīlo sīlavippanno
yaññadeva 3- parisaṁ upasaṅkamati yadi khattiyaparisaṁ yadi brāhmaṇaparisaṁ
yadi gahapatiparisaṁ yadi (pts. ud, 87) samaṇaparisaṁ avisārado upasaṅkamati
maṅkubhūto ayaṁ tatiyo ādīnavo dussīlassa sīlavippattiyā.

footnote: 1 ma. yu. udakamaṇiko patiṭṭhāpito. 2 ma. maññasīti. 3 po. yadideva.
footnote: ma. yu. yadeva.

page number: 217

4 puna ca paraṁ gahapatayo dussīlo sīlavippanno sammūḷho kālaṁ
karoti ayaṁ catuttho ādīnavo dussīlassa sīlavippattiyā.
5 puna ca paraṁ gahapatayo dussīlo sīlavippanno kāyassa bhedā
parammaraṇā apāyaṁ duggatiṁ vinipātaṁ nirayaṁ upapajjati ayaṁ
pañcamo ādīnavo dussīlassa sīlavippattiyā. ime kho gahapatayo
pañca ādīnavā dussīlassa sīlavippattiyā. pañcime gahapatayo
ānisaṁsā sīlavato sīlasampadāya katame pañca 1 idha gahapatayo
sīlavā sīlasampanno appamādādhikaraṇaṁ mahantaṁ bhogakkhandhaṁ
adhigacchati ayaṁ paṭhamo ānisaṁso sīlavato sīlasampadāya. 2 puna
ca paraṁ gahapatayo sīlavato sīlasampannassa kalyāṇo kittisaddo
abbhuggacchati ayaṁ dutiyo ānisaṁso sīlavato sīlasampadāya.
3 puna ca paraṁ gahapatayo sīlasampanno yaññadeva parisaṁ upasaṅkamati
yadi khattiyaparisaṁ yadi brāhmaṇaparisaṁ yadi gahapatiparisaṁ yadi samaṇaparisaṁ
visārado upasaṅkamati amaṅkubhūto ayaṁ tatiyo ānisaṁso sīlavato
sīlasampadāya. 4 puna ca paraṁ gahapatayo sīlavā sīlasampanno
asammūḷho kālaṁ karoti ayaṁ catuttho ānisaṁso sīlavato
sīlasampadāya. 5 puna ca paraṁ gahapatayo sīlavā sīlasampanno
kāyassa bhedā parammaraṇā sugatiṁ saggaṁ lokaṁ upapajjati ayaṁ
pañcamo ānisaṁso sīlavato sīlasampadāya. ime kho gahapatayo
pañcime ānisaṁsā sīlavato sīlasampadāyāti.

page number: 218

[171] atha kho bhagavā pāṭaligāmiye upāsake bahūdeva rattiyo 1-
dhammiyā kathāya sandassetvā samādapetvā samuttejetvā
sampahaṁsetvā uyyojesi abhikkantā kho gahapatayo ratti
yassadāni kālaṁ maññathāti. atha kho pāṭaligāmiyā upāsakā
bhagavato bhāsitaṁ abhinanditvā anumoditvā uṭṭhāyāsanā bhagavantaṁ
abhivādetvā padakkhiṇaṁ katvā pakkamiṁsu. atha kho bhagavā
acirapakkantesu pāṭaligāmiyesu upāsakesu suññāgāraṁ pāvisi.

[172] tena (pts. ud, 88) kho pana samayena sunīdhavassakārā magadhamahāmattā
pāṭaligāme nagaraṁ māpenti vajjīnaṁ paṭibāhāya. tena kho pana
samayena sambahulā devatāyo sahasseva 2- pāṭaligāme vatthūni
pariggaṇhanti yasmiṁ padese mahesakkhā devatā vatthūni pariggaṇhanti
mahesakkhānaṁ tattha raññaṁ rājamahāmattānaṁ cittāni namanti
nivesanāni māpetuṁ. yasmiṁ padese majjhimā devatā vatthūni
pariggaṇhanti majjhimānaṁ tattha raññaṁ rājamahāmattānaṁ cittāni
namanti nivesanāni māpetuṁ. yasmiṁ padese nīcā devatā vatthūni
pariggaṇhanti nīcānaṁ tattha raññaṁ rājamahāmattānaṁ cittāni namanti
nivesanāni māpetuṁ. addasā kho bhagavā dibbena cakkhunā
visuddhena atikkantamānusakena tā devatāyo sahasseva pāṭaligāme
vatthūni pariggaṇhantiyo yasmiṁ padese mahesakkhā devatā vatthūni
pariggaṇhanti mahesakkhānaṁ tattha raññaṁ rājamahāmattānaṁ cittāni

footnote: 1 ma. yu. ratatiṁ. 2 ma. yu. sahassasseva.

page number: 219

namanti nivesanāni māpetuṁ. yasmiṁ padese majjhimā devatā
vatthūni pariggaṇhanti majjhimānaṁ tattha raññaṁ rājamahāmattānaṁ
cittāni namanti nivesanāni māpetuṁ. yasmiṁ padese nīcā devatā
vatthūni pariggaṇhanti nīcānaṁ tattha raññaṁ rājamahāmattānaṁ
cittāni namanti nivesanāni māpetuṁ. atha kho bhagavā tassā
rattiyā paccūsasamaye paccuṭṭhāya āyasmantaṁ ānandaṁ āmantesi
ko nukho ānanda pāṭaligāme nagaraṁ māpetīti. sunīdhavassakārā
bhante magadhamahāmattā pāṭaligāme nagaraṁ māpenti vajjīnaṁ
paṭibāhāyāti. seyyathāpi ānanda devehi tāvatiṁsehi saddhiṁ
mantetvā evameva kho ānanda sunīdhavassakārā magadhamahāmattā
pāṭaligāme nagaraṁ māpenti vajjīnaṁ paṭibāhāya. idhāhaṁ ānanda
addasaṁ dibbena cakkhunā visuddhena atikkantamānusakena sambahulā
devatāyo sahasseva pāṭaligāme vatthūni pariggaṇhantiyo yasmiṁ
padese mahesakkhā devatā vatthūni pariggaṇhanti mahesakkhānaṁ
tattha raññaṁ rājamahāmattānaṁ cittāni namanti nivesanāni māpetuṁ.
yasmiṁ padese majjhimā devatā vatthūni pariggaṇhanti majjhimānaṁ
tattha raññaṁ rājamahāmattānaṁ cittāni namanti nivesanāni māpetuṁ.
yasmiṁ padese nīcā devatā vatthūni pariggaṇhanti nīcānaṁ tattha
raññaṁ rājamahāmattānaṁ cittāni namanti nivesanāni māpetuṁ.
yāvatā ānanda ariyaṁ āyatanaṁ yāvatā vaṇippatho idaṁ

page number: 220

agganagaraṁ bhavissati pūṭabhedanaṁ 1-. pāṭaliputtassa kho ānanda tayo
antarāyā bhavissanti aggito vā udakato vā mithubhedato vāti.

[173] atha kho sunīdhavassakārā magadhamahāmattā yena bhagavā
tenupasaṅkamiṁsu upasaṅkamitvā bhagavatā saddhiṁ sammodiṁsu sammodanīyaṁ
kathaṁ sārāṇīyaṁ (pts. ud, 89) vitisāretvā ekamantaṁ aṭṭhaṁsu. ekamantaṁ ṭhitā
kho sunīdhavassakārā magadhamahāmattā bhagavantaṁ etadavocuṁ adhivāsetu
no bhavaṁ gotamo ajjattanāya bhattaṁ saddhiṁ bhikkhusaṅghenāti.
adhivāsesi bhagavā tuṇhībhāvena. atha kho sunīdhavassakārā
magadhamahāmattā bhagavato adhivāsanaṁ viditvā yena sako āvasatho
tenupasaṅkamiṁsu upasaṅkamitvā sake āvasathe paṇītaṁ khādanīyaṁ
bhojanīyaṁ paṭiyādāpetvā bhagavato kālaṁ ārocesuṁ kālo bho
gotama niṭṭhitaṁ bhattanti. atha kho bhagavā pubbaṇhasamayaṁ nivāsetvā
pattacīvaramādāya saddhiṁ bhikkhusaṅghena yena sunīdhavassakārānaṁ
magadhamahāmattānaṁ āvasatho tenupasaṅkami upasaṅkamitvā
paññatte āsane nisīdi. atha kho sunīdhavassakārā magadhamahāmattā
buddhappamukhaṁ bhikkhusaṅghaṁ paṇītena khādanīyena bhojanīyena sahatthā
santappetvā samparivāresuṁ. atha kho sunīdhavassakārā
magadhamahāmattā bhagavantaṁ bhuttāviṁ onītapattapāṇiṁ aññataraṁ nīcaṁ
āsanaṁ gahetvā ekamantaṁ nisīdiṁsu. ekamantaṁ nisinne kho
sunīdhavassakāre magadhamahāmatte bhagavā imāhi gāthāhi anumodi

footnote: 1 ma. pāṭaliputtaṁ pūṭabhedanaṁ.

page number: 221

yasmiṁ padese kappeti vāsaṁ paṇḍitajātiyo
sīlavantettha bhojetvā saññate brahmacārino.
yā tattha devatā āsuṁ tāsaṁ dakkhiṇamādise
tā pūjitā pūjayanti mānitā mānayanti naṁ
tato naṁ anukampanti mātā puttaṁva orasaṁ.
devatānukampito poso sadā bhadrāni passatīti.

[174] atha kho bhagavā sunidhavassakārānaṁ magadhamahāmattānaṁ
imāhi gāthāhi anumoditvā uṭṭhāyāsanā pakkāmi. tena kho
pana samayena sunīdhavassakārā magadhamahāmattā bhagavantaṁ piṭṭhito
piṭṭhito anubandhā 1- honti yenajja samaṇo gotamo dvārena
nikkhamissati taṁ gotamadvāraṁ nāma bhavissati. yena titthena gaṅgaṁ
nadiṁ tarissati taṁ gotamatitthaṁ nāma (pts. ud, 90) bhavissatīti. atha kho bhagavā
yena dvārena nikkhami taṁ gotamadvāraṁ nāma ahosi. atha kho
bhagavā yena gaṅgā nadī tenupasaṅkami. tena kho pana samayena
gaṅgā nadī pūrā hoti samatittikā kākapeyyā. appekacce
manussā nāvaṁ pariyesanti appekacce uḷumpaṁ pariyesanti
appekacce kullaṁ bandhanti apārā pāraṁ gantukāmā. atha kho
bhagavā seyyathāpi nāma balavā puriso sammiñjitaṁ vā bāhaṁ
pasāreyya pasāritaṁ vā bāhaṁ sammiñjeyya evamevaṁ gaṅgāya
nadiyā orimatīrā antarahito pārimatīre paccuṭṭhāsi saddhiṁ

footnote: 1 yu. anubaddhā.

page number: 222

bhikkhusaṅghena. addasā kho bhagavā te manusse appekacce nāvaṁ
pariyesante appekacce uḷumpaṁ pariyesante appekacce kullaṁ
bandhante apārā pāraṁ gantukāme. atha kho bhagavā etamatthaṁ
viditvā tāyaṁ velāyaṁ imaṁ udānaṁ udānesi
ye taranti aṇṇavaṁ saraṁ
setuṁ katvāna visajja pallalāni
kullañhi jano bandhati 1-
tiṇṇā medhāvino janāti. chaṭṭhaṁ.

[175] 7 evamme sutaṁ. ekaṁ samayaṁ bhagavā kosalesu
addhānamaggapaṭipanno hoti āyasmatā nāgasamālena pacchāsamaṇena.
addasā kho āyasmā nāgasamālo antarāmagge dvidhāpathaṁ
disvāna bhagavantaṁ etadavoca ayaṁ bhante bhagavā pantho iminā
gacchāmāti. evaṁ vutte bhagavā āyasmantaṁ nāgasamālaṁ
etadavoca ayaṁ nāgasamāla pantho iminā gacchāmāti. dutiyampi
kho āyasmā nāgasamālo bhagavantaṁ etadavoca ayaṁ bhante bhagavā
pantho iminā gacchāmāti. dutiyampi kho bhagavā āyasmantaṁ
nāgasamālaṁ etadavoca ayaṁ nāgasamāla pantho iminā gacchāmāti.
tatiyampi kho āyasmā nāgasamālo bhagavantaṁ etadavoca ayaṁ bhante
bhagavā pantho iminā gacchāmāti. tatiyampi kho bhagavā
āyasmantaṁ nāgasamālaṁ etadavoca ayaṁ nāgasamāla pantho iminā

footnote: 1 ma. pabandhati.

page number: 223

gacchāmāti. atha kho āyasmā nāgasamālo bhagavato pattacīvaraṁ
tattheva chamāyaṁ nikkhipitvā pakkāmi idaṁ bhante bhagavā pattacīvaranti.
atha kho āyasmato nāgasamālassa tena panthena
gacchantassa antarāmagge corā nikkhamitvā hatthehi vā (pts. ud, 91) pādehi vā
ākoṭesuṁ pattañca bhindiṁsu saṅghāṭiñca vipphālesuṁ. atha kho
āyasmā nāgasamālo bhinnena pattena vipphālitāya saṅghāṭiyā
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinno kho āyasmā nāgasamālo
etadavoca idha mayhaṁ bhante tena panthena gacchantassa antarāmagge
corā nikkhamitvā hatthehi ca pādehi ca ākoṭesuṁ pattañca
bhindiṁsu saṁghāṭiñca vipphālesunti. atha kho bhagavā etamatthaṁ viditvā
tāyaṁ velāyaṁ imaṁ udānaṁ udānesi
saddhiṁ caramekato vasaṁ misso aññajanena vedagū
viditvā pajahāti pāpakaṁ koñco khīrapakova ninnaganti. sattamaṁ.

[176] 8 evamme sutaṁ. ekaṁ samayaṁ bhagavā sāvatthiyaṁ
viharati pubbārāme migāramātu pāsāde. tena kho pana samayena
visākhāya migāramātuyā nattā kālakatā hoti piyā manāpā.
atha kho visākhā migāramātā allavatthā allakesā divādivassa
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinnaṁ kho visākhaṁ migāramātaraṁ bhagavā

page number: 224

etadavoca handa kuto nu tvaṁ visākhe āgacchasi allavatthā allakesā
idhupasaṅkantā divādivassāti. nattā me bhante piyā
manāpā kālakatā tenāhaṁ allavatthā allakesā idhupasaṅkantā
divādivassāti. iccheyyāsi tvaṁ visākhe yāvatikā sāvatthiyā
manussā tāvatike putte ca nattāro cāti. iccheyyāhaṁ bhante
bhagavā yāvatikā sāvatthiyā manussā tāvatike putte ca nattāro
cāti. kīva bahukā pana visākhe sāvatthiyā manussā devasikaṁ
kālaṁ karontīti. dasapi bhante sāvatthiyā manussā devasikaṁ kālaṁ
karonti navapi bhante sāvatthiyā manussā devasikaṁ kālaṁ karonti
aṭṭhapi bhante sāvatthiyā manussā devasikaṁ kālaṁ karonti sattapi
bhante sāvatthiyā manussā devasikaṁ kālaṁ karonti chapi bhante
sāvatthiyā manussā devasikaṁ kālaṁ karonti pañcapi bhante
sāvatthiyā manussā devasikaṁ kālaṁ karonti cattāropi bhante
sāvatthiyā manussā devasikaṁ kālaṁ karonti tayopi bhante sāvatthiyā
manussā devasikaṁ kālaṁ karonti dvepi bhante sāvatthiyā manussā
devasikaṁ kālaṁ karonti ekopi bhante sāvatthiyā manusso
devasikaṁ kālaṁ karoti avivittā bhante sāvatthiyā manussehi
kālaṁ karontehīti. taṁ kiṁ maññasi visākhe api nu tvaṁ kadāci
karahaci allavatthā vā bhaveyyāsi allakesā vāti. no hetaṁ
bhante alaṁ me bhante tāva bahukehi puttehi ca nattārehi cāti.

page number: 225

yesaṁ kho visākhe sataṁ piyāni sataṁ tesaṁ dukkhāni yesaṁ navuti
piyāni navuti tesaṁ dukkhāni yesaṁ asīti piyāni asīti tesaṁ dukkhāni
yesaṁ sattati piyāni sattati tesaṁ dukkhāni yesaṁ saṭṭhī
piyāni saṭṭhī tesaṁ dukkhāni yesaṁ paññāsaṁ piyāni paññāsaṁ
tesaṁ dukkhāni yesaṁ cattāḷīsaṁ piyāni cattāḷīsaṁ tesaṁ dukkhāni
yesaṁ tiṁsaṁ piyāni tiṁsaṁ tesaṁ dukkhāni yesaṁ vīsaṁ piyāni vīsaṁ tesaṁ
dukkhāni yesaṁ dasa piyāni dasa tesaṁ dukkhāni yesaṁ nava piyāni
nava tesaṁ dukkhāni yesaṁ aṭṭha piyāni aṭṭha tesaṁ dukkhāni
yesaṁ satta piyāni satta tesaṁ dukkhāni yesaṁ cha piyāni cha tesaṁ
dukkhāni yesaṁ pañca piyāni pañca tesaṁ dukkhāni yesaṁ cattāri
piyāni cattāri tesaṁ dukkhāni yesaṁ tīṇi piyāni tīṇi tesaṁ
dukkhāni yesaṁ dve piyāni dve tesaṁ dukkhāni yesaṁ ekaṁ piyaṁ
ekaṁ tesaṁ dukkhaṁ yesaṁ natthi piyaṁ natthi tesaṁ dukkhaṁ asokā te
virajā anupāyāsāti vadāmīti. atha kho bhagavā etamatthaṁ viditvā
tāyaṁ velāyaṁ imaṁ udānaṁ udānesi
yekeci sokā paridevitā vā
dukkhā ca 

[1]- lokasmiṁ anekarūpā
piyaṁ paṭicca bhavanti ete
piye asante na bhavanti ete
tasmā hi te sukhino vītasokā

footnote: 1 po. te.

page number: 226

yesaṁ piyaṁ natthi kuhiñci loke
tasmā asokaṁ virajaṁ patthayāno
piyaṁ na kayirātha kuhiñci loketi. aṭṭhamaṁ.

[177] 9 evamme sutaṁ. ekaṁ samayaṁ bhagavā rājagahe
viharati veḷuvane kalandakanivāpe. atha kho āyasmā dabbo mallaputto
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinno kho āyasmā dabbo mallaputto
bhagavantaṁ etadavoca parinibbānakālo medāni sugatāti.
yassadāni tvaṁ dabba kālaṁ maññasīti. atha kho āyasmā dabbo
mallaputto uṭṭhāyāsanā bhagavantaṁ abhivādetvā padakkhiṇaṁ katvā
vehāsaṁ abbhuggantvā ākāse antalikkhe pallaṅkena nisīdi tejodhātuṁ
samāpajjitvā vuṭṭhahitvā (pts. ud, 93) parinibbāyi. atha kho āyasmato
dabbassa mallaputtassa vehāsaṁ abbhuggantvā ākāse antalikkhe
pallaṅkena nisīditvā tejodhātuṁ samāpajjitvā vuṭṭhahitvā parinibbutassa
sarīrassa jhāyamānassa ḍayhamānassa neva chārikā
paññāyati na masi 1-. seyyathāpi nāma sappissa vā telassa vā
jhāyamānassa ḍayhamānassa neva chārikā paññāyati na masi
evameva āyasmato dabbassa mallaputtassa vehāsaṁ abbhuggantvā
ākāse antalikkhe pallaṅkena nisīditvā tejodhātuṁ samāpajjitvā
vuṭṭhahitvā parinibbutassa sarīrassa jhāyamānassa ḍayhamānassa neva

footnote: 1 po. na passi.

page number: 227

chārikā paññāyittha na masīti. atha kho bhagavā etamatthaṁ
viditvā tāyaṁ velāyaṁ imaṁ udānaṁ udānesi
abhedi kāyo nirodhi saññā vedanāpītidahaṁsu 1- sabbā
vūpasamiṁsu saṅkhārā viññāṇaṁatthamāgamāti. navamaṁ.

[178] 10 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tatra kho bhagavā bhikkhū
āmantesi bhikkhavoti. bhadanteti te bhikkhū bhagavato paccassosuṁ.
bhagavā etadavoca dabbassa bhikkhave mallaputtassa vehāsaṁ
abbhuggantvā ākāse antalikkhe pallaṅkena nisīditvā tejodhātuṁ
samāpajjitvā vuṭṭhahitvā parinibbutassa sarīrassa jhāyamānassa
ḍayhamānassa neva chārikā paññāyittha na masi seyyathāpi nāma
sappissa vā jhāyamānassa ḍayhamānassa neva chārikā paññāyati
na masi evameva bhikkhave dabbassa mallaputtassa vehāsaṁ
abbhuggantvā ākāse antalikkhe pallaṅkena nisīditvā tejodhātuṁ
samāpajjitvā parinibbutassa sarīrassa jhāyamānassa ḍayhamānassa neva
chārikā paññāyittha na masīti. atha kho bhagavā etamatthaṁ viditvā
tāyaṁ velāyaṁ imaṁ udānaṁ udānesi
ayoghanahatasseva jalato jātavedassa 2-
anupubbūpasantassa yathā na ñāyate gati

footnote: 1 vaṇṇanāyaṁ vedanāsītibhaviṁsu. 2 ma. jātavedaso.

page number: 228

evaṁ sammāvimuttānaṁ kāmabandhoghatārinaṁ
paññāpetuṁ gati natthi pattānaṁ acalaṁ sukhanti. dasamaṁ.
pāṭaligāmiyavaggo aṭṭhamo.
tassuddānaṁ
nibbānā caturo vuttā cundo pāṭaligāmiyā
dvidhāpatho visākhā ca dabbena ca saha te dasāti.
vaggamidaṁ paṭhamaṁ varabodhi
vaggamidaṁ dutiyo muccalindo
nandakavaggavaro tatiyo
meghiyavaggavaro catuttho
pañcamavaggavaranti soṇo
chaṭṭhamavaggavaranti jaccandho
sattamavaggavaranti ca cūḷo
pāṭaligāmiyavaraṭṭhamavaggo.
asītianūnakasuttavaraṁ 1-
vaggamidaṭṭhamaṁ suvibhattaṁ
dassitaṁ cakkhumatā vimalena
saddhā 2- hi taṁ udānantidamāhūti.
udānaṁ samattaṁ.

footnote: 1 ma. asītimanūnakasuttavaraṁ. 2 ma. addhā.

page number: 229

suttantapiṭake khuddakanikāyassa
itivuttakaṁ
-------
namo tassa bhagavato arahato sammāsambuddhassa.
ekanipātassa paṭhamavaggo

[179] 1 vuttaṁ hetaṁ bhagavā vuttamarahatāti me sutaṁ
ekadhammaṁ bhikkhave pajahatha ahaṁ vo pāṭibhogo anāgāmitāya katamaṁ
ekadhammaṁ lobhaṁ bhikkhave ekadhammaṁ pajahatha ahaṁ vo pāṭibhogo
anāgāmitāyāti. etamatthaṁ bhagavā avoca. tatthetaṁ iti
vuccati
yena lobhena luddhāse sattā gacchanti duggatiṁ
taṁ lobhaṁ sammadaññāya pajahanti vipassino
pahāya na punāyanti imaṁ lokaṁ kudācananti.
ayampi attho vutto bhagavatā iti me sutanti. paṭhamaṁ.

[180] 2 vuttaṁ hetaṁ bhagavatā vuttamarahatāti me sutaṁ
ekadhammaṁ bhikkhave pajahatha ahaṁ vo pāṭibhogo anāgāmitāya(pts. it, 2) 
katamaṁ ekadhammaṁ dosaṁ bhikkhave ekadhammaṁ pajahatha ahaṁ vo

page number: 230

pāṭibhogo anāgāmitāyāti. etamatthaṁ bhagavā avoca.
tatthetaṁ iti vuccati
yena dosena duṭṭhāse sattā gacchanti duggatiṁ
taṁ dosaṁ sammadaññāya pajahanti vipassino
pahāya na punāyanti imaṁ lokaṁ kudācananti.
ayampi attho vutto bhagavatā iti me sutanti. dutiyaṁ.

[181] 3 vuttaṁ hetaṁ bhagavatā vuttamarahatāti me sutaṁ
ekadhammaṁ bhikkhave pajahatha ahaṁ vo pāṭibhogo anāgāmitāya katamaṁ
ekadhammaṁ mohaṁ bhikkhave ekadhammaṁ pajahatha ahaṁ vo pāṭibhogo
anāgāmitāyāti. etamatthaṁ bhagavā avoca. tatthetaṁ iti
vuccati
yena mohena mūḷhāse sattā gacchanti duggatiṁ
taṁ mohaṁ sammadaññāya pajahanti vipassino
pahāya na punāyanti imaṁ lokaṁ kudācananti.
ayampi attho vutto bhagavatā iti me sutanti. tatiyaṁ.

[182] 4 vuttaṁ hetaṁ bhagavatā vuttamarahatāti me sutaṁ
ekadhammaṁ bhikkhave pajahatha ahaṁ vo pāṭibhogo anāgāmitāya katamaṁ
ekadhammaṁ kodhaṁ bhikkhave ekadhammaṁ pajahatha ahaṁ vo pāṭibhogo
anāgāmitāyāti. etamatthaṁ bhagavā avoca. tatthetaṁ iti
vuccati

page number: 231

yena kodhena kuddhāse sattā gacchanti duggatiṁ
taṁ kodhaṁ sammadaññāya pajahanti vipassino
pahāya na punāyanti imaṁ lokaṁ kudācananti.
ayampi attho (pts. it, 3) vutto bhagavatā iti me sutanti. catutthaṁ.

[183] 5 vuttaṁ hetaṁ bhagavatā vuttamarahatāti me sutaṁ
ekadhammaṁ bhikkhave pajahatha ahaṁ vo pāṭibhogo anāgāmitāya
katamaṁ ekadhammaṁ makkhaṁ bhikkhave ekadhammaṁ pajahatha ahaṁ vo
pāṭibhogo anāgāmitātāti. etamatthaṁ bhagavā avoca. tatthetaṁ
iti vuccati
yena makkhena makkhitāse 1- sattā gacchanti duggatiṁ
taṁ makkhaṁ sammadaññāya pajahanti vipassino
pahāya na punāyanti imaṁ lokaṁ kudācananti.
ayampi attho vutto bhagavatā iti me sutanti. pañcamaṁ.

[184] 6 vuttaṁ hetaṁ bhagavatā vuttamarahatāti me sutaṁ
ekadhammaṁ bhikkhave pajahatha ahaṁ vo pāṭibhogo anāgāmitāya katamaṁ
ekadhammaṁ mānaṁ bhikkhave ekadhammaṁ pajahatha ahaṁ vo pāṭibhogo
anāgāmitāyāti. etamatthaṁ bhagavā avoca. tatthetaṁ iti vuccati
yena mānena mattāse sattā gacchanti duggatiṁ
taṁ mānaṁ sammadaññāya pajahanti vipassino
pahāya na punāyanti imaṁ lokaṁ kudācananti.

footnote: 1 po. ma. yu. makkhāse.

page number: 232

ayampi attho vutto bhagavatā iti me sutanti. chaṭṭhaṁ.

[185] 7 vuttaṁ hetaṁ bhagavatā vuttamarahatāti me sutaṁ sabbaṁ
bhikkhave anabhijānaṁ aparijānaṁ tattha cittaṁ avirājayaṁ (pts. it, 4) 1- appajahaṁ abhabbo
dukkhakkhayāya sabbañca kho bhikkhave abhijānaṁ parijānaṁ tattha cittaṁ
virājayaṁ pajahaṁ bhabbo dukkhakkhayāyāti. etamatthaṁ bhagavā avoca.
tatthetaṁ iti vuccati
yo sabbaṁ sabbato ñatvā sabbatthesu na rajjati
save sabbaṁ 2- pariññā so sabbaṁ dukkhaṁ 3- upaccagāti.
ayampi attho vutto bhagavatā iti me sutanti. sattamaṁ.

[186] 8 vuttaṁ hetaṁ bhagavatā vuttamarahatāti me sutaṁ mānaṁ
bhikkhave anabhijānaṁ aparijānaṁ tattha cittaṁ avirājayaṁ appajahaṁ
abhabbo 

[4]- dukkhakkhayāya mānañca kho bhikkhave abhijānaṁ parijānaṁ
tattha cittaṁ virājayaṁ pajahaṁ bhabbo dukkhakkhayāyāti. etamatthaṁ
bhagavā avoca. tatthetaṁ iti vuccati
mānupetā ayaṁ pajā mānaganthā bhave ratā
mānaṁ aparijānantā āgantāro punabbhavaṁ
ye ca mānaṁ pahantvāna vimuttā mānasaṅkhaye
te mānaganthābhibhuno sabbaṁ 5- ganthaṁ upaccagunti.
ayampi attho vutto bhagavatā iti me sutanti. aṭṭhamaṁ.

[187] 9 vuttaṁ hetaṁ bhagavatā vuttamarahatāti me sutaṁ lobhaṁ

footnote: 1 po. avirājiyaṁ. 2 ma. sabbapariññā so. 3 ma. dukkhamupaccatā.
footnote: 4 po. etthantare so. 5 ma. sabbadukkhamupaccagunti. yu. sabbadukkhaṁ--.

page number: 233

bhikkhave anabhijānaṁ aparijānaṁ tattha cittaṁ avirājayaṁ appajahaṁ abhabbo
dukkhakkhayāya lobhañca kho bhikkhave abhijānaṁ parijānaṁ tattha cittaṁ
virājayaṁ pajahaṁ bhabbo dukkhakkhayāyāti. etamatthaṁ bhagavā avoca.
tatthetaṁ iti vuccati
yena lobhena luddhāse sattā gacchanti duggatiṁ
taṁ lobhaṁ sammadaññāya pajahanti vipassino
pahāya na punāyanti imaṁ lokaṁ kudācananti.
ayampi attho vutto bhagavatā iti me sutanti. navamaṁ.

[188] 10 vuttaṁ hetaṁ bhagavatā vuttamarahatāti me sutaṁ
dosaṁ bhikkhave anabhijānaṁ aparijānaṁ tattha cittaṁ avirājayaṁ appajahaṁ
abhabbo dukkhakkhayāya dosañca kho bhikkhave abhijānaṁ parijānaṁ
tattha cittaṁ virājayaṁ pajahaṁ bhabbo dukkhakkhayāyāti. etamatthaṁ
bhagavā avoca. tatthetaṁ iti vuccati
yena dosena duṭṭhāse sattā gacchanti duggatiṁ
taṁ dosaṁ sammadaññāya pajahanti vipassino
pahāya na punāyanti imaṁ lokaṁ kudācananti.
ayampi attho vutto bhagavatā iti me sutanti. dasamaṁ.
pāṭibhogavaggo paṭhamo.
tassuddānaṁ
rāgadosā 1- atha moho

footnote: 1 po. rāgo doso.

page number: 234

kodhamakkhā mānaṁ sabbaṁ
mānato rāgadosā puna dve
pakāsitā vaggamahu 1- paṭhamanti.
---------
itivuttake ekanipātassa dutiyavaggo

[189] 1 vuttaṁ hetaṁ bhagavatā vuttamarahatāti me sutaṁ mohaṁ
bhikkhave anabhijānaṁ aparijānaṁ tattha cittaṁ avirājayaṁ appajahaṁ
abhabbo dukkhakkhayāya mohañca kho bhikkhave abhijānaṁ parijānaṁ tattha
cittaṁ virājayaṁ pajahaṁ bhabbo dukkhakkhayāyāti. etamatthaṁ bhagavā
avoca. tatthetaṁ iti vuccati
yena mohena mūḷhāse sattā gacchanti duggatiṁ
taṁ mohaṁ sammadaññāya pajahanti vipassino
pahāya na punāyanti imaṁ lokaṁ kudācananti.
ayampi attho vutto bhagavatā iti me sutanti. paṭhamaṁ.

[190] 2 vuttaṁ hetaṁ bhagavatā vuttamarahatāti me sutaṁ kodhaṁ
bhikkhave anabhijānaṁ aparijānaṁ tattha cittaṁ avirājayaṁ appajahaṁ
abhabbo dukkhakkhayāya kodhañca kho bhikkhave abhijānaṁ parijānaṁ tattha
cittaṁ virājayaṁ pajahaṁ bhabbo dukkhakkhayāyāti. etamatthaṁ bhagavā
avoca. tatthetaṁ iti vuccati

footnote: 1 ma. yu. vaggamāhu.

page number: 235

yena kodhena kuddhāse sattā gacchanti duggatiṁ
taṁ kodhaṁ sammadaññāya pajahanti vipassino
pahāya na punāyanti imaṁ lokaṁ kudācananti.
ayampi attho vutto bhagavatā iti me sutanti. dutiyaṁ.

[191] 3 vuttaṁ hetaṁ bhagavatā vuttamarahatāti me sutaṁ makkhaṁ
bhikkhave anabhijānaṁ aparijānaṁ tattha cittaṁ avirājayaṁ appajahaṁ
abhabbo dukkhakkhayāya makkhañca kho bhikkhave abhijānaṁ parijānaṁ tattha
cittaṁ virājayaṁ pajahaṁ bhabbo dukkhakkhayāyāti. etamatthaṁ bhagavā
avoca. tatthetaṁ iti vuccati
yena makkhena makkhitāse sattā gacchanti duggatiṁ
taṁ makkhaṁ sammadaññāya pajahanti vipassino
pahāya na punāyanti imaṁ lokaṁ kudācananti.
ayampi attho vutto bhagavatā iti me (pts. it, 8) sutanti. tatiyaṁ.

[192] 4 vuttaṁ hetaṁ bhagavatā vuttamarahatāti me sutaṁ nāhaṁ
bhikkhave aññaṁ ekanīvaraṇampi samanupassāmi yena nīvaraṇena
nivutā pajā dīgharattaṁ sandhāvanti saṁsaranti yathayidaṁ bhikkhave
avijjānīvaraṇaṁ avijjānīvaraṇena hi bhikkhave nivutā pajā dīgharattaṁ
sandhāvanti saṁsarantīti. etamatthaṁ bhagavā avoca. tatthetaṁ
iti vuccati
natthañño ekadhammopi yenevaṁ nivutā pajā

page number: 236

saṁsaranti ahorattaṁ yathā mohena āvuṭā
ye ca mohaṁ pahantvāna tamokkhandhaṁ padālayuṁ
na te puna saṁsaranti hetu tesaṁ na vijjatīti.
ayampi attho vutto bhagavatā iti me sutanti. catutthaṁ.

[193] 5 vuttaṁ hetaṁ bhagavatā vuttamarahatāti me sutaṁ nāhaṁ
bhikkhave aññaṁ ekasaṁyojanampi samanupassāmi yenevaṁ 1- saṁyojanena
saṁyuttā sattā dīgharattaṁ sandhāvanti saṁsaranti yathayidaṁ bhikkhave
taṇhāsaṁyojanaṁ taṇhāsaṁyojanena hi bhikkhave saṁyuttā sattā
dīgharattaṁ sandhāvanti saṁsarantīti. etamatthaṁ bhagavā avoca.
tatthetaṁ iti vuccati
taṇhādutiyo puriso dīghamaddhāna saṁsaraṁ
itthambhāvaññathābhāvaṁ 2- saṁsāraṁ nātivattati
etamādīnavaṁ 3- ñatvā taṇhaṁ dukkhassa sambhavaṁ
vītataṇho anādāno sato bhikkhu paribbajeti.
ayampi attho vutto bhagavatā iti me sutanti. pañcamaṁ.

[194] 6 vuttaṁ hetaṁ bhagavatā vuttamarahatāti me sutaṁ
sekhassa bhikkhave bhikkhuno appattamānasassa anuttaraṁ yogakkhemaṁ
patthayamānassa viharato ajjhattikaṁ aṅganti karitvā na aññaṁ ekaṅgampi
samanupassāmi evaṁ bahukāraṁ yathayidaṁ bhikkhave yoniso manasikāro
yoniso bhikkhave bhikkhu manasikaronto akusalaṁ pajahati kusalaṁ

footnote: 1 po. yu. yeneva. ma. yena. 2 po. ma. yu. itthabhāvaññathābhāvaṁ.
footnote: 3 yu. evamādīnavaṁ.

page number: 237

bhāvetīti. etamatthaṁ bhagavā avoca. tatthetaṁ iti vuccati
yoniso manasikāro dhammo sekhassa bhikkhuno
natthañño evaṁ bahukāro uttamatthassa pattiyā
yoniso padahaṁ bhikkhu khayaṁ dukkhassa pāpuṇeti.
ayampi attho vutto bhagavatā iti me sutanti. chaṭṭhaṁ.

[195] 7 vuttaṁ hetaṁ bhagavatā vuttamarahatāti me sutaṁ
sekhassa bhikkhave bhikkhuno appattamānasassa anuttaraṁ yogakkhemaṁ
patthayamānassa viharato bāhiraṁ aṅganti karitvā na aññaṁ ekaṅgampi
samanupassāmi evaṁ bahukāraṁ yathayidaṁ bhikkhave kalyāṇamittatā
kalyāṇamitto bhikkhave bhikkhu akusalaṁ pajahati kusalaṁ bhāvetīti.
etamatthaṁ bhagavā avoca. tatthetaṁ iti vuccati
kalyāṇamitto yo bhikkhu sappatisso sagāravo
karaṁ mittānavacanaṁ 1- sampajāno patissato
pāpuṇe anupubbena sabbasaṁyojanakkhayanti.
ayampi attho vutto bhagavatā iti me sutanti. sattamaṁ.

[196] 8 vuttaṁ (pts. it, 11) hetaṁ bhagavatā vuttamarahatāti me sutaṁ ekadhammo
bhikkhave loke uppajjamāno uppajjati bahujanāhitāya bahujanāsukhāya
bahuno janassa anatthāya ahitāya dukkhāya devamanussānaṁ
katamo ekadhammo saṅghabhedo saṅghe kho pana bhikkhave bhinne
aññamaññaṁ bhaṇḍanāni ceva honti aññamaññaṁ paribhāsā ca

footnote: 1 po. ma. yu. mittānaṁ vacanaṁ.

page number: 238

honti aññamaññaṁ parikkhepā ca honti aññamaññaṁ
pariccajanā ca honti tattha appasannā ceva nappasīdanti
pasannānañca ekaccānaṁ aññathattaṁ hotīti. etamatthaṁ bhagavā
avoca. tatthetaṁ iti vuccati
āpāyiko nerayiko kappaṭṭho saṅghabhedako
vaggārāmo adhammaṭṭho yogakkhemato 1- dhaṁsati
saṅghaṁ 2- samaggaṁ bhetvāna kappaṁ nirayamhi paccatīti.
ayampi attho vutto bhagavatā iti me sutanti. aṭṭhamaṁ.

[197] 9 vuttaṁ hetaṁ bhagavatā vuttamarahatāti me sutaṁ
ekadhammo bhikkhave loke uppajjamāno uppajjati bahujanahitāya
bahujanasukhāya (pts. it, 12) bahuno janassa atthāya hitāya sukhāya devamanussānaṁ
katamo ekadhammo saṅghassa sāmaggī saṅghe kho pana bhikkhave
samagge na ceva aññamaññaṁ bhaṇḍanāni honti na ca
aññamaññaṁ paribhāsā honti na ca aññamaññaṁ parikkhepā honti
na ca aññamaññaṁ pariccajanā honti tattha appasannā ceva pasīdanti
pasannānañca bhiyyobhāvo hotīti. etamatthaṁ bhagavā avoca.
tatthetaṁ iti vuccati
sukhā saṅghassa sāmaggī samaggānañcanuggaho
samaggarato dhammaṭṭho yogakkhemā na dhaṁsati
saṅghaṁ samaggaṁ katvāna kappaṁ saggamhi modatīti.
ayampi attho vutto bhagavatā iti me sutanti. navamaṁ.

footnote: 1 ma. yogakkhemā padhaṁsati. 2 po. saṅghasamaggaṁ.

page number: 239

[198] 10 vuttaṁ hetaṁ bhagavatā vuttamarahatāti me sutaṁ
idhāhaṁ bhikkhave ekaccaṁ puggalaṁ paduṭṭhacittaṁ evaṁ cetasā ceto
paricca pajānāmi imamhi cāyaṁ samaye puggalo kālaṁ kareyya
yathābhataṁ nikkhitto evaṁ niraye taṁ kissa hetu cittañhissa
bhikkhave paduṭṭhaṁ cetopadosahetu kho pana bhikkhave evamidhekacce
sattā kāyassa bhedā parammaraṇā apāyaṁ duggatiṁ vinipātaṁ nirayaṁ
uppajjantīti. etamatthaṁ bhagavā avoca. tatthetaṁ iti vuccati
paduṭṭhacittaṁ ñatvāna ekaccaṁ idha puggalaṁ
etamatthaṁ byākāsi buddho bhikkhūna santike
imamhi cāyaṁ samaye kālaṁ kayirātha puggalo
nirayaṁ upapajjeyya cittañhissa padūsitaṁ
yathā haritvā nikkhipeyya evameva tathāvidho
cetopadosahetū hi sattā gacchanti duggatinti.
ayampi attho vutto bhagavatā iti me sutanti. dasamaṁ.
dutiyavaggo dutiyo.
tassuddānaṁ
mohakodhā 1- atha makkho mohakāmā sekkhā duve
bhedamodā puggalo ca vaggamāhu dutiyanti vuccati.
----------

footnote: 1 ma. moho kodho.

page number: 240

itivuttake ekanipātassa tatiyavaggo

[199] 1 vuttaṁ hetaṁ bhagavatā vuttamarahatāti me sutaṁ idhāhaṁ
bhikkhave (pts. it, 14) ekaccaṁ puggalaṁ pasannacittaṁ evaṁ cetasā ceto paricca
pajānāmi imamhi cāyaṁ samaye puggalo kālaṁ kareyya yathābhataṁ
nikkhitto evaṁ sagge taṁ kissa hetu cittañhissa bhikkhave pasannaṁ
cetopasādahetu kho pana bhikkhave evamidhekacce sattā kāyassa
bhedā parammaraṇā sugatiṁ saggaṁ lokaṁ upapajjantīti. etamatthaṁ
bhagavā avoca. tatthetaṁ iti vuccati
pasannacittaṁ ñatvāna ekaccaṁ idha puggalaṁ
etamatthaṁ byākāsi buddho bhikkhūna santike
imamhi cāyaṁ samaye kālaṁ kayirātha puggalo
sugatiṁ upapajjeyya cittañhissa pasāditaṁ
yathā haritvā nikkhipeyya evameva tathāvidho
cetopasādahetū hi sattā gacchanti sugatinti.
ayampi attho vutto bhagavatā iti me sutanti. paṭhamaṁ.

[200] 2 (pts. it, 15) vuttaṁ hetaṁ bhagavatā vuttamarahatāti me sutaṁ mā
bhikkhave puññānaṁ bhāyittha sukhassetaṁ bhikkhave adhivacanaṁ iṭṭhassa
kantassa piyassa manāpassa yadidaṁ puññāni. abhijānāmi kho
panāhaṁ bhikkhave dīgharattaṁ katānaṁ puññānaṁ dīgharattaṁ iṭṭhaṁ kantaṁ
piyaṁ manāpaṁ vipākaṁ paccanubhūtaṁ. satta vassāni mettacittaṁ bhāvetvā

page number: 241

satta saṁvaṭṭavivaṭṭakappe nayimaṁ lokaṁ punarāgamāsiṁ saṁvaṭṭamāne
sudaṁ bhikkhave kappe ābhassarūpago homi vivaṭṭamāne kappe
suññaṁ brahmavimānaṁ upapajjāmi. tatra sudaṁ bhikkhave brahmā
homi mahābrahmā abhibhū anabhibhūto aññadatthudaso vasavattī
chattiṁsakkhattuṁ kho panāhaṁ bhikkhave sakko ahosiṁ devānamindo anekasatakkhattuṁ
rājā ahosiṁ cakkavatti dhammiko dhammarājā cāturanto
vijitāvī janapadatthāvariyappatto sattaratanasamannāgato ko pana
vādo padesarajjassa. tassa mayhaṁ bhikkhave etadahosi kissa
nu kho me idaṁ kammassa phalaṁ kissa kammassa vipāko yenāhaṁ
etarahi evaṁmahiddhiko evaṁmahānubhāvoti. tassa mayhaṁ bhikkhave
etadahosi tiṇṇaṁ kho me idaṁ kammānaṁ phalaṁ tiṇṇaṁ kammānaṁ
vipāko yenāhaṁ etarahi evaṁmahiddhiko evaṁmahānubhāvoti seyyathīdaṁ
dānassa damassa saññamassāti. etamatthaṁ bhagavā avoca.
tatthetaṁ iti vuccati
puññameva so sikkheyya āyataggaṁ sukhudrayaṁ
dānañca samacariyañca mettacittañca bhāvaye
ete dhamme bhāvayitvā tayo sukhasamuddaye
abyāpajjaṁ sukhaṁ lokaṁ paṇḍito upapajjatīti.
ayampi attho vutto bhagavatā iti me sutanti. dutiyaṁ.

[201] 3 vuttaṁ hetaṁ bhagavatā vuttamarahatāti me sutaṁ ekadhammo

footnote: 1 yu. sukhindriyaṁ.

page number: 242

bhikkhave bhāvito bahulīkato ubho atthe samadhiggayha tiṭṭhati
diṭṭhadhammikañceva atthaṁ samparāyikañca katamo ekadhammo appamādo
kusalesu dhammesu. ayaṁ kho bhikkhave ekadhammo bhāvito
bahulīkato ubho atthe samadhiggayha tiṭṭhati diṭṭhadhammikañceva atthaṁ
samparāyikañcāti. etamatthaṁ bhagavā avoca. tatthetaṁ iti vuccati
appamādaṁ pasaṁsanti puññakiriyāsu paṇḍitā
appamatto ubho atthe adhiggaṇhāti paṇḍito
diṭṭhe dhamme ca yo attho yo cattho samparāyiko
atthābhisamayā dhīro paṇḍitoti pavuccatīti.
ayampi attho vutto bhagavatā iti me suttanti. tatiyaṁ.

[202] 4 vuttaṁ hetaṁ bhagavatā vuttamarahatāti me sutaṁ ekapuggalassa
bhikkhave kappaṁ sandhāvato saṁsarato siyā evaṁ mahā
aṭṭhikaṅkalo aṭṭhipuñjo aṭṭhirāsi yathāyaṁ vepullapabbato sace
saṁhārako assa sambhatañca na vinasseyyāti. etamatthaṁ bhagavā
avoca. tatthetaṁ iti vuccati
ekassekena kappena puggalassaṭṭhisañcayo
siyā pabbatasamo rāsi iti vuttaṁ mahesinā
so kho panāyaṁ akkhāto vepullo pabbato mahā
uttaro gijjhakūṭassa magadhānaṁ giribbaje
yato ca ariyasaccāni sammappaññāya passati

page number: 243

dukkhaṁ dukkhasamuppādaṁ dukkhassa ca atikkamaṁ
ariyañcaṭṭhaṅgikaṁ maggaṁ dukkhūpasamagāminaṁ
sa sattakkhattuṁ paramaṁ sandhāvitvāna puggalo
dukkhassantakaro hoti sabbasaṁyojanakkhayāti.
ayampi attho vutto bhagavatā iti me sutanti. catutthaṁ.

[203] 5 vuttaṁ hetaṁ bhagavatā vuttamarahatāti me sutaṁ ekadhammaṁ
atītassa bhikkhave purisapuggalassa nāhaṁ tassa kiñci pāpakammaṁ
akaraṇīyanti vadāmi katamaṁ ekadhammaṁ yathayidaṁ bhikkhave
sampajānamusāvādoti. etamatthaṁ bhagavā avoca. tatthetaṁ iti
vuccati
ekadhammaṁ atītassa musāvādissa jantuno
vitiṇṇaparalokassa natthi pāpaṁ akāriyanti.
ayampi attho vutto bhagavatā iti me sutanti. pañcamaṁ.

[204] 6 vuttaṁ hetaṁ bhagavatā vuttamarahatāti me sutaṁ evañce
bhikkhave sattā jāneyyuṁ dānasaṁvibhāgassa vipākaṁ yathāhaṁ jānāmi
na adatvā bhuñjeyyuṁ na ca nesaṁ maccheramalaṁ cittaṁ pariyādāya
tiṭṭheyya yopi nesaṁ assa carimo ālopo carimaṁ kabalaṁ tatopi
na asaṁvibhajitvā bhuñjeyyuṁ (pts. it, 19) sace nesaṁ paṭiggāhakā assu. yasmā
ca kho bhikkhave sattā na evaṁ jānanti dānasaṁvibhāgassa vipākaṁ
yathāhaṁ jānāmi tasmā adatvā bhuñjanti maccheramalañca nesaṁ

page number: 244

cittaṁ pariyādāya tiṭṭhatīti. etamatthaṁ bhagavā avoca. tatthetaṁ
iti vuccati
evañce sattā jāneyyuṁ yathāvuttaṁ mahesinā
vipākaṁ saṁvibhāgassa yathā hoti mahapphalaṁ
vineyya maccheramalaṁ vippasannena cetasā
dajjuṁ kālena ariyesu yattha dinnaṁ mahapphalaṁ
annañca datvāna 1- bahuno dakkhiṇeyyesu dakkhiṇaṁ
ito cutā manussattā saggaṁ gacchanti dāyakā
te ca saggagatā 2- tattha modanti kāmakāmino
vipākaṁ saṁvibhāgassa anubhonti amaccharāti.
ayampi attho vutto bhagavatā iti me sutanti. chaṭṭhaṁ.

[205] 7 vuttaṁ hetaṁ bhagavatā vuttamarahatāti me sutaṁ yāni
kānici bhikkhave opadhikāni puññakiriyāvatthūni 3- sabbāni tāni
mettāya cetovimuttiyā kalaṁ nāgghanti soḷasiṁ mettā yeva
tāni cetovimutti adhiggahetvā bhāsate ca tapate ca virocate
ca. seyyathāpi bhikkhave yākāci tārakarūpānaṁ pabhā sabbā tā
candappabhāya kalaṁ nāgghanti soḷasiṁ candappabhā yeva tāni 4- adhiggahetvā
bhāsate ca tapate ca virocate ca evameva kho bhikkhave
yāni kānici opadhikāni puññakiriyāvatthūni sabbāni tāni mettāya
cetovimuttiyā kalaṁ nāgghanti soḷasiṁ mettā yeva tāni cetovimutti

footnote: 1 ma. yu. datvā. 2 yu. saggaṅgatā. 3 po. ma. yu. puññakiriyavatthūni.
footnote: 4 ma. yu. tā.

page number: 245

adhiggahetvā bhāsate ca tapate ca virocate ca. seyyathāpi
bhikkhave vassānaṁ pacchime māse saradasamaye viddhe 1- vigatavāhake
deve ādicco nabhaṁ abbhussakkamāno sabbaṁ ākāsaṁ 2- tamagataṁ abhihacca
bhāsate ca tapate ca virocate ca evameva kho bhikkhave yāni
kānici opadhikāni puññakiriyāvatthūni sabbāni tāni mettāya cetovimuttiyā
kalaṁ nāgghanti soḷasiṁ mettā yeva tāni cetovimutti
adhiggahetvā bhāsate ca tapate ca virocate ca. seyyathāpi bhikkhave
rattiyā paccūsasamayaṁ osadhitārakā bhāsate ca tapate ca virocate ca
evameva kho bhikkhave yāni kānici opadhikāni (pts. it, 21) puññakiriyāvatthūni
sabbāni tāni mettāya cetovimuttiyā kalaṁ nāgghanti soḷasiṁ
mettā yeva tāni cetovimutti adhiggahetvā bhāsate ca tapate
ca virocate cāti. etamatthaṁ bhagavā avoca. tatthetaṁ iti
vuccati
yo 

[3]- mettaṁ bhāvayati appamāṇaṁ paṭissato
tanū 4- saṁyojanā honti passato upadhikkhayaṁ
ekampi ce pāṇamaduṭṭhacitto
mettāyati kusalo tena hoti
sabbe ca pāṇe manasānukampaṁ
bahūtamariyo 5- pakaroti puññaṁ
ye sattasaṇḍaṁ paṭhaviṁ vijitvā

footnote: 1 yu. visuddhe. 2 ma. yu. ākāsagataṁ. 3 ma. yu. ca. 4 po. yu. tanu.
footnote: 5 ma. yu. pahūtamariyo.

page number: 246

rājīsayo 1- yajamānānupariyagā
(assamedhaṁ purisamedhaṁ
sammāpāsaṁ vājapeyyaṁ niraggaḷaṁ)
mettassa cittassa subhāvitassa
kalampi te nānubhavanti soḷasiṁ
(candappabhā tāragaṇāva sabbe)
yo na hanti na ghāteti na jināti na jāpaye
mettaṁso sabbabhūtesu veraṁ tassa na kenacīti.
ayampi attho vutto bhagavatā iti me sutanti. sattamaṁ.
tatiyavaggo tatiyo.
tassuddānaṁ
cittaṁ jhāyī 2- ubho atthe puññaṁ vepullapabbataṁ
sampajānamusāvādo dānañca mettabhāvañca
sattimāni ca suttāni purimāni ca vīsati
ekadhammesu suttantā sattavīsati saṅgahāti.
ekanipāto niṭṭhito. 3-
--------

footnote: 1 po. ma. rājisayo. 2 ma. cittaṁ mettaṁ. 3 po. yu. ito paraṁ dve dhamme
footnote: anukkaṭīti dissanti.

page number: 247

itivuttake dukanipātassa paṭhamavaggo

[206] 1 vuttaṁ hetaṁ bhagavatā vuttamarahatāti me sutaṁ dvīhi
bhikkhave (pts. it, 23) dhammehi samannāgato bhikkhu diṭṭheva dhamme dukkhaṁ viharati
savighātaṁ saupāyāsaṁ sapariḷāhaṁ kāyassa bhedā parammaraṇā
duggati pāṭikaṅkhā katamehi dvīhi indriyesu aguttadvāratāya
ca bhojane amattaññutāya ca imehi kho 1- bhikkhave dvīhi dhammehi
samannāgato bhikkhu diṭṭheva dhamme dukkhaṁ viharati savighātaṁ
saupāyāsaṁ sapariḷāhaṁ kāyassa bhedā parammaraṇā duggati
pāṭikaṅkhāti. etamatthaṁ bhagavā avoca. tatthetaṁ iti vuccati
cakkhusotañca ghānañca jivhā kāyo tathā mano
etāni yassa dvārāni aguttāni 2- ca bhikkhuno
bhojanamhi amattaññū indriyesu asaṁvuto
kāyadukkhaṁ cetodukkhaṁ dukkhaṁ so adhigacchati
ḍayhamānena kāyena ḍayhamānena cetasā
divā vā yadi vā rattiṁ dukkhaṁ viharati tādisoti.
ayampi attho vutto bhagavatā iti me sutanti. paṭhamaṁ.

[207] 2 vuttaṁ hetaṁ bhagavatā vuttamarahatāti me sutaṁ dvīhi
bhikkhave dhammehi samannāgato bhikkhu diṭṭheva dhamme (pts. it, 24) sukhaṁ viharati
avighātaṁ anupāyāsaṁ apariḷāhaṁ kāyassa bhedā parammaraṇā sugati

footnote: 1 po. yu. khosaddo natthi. 2 ma. yu. aguttānidha.

page number: 248

pāṭikaṅkhā katamehi dvīhi indriyesu guttadvāratāya ca bhojane
mattaññutāya ca imehi kho bhikkhave dvīhi dhammehi samannāgato
bhikkhu diṭṭheva dhamme sukhaṁ viharati avighātaṁ anupāyāsaṁ apariḷāhaṁ
kāyassa bhedā parammaraṇā sugati pāṭikaṅkhāti. etamatthaṁ bhagavā
avoca. tatthetaṁ iti vuccati
cakkhusotañca ghānañca jivhā kāyo atho 1- mano
etāni yassa dvārāni suguttāni ca bhikkhuno
bhojanamhi ca mattaññū indriyesu ca saṁvuto
kāyasukhaṁ cetosukhaṁ sukhaṁ so adhigacchati
aḍayhamānena kāyena aḍayhamānena cetasā
divā vā yadi vā rattiṁ sukhaṁ viharati tādisoti.
ayampi attho vutto bhagavatā iti me sutanti. dutiyaṁ.

[208] 3 vuttaṁ (pts. it, 25) hetaṁ bhagavatā vuttamarahatāti me sutaṁ dveme
bhikkhave dhammā tapanīyā katame dve idha bhikkhave ekacco
akatakalyāṇo hoti akatakusalo akatabhīruttāṇo katapāpo kataluddho 2-
katakibbiso so akataṁ me kalyāṇantipi tappati kataṁ me
pāpantipi tappati ime kho bhikkhave dve dhammā tapanīyāti.
etamatthaṁ bhagavā avoca. tatthetaṁ iti vuccati
kāyaduccaritaṁ katvā vacīduccaritāni vā 3-

footnote: 1 ma. yu. tathā. 2 yu. katatthaddho. 3 ma. ca.

page number: 249

manoduccaritaṁ katvā yañcaññaṁ dosasañhitaṁ 1-
akatvā kusalakammaṁ katvānākusalaṁ bahuṁ
kāyassa bhedā duppañño nirayaṁ so upapajjatīti.
ayampi attho vutto bhagavatā iti me sutanti. tatiyaṁ.

[209] 4 vuttaṁ hetaṁ bhagavā vuttamarahatāti me sutaṁ dveme
bhikkhave dhammā atapanīyā katame dve idha bhikkhave ekacco
katakalyāṇo hoti katakusalo katabhīruttāṇo akatapāpo akataluddho
akatakibbiso so kataṁ me kalyāṇantipi na (pts. it, 26) tappati akataṁme
pāpantipi na tappati ime kho bhikkhave dve dhammā
atapanīyāti. etamatthaṁ bhagavā avoca. tatthetaṁ iti vuccati
kāyaduccaritaṁ hitvā vacīduccaritāni vā
manoduccaritaṁ hitvā yañcaññaṁ dosasañhitaṁ
akatvā 2- akusalaṁ kammaṁ katvāna kusalaṁ bahuṁ
kāyassa bhedā sappañño saggaṁ so upapajjatīti.
ayampi attho vutto bhagavatā iti me sutanti. catutthaṁ.

[210] 5 vuttaṁ hetaṁ bhagavatā vuttamarahatāti me sutaṁ
dvīhi bhikkhave dhammehi samannāgato puggalo yathābhataṁ nikkhitto
evaṁ niraye katamehi dvīhi pāpakena ca sīlena pāpikāya ca
diṭṭhiyā imehi kho bhikkhave dvīhi dhammehi samannāgato puggalo
yathābhataṁ nikkhitto evaṁ nirayeti. etamatthaṁ bhagavā avoca.

footnote: 1 yu. dosasaññitaṁ. 2 ma. yu. akatvākusalaṁ.

page number: 250

tatthetaṁ iti vuccati
pāpakena ca sīlena pāpikāya ca diṭṭhiyā
etehi dvīhi dhammehi yo samannāgato naro
kāyassa bhedā duppañño nirayaṁ so upapajjatīti.
ayampi attho vutto bhagavatā iti me sutanti. pañcamaṁ.

[211] 6 vuttaṁ hetaṁ bhagavatā vuttamarahatāti me sutaṁ dvīhi
bhikkhave dhammehi (pts. it, 27) samannāgato puggalo yathābhataṁ nikkhitto evaṁ
sagge katamehi dvīhi bhaddakena ca sīlena bhaddikāya ca diṭṭhiyā
imehi kho bhikkhave dvīhi dhammehi samannāgato puggalo yathābhataṁ
nikkhatto evaṁ saggeti. etamatthaṁ bhagavā avoca. tatthetaṁ
iti vuccati
bhaddakena ca sīlena bhaddikāya ca diṭṭhiyā
etehi dvīhi dhammehi yo samannāgato naro
kāyassa bhedā sappañño saggaṁ so upapajjatīti.
ayampi attho vutto bhagavatā iti me sutanti. chaṭṭhaṁ.

[212] 7 vuttaṁ hetaṁ bhagavatā vuttamarahatāti me sutaṁ anātāpī
bhikkhave bhikkhu anottappī abhabbo sambodhāya abhabbo
nibbānāya abhabbo anuttarassa yogakkhemassa adhigamāya ātāpī
kho bhikkhave bhikkhu ottappī bhabbo sambodhāya bhabbo nibbānāya
bhabbo anuttarassa yogakkhemassa adhigamāyāti. etamatthaṁ bhagavā

page number: 251

avoca. tatthetaṁ iti vuccati
anātāpī anotappī kusīto hīnavīriyo
yo thīnamiddhabahulo ahiriko anādaro
abhabbo tādiso bhikkhu phuṭṭhuṁ sambodhimuttamaṁ
yo ca satimā nipako jhāyī
ātāpī ottappī ca appamatto
saññojanaṁ jātijarāya 1- chetvā
idheva sambodhimanuttaraṁ phuseti.
ayampi attho vutto bhagavatā iti me sutanti. sattamaṁ.

[213] 8 vuttaṁ hetaṁ bhagavatā vuttamarahatāti me sutaṁ nayidaṁ
bhikkhave brahmacariyaṁ vussati janakuhanatthaṁ na 2- janalapanatthaṁ na 2-
lābhasakkārasilokānisaṁsatthaṁ na 2- iti maṁ jano jānātūti atha kho
idaṁ bhikkhave brahmacariyaṁ vussati saṁvaratthañceva pahānatthañcāti.
etamatthaṁ bhagavā avoca. tatthetaṁ iti vuccati
saṁvaratthaṁ pahānatthaṁ brahmacariyaṁ anītihaṁ
adesayi so bhagavā nibbānogadhagāminaṁ(pts. it, 29) 
esa maggo mahatthehi 3- anuyāto mahesibhi 4-
ye ye taṁ paṭipajjanti yathā buddhena desitaṁ
dukkhassantaṁ karissanti satthu sāsanakārinoti.

footnote: 1 po. jātijarānaṁ. 2 aṭṭhakathāyaṁ na dissanti. yu nasaddo na dissati
footnote: 3 ma. yu. mahattehi. 4 yu. mahesino.

page number: 252

ayampi attho vutto bhagavatā iti me sutanti. aṭṭhamaṁ.

[214] 9 vuttaṁ hetaṁ bhagavatā vuttamarahatāti me sutaṁ nayidaṁ
bhikkhave brahmacariyaṁ vussati janakuhanatthaṁ na janalapanatthaṁ na
lābhasakkārasilokānisaṁsatthaṁ na iti maṁ jano jānātūti atha kho idaṁ
bhikkhave brahmacariyaṁ vussati abhiññatthañceva pariññatthañcāti.
etamatthaṁ bhagavā avoca. tatthetaṁ iti vuccati
abhiññatthaṁ pariññatthaṁ brahmacariyaṁ anītihaṁ
adesayi so bhagavā nibbānogadhagāminaṁ
esa maggo mahatthehi anuyāto mahesibhi
ye ye taṁ paṭipajjanti yathā buddhena desitaṁ
dukkhassantaṁ karissanti satthu sāsanakārinoti.
ayampi attho vutto bhagavatā iti me sutanti. navamaṁ.

[215] 10 vuttaṁ (pts. it, 30) hetaṁ bhagavatā vuttamarahatāti me sutaṁ dvīhi
bhikkhave dhammehi samannāgato bhikkhu diṭṭheva dhamme sukhasomanassabahulo
viharati yoniso āraddho hoti āsavānaṁ khayāyāti 1-
katamehi dvīhi saṁvejanīyesu ṭhānesu saṁvejanena saṁvegassa 2- ca yoniso
padhānena imehi kho bhikkhave dvīhi dhammehi samannāgato bhikkhu
diṭṭheva dhamme sukhasomanassabahulo viharati yoniso āraddho hoti
āsavānaṁ khayāyāti. etamatthaṁ bhagavā avoca. tatthetaṁ iti vuccati
saṁvejanīyesu ṭhānesu saṁvijjetheva paṇḍito

footnote: 1 ma. yu. itisaddo na dissati. 2 ma. saṁviggassa.

page number: 253

ātāpī nipako bhikkhu paññāya samavekkhiya
evaṁ vihārī ātāpī santavutti anuddhato
cetosamathamanuyutto khayaṁ dukkhassa pāpuṇeti.
ayampi attho vutto bhagavatā iti me sutanti. dasamaṁ.
vaggo paṭhamo.
tassuddānaṁ
dveme bhikkhu tapanīyā tapanīyā paratthehi
ātāpī na 1- kuhanā ca somanassena te dasāti.
--------
itivuttake dukanipātassa dutiyavaggo

[216] 1 vuttaṁ hetaṁ bhagavatā vuttamarahatāti me sutaṁ tathāgataṁ
bhikkhave arahantaṁ sammāsambuddhaṁ dve vitakkā bahulaṁ samudācaranti
khemo ca vitakko viveko 2- ca. abyāpajjhārāmo bhikkhave
tathāgato abyāpajjharato tamenaṁ bhikkhave tathāgataṁ
abyāpajjhārāmaṁ abyāpajjharataṁ eseva vitakko bahulaṁ samudācarati
imāyāhaṁ iriyāya na kiñci byābādhemi tasaṁ vā thāvaraṁ vāti.
pavivekārāmo bhikkhave tathāgato pavivekarato tamenaṁ bhikkhave
tathāgataṁ pavivekārāmaṁ pavivekarataṁ eseva vitakko bahulaṁ
samudācarati yaṁ akusalaṁ taṁ pahīnanti. tasmā tiha bhikkhave tumhepi

footnote: 1 ma. (pts. it, 32) na kuhanā dve. 2 yu. pariveko.

page number: 254

abyāpajjhārāmā viharatha abyāpajjharatā tesaṁ vo bhikkhave
tumhākaṁ abyāpajjhārāmānaṁ viharataṁ abyāpajjharatānaṁ eseva
vitakko bahulaṁ samudācarissati imāya mayaṁ iriyāya na kiñci
byābādhema tasaṁ vā thāvaraṁ vāti. pavivekārāmā bhikkhave viharatha
pavivekaratā tesaṁ vo bhikkhave tumhākaṁ pavivekārāmānaṁ viharataṁ
pavivekaratānaṁ eseva vitakko bahulaṁ samudācarissati kiṁ akusalaṁ
kiṁ appahīnaṁ kiṁ pajahāmāti. etamatthaṁ bhagavā avoca. tatthetaṁ
iti vuccati
tathāgataṁ buddhaṁ asayhasāhinaṁ
dve vitakkā samudācaranti naṁ
khemo vitakko paṭhamo udīrito
tato viveko dutiyo pakāsito.
tamonudaṁ pāragataṁ mahesiṁ
taṁ pattipattaṁ vasimaṁ anāsavaṁ
visantaraṁ taṇhakkhaye vimuttaṁ
taṁ ve muniṁ antimadehadhāriṁ
mārajahaṁ brūmi jarāya pāraguṁ.
sale yathā pabbatamuddhaniṭṭhito
yathāpi passe janataṁ samantato
tathūpamaṁ dhammamayaṁ sumedho

page number: 255

pāsādamāruyaha samantacakkhu
sokāvatiṇṇaṁ janatammapetasoko 1-
avekkhati jātijarābhibhūtanti.
ayampi attho vutto bhagavatā iti me sutanti. paṭhamaṁ.

[217] 2 vuttaṁ hetaṁ bhagavatā vuttamarahatāti me sutaṁ
tathāgatassa bhikkhave arahato sammāsambuddhassa dve dhammadesanā
pariyāyena bhavanti katamā dve pāpaṁ pāpakato passathāti ayaṁ
paṭhamā dhammadesanā pāpaṁ pāpakato disvā tattha nibbindatha
virajjatha vimuccathāti ayampi 2- dutiyā dhammadesanā tathāgatassa
bhikkhave arahato sammāsambuddhassa imā dve dhammadesanā pariyāyena
bhavanti. etamatthaṁ bhagavā avoca. tatthetaṁ iti vuccati
tathāgatassa buddhassa sabbabhūtānukampino
pariyāyavacanaṁ passa dve ca dhammā pakāsitā
pāpakaṁ passatha chekā 3- tattha pāpaṁ 4- virajjatha
tato virattacittāse dukkhassantaṁ karissathāti.
ayampi attho vutto bhagavatā iti me sutanti. dutiyaṁ.

[218] 3 vuttaṁ hetaṁ bhagavatā vuttamarahatāti me sutaṁ avijjā
bhikkhave pubbaṅgamā akusalānaṁ dhammānaṁ samāpattiyā anvadeva
ahirikaṁ anottappaṁ vijjā ca kho bhikkhave pubbaṅgamā kusalānaṁ

footnote: 1 ma. janatamapetasoko. yu. janataṁ apetasoko 2 ma. yu. pisaddo natthi.
footnote: 3 ma. cetaṁ. yu. cekaṁ. 4 ma. yu. cāpi.

page number: 256

dhammānaṁ samāpattiyā anvadeva hirottappanti. etamatthaṁ
bhagavā avoca. tatthetaṁ iti vuccati
yā kācimā duggatiyo asmiṁ loke paramhi ca
avijjāmūlakā 1- sabbā icchālobhasamussayā
yato ca hoti pāpiccho ahiriko 2- anādaro
tato pāpaṁ pasavati apāyaṁ tena gacchati.
tasmā chandañca lobhañca avijjañca virājayaṁ
vijjaṁ uppādayaṁ bhikkhu sabbā duggatiyo jaheti.
ayampi attho vutto bhagavatā iti me sutanti. tatiyaṁ.

[219] 4 vuttaṁ hetaṁ bhagavatā vuttamarahatāti me sutaṁ te
bhikkhave sattā suparihīnā ye ariyāya paññāya parihīnā te
diṭṭhe ceva 3- dhamme dukkhaṁ viharanti savighātaṁ saupāyāsaṁ sapariḷāhaṁ
kāyassa bhedā parammaraṇā duggati pāṭikaṅkhā. te bhikkhave sattā
aparihīnā ye ariyāya paññāya aparihīnā te diṭṭhe ceva
dhamme sukhaṁ viharanti avighātaṁ anupāyāsaṁ apariḷāhaṁ kāyassa bhedā
parammaraṇā sugati pāṭikaṅkhāti. etamatthaṁ bhagavā avoca.
tatthetaṁ iti vuccati
paññāya parihānena passa lokaṁ sadevakaṁ
niviṭṭhaṁ nāmarūpasmiṁ idaṁ saccanti maññati.
paññā hi seṭṭhā lokasmiṁ yāyaṁ nibbedhagāminī

footnote: 1 ma. avijjāmūlikā. 2 ma. yu. ahirīko. 3 ma. diṭṭheva.

page number: 257

sā 1- ca sammā pajānāti jātibhavaparikkhayaṁ
tesaṁ devā manussā ca sambuddhānaṁ satīmataṁ
pihayanti hāsapaññānaṁ 2- sarīrantimadhārinanti.
ayampi attho vutto bhagavatā iti me sutanti. catutthaṁ.

[220] 5 vuttaṁ hetaṁ bhagavatā vuttamarahatāti me sutaṁ dveme
bhikkhave sukkā dhammā lokaṁ pālenti katame dve hiri 3-
ca ottappaṁ ca. ime ce bhikkhave dve sukkā dhammā lokaṁ
na pāleyyuṁ nayidha paññāyetha mātāti vā mātucchāti vā
mātulānīti vā ācariyabhiriyāti vā garūnaṁ dārāti vā sambhedaṁ
loko agamissa yathā ajeḷakā kukkuṭasūkarā soṇasiṅgālā.
yasmā ca kho bhikkhave ime dve sukkā dhammā lokaṁ pālenti
tasmā paññāyetha 4- mātāti vā mātucchāti vā mātulānīti vā
ācariyabhiriyāti vā garūnaṁ dārāti vāti. etamatthaṁ bhagavā avoca.
tatthetaṁ iti vuccati
yesaṁ ce hiriottappaṁ sabbadā ca na vijjati
vokkantā sukkamūlā te jātimaraṇagāmino.
yesañca hiriottappaṁ sadā sammā upaṭṭhitā
virūḷhabrahmacariyā te santo khīṇapunabbhavāti.
ayampi attho vutto bhagavatā iti me sutanti. pañcamaṁ.

[221] 6 vuttaṁ hetaṁ bhagavatā vuttamarahatāti me sutaṁ atthi

footnote: 1 po. sā ca yasmā. ma. yāya sammā. yu. yā. 2 yu. sapaññānaṁ.
footnote: 3 ma. hirī. 4 ma. yu. paññāyati.

page number: 258

bhikkhave ajātaṁ abhūtaṁ akataṁ asaṅkhataṁ no cetaṁ bhikkhave abhavissa
ajātaṁ abhūtaṁ akataṁ asaṅkhataṁ nayidha jātassa bhūtassa katassa saṅkhatassa
nissaraṇaṁ paññāyetha. yasmā ca kho bhikkhave atthi ajātaṁ
abhūtaṁ akataṁ asaṅkhataṁ tasmā jātassa bhūtassa katassa saṅkhatassa
nissaraṇaṁ paññāyethāti 1-. etamatthaṁ bhagavā avoca. tatthetaṁ
iti vuccati
jātaṁ bhūtaṁ samuppannaṁ kataṁ saṅkhatamaddhuvaṁ
jarāmaraṇasaṅkhataṁ roganiddhaṁ pabhaṅguṇaṁ 2-
āhāranettippabhavaṁ nālaṁ tadabhinandituṁ
tassa nissaraṇaṁ santaṁ atakkāvacaraṁ dhuvaṁ
ajātaṁ asamuppannaṁ asokaṁ virajaṁ padaṁ
nirodho dukkhadhammānaṁ saṅkhārūpasamo sukhoti.
ayampi attho vutto bhagavatā iti me sutanti. chaṭṭhaṁ.

[222] 7 vuttaṁ hetaṁ bhagavatā vuttamarahatāti me sutaṁ dvemā
bhikkhave nibbānadhātuyo katamā dve saupādisesā ca
nibbānadhātu anupādisesā ca nibbānadhātu. katamā ca bhikkhave
saupādisesā nibbānadhātu idha bhikkhave bhikkhu arahaṁ hoti khīṇāsavo
vusitavā katakaraṇīyo ohitabhāro anuppattasadattho parikkhīṇabhavasaṁyojano
sammadaññā vimutto tassa tiṭṭhanteva pañcindriyāni
yesaṁ avighātattā 3- manāpāmanāpaṁ paccanubhoti sukhadukkhaṁ

footnote: 1 ma. paññāyatīti. 2 ma. pabhaṅguraṁ. 3 po. adhigatattā.

page number: 259

paṭisaṁvedayati 1- tassa yo rāgakkhayo dosakkhayo mohakkhayo ayaṁ
vuccati bhikkhave saupādisesā nibbānadhātu. katamā ca bhikkhave
anupādisesā nibbānadhātu idha bhikkhave bhikkhu arahaṁ hoti khīṇāsavo
vusitavā katakaraṇīyo ohitabhāro anuppattasadattho parikkhīṇabhavasaṁyojano
sammadaññā vimutto tassa idheva bhikkhave
sabbavedayitāni anabhinanditāni sītibhavissanti ayaṁ vuccati bhikkhave
anupādisesā nibbānadhātu. imā kho bhikkhave dve nibbānadhātuyoti.
etamatthaṁ bhagavā avoca. tatthetaṁ iti vuccati
dve imā cakkhumatā pakāsitā
nibbānadhātū anissitena tādinā
ekā hi dhātu idha diṭṭhadhammikā
saupādisesā bhavanettisaṅkhayā
anupādisesā pana samparāyikā
yamhi nirujjhanti bhavāni sabbaso.
ye etadaññāya padaṁ asaṅkhataṁ
vimuttacittā bhavanettisaṅkhayā
te dhammasārādhigamakkhaye 2- ratā
pahaṁsu te sabbabhavāni tādinoti.
ayampi attho vutto bhagavatā iti me sutanti. sattamaṁ.

[223] 8 vuttaṁ hetaṁ bhagavatā vuttamarahatāti me sutaṁ paṭisallānārāmā

footnote: 1 po. yu. paṭisaṁvediyati. 2 ma. yu. dhammasārādhigamā khaye.

page number: 260

sallānārāmā bhikkhave viharatha paṭisallānaratā ajjhattaṁ cetosamathamanuyuttā
anirākatajjhānā vipassanāya samannāgatā brūhetā
suññāgārānaṁ. paṭisallānārāmānaṁ bhikkhave viharataṁ paṭisallānaratānaṁ
ajjhattaṁ cetosamathamanuyuttānaṁ anirākatajjhānānaṁ
vipassanāya samannāgatānaṁ brūhetānaṁ suññāgārānaṁ dvinnaṁ
phalānaṁ aññataraṁ phalaṁ pāṭikaṅkhaṁ diṭṭheva dhamme aññā sati vā
upādisese anāgāmitāti. etamatthaṁ bhagavā avoca. tatthetaṁ
iti vuccati
ye santacittā nipakā satimanto ca jhāyino
sammā dhammaṁ vipassanti kāmesu anapekkhino
appamādaratā santā pamāde bhayadassino
abhabbā parihānāya nibbānasseva santiketi.
ayampi attho vutto bhagavatā iti me sutanti. aṭṭhamaṁ.

[224] 9 vuttaṁ hetaṁ bhagavatā vuttamarahatāti me sutaṁ sikkhānisaṁsā
bhikkhave viharatha paññuttarā vimuttisārā satādhipateyyā.
sikkhānisaṁsānaṁ bhikkhave viharataṁ paññuttarānaṁ vimuttisārānaṁ satādhipateyyānaṁ
dvinnaṁ phalānaṁ aññataraṁ phalaṁ pāṭikaṅkhaṁ diṭṭheva
dhamme aññā sati vā upādisese anāgāmitāti. etamatthaṁ
bhagavā avoca. tatthetaṁ iti vuccati
paripuṇṇasekkhaṁ 1- apahānadhammaṁ

footnote: 1 po. aparipuṇṇasekkhaṁ aparihānadhammaṁ. ma. .. sikkhaṁ. yu. .. sekhaṁ.

page number: 261

paññuttaraṁ jātikhayantadassiṁ
taṁ ve muniṁ antimadehadhāriṁ
mārañjahaṁ 1- brūmi jarāya pāraguṁ.
tasmā sadā jhānaratā samāhitā
ātāpino jātikhayantadassino
māraṁ sasenaṁ abhibhuyya bhikkhavo
bhavatha jātimaraṇassa pāragāti.
ayampi attho vutto bhagavatā iti me sutanti. navamaṁ.

[225] 10 vuttaṁ hetaṁ bhagavatā vuttamarahatāti me sutaṁ
jāgaro cassa bhikkhave bhikkhu vihareyya sato sampajāno samāhito
pamudito vippasanno ca tattha kālavipassī ca kusalesu dhammesu.
jāgarassa bhikkhave bhikkhuno viharato satimato 2- sampajānassa samāhitassa
pamuditassa vippasannassa tattha kālavipassino kusalesu
dhammesu dvinnaṁ phalānaṁ aññataraṁ phalaṁ pāṭikaṅkhaṁ diṭṭheva dhamme
aññā sati vā upādisese anāgāmitāti. etamatthaṁ bhagavā
avoca. tatthetaṁ iti vuccati
jāgarantā suṇāthetaṁ ye suttā te pabujjhatha
suttā jāgaritaṁ seyyo natthi jāgarato bhayaṁ.
yo jāgaro ca satimā sampajāno
samāhito mudito vippasanno ca

footnote: 1 yu. mānañjahaṁ. 2 ma. yu. satassa.

page number: 262

kālena so sammā dhammaṁ parivīmaṁsamāno
ekodibhūto vihane tamaṁ so.
tasmā have jāgariyaṁ bhajetha
ātāpī bhikkhu nipako jhānalābhī
saṁyojanaṁ jātijarāya chetvā
idheva sambodhimanuttaraṁ phuseti.
ayampi attho vutto bhagavatā iti me sutanti. dasamaṁ.

[226] 11 vuttaṁ hetaṁ bhagavatā vuttamarahatāti me sutaṁ
dveme bhikkhave āpāyikā nerayikā idampahāya 1- katame dve
yo 

[2]- abrahmacārī brahmacārīpaṭiñño yo ca paripuṇṇaṁ parisuddhaṁ
brahmacariyaṁ carantaṁ amūlakena abrahmacariyena anuddhaṁseti. ime
kho bhikkhave dve āpāyikā nerayikā idampahāyāti. etamatthaṁ
bhagavā avoca. tatthetaṁ iti vuccati
abhūtavādī nirayaṁ upeti
yo cāpi 3- katvā na karomiccāha
ubhopi te pecca samā bhavanti
nihīnakammā manujā parattha.
kāsāvakaṇṭhā bahavo pāpadhammā asaññatā
pāpā pāpehi kammehi nirayaṁ te upapajjare
seyyo ayoguḷo bhutto tatto aggisikhūpamo

footnote: 1 ma. yu. idamappahāya. 2 ma. ca. 3 ma. yu. vāpi. yo vāpi katvā na karomīti
footnote: cāhāti udāne āgataṁ.

page number: 263

yañce bhuñjeyya dussīlo raṭṭhapiṇḍaṁ asaññatoti.
ayampi attho vutto bhagavatā iti me sutanti. ekādasamaṁ.

[227] 12 vuttaṁ hetaṁ bhagavā vuttamarahatāti me sutaṁ dvīhi
bhikkhave diṭṭhigatehi pariyuṭṭhitā devamanussā oliyanti eke
atidhāvanti eke cakkhumanto ca passanti. kathañca bhikkhave
oliyanti eke bhavārāmā bhikkhave devamanussā bhavaratā bhavasammuditā
tesaṁ bhavanirodhāya dhamme desiyamāne cittaṁ na
pakkhandati na sampasīdati na santiṭṭhati nādhimuccati evaṁ 

[1]- bhikkhave
oliyanti eke. kathañca bhikkhave atidhāvanti eke (pts. it, 44) bhaveneva
kho paneke aṭṭiyamānā harāyamānā jigucchamānā vibhavaṁ abhinandanti
yato kira bho ayaṁ attā 2- kāyassa bhedā parammaraṇā
ucchijjati vinassati na hoti parammaraṇā etaṁ santaṁ etaṁ paṇītaṁ
etaṁ yāthāvanti evaṁ kho bhikkhave atidhāvanti eke. kathañca
bhikkhave cakkhumanto passanti idha bhikkhu bhūtaṁ bhūtato passati
bhūtaṁ bhūtato disvā bhūtassa nibbidāya virāgāya nirodhāya paṭipanno
hoti evaṁ kho bhikkhave cakkhumanto ca passantīti. etamatthaṁ
bhagavā avoca. tatthetaṁ iti vuccati
yo 3- bhūtaṁ bhūtato disvā bhūtassa ca atikkamaṁ
yathābhūtaṁ 4- vimuccanti bhavataṇhāparikkhayā
sace bhūtaṁ pariñño so vītataṇho bhavābhave

footnote: 1 ma. yu. kho. 2 yu. attho. 3 ma. yu. ye. 4 ma. yu. yathābhūte.

page number: 264

bhūtassa vibhavā bhikkhū nāgacchanti punabbhavanti.
ayampi attho vutto bhagavatā iti me sutanti. dvādasamaṁ.
vaggo dutiyo.
tassuddānaṁ
dve indriyā dve tapanīyā sīlena (pts. it, 45) apare duve
anottappī 1- kuhanā dve ca saṁvejanīyena te dasa
vitakkā desanā vijjā paññā dhammena pañcamaṁ
ajātaṁ dhātu sallānaṁ sikkhā jāgariyena ca
apāya diṭṭhiyāyeva 2- bāvīsati pakāsitāti.
dukanipāto niṭṭhito.
----------
itivuttake tikanipātassa paṭhamavaggo

[228] 1 vuttaṁ hetaṁ bhagavatā vuttamarahatāti me sutaṁ tīṇīmāni
bhikkhave akusalamūlāni katamāni tīṇi lobho akusalamūlaṁ
doso akusalamūlaṁ moho akusalamūlaṁ. imāni kho bhikkhave tīṇi
akusalamūlānīti. etamatthaṁ bhagavā avoca. tatthetaṁ iti vuccati
lobho doso ca moho ca purisaṁ pāpacetasaṁ
hiṁsanti attasambhūtā tacasāraṁva samphalanti.
ayampi attho vutto bhagavatā iti me sutanti. paṭhamaṁ.

footnote: 1 ma. anottāpī. 2 ma. yu. diṭṭhiyā ceva.

page number: 265

[229] 2 vuttaṁ hetaṁ bhagavatā vuttamarahatāti me sutaṁ tisso
imā bhikkhave dhātuyo katamā tisso rūpadhātu arūpadhātu nirodhadhātu.
imā kho bhikkhave tisso dhātuyoti. etamatthaṁ bhagavā
avoca. tatthetaṁ iti vuccati
rūpadhātupariññāya 1- arūpesu asaṇṭhitā
nirodhe ye vimuccanti te janā maccuhāyino.
kāyena amataṁ dhātuṁ phussayitvā 2- nirūpadhiṁ
upadhippaṭinissaggaṁ sacchikatvā anāsavo
deseti sammāsambuddho asokaṁ virajaṁ padanti.
ayampi attho vutto bhagavatā iti me sutanti. dutiyaṁ.

[230] 3 vuttaṁ hetaṁ bhagavatā vuttamarahatāti me sutaṁ tisso
imā bhikkhave vedanā katamā tisso sukhā vedanā dukkhā
vedanā adukkhamasukhā vedanā. imā kho bhikkhave tisso
vedanāti. etamatthaṁ bhagavā avoca. tattethaṁ iti vuccati
samāhito sampajāno sato buddhassa sāvako
vedanā ca pajānāti vedanānañca sambhavaṁ
yattha cetā nirujjhanti maggañca khayagāminaṁ
vedanānaṁ khayā bhikkhu nicchāto parinibbutoti.
ayampi attho (pts. it, 47) vutto bhagavatā iti me sutanti. tatiyaṁ.

[231] 4 vuttaṁ hetaṁ bhagavatā vuttamarahatāti me sutaṁ tisso

footnote: 1 ma. rūpadhātuṁ. 2 ma. phusayitvā. yu. phassayitvā.

page number: 266

imā bhikkhave vedanā katamā tisso sukhā vedanā dukkhā
vedanā adukkhamasukhā vedanā. sukhā bhikkhave vedanā dukkhato
daṭṭhabbā dukkhā vedanā sallato daṭṭhabbā adukkhamasukhā
vedanā aniccato daṭṭhabbā. yato ca 1- kho bhikkhave bhikkhuno sukhā
vedanā dukkhato diṭṭhā hoti dukkhā vedanā sallato diṭṭhā
hoti adukkhamasukhā vedanā aniccato diṭṭhā hoti ayaṁ vuccati
bhikkhave bhikkhu ariyo sammaddaso acchecchi 2- taṇhaṁ vivattayi
saṁyojanaṁ sammāmānābhisamayā 3- antamakāsi dukkhassāti. etamatthaṁ
bhagavā avoca. tatthetaṁ iti vuccati
yo sukhaṁ dukkhato addakkhi 4- dukkhamaddakkhi sallato
adukkhamasukhaṁ santaṁ addakkhi naṁ aniccato
sa ve sammaddaso bhikkhu yato tattha vimuccati
abhiññāvosito santo sa ve yogātigo munīti.
ayampi attho (pts. it, 48) vutto bhagavatā iti me sutanti. catutthaṁ.

[232] 5 vuttaṁ hetaṁ bhagavatā vuttamarahatāti me sutaṁ tisso
imā bhikkhave esanā katamā tisso kāmesanā bhavesanā
brahmacariyesanā. imā kho bhikkhave tisso esanāti. etamatthaṁ
bhagavā avoca. tatthetaṁ iti vuccati
samāhito sampajāno sato buddhassa sāvako

footnote: 1 ma. yu. casaddo natthi. 2 yu. acchejji. 3 po. sammaddaso mānā -.
footnote: 4 ma. adda.

page number: 267

esanā ca pajānāti esanānañca sambhavaṁ
yattha cetā nirujjhanti maggañca khayagāminaṁ
esanānaṁ khayā bhikkhu nicchāto parinibbutoti.
ayampi attho vutto bhagavatā iti me sutanti. pañcamaṁ.

[233] 6 vuttaṁ hetaṁ bhagavatā vuttamarahatāti me sutaṁ tisso
imā bhikkhave esanā katamā tisso kāmesanā bhavesanā
brahmacariyesanā. imā kho bhikkhave tisso esanāti. etamatthaṁ
bhagavā avoca. tatthetaṁ iti vuccati
kāmesanā bhavesanā brahmacariyesanā saha
iti saccaparāmāso diṭṭhiṭṭhānā samussayā
sabbarāgavirattassa taṇhakkhayavimuttino
esanāpaṭinissaṭṭhā diṭṭhiṭṭhānā samūhatā
esanānaṁ khayā bhikkhu nirāso akathaṅkathīti.
ayampi attho vutto bhagavatā iti me sutanti. chaṭṭhaṁ.

[234] 7 vuttaṁ hetaṁ bhagavatā vuttamarahatāti me sutaṁ tayome
bhikkhave āsavā katame tayo kāmāsavo bhavāsavo avijjāsavo.
ime kho bhikkhave tayo āsavāti. etamatthaṁ bhagavā avoca.
tatthetaṁ iti vuccati
samāhito sampajāno sato buddhassa sāvako
āsave ca pajānāti āsavānañca sambhavaṁ

page number: 268

yattha cetā nirujjhanti maggañca khayagāminaṁ
āsavānaṁ khayā bhikkhu nicchāto parinibbutoti.
ayampi attho vutto bhagavatā iti me sutanti. sattamaṁ.

[235] 8 vuttaṁ hetaṁ bhagavatā vuttamarahatāti me sutaṁ tayome
bhikkhave āsavā katame tayo kāmāsavo bhavāsavo avijjāsavo.
ime kho bhikkhave tayo āsavāti. etamatthaṁ bhagavā avoca.
tatthetaṁ iti vuccati(pts. it, 50) 
yassa kāmāsavo khīṇo avijjā ca virājitā
bhavāsavo parikkhīṇo vippamutto nirūpadhi
dhāreti antimaṁ dehaṁ jetvā māraṁ savāhananti.
ayampi attho vutto bhagavatā iti me sutanti. aṭṭhamaṁ.

[236] 9 vuttaṁ hetaṁ bhagavatā vuttamarahatāti me sutaṁ tisso
imā bhikkhave taṇhā katamā tisso kāmataṇhā bhavataṇhā
vibhavataṇhā. imā kho bhikkhave tisso taṇhāti. etamatthaṁ
bhagavā avoca. tatthetaṁ iti vuccati
taṇhāyogena saṁyuttā rattacittā bhavābhave
te yogayuttā mārassa ayogakkhemino janā
sattā gacchanti saṁsāraṁ jātimaraṇagāmino
ye ca taṇhaṁ pahantvāna vītataṇhā bhavābhave
te 1- ve pāragatā loke ye pattā āsavakkhayanti.

footnote: 1 yu. te ca pāraṅgatā.

page number: 269

ayampi attho vutto bhagavatā iti me sutanti. navamaṁ.

[237] 10 vuttaṁ (pts. it, 51) hetaṁ bhagavatā vuttamarahatāti me sutaṁ tīhi
bhikkhave dhammehi samannāgato bhikkhu atikkamma māradheyyaṁ ādiccova
virocati katamehi tīhi idha bhikkhave bhikkhu asekkhena sīlakkhandhena
samannāgato hoti asekkhena samādhikkhandhena samannāgato hoti
asekkhena paññākkhandhena samannāgato hoti. imehi kho bhikkhave
tīhi dhammehi samannāgato bhikkhu atikkamma māradheyyaṁ ādiccova
virocatīti. etamatthaṁ bhagavā avoca. tatthetaṁ iti vuccati
sīlasamādhipaññā 1- ca yassa ete subhāvitā
atikkamma māradheyyaṁ ādiccova virocatīti.
ayampi attho vutto bhagavatā iti me sutanti. dasamaṁ.
vaggo paṭhamo.
tassuddānaṁ
mūladhātu atha vedanā duve
esanā ca duve āsavā duve
taṇhāto 

[2]- atha māradheyyato
vaggamāhu paṭhamanti muttamanti.
-------------

footnote: 1 ma. yu. sīlaṁ samādhi paññā ca. 2 po. ma. yu. ca.

page number: 270

itivuttake tikanipātassa dutiyavaggo

[238] 1 vuttaṁ hetaṁ bhagavatā vuttamarahatāti me sutaṁ tīṇīmāni
bhikkhave puññakiriyāvatthūni katamāni tīṇi dānamayaṁ puññakiriyāvatthu
sīlamayaṁ puññakiriyāvatthu bhāvanāmayaṁ puññakiriyāvatthu.
imāni kho bhikkhave tīṇi puññakiriyāvatthūnīti. etamatthaṁ bhagavā
avoca. tatthetaṁ iti vuccati
puññameva so sikkheyya āyataggaṁ sukhindriyaṁ 1-
dānañca samacariyañca mettacittañca bhāvaye
ete dhamme bhāvayitvā tayo sukhasamuddaye
abyāpajjhaṁ sukhaṁ lokaṁ paṇḍito upapajjatīti.
ayampi attho vutto bhagavatā iti me sutanti. paṭhamaṁ.

[239] 2 vuttaṁ hetaṁ bhagavatā vuttamarahatāti me sutaṁ tīṇīmāni
bhikkhave cakkhūni katamāni tīṇi maṁsacakkhu dibbacakkhu paññācakkhu.
imāni kho bhikkhave tīṇi cakkhūnīti. etamatthaṁ bhagavā
avoca. tatthetaṁ iti vuccati
maṁsacakkhu 2- dibbacakkhu paññācakkhu anuttaraṁ
etāni tīṇi cakkhūni akkhāsi purisuttamo
maṁsacakkhussa uppādo maggo dibbassa cakkhuno
yato ñāṇaṁ udapādi paññācakkhu anuttaraṁ

footnote: 1 ma. sukhuddariyaṁ. 2 po. maṁsacakkhuṁ dibbacakkhuṁ paññācakkhuṁ.

page number: 271

yassa cakkhussa paṭilābhā sabbadukkhā vimuccatīti.
ayampi attho (pts. it, 53) vutto bhagavatā iti me sutanti. dutiyaṁ.

[240] 3 vuttaṁ hetaṁ bhagavatā vuttamarahatāti me sutaṁ tīṇīmāni
bhikkhave indriyāni katamāni tīṇi anaññataññassāmītindriyaṁ 1-
aññindriyaṁ aññātāvindriyaṁ. imāni kho bhikkhave
tīṇi indriyānīti. etamatthaṁ bhagavā avoca. tatthetaṁ iti
vuccati
sekkhassa sikkhamānassa ujumaggānusārino
khayasmiṁ paṭhamaṁ ñāṇaṁ tato aññā anantarā
tato aññā vimuttassa ñāṇaṁ ve hoti tādino
akuppā me vimuttīti bhavasaṁyojanakkhayā
sace 2- indriyasampanno santo santipade rato
dhāreti antimaṁ dehaṁ jetvā māraṁ savāhananti.
ayampi attho vutto bhagavatā iti me sutanti. tatiyaṁ.

[241] 4 vuttaṁ hetaṁ bhagavatā vuttamarahatāti me sutaṁ tayome
bhikkhave addhā katame tayo atīto addhā anāgato addhā
paccuppanno addhā ime kho bhikkhave tayo addhāti. etamatthaṁ
bhagavā avoca. tatthetaṁ iti vuccati
akkheyyasaññino sattā akkheyyasmiṁ patiṭṭhitā
akkheyyaṁ apariññāya yogamāyanti maccuno

footnote: 1 ma. yu. anaññātaññassāmītindriyaṁ. 2 ma. yu. sa se.

page number: 272

akkheyyaṁ ca pariññāya akkhātāraṁ na maññati
phuṭṭho vimokkho manasā santipadamanuttaraṁ
sa ve akkheyyasampanno santo santipade rato
saṅkhāya sevī dhammaṭṭho saṅkhyaṁ 1- nopeti vedagūti.
ayampi attho vutto bhagavatā iti me sutanti. catutthaṁ.

[242] 5 vuttaṁ hetaṁ bhagavatā vuttamarahatāti me sutaṁ tīṇīmāni
bhikkhave duccaritāni katamāni tīṇi kāyaduccaritaṁ vacīduccaritaṁ
manoduccaritaṁ. imāni kho bhikkhave tīṇi duccaritānīti. etamatthaṁ
bhagavā avoca. tatthetaṁ iti vuccati
kāyaduccaritaṁ katvā vacīduccaritāni ca
manoduccaritaṁ katvā yañcaññaṁ dosasañhitaṁ
akatvā kusalaṁ kammaṁ katvānākusalaṁ bahuṁ
kāyassa bhedā duppañño nirayaṁ so upapajjatīti.
ayampi attho vutto bhagavatā iti me sutanti. pañcamaṁ.

[243] 6 vuttaṁ hetaṁ bhagavatā vuttamarahatāti me sutaṁ tīṇīmāni
bhikkhave sucaritāni katamāni tīṇi kāyasucaritaṁ vacīsucaritaṁ
manosucaritaṁ. imāni kho bhikkhave tīṇi sucaritānīti. etamatthaṁ
bhagavā avoca. tatthetaṁ iti vuccati
kāyaduccaritaṁ hitvā vacīduccaritāni ca
manoduccaritaṁ hitvā yañcaññaṁ dosasañhitaṁ

footnote: 1 po. saṅkhaṁ na upeti vedagū.

page number: 273

akatvākusalaṁ 1- kammaṁ katvāna kusalaṁ bahuṁ
kāyassa bhedā sappañño saggaṁ so upapajjatīti.
ayampi attho vutto bhagavatā iti me sutanti. chaṭṭhaṁ.

[244] 7 vuttaṁ hetaṁ bhagavatā vuttamarahatāti me sutaṁ
tīṇimāni bhikkhave soceyyāni katamāni tīṇi kāyasoceyyaṁ
vacīsoceyyaṁ manosoceyyaṁ. imāni kho bhikkhave tīṇi soceyyānīti.
etamatthaṁ bhagavā avoca. tatthetaṁ iti vuccati
kāyasuciṁ vācāsuciṁ 2- cetosucimanāsavaṁ
suciṁ soceyyasampannaṁ āhu sabbapahāyinanti.
ayampi attho vutto bhagavatā iti me sutanti. sattamaṁ.

[245] 8 vuttaṁ hetaṁ bhagavatā vuttamarahatāti me sutaṁ
tīṇimāni bhikkhave moneyyāni katamāni tīṇi kāyamoneyyaṁ
vacīmoneyyaṁ manomoneyyaṁ. imāni kho bhikkhave tīṇi moneyyānīti.
etamatthaṁ bhagavā avoca. tatthetaṁ iti vuccati
kāyamuniṁ vācāmuniṁ 3- manomunimanāsavaṁ
muniṁ moneyyasampannaṁ āhu ninhātapāpakanti 4-.
ayampi attho vutto bhagavatā iti me sutanti. aṭṭhamaṁ.

[246] 9 vuttaṁ hetaṁ bhagavatā vuttamarahatāti me sutaṁ yassa
kassaci bhikkhave rāgo appahīno doso appahīno moho
appahīno ayaṁ vuccati bhikkhave bandho 5- mārassa paṭimukkassa

footnote: 1 po. akatvā akusalaṁ. 2 ma. vacīsuciṁ. 3 ma. vacīmuniṁ. 4 po. niddhotapāpakaṁ.
footnote: 5 ma. baddho.

page number: 274

mārapāso yathākāmakaraṇīyo ca 1- pāpimato. yassa kassaci bhikkhave
rāgo pahīno doso pahīno moho pahīno ayaṁ vuccati bhikkhave abandho
mārassa omukkassa mārapāso na yathākāmakaraṇīyo ca pāpimatoti.
etamatthaṁ bhagavā avoca. tatthetaṁ iti vuccati
yassa rāgo ca doso ca avijjā ca virājitā
taṁ bhāvitattaññataraṁ brahmabhūtaṁ tathāgataṁ
buddhaṁ verabhayātītaṁ āhu sabbapahāyinanti.
ayampi attho vutto bhagavatā iti me sutanti. navamaṁ.

[247] 1 vuttaṁ hetaṁ bhagavatā vuttamarahatāti me sutaṁ
yassa kassaci bhikkhave bhikkhussa vā bhikkhuniyā vā rāgo appahīno
doso appahīno moho appahīno ayaṁ vuccati bhikkhave na
atari samuddaṁ saūmiṁ savīciṁ sāvaṭṭaṁ sagahaṁ sarakkhasaṁ. yassa kassaci
bhikkhave bhikkhussa vā bhikkhuniyā vā rāgo pahīno doso pahīno
moho pahīno ayaṁ vuccati bhikkhave atari samuddaṁ saūmiṁ savīciṁ
sāvaṭṭaṁ sagahaṁ sarakkhasaṁ tiṇṇo pāragato 2- thale tiṭṭhati brāhmaṇoti.
etamatthaṁ bhagavā avoca. tatthetaṁ iti vuccati
yassa rāgo ca doso ca avijjā ca virājitā
somaṁ samuddaṁ sagahaṁ sarakkhasaṁ
saūmibhayaṁ duttaraṁ accatāri
saṅgātigo maccujaho nirūpadhi

footnote: 1 ma. casaddo natthi. 2 ma. yu. pāraṅgato.

page number: 275

pahāsi dukkhaṁ apunabbhavāya
atthaṅgato so na samānameti.
amohayi maccurājanti brūmīti.
ayampi attho vutto bhagavatā iti me sutanti. dasamaṁ.
vaggo dutiyo.
tassuddānaṁ
puññaṁ cakkhu athindriyā 1-
addhā 2- caritaṁ duve suci
mune 3- atha rāga duve
puna vaggamāhu dutiyamuttamanti.
-----------
itivuttake tikanipātassa tatiyavaggo

[248] 1 vuttaṁ hetaṁ bhagavatā vuttamarahatāti me sutaṁ diṭṭhā
mayā bhikkhave sattā kāyaduccaritena samannāgatā vacīduccaritena
samannāgatā manoduccaritena samannāgatā ariyānaṁ upavādakā
micchādiṭṭhikā micchādiṭṭhikammasamādānā te kāyassa bhedā
parammaraṇā apāyaṁ duggatiṁ vinipātaṁ nirayaṁ upapannā. taṁ kho panāhaṁ
bhikkhave nāññassa samaṇassa vā brāhmaṇassa vā sutvā vadāmi
diṭṭhā mayā bhikkhave sattā kāyaduccaritena samannāgatā vacīduccaritena

footnote: 1 po. ma. atha indriyāni ca. yu. atha indriyā. 2 ma. addhā ca caritaṁ duve
footnote: soci. (pts. it, 59) 3 po. munī.

page number: 276

samannāgatā manoduccaritena samannāgatā ariyānaṁ upavādakā
micchādiṭṭhikā micchādiṭṭhikammasamādānā te kāyassa bhedā
parammaraṇā apāyaṁ duggatiṁ vinipātaṁ nirayaṁ upapannā. api ca
bhikkhave yadeva sāmaṁ ñātaṁ sāmaṁ diṭṭhaṁ sāmaṁ viditaṁ tadevāhaṁ
vadāmi diṭṭhā mayā bhikkhave sattā kāyaduccaritena samannāgatā
vacīduccaritena samannāgatā manoduccaritena samannāgatā ariyānaṁ
upavādakā micchādiṭṭhikā micchādiṭṭhikammasamādānā te kāyassa
bhedā parammaraṇā apāyaṁ duggatiṁ vinipātaṁ nirayaṁ upapannāti.
etamatthaṁ bhagavā avoca. tatthetaṁ iti vuccati
micchāmanaṁ paṇidhāya micchāvācaṁ 1- abhāsiya
micchākammāni katvāna kāyena idha puggalo
appassuto apuññakaro appasmiṁ idha jīvite
kāyassa bhedā duppañño nirayaṁ so upapajjatīti.
ayampi attho vutto bhagavatā iti me sutanti. paṭhamaṁ.

[249] 2 vuttaṁ hetaṁ bhagavatā vuttamarahatāti me sutaṁ diṭṭhā
mayā bhikkhave (pts. it, 60) sattā kāyasucaritena samannāgatā vacīsucaritena
samannāgatā manosucaritena samannāgatā ariyānaṁ anupavādakā
sammādiṭṭhikā sammādiṭṭhikammasamādānā te kāyassa bhedā
parammaraṇā sugatiṁ saggaṁ lokaṁ upapannā. taṁ kho panāhaṁ bhikkhave
nāññassa samaṇassa vā brāhmaṇassa vā sutvā vadāmi diṭṭhā

footnote: 1 ma. micchāvācañca bhāsiya.

page number: 277

mayā bhikkhave sattā kāyasucaritena samannāgatā vacīsucaritena
samannāgatā manosucaritena samannāgatā ariyānaṁ anupavādakā
sammādiṭṭhikā sammādiṭṭhikammasamādānā te kāyassa bhedā
parammaraṇā sugatiṁ saggaṁ lokaṁ upapannā. api ca 

[1]- yadeva
bhikkhave sāmaṁ ñātaṁ sāmaṁ diṭṭhaṁ sāmaṁ viditaṁ tadevāhaṁ vadāmi
diṭṭhā mayā bhikkhave sattā kāyasucaritena samannāgatā vacīsucaritena
samannāgatā manosucaritena samannāgatā ariyānaṁ anupavādakā
sammādiṭṭhikā sammādiṭṭhikammasamādānā te kāyassa bhedā
parammaraṇā sugatiṁ saggaṁ lokaṁ upapannāti. etamatthaṁ bhagavā
avoca. tatthetaṁ iti vuccati
sammāmanaṁ paṇidhāya sammāvācaṁ abhāsiya
sammākammāni katvāna kāyena idha puggalo
bahussuto puññakaro appasmiṁ idha jīvite
kāyassa bhedā sappañño saggaṁ so upapajjatīti.
ayampi attho (pts. it, 61) vutto bhagavatā iti me sutanti. dutiyaṁ.

[250] 3 vuttaṁ hetaṁ bhagavatā vuttamarahatāti me sutaṁ tisso
imā bhikkhave nissaraṇiyā dhātuyo katamā tisso kāmānametaṁ
nissaraṇaṁ yadidaṁ nekkhammaṁ rūpānametaṁ nissaraṇaṁ yadidaṁ āruppaṁ
yaṁ kho pana kiñci bhūtaṁ saṅkhataṁ paṭiccasamuppannaṁ nirodho tassa
nissaraṇaṁ. imā kho bhikkhave tisso nissaraṇiyā dhātuyoti.

footnote: 1 ma. yu. bhikkhave.

page number: 278

etamatthaṁ bhagavā avoca. tatthetaṁ iti vuccati
kāmanissaraṇaṁ ñatvā rūpānañca atikkamma 1-
sabbasaṅkhārasamathaṁ phusaṁ 2- ātāpi sabbadā
sa ve sammaddaso bhikkhu yato tattha vimuccati
abhiññāvosito santo sa ve yogātigo munīti.
ayampi attho vutto bhagavatā iti me (pts. it, 62) sutanti. tatiyaṁ.

[251] 4 vuttaṁ hetaṁ bhagavatā vuttamarahatāti me sutaṁ rūpehi
bhikkhave arūpā santatarā arūpehi nirodho santataroti.
etamatthaṁ bhagavā avoca. tatthetaṁ iti vuccati
ye ca rūpūpagā sattā ye ca arūpaṭṭhāyino
nirodhaṁ appajānantā āgantāro punabbhavaṁ.
ye ca rūpe pariññāya arūpesu asaṇṭhitā
nirodhe ye vimuccanti te janā maccuhāyino.
kāyena amataṁ dhātuṁ phussayitvā nirūpadhi 3-
upadhippaṭinissaggaṁ sacchikatvā anāsavo
deseti sammāsambuddho asokaṁ virajaṁ padanti.
ayampi attho vutto bhagavatā iti me sutanti. catutthaṁ.

[252] 5 vuttaṁ hetaṁ (pts. it, 63) bhagavatā vuttamarahatāti me sutaṁ tayome
bhikkhave puttā santo saṁvijjamānā lokasmiṁ katame tayo
atijāto anujāto avajātoti.

footnote: 1 ma. yu. atikkamaṁ. 2 po. passa. 3 ma. yu. nirūpadhiṁ.

page number: 279

1 kathañca bhikkhave putto atijāto hoti idha bhikkhave
puttassa mātāpitaro honti na buddhaṁ saraṇaṁ gatā na dhammaṁ saraṇaṁ
gatā na saṅghaṁ saraṇaṁ gatā pāṇātipātā appaṭiviratā adinnādānā
appaṭiviratā kāmesu micchācārā appaṭiviratā musāvādā
appaṭiviratā surāmerayamajjapamādaṭṭhānā appaṭiviratā dussīlā
pāpadhammā. putto ca nesaṁ hoti buddhaṁ saraṇaṁ gato dhammaṁ
saraṇaṁ gato saṅghaṁ saraṇaṁ gato pāṇātipātā paṭivirato 

[1]-
adinnādānā paṭivirato kāmesu micchācārā paṭivirato musāvādā
paṭivirato surāmerayamajjapamādaṭṭhānā paṭivirato sīlavā
kalyāṇadhammo evaṁ kho bhikkhave putto atijāto hoti.
2 kathañca bhikkhave putto anujāto hoti idha bhikkhave
puttassa mātāpitaro honti buddhaṁ saraṇaṁ gatā dhammaṁ saraṇaṁ
gatā saṅghaṁ saraṇaṁ gatā pāṇātipātā paṭiviratā adinnādānā
paṭiviratā kāmesu micchācārā paṭiviratā musāvādā paṭiviratā
surāmerayamajjapamādaṭṭhānā paṭiviratā sīlavanto kalyāṇadhammā.
putto 2- ca nesaṁ hoti buddhaṁ saraṇaṁ gato dhammaṁ saraṇaṁ gato saṅghaṁ
saraṇaṁ gato pāṇātipātā paṭivirato adinnādānā paṭivirato
kāmesu micchācārā paṭivirato musāvādā paṭivirato
surāmerayamajjapamādaṭṭhānā paṭivirato sīlavā kalyāṇadhammo
evaṁ kho bhikkhave putto anujāto hoti.

footnote: 1 po. hoti. 2 ma. yu. puttopi nesaṁ ....

page number: 280

3 kathañca bhikkhave putto avajāto hoti idha bhikkhave
puttassa mātāpitaro honti buddhaṁ saraṇaṁ gatā dhammaṁ saraṇaṁ gatā
saṅghaṁ saraṇaṁ gatā pāṇātipātā paṭiviratā adinnādānā
paṭiviratā kāmesu micchācārā paṭiviratā musāvādā paṭiviratā
surāmerayamajjapamādaṭṭhānā paṭiviratā sīlavanto kalyāṇadhammā.
putto ca nesaṁ hoti na buddhaṁ saraṇaṁ gato na dhammaṁ saraṇaṁ gato
na saṅghaṁ saraṇaṁ (pts. it, 64) gato pāṇātipātā appaṭivirato adinnādānā
appaṭivirato kāmesu micchācārā appaṭivirato musāvādā
appaṭivirato surāmerayamajjapamādaṭṭhānā appaṭivirato dussīlo
pāpadhammo evaṁ kho bhikkhave putto avajāto hoti. ime kho
bhikkhave tayo puttā santo saṁvijjamānā lokasminti. etamatthaṁ
bhagavā avoca. tatthetaṁ iti vuccati
atijātaṁ anujātaṁ puttamicchanti paṇḍitā
avajātaṁ na icchanti yo hoti kulagandhano.
ete kho puttā lokasmiṁ ye ca 1- bhavanti upāsakā
saddhāsīlena sampannā vadaññū vītamaccharā
cando abbhaghanā mutto parisāsu virocareti.
ayampi attho vutto bhagavatā iti me sutanti. pañcamaṁ.

[253] 6 vuttaṁ hetaṁ bhagavatā vuttamarahatāti me sutaṁ
tayome bhikkhave puggalā santo saṁvijjamānā lokasmiṁ katame tayo

footnote: 1 ma. yu. casaddo natthi.

page number: 281

avuṭṭhikasamo padesavassī sabbatthābhivassī.
1 kathañca bhikkhave puggalo avuṭṭhikasamo hoti idha bhikkhave
ekacco puggalo sabbesaññeva na dātā (pts. it, 65) hoti samaṇabrāhmaṇa-
kapaṇaddhikavanibbakayācakānaṁ annaṁ pānaṁ vatthaṁ yānaṁ mālāgandhaṁ vilepanaṁ
seyyāvasathaṁ padīpeyyaṁ evaṁ kho bhikkhave puggalo avuṭṭhikasamo
hoti.
2 kathañca bhikkhave puggalo padesavassī hoti idha bhikkhave
ekacco puggalo ekaccānaṁ dātā hoti ekaccānaṁ na dātā 

[1]-
samaṇabrāhmaṇakapaṇaddhikavanibbakayācakānaṁ annaṁ pānaṁ vatthaṁ yānaṁ
mālāgandhaṁ vilepanaṁ seyyāvasathaṁ padīpeyyaṁ evaṁ kho bhikkhave
puggalo padesavassī hoti.
3 kathañca bhikkhave puggalo sabbatthābhivassī hoti idha
bhikkhave ekacco puggalo sabbesaṁ 2- deti samaṇabrāhmaṇa-
kapaṇaddhikavanibbakayācakānaṁ annaṁ pānaṁ vatthaṁ yānaṁ mālāgandhaṁ vilepanaṁ
seyyāvasathaṁ padīpeyyaṁ evaṁ kho bhikkhave 

[3]- sabbatthābhivassī
hoti. ime kho bhikkhave tayo puggalo santo saṁvijjamānā
lokasminti. etamatthaṁ bhagavā avoca. tatthetaṁ iti vuccati
na samaṇe na (pts. it, 66) brāhmaṇe na 4- kapaṇaddhike na vanibbake
laddhāna saṁvibhājeti 5- annapānañca bhojanaṁ
taṁ ve avuṭṭhikasamoti āhu naṁ purisādhamaṁ.

footnote: 1 ma. yu. hoti. 2 sabbesaṁva. 3 ma. yu. puggalo. 4 na kapaṇaddhikavanibbake.
footnote: 5 po. saṁvibhajati.

page number: 282

ekaccānaṁ na dadāti ekaccānaṁ pavecchati
taṁ ve padesavassīti āhu medhāvino janā.
subhikkhavāco puriso sabbabhūtānukampako
āmodamāno pakireti detha dethāti bhāsati
yathāpi megho thanayitvā gajjayitvā pavassati
thalaṁ ninnañca pūreti abhisandanto ca 1- vārinā
evameva idhekacco puggalo hoti tādiso
dhammena saṁharitvāna uṭṭhānādhigataṁ dhanaṁ
tappeti annapānena sammā patte vanibbaketi.
ayampi attho vutto bhagavatā iti me sutanti. chaṭṭhaṁ.

[254] 7 vuttaṁ hetaṁ bhagavatā vuttamarahatāti me sutaṁ
tīṇimāni bhikkhave sukhāni patthayamāno sīlaṁ rakkheyya paṇḍito
katamāni tīṇi pasaṁsā me āgacchatūti sīlaṁ rakkheyya paṇḍito
bhogā me uppajjantūti sīlaṁ rakkheyya paṇḍito kāyassa bhedā
parammaraṇā sugatiṁ saggaṁ lokaṁ upapajjissāmīti sīlaṁ rakkheyya
paṇḍito. imāni kho bhikkhave tīṇi sukhāni patthayamāno sīlaṁ
rakkheyya paṇḍitoti. etamatthaṁ bhagavā avoca. tatthetaṁ iti
vuccati
sīlaṁ rakkheyya medhāvī patthayāno tayo sukhe
pasaṁsaṁ vittalābhañca pecca sagge pamodanaṁ.

footnote: 1 ma. va.

page number: 283

akarontopi ce pāpaṁ karontamupasevati
saṅkiyo hoti pāpasmiṁ avaṇṇo cassa rūhati.
yādisaṁ kurute mittaṁ yādisaṁ 1- cupasevati
sa ve tādisako hoti sahavāso hi tādiso.
sevamāno sevamānaṁ samphuṭṭho samphusaṁ paraṁ
saro duṭṭho kalāpaṁva alittamupalimpati.
upalepabhayā dhīro neva pāpasakhā siyā.
pūtimacchaṁ kusaggena yo naro upanayhati
kusāpi pūti vāyanti evaṁ bālūpasevanā.
taggarañca palāsena yo naro upanayhati
pattāpi surabhi vāyanti evaṁ dhīrūpasevanā.
tasmā pattapūṭasseva (pts. it, 69) 2- ñatvā sampākamattano
asante nupaseveyya sante seveyya paṇḍito.
asanto nirayaṁ nenti santo pāpenti sugatinti.
ayampi attho vutto bhagavatā iti me sutanti. sattamaṁ.

[255] 8 vuttaṁ hetaṁ bhagavatā vuttamarahatāti me sutaṁ
bhindantāyaṁ bhikkhave kāyo viññāṇaṁ virāgadhammaṁ sabbe upadhī
aniccā dukkhā vipariṇāmadhammāti. etamatthaṁ bhagavā avoca.
tatthetaṁ iti vuccati
kāyañca bhindantaṁ ñatvā viññāṇañca pabhaṅguṇaṁ 3-

footnote: 1 po. yādisamūpasevati. ma. yādisaṁ cūpasevati. 2 yu. palāsapuṭasseva.
footnote: 3 ma. virāgunaṁ. yu. virāguṇaṁ.

page number: 284

upadhīsu bhayaṁ disvā jātimaraṇamajjagā
sampatvā paramaṁ santiṁ kālaṁ kaṅkhati bhāvitattoti 1-.
ayampi attho vutto bhagavatā iti me (pts. it, 70) sutanti. aṭṭhamaṁ.

[256] 9 vuttaṁ hetaṁ bhagavatā vuttamarahatāti me sutaṁ dhātusova 2-
bhikkhave sattā sattehi saddhiṁ saṁsandanti samenti hīnādhimuttikā
sattā hīnādhimuttikehi sattehi saddhiṁ saṁsandanti samenti
kalyāṇādhimuttikā sattā kalyāṇādhimuttikehi sattehi saddhiṁ
saṁsandanti samenti. atītampi bhikkhave addhānaṁ dhātusova sattā
sattehi saddhiṁ saṁsandiṁsu samiṁsu hīnādhimuttikā sattā hīnādhimuttikehi
sattehi saddhiṁ saṁsandiṁsu samiṁsu kalyāṇādhimuttikā sattā
kalyāṇādhimuttikehi sattehi saddhiṁ saṁsandiṁsu samiṁsu. anāgatampi
bhikkhave addhānaṁ dhātusova sattā sattehi saddhiṁ saṁsandissanti samessanti
hīnādhimuttikā sattā hīnādhimuttikehi sattehi saddhiṁ saṁsandissanti
samessanti kalyāṇādhimuttikā sattā kalyāṇādhimuttikehi sattehi
saddhiṁ saṁsandissanti samessanti. etarahipi bhikkhave paccuppannaṁ
addhānaṁ dhātusova sattā sattehi saddhiṁ saṁsandanti samenti hīnādhimuttikā
sattā hīnādhimuttikehi sattehi saddhiṁ saṁsandanti samenti
kalyāṇādhimuttikā sattā kalyāṇādhimuttikehi sattehi saddhiṁ saṁsandanti
samentīti. etamatthaṁ bhagavā avoca. tatthetaṁ iti vuccati
saṁsaggā vanatho jāto asaṁsaggena chijjati

footnote: 1 po. bhāvito. 2 po. ma. yu. vasaddo natthi.

page number: 285

parittaṁ dārumāruyha yathā sīde mahaṇṇave
evaṁ kusītamāgamma sādhujīvīpi sīdati.
tasmā taṁ parivajjeyya kusītaṁ hīnavīriyaṁ
pavivittehi ariyehi pahitattehi jhāyibhi
niccaṁ āraddhaviriyehi paṇḍitehi sahāvaseti.
ayampi attho vutto bhagavatā iti me sutanti. navamaṁ.

[257] 10 vuttaṁ hetaṁ bhagavatā vuttamarahatāti me sutaṁ tayome
bhikkhave dhammā sekhassa bhikkhuno parihānāya saṁvattanti katame
tayo idha bhikkhave sekho bhikkhu kammārāmo hoti kammarato
kammārāmatamanuyutto bhassārāmo hoti bhassarato bhassārāmatamanuyutto
niddārāmo hoti niddārato niddārāmatamanuyutto
ime kho bhikkhave tayo dhammā sekhassa bhikkhuno parihānāya
saṁvattanti. tayome bhikkhave dhammā sekhassa bhikkhuno aparihānāya
saṁvattanti katame tayo idha bhikkhave sekho bhikkhu na kammārāmo
hoti na kammarato na kammārāmatamanuyutto na bhassārāmo
hoti na (pts. it, 72) bhassarato na bhassārāmatamanuyutto na niddārāmo hoti
hoti na niddārato na niddārāmatamanuyutto ime kho bhikkhave
tayo dhammā sekhassa bhikkhuno aparihānāya saṁvattantīti.
etamatthaṁ bhagavā avoca. tatthetaṁ iti vuccati
kammārāmo bhassarato 1- niddārāmo ca uddhato

footnote: 1 ma. bhassārāmo.

page number: 286

abhabbo tādiso bhikkhu phuṭṭhuṁ sambodhimuttamaṁ.
tasmā hi appakiccassa appamiddho anuddhato
bhabbo so tādiso bhikkhu phuṭṭhuṁ sambodhimuttamanti.
ayampi attho vutto bhagavatā iti me sutanti. dasamaṁ.
vaggo tatiyo.
tassuddānaṁ
dve diṭṭhī nissaraṇaṁ rūpaṁ putto avuṭṭhikena ca
sukhā ca bhindanā 1- dhātu parihānena te dasāti.
-----------
itivuttake tikanipātassa catutthavaggo

[258] 1 vuttaṁ hetaṁ bhagavatā vuttamarahatāti me sutaṁ tayome
bhikkhave akusalā vitakkā katame tayo anavaññattipaṭisaṁyutto
vitakko lābhasakkārasilokapaṭisaṁyutto vitakko parānuddayatāpaṭisaṁyutto
vitakko ime kho bhikkhave tayo akusalā vitakkāti.
etamatthaṁ bhagavā avoca. tatthetaṁ iti vuccati
anavaññattisaññutto lābhasakkāragāravo
sahanandi 2- amaccehi ārā saṁyojanakkhayā
yodha 3- putte 4- pasuṁ hitvā vivāso 5- saṅgahāni 6- ca
bhabbo so tādiso bhikkhu phuṭṭhuṁ sambodhimuttamanti. paṭhamaṁ.

footnote: 1 po. bhidurā dhātuṁ. ma. bhiduro. 2 ma. sahanandī. 3 ma. yu. yo ca.
footnote: 4 ma. puttapasuṁ. 5 po. ma. vivāhe. 6 ma. saṁharāni ca.

page number: 287

[259] 2 diṭṭhā mayā bhikkhave sattā sakkārena abhibhūtā
pariyādinnacittā kāyassa bhedā parammaraṇā apāyaṁ duggatiṁ vinipātaṁ
nirayaṁ upapannā diṭṭhā mayā bhikkhave sattā (pts. it, 74) asakkārena abhibhūtā
pariyādinnacittā kāyassa bhedā parammaraṇā apāyaṁ duggatiṁ vinipātaṁ
nirayaṁ upapannā diṭṭhā mayā bhikkhave sattā sakkārena ca
asakkārena ca tadubhayena abhibhūtā pariyādinnacittā kāyassa bhedā
parammaraṇā apāyaṁ duggatiṁ vinipātaṁ nirayaṁ upapannā. taṁ kho
panāhaṁ bhikkhave nāññassa samaṇassa vā brāhmaṇassa vā sutvā
vadāmi diṭṭhā mayā bhikkhave sattā sakkārena abhibhūtā
pariyādinnacittā kāyassa bhedā parammaraṇā apāyaṁ duggatiṁ vinipātaṁ
nirayaṁ upapannā diṭṭhā mayā bhikkhave sattā asakkārena abhibhūtā
pariyādinnacittā kāyassa bhedā parammaraṇā apāyaṁ duggatiṁ vinipātaṁ
nirayaṁ upapannā diṭṭhā mayā bhikkhave sattā sakkārena ca
asakkārena ca tadubhayena abhibhūtā pariyādinnacittā kāyassa bhedā
parammaraṇā apāyaṁ duggatiṁ vinipātaṁ nirayaṁ upapannā. api ca
bhikkhave yadeva me sāmaṁ ñātaṁ sāmaṁ diṭṭhaṁ sāmaṁ viditaṁ tadevāhaṁ
vadāmi diṭṭhā mayā bhikkhave sattā sakkārena abhibhūtā
pariyādinnacittā kāyassa bhedā parammaraṇā apāyaṁ duggatiṁ vinipātaṁ
nirayaṁ upapannā diṭṭhā mayā bhikkhave sattā asakkārena abhibhūtā
pariyādinnacittā kāyassa bhedā parammaraṇā apāyaṁ duggatiṁ vinipātaṁ

page number: 288

nirayaṁ upapannā diṭṭhā mayā bhikkhave sattā sakkārena ca
asakkārena ca tadubhayena abhibhūtā pariyādinnacittā kāyassa bhedā
parammaraṇā apāyaṁ duggatiṁ vinipātaṁ nirayaṁ upapannāti.
yassa sakkāriyamānassa 1- asakkārena cūbhayaṁ
samādhi na vikampati (pts. it, 75) appamādavihārino
taṁ jhāyinaṁ sātatikaṁ sukhumadiṭṭhivipassakaṁ
upādānakkhayārāmaṁ āhu sappuriso itīti. dutiyaṁ.

[260] 3 tayome bhikkhave devesu devasaddā niccharanti samayā
samayaṁ upādāya katame tayo 1 yasmiṁ bhikkhave samaye ariyasāvako
kesamassuṁ ohāretvā kāsāyāni vatthāni acchādetvā agārasmā
anagāriyaṁ pabbajjāya ceteti tasmiṁ 

[2]- samaye devesu
devasaddo niccharati eso ariyasāvako mārena saddhiṁ saṅgāmāya
cetetīti ayaṁ bhikkhave paṭhamo devesu devasaddo niccharati samayā
samayaṁ upādāya. 2 puna ca paraṁ bhikkhave yasmiṁ samaye
ariyasāvako sattannaṁ bodhipakkhiyānaṁ dhammānaṁ bhāvanānuyogamanuyutto
viharati tasmiṁ bhikkhave samaye devesu devasaddo niccharati eso
ariyasāvako mārena saddhiṁ saṅgāmetīti ayaṁ bhikkhave dutiyo devesu
devasaddo niccharati samayā samayaṁ upādāya. 3 puna ca paraṁ
bhikkhave yasmiṁ samaye ariyasāvako āsavānaṁ khayā anāsavaṁ cetovimuttiṁ
paññāvimuttiṁ diṭṭheva dhamme sayaṁ abhiññā sacchikatvā

footnote: 1 ma. yu. sakkariyamānassa. 2 yu. bhikkhave.

page number: 289

upasampajja viharati tasmiṁ bhikkhave samaye devesu devasaddo niccharati
eso ariyasāvako vijitasaṅgāmo tameva saṅgāmasīsaṁ abhivijiya
ajjhāvasatīti ayaṁ bhikkhave tatiyo devesu devasaddo niccharati
samayā samayaṁ upādāya. ime kho bhikkhave tayo devesu
devasaddā niccharanti samayā samayaṁ upādāyāti.
disvā vijitasaṅgāmaṁ sammāsambuddhasāvakaṁ
devatāpi namassanti mahantaṁ vītasāradaṁ
namo te purisājañña yo tvaṁ dujjayamajjhabhū 1-
jetvāna maccuno senaṁ vimokkhena anāvaraṁ 2-
itihetaṁ namassanti devatā pattamānasaṁ
tañhi tassa namassanti yena maccuvasaṁ vajeti. tatiyaṁ.

[261] 4 yadā bhikkhave devo devakāyā cavanadhammo hoti
pañcassa pubbanimittāni pātubhavanti mālā milāyanti vatthāni
kilissanti kacchehi sedā muccanti kāye dubbaṇṇiyaṁ
okkamati sake devo devāsane nābhiramatīti. tamenaṁ bhikkhave
devā cavanadhammo ayaṁ devaputtoti iti viditvā (pts. it, 77) tīhi vācāhi
anumodanti ito bho sugatiṁ gaccha sugatiṁ gantvā suladdhalābhaṁ
labha suladdhalābhaṁ labhitvā supatiṭṭhito bhavāhīti.

[262] evaṁ vutte aññataro bhikkhu bhagavantaṁ etadavoca
kinnu kho bhante devānaṁ sugatigamanasaṅkhātaṁ kiñci bhante devānaṁ

footnote: 1 po. dujjayamajjhayi. 2 po. anāsavaṁ.

page number: 290

suladdhalābhasaṅkhātaṁ kiṁ pana bhante devānaṁ supatiṭṭhitasaṅkhātanti.
manussattaṁ kho bhikkhave 1- devānaṁ sugatigamanasaṅkhātaṁ yaṁ manussabhūto
samāno tathāgatappavedite dhammavinaye saddhaṁ paṭilabhati idaṁ kho
bhikkhave devānaṁ suladdhalābhasaṅkhātaṁ sā kho panassa saddhā
niviṭṭhā hoti mūlajātā patiṭṭhitā daḷhā asaṁhāriyā samaṇena
vā brāhmaṇena vā devena vā mārena vā brahmunā vā kenaci
vā lokasmiṁ idaṁ kho bhikkhave devānaṁ supatiṭṭhitasaṅkhātanti.
yadā devo devakāyā cavati āyusaṅkhayā
tayo saddā niccharanti devānaṁ anumodataṁ
ito bho sugatiṁ gaccha manussānaṁ sahabyataṁ
manussabhūto saddhamme labha saddhaṁ anuttaraṁ
sā te saddhā niviṭṭhassa mūlajātā patiṭṭhitā
yāvajīvaṁ asaṁhirā saddhamme supavedite.
kāyaduccaritaṁ hitvā vacīduccaritāni ca
manoduccaritaṁ hitvā yañcaññaṁ dosasaññitaṁ
kāyena kusalaṁ katvā vācāya kusalaṁ bahuṁ
manasā kusalaṁ katvā appamāṇaṁ nirūpadhiṁ.
tato opadhikaṁ puññaṁ katvā dānena taṁ bahuṁ
aññepi macce saddhamme brahmacariye nivesaya 2-
imāya anukampāya devā devaṁ yadā vidū

footnote: 1 ma. bhikkhu. 2 yu. nivesaye.

page number: 291

cavantaṁ anumodanti ehi deva punappunanti. catutthaṁ.

[263] 5 tayome bhikkhave puggalā loke uppajjamānā
uppajjanti bahujanahitāya bahujanasukhāya lokānukampāya atthāya
hitāya sukhāya devamanussānaṁ katame tayo 1 idha bhikkhave
tathāgato loke (pts. it, 79) uppajjati arahaṁ sammāsambuddho vijjācaraṇasampanno
sugato lokavidū anuttaro purisadammasārathi satthā devamanussānaṁ
buddho bhagavā so dhammaṁ deseti ādikalyāṇaṁ majjhekalyāṇaṁ
pariyosānakalyāṇaṁ sātthaṁ sabyañjanaṁ kevalaparipuṇṇaṁ
parisuddhaṁ brahmacariyaṁ pakāseti ayaṁ bhikkhave paṭhamo puggalo
loke uppajjamāno uppajjati bahujanahitāya bahujanasukhāya
lokānukampāya atthāya hitāya sukhāya devamanussānaṁ. 2 puna ca paraṁ
bhikkhave tasseva satthuno sāvako arahaṁ hoti khīṇāsavo vusitavā
katakaraṇīyo ohitabhāro anuppattasadattho parikkhīṇabhavasaṁyojano
sammadaññā vimutto so dhammaṁ deseti ādikalyāṇaṁ majjhekalyāṇaṁ
pariyosānakalyāṇaṁ sātthaṁ sabyañjanaṁ kevalaparipuṇṇaṁ
parisuddhaṁ brahmacariyaṁ pakāseti ayampi bhikkhave dutiyo puggalo
loke uppajjamāno uppajjati bahujanahitāya bahujanasukhāya
lokānukampāya atthāya hitāya sukhāya devamanussānaṁ. 3 puna ca paraṁ
bhikkhave tasseva satthuno sāvako sekkho hoti pāṭipado bahussuto
sīlavatūpapanno sopi dhammaṁ deseti ādikalyāṇaṁ majjhekalyāṇaṁ

page number: 292

pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ
brahmacariyaṁ pakāseti ayampi bhikkhave tatiyo puggalo loke
uppajjamāno uppajjati bahujanahitāya bahujanasukhāya lokānukampāya
atthāya hitāya sukhāya devamanussānaṁ. ime kho bhikkhave tayo
puggalā loke uppajjamānā uppajjanti bahujanahitāya bahujanasukhāya
lokānukampāya atthāya hitāya sukhāya devamanussānanti.
satthā hi loke paṭhamo mahesī
tassanvayo sāvako bhāvitatto
athāparo pāṭipadopi sekkho
bahussuto sīlavatūpapanno.
ete tayo devamanussaseṭṭhā
pabhaṅkarā dhammamudīriyantā 1-
apāpuranti 2- amatassa dvāraṁ
yogā pamocanti bahujanaṁ te.
ye satthavāhena anuttarena
sudesitaṁ maggamanukkamanti
idheva dukkhassa karonti antaṁ
ye appamattā sugatassa sāsaneti. pañcamaṁ.

[264] 6 asubhānupassī bhikkhave kāyasmiṁ viharatha ānāpānassati
ca vo ajjhattaṁ parimukhaṁ supatiṭṭhitā hotu sabbasaṅkhāresu

footnote: 1 ma. yu. dhammamudīrayantā. 2 yu. apāvuṇanuti.

page number: 293

aniccānupassino viharatha. asubhānupassīnaṁ bhikkhave kāyasmiṁ viharataṁ
yo subhāya dhātuyā rāgānusayo so (pts. it, 81) pahīyati. ānāpānassatiyā
ajjhattaṁ parimukhaṁ supatiṭṭhitāya 1- ye bāhirā vitakkāsayā vighātapakkhikā
te na honti. sabbasaṅkhāresu aniccānupassīnaṁ viharataṁ
yā avijjā sā pahīyati yā vijjā sā uppajjatīti.
asubhānupassī kāyasmiṁ ānāpāne paṭissato
sabbasaṅkhārasamathaṁ passaṁ ātāpi sabbadā.
sa ve sammaddaso bhikkhu yato tattha vimuccati
abhiññāvosito santo sa ve yogātigo munīti. chaṭṭhaṁ.

[265] 7 dhammānudhammapaṭipannassa bhikkhuno ayamanudhammo hoti
veyyākaraṇāya dhammānudhammapaṭipannoyanti bhāsamāno dhammaññeva
bhāsati no adhammaṁ vitakkayamāno pana 2- dhammavitakkaññeva vitakketi
no adhammavitakkaṁ tadubhayaṁ 

[3]- abhinivajjetvā upekkhako viharati sato
sampajānoti.
dhammārāmo dhammarato dhammaṁ anuvicintayaṁ
dhammaṁ anussaraṁ bhikkhu saddhammā na parihāyati.
caraṁ vā yadi vā tiṭṭhaṁ nisinno uda vā sayaṁ
ajjhattaṁ samayaṁ cittaṁ santimevādhigacchatīti. sattamaṁ.

[266] 8 tayome bhikkhave akusalavitakkā andhakaraṇā acakkhukaraṇā
aññāṇakaraṇā paññānirodhikā vighātapakkhikā anibbānasaṁvattanikā

footnote: 1 yu. sūpaṭṭhitāya. 2 ma. yu. vā. 3 ma. vā pana.

page number: 294

katame tayo kāmavitakko bhikkhave andhakaraṇo
acakkhukaraṇo aññāṇakaraṇo paññānirodhiko vighātapakkhiko
anibbānasaṁvattaniko. byāpādavitakko bhikkhave andhakaraṇo
acakkhukaraṇo aññāṇakaraṇo paññānirodhiko vighātapakkhiko
anibbānasaṁvattaniko. vihiṁsāvitakko bhikkhave andhakaraṇo
acakkhukaraṇo aññāṇakaraṇo paññānirodhiko vighātapakkhiko
anibbānasaṁvattaniko. ime kho bhikkhave tayo akusalā vitakkā
andhakaraṇā acakkhukaraṇā aññāṇakaraṇā paññānirodhikā
vighātapakkhikā anibbānasaṁvattanikā.

[267] tayome bhikkhave kusalā vitakkā anandhakaraṇā cakkhukaraṇā
ñāṇakaraṇā paññāvuddhikā avighātapakkhikā nibbānasaṁvattanikā
katame tayo nekkhammavitakko bhikkhave anandhakaraṇo
cakkhukaraṇo ñāṇakaraṇo paññāvuddhiko avighātapakkhiko nibbānasaṁvattaniko.
abyāpādavitakko bhikkhave anandhakaraṇo cakkhukaraṇo
ñāṇakaraṇo paññāvuddhiko avighātapakkhiko nibbānasaṁvattaniko.
avihiṁsāvitakko bhikkhave (pts. it, 83) anandhakaraṇo cakkhukaraṇo ñāṇakaraṇo
paññāvuddhiko avighātapakkhiko nibbānasaṁvattaniko. ime kho
bhikkhave tayo kusalā vitakkā anandhakaraṇā cakkhukaraṇā ñāṇakaraṇā
paññāvuddhikā avighātapakkhikā nibbānasaṁvattanikāti.
tayo vitakke kusale vitakkaye

page number: 295

tayo pana akusale nirākare
sa ve vitakkāni vicāritāni
sameti vuṭṭhīva rajaṁ samūhataṁ
sa ve vitakkūpasamena cetasā
idheva so santipadaṁ samajjagāti. aṭṭhamaṁ.

[268] 9 tayome bhikkhave antarā malā antarā amittā
antarā sapattā antarā vadhakā antarā paccatthikā katame
tayo lobho bhikkhave antarā malo antarā amitto antarā
sapatto antarā vadhako antarā paccatthiko. doso bhikkhave
antarā malo antarā amitto antarā sapatto antarā vadhako
antarā paccatthiko. moho bhikkhave antarā malo antarā
amitto antarā sapatto antarā vadhako antarā paccatthiko.
ime kho bhikkhave tayo antarā malā antarā amittā antarā
sapattā antarā vadhakā antarā paccatthikāti.
anatthajanano lobho lobho cittappakopano
bhayamantarato jātaṁ taṁ jano nāvabujjhati.
luddho atthaṁ na jānāti luddho dhammaṁ na passati
andhatamaṁ tadā hoti yaṁ lobho sahate naraṁ.
yo ca lobhaṁ pahantvāna lobhaneyye na lubbhati
lobho pahiyyate tamhā udabinduva 1- pokkharā.

footnote: 1 po. ma. udabindūva.

page number: 296

anatthajanano doso doso cittappakopano
bhayamantarato jātaṁ taṁ jano nāvabujjhati.
duṭṭho atthaṁ na jānāti duṭṭho dhammaṁ na passati
andhatamaṁ tadā hoti yaṁ doso sahate naraṁ.
yo ca dosaṁ pahantvāna dosaneyye na dussati
doso pahiyyate tamhā tālapakkaṁva bandhanā.
anatthajanano moho moho cittappakopano
bhayamantarato jātaṁ taṁ jano nāvabujjhati.
mūḷho atthaṁ na jānāti mūḷho dhammaṁ na passati
andhatamaṁ tadā hoti yaṁ moho sahate naraṁ.
yo ca mohaṁ pahantvāna mohaneyye na muyhati
mohaṁ vihanti so sabbaṁ ādiccovudayaṁ tamanti. navamaṁ.

[269] 10 tīhi bhikkhave asaddhammehi abhibhūto pariyādinnacitto
devadatto āpāyiko nerayiko kappaṭṭho atekiccho katamehi
tīhi pāpicchatāya bhikkhave abhibhūto pariyādinnacitto devadatto
āpāyiko nerayiko kappaṭṭho atekiccho. pāpamittatāya bhikkhave
abhibhūto pariyādinnacitto devadatto āpāyiko nerayiko
kappaṭṭho atekiccho. sati kho pana uttariṁ karaṇīye oramattakena
visesādhigamena ca 1- antarā vosānaṁ āpādi. imehi kho bhikkhave
tīhi asaddhammehi abhibhūto pariyādinnacitto devadatto āpāyiko

footnote: 1 ma. casaddo natthi.

page number: 297

nerayiko kappaṭṭho atekicchoti.
mā jātu koci lokasmiṁ pāpiccho upapajjatha
tadimināpi jānātha pāpicchānaṁ yathā gati.
paṇḍitoti samaññāto bhāvitattoti sammato
jalaṁ va yasasā atthā devadattoti me 1- sutaṁ.
so pamādamanuciṇṇo āsajja naṁ tathāgataṁ
avīcinirayaṁ patto catudvāraṁ bhayānakaṁ.
aduṭṭhassa hi yo dubbhe pāpakammaṁ akubbato
tameva pāpaṁ phusseti 2- duṭṭhacittaṁ anādaraṁ.
samuddaṁ visakumbhena yo maññeyya padūsituṁ 3-
na so tena padūseyya tasmā hi udadhī mahā.
evametaṁ tathāgataṁ yo vādena vihiṁsati
sammaggataṁ santacittaṁ vādo tamhi na rūhati.
tādisaṁ mittaṁ kubbetha tañca seveyya paṇḍito
yassa maggānugo bhikkhu khayaṁ dukkhassa pāpuṇeti.
ayampi attho vutto bhagavatā iti me sutanti. dasamaṁ.
vaggo catuttho.
tassuddānaṁ
vitakka sakkāra sadda cavamāna loke asubhaṁ
dhammaṁ andhakāra malaṁ devadattena dasāti.

footnote: 1 ma. vissuto. 2 ma. phusati. 3 po. padūsitaṁ.

page number: 298

itivuttake tikanipātassa pañcamavaggo

[270] 1 vuttaṁ hetaṁ bhagavatā vuttamarahatāti me sutaṁ tayome
bhikkhave aggappasādā katame tayo yāvatā bhikkhave sattā
apādā vā dvipādā vā catuppadā vā bahuppadā vā rūpino
vā arūpino vā saññino vā (pts. it, 88) asaññino vā nevasaññīnāsaññino
vā tathāgato tesaṁ aggamakkhāyati arahaṁ sammāsambuddho ye
bhikkhave buddhe pasannā agge te pasannā agge kho pana
pasannānaṁ aggo vipāko hoti. yāvatā bhikkhave dhammā saṅkhatā
vā asaṅkhatā vā virāgo tesaṁ aggamakkhāyati yadidaṁ madanimmadano
pipāsavinayo ālayasamugghāto vaṭṭupacchedo taṇhakkhayo
virāgo nirodho nibbānaṁ ye bhikkhave virāge dhamme pasannā
agge te pasannā agge kho pana pasannānaṁ aggo vipāko
hoti. yāvatā 1- bhikkhave saṅkhatā dhammā ariyo aṭṭhaṅgiko
maggo tesaṁ aggamakkhāyati seyyathīdaṁ sammādiṭṭhi sammāsaṅkappo
sammāvācā sammākammanto sammāājīvo sammāvāyāmo
sammāsati sammāsamādhi ye bhikkhave ariyamaggadhamme pasannā
agge te pasannā agge kho pana pasannānaṁ aggo vipāko
hoti. yāvatā bhikkhave saṅghā vā gaṇā vā tathāgatasāvakasaṅgho
tesaṁ aggamakkhāyati yadidaṁ cattāri purisayugāni aṭṭha

footnote: 1 po. ma. yu. yāvatā bhikkhave saṅkhatā dhammāti ādivacanaṁ natthi.

page number: 299

purisapuggalā 1- ye bhikkhave saṅghe pasannā agge te pasannā
agge kho pana pasannānaṁ aggo vipāko hoti ime kho
bhikkhave tayo aggappasādāti. etamatthaṁ bhagavā avoca.
tatthetaṁ iti vuccati
aggato ve pasannānaṁ aggaṁ dhammaṁ vijānataṁ
agge buddhe pasannānaṁ dakkhiṇeyye anuttare
agge dhamme pasannānaṁ virāgūpasame sukhe
agge saṅghe pasannānaṁ puññakkhette anuttare
aggasmiṁ dānaṁ dadataṁ aggaṁ puññaṁ pavaḍḍhati
aggaṁ āyu ca vaṇṇo ca yaso kitti sukhaṁ balaṁ.
aggassa dātā medhāvī aggadhammasamāhito
devabhūto manusso vā aggappatto pamodatīti.
ayampi attho vutto bhagavatā iti me sutanti. paṭhamaṁ.

[271] 2 antamidaṁ bhikkhave jīvikānaṁ yadidaṁ piṇḍolyaṁ
abhilāpāyaṁ bhikkhave lokasmiṁ piṇḍolo vicarasi pattapāṇīti. tañca
kho etaṁ bhikkhave kulaputtā upenti atthavasikā atthavasaṁ paṭicca
neva rājābhinītā na corābhinītā na iṇaṭṭā 2- na bhayaṭṭā 3-
ājīvikā pakatā 4- api ca kho otiṇṇamhā jātiyā jarāmaraṇena
sokehi paridevehi dukkhehi domanassehi upāyāsehi dukkhotiṇṇā 5-

footnote: 1 po. ma. yu. esa bhagavato ḷ. lokassa. 2 iṇaṭṭhātipi. 3 bhayaṭṭhātipi.
footnote: 4 aṭṭhakathāyaṁ na ājīvikā pakatā. 5 yu. dukkhātiṇṇā.

page number: 300

dukkhaparetā appeva nāma imassa kevalassa dukkhakkhandhassa
antakiriyā (pts. it, 90) paññāyethāti. evaṁ pabbajito cāyaṁ bhikkhave
kulaputto hoti 1- abhijjhālu kāmesu tibbasārāgo byāpannacitto
paduṭṭhamanasaṅkappo muṭṭhassati asampajāno asamāhito vibbhantacitto
pākatindriyo. seyyathāpi bhikkhave chavālātaṁ ubhato padittaṁ
majjhe gūthagataṁ 2- neva gāme kaṭṭhatthaṁ pharati na araññe
tathūpamāhaṁ bhikkhave imaṁ puggalaṁ vadāmi gihibhogā ca 3- parihīno
sāmaññatthañca na paripūretīti. etamatthaṁ bhagavā avoca.
tatthetaṁ iti vuccati
gihibhogā ca parihīno sāmaññatthañca dubbhago
paridhaṁsamāno pakireti chavālātaṁ 4- vinassati. 

[5]-
seyyo ayoguḷo bhutto tatto aggisikhūpamo
yañce bhuñjeyya dussīlo raṭṭhapiṇḍaṁ asaññatoti. (pts. it, 91) dutiyaṁ.

[272] 3 saṅghāṭikaṇṇe cepi bhikkhave bhikkhu gahetvā
piṭṭhito piṭṭhito anubandho assa pāde pādaṁ nikkhipanto so ca
hoti abhijjhālu kāmesu tibbasārāgo byāpannacitto paduṭṭhamanasaṅkappo
muṭṭhassati asampajāno asamāhito vibbhantacitto
pākatindriyo atha kho so ārakā va mayhaṁ ahañca tassa.
taṁ kissa hetu dhammaṁ hi so bhikkhave bhikkhu na passati dhammaṁ

footnote: 1 ma. yu. so ca hoti. 2 gūdhagatantipi. 3 po. ma. casaddo natthi.
footnote: 4 po. ma. yu. chavālātaṁva nassati. 5 kāsāvakaṇṭhā bahavo pāpadhammā asaññatā
footnote: pāpā pāpehi kammehi nirayaṁ te upapajjare.

page number: 301

apassanto maṁ 1- na passati yojanasate cepi so bhikkhave bhikkhu
vihareyya so ca hoti anabhijjhālu kāmesu na tibbasārāgo
abyāpannacitto appaduṭṭhamanasaṅkappo upaṭṭhitasati sampajāno
samāhito ekaggacitto saṁvutindriyo atha kho so santikeva
mayhaṁ ahañca tassa. taṁ kissa hetu dhammaṁ hi so bhikkhave
bhikkhu passati dhammaṁ passanto maṁ passatīti.
anubandhopi ce assa mahiccho va 2- vighātavā
ejānugo anejassa nibbutassa anibbuto
giddho so vītagedhassa 3- passa yāvañca ārakā.
yo ca dhammamabhiññāya dhammamaññāya paṇḍito
rahadova nivāto ca anejo vūpasammati
anejo so anejassa nibbutassa ca nibbuto
agiddho vītagedhassa passa yāvañca santiketi. tatiyaṁ.

[273] 4 tayome bhikkhave aggī katame tayo rāgaggi
dosaggi mohaggi. ime kho bhikkhave tayo aggīti.
rāgaggi dahati macce ratte kāmesu mucchite
dosaggi pana byāpanne nare pāṇātipātino
mohaggi pana sammūḷhe ariyadhamme akovide.
ete aggī ajānantā sakkāyābhiratā pajā
te vaḍḍhayanti nirayaṁ tiracchānañca yoniyo

footnote: 1 ma. yu. na maṁ passati. 2 po. ma. ca. 3 po. vītarodhassa.

page number: 302

asuraṁ pittivisayañca 1- amuttā mārabandhanā.
ye ca rattindivā yuttā sammāsambuddhasāsane
te nibbāpenti rāgaggiṁ niccaṁ asubhasaññino
dosaggiṁ pana mettāya nibbāpenti naruttamā
mohaggiṁ pana paññāya yāyaṁ nibbedhagāminī.
te nibbāpetvā nipakā rattindivamatanditā
asesaṁ parinibbanti asesaṁ dukkhamajjhaguṁ 2-.
ariyaddasā vedaguno sammadaññāya paṇḍitā
jātikkhayamabhiññāya nāgacchanti punabbhavanti. catutthaṁ.

[274] 5 tathā tathā bhikkhave bhikkhu upaparikkheyya yathā
yathā 3- upaparikkhato bahiddhā cassa viññāṇaṁ avikkhittaṁ 

[4]- avisaṭaṁ
ajjhattaṁ asaṇṭhitaṁ anupādāya 

[5]- aparitassato āyatiṁ
jātijarāmaraṇadukkhasamudayasambhavo na hotīti.
sattasaṅgapahīnassa netticchinnassa bhikkhuno
vikkhīṇo jātisaṁsāro natthi assa 6- punabbhavoti. pañcamaṁ.

[275] 6 tisso imā bhikkhave kāmūpapattiyo katamā
tisso paccupaṭṭhitakāmā nimmānaratino paranimmitavasavattino.
imā kho bhikkhave tisso kāmūpapattiyoti.
paccupaṭṭhitakāmā ca ye devā vasavattino
nimmānaratino devā ye caññe kāmabhogino

footnote: 1 ma. yu. pettivisayañca. 2 po. dukkhamajjhagā. 3 po. ma. yathāssa.
footnote: 4 yu. hoti. 5 ma. na paritasseyya. bahiddhā bhikkhave viññāṇe avikkhitte
footnote: avisaṭe sati ajjhattaṁ asaṇṭhite anupādāya. 6 po. ma. yu. tassa.

page number: 303

itthabhāvaññathābhāvaṁ 

[1]- kāmabhogesu paṇḍitā 2-
sabbe pariccaje kāme ye dibbā ye ca mānusā
piyarūpasātagadhitaṁ chetvā sotaṁ duraccayaṁ
asesaṁ parinibbanti asesaṁ dukkhamajjhaguṁ
ariyaddasā vedaguno sammadaññāya paṇḍitā
jātikkhayamabhiññāya nāgacchanti punabbhavanti. chaṭṭhaṁ.

[276] 7 kāmayogayutto bhikkhave bhavayogayutto āgāmī
hoti āgantvā 3- itthattaṁ. kāmayogavisaṁyutto bhikkhave bhavayogayutto
anāgāmī hoti anāgantvā itthattaṁ. kāmayogavisaṁyutto
bhikkhave bhavayogavisaṁyutto arahaṁ hoti khīṇāsavoti.
kāmayogena saṁyuttā bhavayogena cūbhayaṁ
sattā gacchanti saṁsāraṁ jātimaraṇagāminanti 4-.
ye ca kāme pahantvāna appattā āsavakkhayaṁ
bhavayogena saṁyuttā anāgāmīti vuccare.
ye ca kho chinnasaṁsayā khīṇamānapunabbhavā
te ve pāragatā loke ye pattā āsavakkhayanti. sattamaṁ. 

[5]-

[277] 8 kalyāṇasīlo bhikkhave bhikkhu kalyāṇadhammo
kalyāṇapañño imasmiṁ dhammavinaye kevalī vusitavā uttamapurisoti vuccati.

footnote: 1 saṁsāraṁ nātivattare etamādīnavaṁ ñatvā. 2 po. susaṇṭhitā. ma. yu. paṇḍito.
footnote: 3 ma. yu. āgantā. 4 ma. yu. aṭṭhakathāyaṁ jātimaraṇagāmino.
footnote: 5 po. ma. yu. tatiyabhāṇavāraṁ.

page number: 304

1 kathañca bhikkhave bhikkhu kalyāṇasīlo hoti idha bhikkhave
bhikkhu sīlavā hoti pāṭimokkhasaṁvarasaṁvuto viharati ācāragocarasampanno
aṇumattesu vajjesu bhayadassāvī samādāya sikkhati sikkhāpadesu
evaṁ kho bhikkhave bhikkhu kalyāṇasīlo (pts. it, 97) hoti. iti
kalyāṇasīlo. 2 kalyāṇadhammo ca kathaṁ hoti idha bhikkhave bhikkhu
sattattiṁsabodhipakkhikānaṁ 1- dhammānaṁ bhāvanānuyogamanuyutto viharati evaṁ
kho bhikkhave bhikkhu kalyāṇadhammo hoti. iti kalyāṇasīlo
kalyāṇadhammo. 3 kalyāṇapañño ca kathaṁ hoti idha bhikkhave
bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva
dhamme sayaṁ abhiññā sacchikatvā upasampajja viharati evaṁ kho
bhikkhave bhikkhu kalyāṇapañño hoti. iti kalyāṇasīlo
kalyāṇadhammo kalyāṇapañño imasmiṁ dhammavinaye kevalī
vusitavā uttamapurisoti vuccatīti.
yassa kāyena vācāya manasā natthi dukkaṭaṁ
taṁ ve kalyāṇasīloti āhu bhikkhuṁ hirīmataṁ.
yassa dhammā subhāvitā pattasambodhigāmino 3-
taṁ ve kalyāṇadhammoti āhu bhikkhuṁ anussadaṁ.
yo dukkhassa pajānāti idheva khayamattano
taṁ ve kalyāṇapaññoti āhu bhikkhuṁ anāsavaṁ
tehi dhammehi sampannaṁ anīghaṁ chinnasaṁsayaṁ

footnote: 1 ma. yu. sattannaṁ bodhipakkhiyānaṁ. 2 po. ma. hirīmanaṁ.
footnote: 3 ma. sattasambodhigāmino.

page number: 305

asitaṁ sabbalokassa (pts. it, 98) āhu sabbapahāyinanti. aṭṭhamaṁ.

[278] 9 dvemāni bhikkhave dānāni āmisadānaṁ ca
dhammadānaṁ ca etadaggaṁ bhikkhave imesaṁ dvinnaṁ dānānaṁ yadidaṁ
dhammadānaṁ. dveme bhikkhave saṁvibhāgā āmisasaṁvibhāgo ca
dhammasaṁvibhāgo ca etadaggaṁ bhikkhave imesaṁ dvinnaṁ saṁvibhāgānaṁ yadidaṁ
dhammasaṁvibhāgo. dveme bhikkhave anuggahā āmisānuggaho ca
dhammānuggaho ca etadaggaṁ bhikkhave imesaṁ dvinnaṁ anuggahānaṁ
yadidaṁ dhammānuggahoti.
yamāhu dānaṁ paramaṁ anuttaraṁ
yaṁ saṁvibhāgaṁ bhagavā avaṇṇayi
aggamhi khettamhi pasannacitto
viññū pajānaṁ ko na yajetha kāle.
ye ceva bhāsanti suṇanti cūbhayaṁ
pasannacittā sugatassa sāsane
tesaṁ so attho paramo visujjhati
ye appamattā sugatassa sāsaneti. navamaṁ.

[279] 10 dhammenāhaṁ bhikkhave tevijjaṁ brāhmaṇaṁ
paññāpemi nāññaṁ lapitalāpanamattena. kathañcāhaṁ bhikkhave dhammena
tevijjaṁ brāhmaṇaṁ paññāpemi nāññaṁ lapitalāpanamattena.
1 idha bhikkhave bhikkhu anekavihitaṁ pubbenivāsaṁ anussarati seyyathīdaṁ

page number: 306

ekampi jātiṁ dvepi jātiyo tissopi jātiyo catassopi jātiyo
pañcapi jātiyo dasapi jātiyo vīsampi jātiyo tiṁsampi jātiyo
cattāḷīsampi jātiyo paññāsampi jātiyo jātisatampi jātisahassampi
jātisatasahassampi anekepi saṁvaṭṭakappe anekepi vivaṭṭakappe
anekepi saṁvaṭṭavivaṭṭakappe amutrāsiṁ evaṁnāmo evaṁgotto evaṁvaṇṇo
evamāhāro evaṁsukhadukkhapaṭisaṁvedī evamāyupariyanto so
tato cuto amutra udapādiṁ tatrāpāsiṁ evaṁnāmo evaṁgotto evaṁvaṇṇo
evamāhāro evaṁsukhadukkhapaṭisaṁvedī evamāyupariyanto so
tato cuto idhūpapannoti iti sākāraṁ sauddesaṁ anekavihitaṁ
pubbenivāsaṁ anussarati ayamassa paṭhamā vijjā adhigatā hoti
avijjā vihatā vijjā uppannā tamo vihato āloko
uppanno yathātaṁ appamattassa ātāpino pahitattassa viharato.
2 puna ca paraṁ bhikkhave bhikkhu dibbena cakkhunā visuddhena atikkantamānusakena
satte passati cavamāne upapajjamāne hīne paṇīte
suvaṇṇe dubbaṇṇe sugate duggate yathākammūpage satte
pajānāti ime vata (pts. it, 100) bhonto sattā kāyaduccaritena samannāgatā
vacīduccaritena samannāgatā manoduccaritena samannāgatā ariyānaṁ
upavādakā micchādiṭṭhikā micchādiṭṭhikammasamādānā te kāyassa
bhedā parammaraṇā apāyaṁ duggatiṁ vinipātaṁ nirayaṁ upapannā ime
vā pana bhonto sattā kāyasucaritena samannāgatā vacīsucaritena

page number: 307

samannāgatā manosucaritena samannāgatā ariyānaṁ anupavādakā
sammādiṭṭhikā sammādiṭṭhikammasamādānā te kāyassa bhedā
parammaraṇā sugatiṁ saggaṁ lokaṁ upapannāti iti dibbena cakkhunā
visuddhena atikkantamānusakena .pe. yathākammūpage satte
pajānāti ayamassa dutiyā vijjā adhigatā hoti avijjā vihatā
vijjā uppannā tamo vihato āloko uppanno yathātaṁ
appamattassa ātāpino pahitattassa viharato. 3 puna ca paraṁ
bhikkhave bhikkhu āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja viharati
ayamassa tatiyā vijjā adhigatā hoti avijjā vihatā vijjā
uppannā tamo vihato āloko uppanno yathātaṁ appamattassa
ātāpino pahitattassa viharato. evaṁ kho ahaṁ bhikkhave
dhammena tevijjaṁ brāhmaṇaṁ paññāpemi nāññaṁ lapitalāpanamattenāti.
pubbenivāsaṁ yo vedi 1- 

[2]- saggāpāyañca passati
atha 3- jātikkhayaṁ patto abhiññāvosito muni
etāhi tīhi vijjāhi tevijjo hoti brāhmaṇo
tamahaṁ vadāmi tevijjaṁ nāññaṁ lapitalāpananti.
ayampi attho vutto bhagavatā iti me sutanti. dasamaṁ.
vaggo pañcamo.

footnote: 1 ma. veti. 2 yu. pubbenivāsaṁ yo vedi saggāpāyañca brāhmaṇaṁ
footnote: paññāpemi na ca aññaṁ lapitalāpanamattena.
footnote: 3 ma. atho.

page number: 308

tassuddānaṁ
pāsādajīvita saṅghāṭi aggi upaparikkhayā
upapatti kāma kalyāṇaṁ dānaṁ dhammena te dasāti.
tikanipāto niṭṭhito.
-------------
itivuttake catukkanipāto

[280] 1 vuttaṁ hetaṁ bhagavatā vuttamarahatāti me sutaṁ
ahamasmi bhikkhave brāhmaṇo yācayogo sadā payatapāṇī antimadehadharo
anuttaro bhisako sallakatto tassa me tumhe puttā
orasā mukhato jātā dhammajā dhammanimmitā dhammadāyādā no
āmisadāyādā. dvemāni bhikkhave dānāni āmisadānañca
dhammadānañca etadaggaṁ bhikkhave imesaṁ dvinnaṁ dānānaṁ yadidaṁ
dhammadānaṁ. dveme bhikkhave saṁvibhāgā āmisasaṁvibhāgo ca dhammasaṁvibhāgo
ca etadaggaṁ bhikkhave imesaṁ dvinnaṁ saṁvibhāgānaṁ yadidaṁ
dhammasaṁvibhāgo. dveme bhikkhave anuggahā āmisānuggaho ca
dhammānuggaho ca etadaggaṁ bhikkhave imesaṁ dvinnaṁ anuggahānaṁ
yadidaṁ dhammānuggaho. dveme bhikkhave yāgā āmisayāgo ca
dhammayāgo ca etadaggaṁ bhikkhave imesaṁ dvinnaṁ yāgānaṁ yadidaṁ
dhammayāgoti. etamatthaṁ bhagavā avoca. tatthetaṁ iti vuccati

page number: 309

yo dhammayāgaṁ ayajī 1- amaccharī
tathāgato sabbasattānukampī 2-
taṁ tādisaṁ devamanussaseṭṭhaṁ
sattā namassanti bhavassa pāragunti.
ayampi attho vutto bhagavatā iti me sutanti. paṭhamaṁ.

[281] 2 cattārimāni bhikkhave appāni ceva sulabhāni ca
tāni ca anavajjāni katamāni cattāri paṁsukūlaṁ bhikkhave cīvarānaṁ
appañca sulabhañca tañca anavajjaṁ. piṇḍiyālopo bhikkhave
bhojanānaṁ appañca sulabhañca tañca anavajjaṁ. rukkhamūlaṁ bhikkhave
senāsanānaṁ appañca sulabhañca tañca anavajjaṁ. pūtimuttaṁ
bhikkhave bhesajjānaṁ appañca sulabhañca tañca anavajjaṁ. imāni
kho bhikkhave cattāri appāni ceva sulabhāni ca tāni ca
anavajjāni. yato kho bhikkhave bhikkhu appena ca tuṭṭho hoti sulabhena
ca anavajjena ca imassāhaṁ aññataraṁ sāmaññaṅganti vadāmīti.
anavajjena tuṭṭhassa appena sulabhena ca
na senāsanamārabbha cīvaraṁ pānabhojanaṁ
vighāto hoti cittassa disā nappaṭihaññati.
yepassa 3- dhammā akkhātā sāmaññassānulomikā
adhiggahitā tuṭṭhassa appamattassa bhikkhunoti. dutiyaṁ.

[282] 3 jānato ahaṁ bhikkhave passato āsavānaṁ khayaṁ

footnote: 1 po. assayi. 2 ma. yu. sabbabhūtānukampi. 3 ma. yu. yecassa.

page number: 310

vadāmi no ajānato (pts. it, 104) no apassato. kiñca bhikkhave jānato
kiṁ passato āsavānaṁ khayo hoti. idaṁ dukkhanti bhikkhave jānato
passato āsavānaṁ khayo hoti. ayaṁ dukkhasamudayoti bhikkhave
jānato passato āsavānaṁ khayo hoti. ayaṁ dukkhanirodhoti bhikkhave
jānato passato āsavānaṁ khayo hoti. ayaṁ dukkhanirodhagāminī
paṭipadāti bhikkhave jānato passato āsavānaṁ khayo hoti.
evaṁ kho bhikkhave jānato evaṁ passato āsavānaṁ khayo hotīti.
sekkhassa sikkhamānassa ujumaggānusārino
khayasmiṁ paṭhamaṁ ñāṇaṁ tato aññā anuttarā.
tato aññā vimuttassa vimuttiñāṇamuttamaṁ
uppajjati khaye ñāṇaṁ khīṇā saṁyojanā iti.
na tvevidaṁ kusītena bālenamavijānatā
nibbānaṁ adhigantabbaṁ sabbaganthapamocananti. tatiyaṁ.

[283] 4 ye 1- keci bhikkhave samaṇā vā brāhmaṇā vā
idaṁ dukkhanti yathābhūtaṁ nappajānanti ayaṁ dukkhasamudayoti yathābhūtaṁ
nappajānanti ayaṁ dukkhanirodhoti yathābhūtaṁ nappajānanti ayaṁ
dukkhanirodhagāminī paṭipadāti yathābhūtaṁ nappajānanti. na me te
bhikkhave samaṇā vā brāhmaṇā vā samaṇesu vā samaṇasammatā
brāhmaṇesu vā brāhmaṇasammatā na ca panete āyasmanto
sāmaññatthaṁ vā brahmaññatthaṁ vā diṭṭheva dhamme sayaṁ abhiññā

footnote: 1 ma. yu. ye hi.

page number: 311

sacchikatvā upasampajja viharanti. ye ca kho keci bhikkhave samaṇā
vā brāhmaṇā vā idaṁ dukkhanti yathābhūtaṁ pajānanti ayaṁ dukkhasamudayoti
yathābhūtaṁ pajānanti ayaṁ dukkhanirodhoti yathābhūtaṁ pajānanti
ayaṁ dukkhanirodhagāminī paṭipadāti yathābhūtaṁ pajānanti. te ca 1-
kho me bhikkhave samaṇā vā brāhmaṇā vā samaṇesu ceva samaṇasammatā
brāhmaṇesu ca brāhmaṇasammatā te ca panāyasmanto
sāmaññatthañca brahmaññatthañca diṭṭheva dhamme sayaṁ abhiññā
sacchikatvā upasampajja viharantīti.
ye dukkhaṁ nappajānanti atho dukkhassa sambhavaṁ
yattha ca sabbaso dukkhaṁ asesaṁ uparujjhati
tañca maggaṁ na jānanti dukkhūpasamagāminaṁ
cetovimuttihīnā te atho paññāvimuttiyā
abhabbā te antakiriyāya te ve jātijarūpagā.
ye ca dukkhaṁ pajānanti atho dukkhassa sambhavaṁ
yattha ca sabbaso dukkhaṁ asesaṁ uparujjhati
tañca maggaṁ pajānanti dukkhūpasamagāminaṁ
cetovimuttisampannā atho paññāvimuttiyā
bhabbā te antakiriyāya na te jātijarūpagāti. catutthaṁ.(pts. it, 107) 

[284] 5 ye te bhikkhave bhikkhū sīlasampannā samādhisampannā
paññāsampannā vimuttisampannā vimuttiñāṇadassanasampannā

footnote: 1 ma. yu. casaddo natthi.

page number: 312

ovādakā viññāpakā sandassakā samādapakā samuttejakā
sampahaṁsakā alaṁ samakkhātāro saddhammassa. dassanampahaṁ bhikkhave
tesaṁ bhikkhūnaṁ bahukāraṁ 1- vadāmi savanampahaṁ bhikkhave tesaṁ bhikkhūnaṁ
bahukāraṁ vadāmi upasaṅkamanampahaṁ bhikkhave tesaṁ bhikkhūnaṁ bahukāraṁ
vadāmi payirupāsanampahaṁ bhikkhave tesaṁ bhikkhūnaṁ bahukāraṁ vadāmi
anussatimpahaṁ 2- bhikkhave tesaṁ bhikkhūnaṁ bahukāraṁ vadāmi anupabbajjampahaṁ
bhikkhave tesaṁ bhikkhūnaṁ bahukāraṁ vadāmi. taṁ kissa hetu
tathārūpe bhikkhave bhikkhū sevato bhajato payirupāsato aparipūropi
sīlakkhandho bhāvanāpāripūriṁ (pts. it, 108) gacchati aparipūropi samādhikkhandho
bhāvanāpāripūriṁ gacchati aparipūropi paññākkhandho bhāvanāpāripūriṁ
gacchati aparipūropi vimuttikkhandho bhāvanāpāripūriṁ gacchati
aparipūropi vimuttiñāṇadassanakkhandho bhāvanāpāripūriṁ gacchati
evarūpā ca te bhikkhave bhikkhū satthārotipi vuccanti satthavāhātipi
vuccanti raṇañjahātipi vuccanti tamonudātipi vuccanti ālokakarātipi
vuccanti obhāsakarātipi vuccanti pajjotakarātipi
vuccanti 

[3]- pabhaṅkarātipi vuccanti ukkādhārāpi vuccanti
ariyātipi vuccanti cakkhumantotipi vuccantīti.
pāmojjakaraṇaṭṭhānaṁ 4- etaṁ 5- hoti vijānataṁ
yadidaṁ bhāvitattānaṁ ariyānaṁ dhammajīvinaṁ.
te jotayanti saddhammaṁ bhāsayanti pabhaṅkarā

footnote: 1 po. bahūkāraṁ. ma. yu. bahūpakāraṁ. 2 ma. yu. anussaraṇampahaṁ. 3 ma. yu.
footnote: ukkādhārātipi vuccanti. 4 po. pāmojjakāraṇaṭṭhānaṁ. ma. pāmojjakaraṇaṁ ṭhānaṁ.
footnote: yu. pāmujjakaraṇaṁ ṭhānaṁ. 5 yu. evaṁ.

page number: 313

ālokakaraṇā dhīrā cakkhumanto raṇañjahā.
yesaṁ ve sāsanaṁ sutvā sammadaññāya paṇḍitā
jātikkhayamabhiññāya nāgacchanti punabbhavanti. pañcamaṁ.

[285] 6 cattārome bhikkhave taṇhuppādā yattha bhikkhuno
taṇhā uppajjamānā uppajjati. katame cattāro cīvarahetu
vā bhikkhave bhikkhuno taṇhā uppajjamānā uppajjati piṇḍapātahetu
vā bhikkhave bhikkhuno taṇhā uppajjamānā uppajjati
senāsanahetu vā bhikkhave bhikkhuno taṇhā uppajjamānā uppajjati
iti bhavābhavahetu vā bhikkhave bhikkhuno taṇhā uppajjamānā
uppajjati. ime kho bhikkhave cattāro taṇhuppādā yattha
bhikkhuno taṇhā uppajjamānā uppajjatīti.
taṇhādutiyo puriso dīghamaddhāna saṁsaraṁ
itthabhāvaññathābhāvaṁ saṁsāraṁ nātivattati.
etamādīnavaṁ 1- ñatvā taṇhā dukkhassa sambhavaṁ
vītataṇho anādāno sato bhikkhu paribbajeti.

[286] 7 sabrahmakāni bhikkhave (pts. it, 110) tāni kulāni yesaṁ puttānaṁ
mātāpitaro ajjhāgāre pūjitā honti. sapubbadevatāni bhikkhave
tāni kulāni yesaṁ puttānaṁ mātāpitaro ajjhāgāre pūjitā
honti. sapubbācariyāni bhikkhave tāni kulāni yesaṁ puttānaṁ
mātāpitaro ajjhāgāre pūjitā honti. sāhuneyyāni 2- bhikkhave

footnote: 1 yu. evamādīnavaṁ. 2 po. ma. yu. sāhuneyyakāni.

page number: 314

tāni kulāni yesaṁ puttānaṁ mātāpitaro ajjhāgāre pūjitā
honti. brahmāti bhikkhave mātāpitūnaṁ etaṁ adhivacanaṁ. pubbadevatāti
bhikkhave mātāpitūnaṁ etaṁ adhivacanaṁ. pubbācariyāti
bhikkhave mātāpitūnaṁ etaṁ adhivacanaṁ. āhuneyyāti bhikkhave mātāpitūnaṁ
etaṁ adhivacanaṁ. taṁ kissa hetu bahukārā 1- bhikkhave
mātāpitaro puttānaṁ āpādakā posakā imassa lokassa dassetāroti.
brahmāti mātāpitaro pubbācariyāti vuccare
āhuneyyā ca puttānaṁ pajāya anukampakā.
tasmā hi ne namasseyya sakkareyya ca paṇḍito
annena atho pānena vatthena sayanena ca
ucchādanena nhāpanena pādānaṁ dhovanena ca.
tāya naṁ pāricariyāya mātāpitūsu paṇḍitā
idheva naṁ pasaṁsanti pecca sagge pamodatīti. sattamaṁ.

[287] 8 bahukārā bhikkhave brāhmaṇagahapatikā tumhākaṁ
ye te 2- paccupaṭṭhitā cīvarapiṇḍapātasenāsanagilānapaccayabhesajja-
parikkhārehi. tumhepi bhikkhave bahukārā brāhmaṇagahapatikānaṁ
yaṁ nesaṁ dhammaṁ desetha ādikalyāṇaṁ majjhekalyāṇaṁ pariyosānakalyāṇaṁ
sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
pakāsetha. evamidaṁ bhikkhave aññamaññaṁ nissāya brahmacariyaṁ vussati
oghassa nittharaṇatthāya sammādukkhassa antakiriyāyāti.

footnote: 1 po. yu. bahūpakārā. 2 ma. yu. vo.

page number: 315

sāgārā anāgārā ca ubho aññoññanissitā
ārādhayanti saddhammaṁ yogakkhemaṁ anuttaraṁ
sāgāresu ca cīvaraṁ paccayaṁ sayanāsanaṁ
anāgārā paṭicchanti parissayavinodanaṁ.
sugataṁ pana nissāya gahaṭṭhā gharamesino
saddahānā 1- arahataṁ ariyapaññāya jhāyino
idha dhammaṁ caritvāna maggaṁ sugatigāminaṁ
nandino devalokasmiṁ modanti kāmakāminoti. aṭṭhamaṁ.

[288] 9 ye keci bhikkhave bhikkhū kuhā thaddhā lapā siṅgī
unnaḷā asamāhitā. na me te bhikkhave bhikkhū māmakā
apagatā (pts. it, 113) ca te bhikkhave bhikkhū imasmā dhammavinayā na ca te 

[2]-
imasmiṁ dhammavinaye vuḍḍhiṁ virūḷhiṁ vepullaṁ āpajjanti. ye ca
kho bhikkhave bhikkhū nikkuhā nillapā dhīrā athaddhā susamāhitā
te ca 3- kho me bhikkhave bhikkhū māmakā anapagatā ca te bhikkhave
bhikkhū imasmā dhammavinayā imasmiṁ 4- ca te dhammavinaye vuḍḍhiṁ
virūḷhiṁ vepullaṁ āpajjantīti.
kuhā thaddhā lapā siṅgī unnaḷā asamāhitā
na te dhamme virūhanti sammāsambuddhadesite.
nikkuhā nillapā dhīrā athaddhā susamāhitā
te ve dhamme virūhanti sammāsambuddhadesiteti. navamaṁ.

footnote: 1 saddahantā. 2 po. yu. bhikkhave. 3 ma. casadado natthi
footnote: 4 ma. te ca imasmiṁ .... (pts. it, 114) yu. te ca bhikkhave bhikkhū imasmiṁ ....

page number: 316

[289] 10 seyyathāpi bhikkhave puriso nadiyā sotena ovuyheyya
piyarūpasātarūpena tamenaṁ cakkhumā puriso tīre ṭhito disvā
evaṁ vadeyya kiñcāpi kho tvaṁ ambho purisa nadiyā sotena
ovuyhasi piyarūpasātarūpena atthi cettha heṭṭhā rahado saūmī
sāvaṭṭo sagaho sarakkhaso yaṁ tvaṁ ambho purisa rahadaṁ
pāpuṇitvā maraṇaṁ vā nigacchasi maraṇamattaṁ vā dukkhanti. atha
kho so bhikkhave puriso tassa purisassa saddaṁ sutvā hatthehi ca
pādehi ca paṭisotaṁ vāyameyya. upamā kho me ayaṁ bhikkhave
katā atthassa viññāpanāya. ayañcevettha 1- attho nadiyā 2-
sotenāti kho bhikkhave taṇhāyetaṁ adhivacanaṁ piyarūpasātarūpenāti 3-
kho bhikkhave channetaṁ ajjhattikānaṁ āyatanānaṁ adhivacanaṁ heṭṭhā
rahadoti kho bhikkhave pañcannaṁ orambhāgiyānaṁ saṁyojanānaṁ adhivacanaṁ
saūmīti 4- kho bhikkhave kodhupāyāsassetaṁ adhivacanaṁ sāvaṭṭoti 5- kho
bhikkhave pañcannetaṁ kāmaguṇānaṁ adhivacanaṁ sagaho (pts. it, 115) 6- sarakkhasoti kho
bhikkhave mātugāmassetaṁ adhivacanaṁ paṭisotanti 7- kho bhikkhave
nekkhammassetaṁ adhivacanaṁ hatthehi ca pādehi ca vāyāmoti kho bhikkhave
viriyārambhassetaṁ adhivacanaṁ cakkhumā puriso tīre ṭhitoti kho
bhikkhave tathāgatassetaṁ adhivacanaṁ arahato sammāsambuddhassāti.
sahāpi dukkhena jaheyya kāme
yogakkhemaṁ āyatiṁ patthayāno

footnote: 1 ma. yu. ayañcettha. 2 ma. yu. nadiyā sototi. 3 ma. piyarūpaṁ sātarūpaṁ. yu.
footnote: piyarūpasātarūpaṁ. 4 ma. ūmibhayanti. 5 ma. āvaṭṭanti 6 ma. gaharakkhasoti.
footnote: 7 ma. yu. paṭisototi

page number: 317

sammappajāno suvimuttacitto
vimuttiyā phassaye tattha tattha
sa vedagū vūsitabrahmacariyo
lokantagū pāragatoti vuccatīti. dasamaṁ.

[290] 11 carato cepi bhikkhave bhikkhuno uppajjati kāmavitakko
vā byāpādavitakko vā vihiṁsāvitakko vā tañce 

[1]-
bhikkhu adhivāseti nappajahati na vinodeti na byantīkaroti na anabhāvaṁ
gameti carampi bhikkhave bhikkhu evaṁbhūto anātāpī anottappī 2-
satataṁ samitaṁ kusīto hīnaviriyoti vuccati. ßēhitassa cepi
bhikkhave bhikkhuno uppajjati kāmavitakko vā byāpādavitakko vā
vihiṁsāvitakko vā tañce bhikkhu adhivāseti nappajahati na
vinodeti na byantīkaroti na anabhāvaṁ gameti ṭhitopi bhikkhave bhikkhu
evaṁbhūto anātāpī anottappī satataṁ samitaṁ kusīto hīnaviriyoti
vuccati. nisinnassa cepi bhikkhave bhikkhuno uppajjati kāmavitakko
vā byāpādavitakko vā vihiṁsāvitakko vā tañce
bhikkhu adhivāseti nappajahati na vinodeti na byantīkaroti na anabhāvaṁ
gameti nisinnopi bhikkhave bhikkhu evaṁbhūto anātāpī
anottappī satataṁ samitaṁ kusīto hīnaviriyoti vuccati. sayānassa cepi
bhikkhave bhikkhuno jāgarassa uppajjati kāmavitakko vā byāpādavitakko
vā vihiṁsāvitakko vā tañce bhikkhu adhivāseti

footnote: 1 ma. yu. bhikkhave. 2 ma. anottāpi.

page number: 318

nappajahati na vinodeti na byantīkaroti na anabhāvaṁ gameti sayānopi
bhikkhave bhikkhu jāgaro evaṁbhūto anātāpī anottappī satataṁ samitaṁ
kusīto hīnaviriyoti vuccati.

[291] carato cepi bhikkhave bhikkhuno uppajjati kāmavitakko
vā byāpādavitakko vā vihiṁsāvitakko vā tañce bhikkhu na
adhivāseti pajahati vinodeti byantīkaroti anabhāvaṁ gameti carampi bhikkhave
bhikkhu evaṁbhūto ātāpī ottappī 1- satataṁ samitaṁ āraddhaviriyo pahitattoti
vuccati. ßēhitassa cepi bhikkhave bhikkhuno uppajjati kāmavitakko
vā byāpādavitakko vā vihiṁsāvitakko vā tañce bhikkhu na 2-
adhivāseti pajahati vinodeti (pts. it, 117) byantīkaroti anabhāvaṁ gameti ṭhitopi
bhikkhave bhikkhu evaṁbhūto ātāpī ottappī satataṁ samitaṁ āraddhaviriyo
pahitattoti vuccati. nisinnassa cepi bhikkhave bhikkhuno
uppajjati kāmavitakko vā byāpādavitakko vā vihiṁsāvitakko
vā tañce bhikkhave bhikkhu na adhivāseti pajahati vinodeti
byantīkaroti anabhāvaṁ gameti nisinnopi bhikkhave bhikkhu evaṁbhūto ātāpī
ottappī satataṁ samitaṁ āraddhaviriyo pahitattoti vuccati.
sayānassa cepi bhikkhave bhikkhuno jāgarassa uppajjati kāmavitakko
vā byāpādavitakko vā vihiṁsāvitakko vā tañce bhikkhu na
adhivāseti pajahati vinodeti byantīkaroti anabhāvaṁ gameti
sayānopi bhikkhave bhikkhu jāgaro evaṁbhūto ātāpī ottappī satataṁ

footnote: 1 ma. ottāpī. 2 ma. yu. nādhivāseti.

page number: 319

samitaṁ āraddhaviriyo pahitattoti vuccati 1-.
caraṁ vā yadi vā tiṭṭhaṁ nisinno udavā sayaṁ
yo vitakkaṁ vitakketi pāpakaṁ gehanissitaṁ
kumaggaṁ paṭipanno so mohaneyyesu mucchito
abhabbo tādiso bhikkhu phuṭṭhuṁ sambodhimuttamaṁ.
yo 2- (pts. it, 118) caraṁ vā yadi vā tiṭṭhaṁ nisinno udavā sayaṁ
vitakkaṁ samayitvāna vitakkūpasame rato
bhabbo so tādiso bhikkhu phuṭṭhuṁ sambodhimuttamanti. ekādasamaṁ.

[292] 12 sampannasīlā bhikkhave hotha 3- sampannapātimokkhā
pātimokkhasaṁvarasaṁvutā viharatha ācāragocarasampannā aṇumattesu vajjesu
bhayadassāvino 4- samādāya sikkhatha sikkhāpadesu. sampannasīlānaṁ 

[5]-
bhikkhave bhavataṁ 6- sampannapātimokkhānaṁ pātimokkhasaṁvarasaṁvutānaṁ
viharataṁ ācāragocarasampannānaṁ aṇumattesu vajjesu bhayadassāvīnaṁ
samādāya sikkhataṁ sikkhāpadesu kimassa 7- bhikkhave uttariṁ karaṇīyaṁ
carato cepi bhikkhave bhikkhuno abhijjhā vigatā (pts. it, 119) hoti byāpādo
vigato hoti thīnamiddhaṁ vigataṁ hoti uddhaccakukkuccaṁ vigataṁ hoti
vicikicchā pahīnā hoti āraddhaviriyaṁ 8- hoti asallīnaṁ upaṭṭhitā
sati appamuṭṭhā 9- passaddho kāyo asāraddho samāhitaṁ cittaṁ

footnote: 1 ma. yu. vuccatīti. 2 ma. yo ca caraṁ vā tiṭṭhaṁ vā. yu. yo caraṁ vā
footnote: yo tiṭṭhaṁ vā. 3 ma. yu. viharatha. 4 yu. bhayadassāvī. 5 ma. vo.
footnote: 6 ma. yu. viharataṁ. 7 ma. kimassa uttari karaṇīyaṁ. yu. kiñcassa. 8 ma. yu.

āraddhaṁ hoti viriyaṁ. 9 sī. ma. yu. asammuṭṭhā.

page number: 320

ekaggaṁ caraṁpi bhikkhave bhikkhu evaṁbhūto ātāpī ottappī satataṁ
samitaṁ āraddhaviriyo pahitattoti vuccati. ßēhitassa cepi bhikkhave
bhikkhuno abhijjhā vigatā hoti byāpādo vigato hoti thīnamiddhaṁ
vigataṁ hoti uddhaccakukkuccaṁ vigataṁ hoti vicikicchā pahīnā hoti
āraddhaṁ hoti viriyaṁ asallīnaṁ upaṭṭhitā sati appamuṭṭhā
passaddho kāyo asāraddho samāhitaṁ cittaṁ ekaggaṁ ṭhitopi bhikkhave
bhikkhu evaṁbhūto ātāpī ottappī satataṁ samitaṁ āraddhaviriyo
pahitattoti vuccati. nisinnassa cepi bhikkhave bhikkhuno abhijjhā
vigatā hoti byāpādo vigato hoti thīnamiddhaṁ vigataṁ hoti
uddhaccakukkuccaṁ vigataṁ hoti vicikicchā pahīnā hoti āraddhaṁ
hoti viriyaṁ asallīnaṁ upaṭṭhitā sati appamuṭṭhā passaddho
kāyo asāraddho samāhitaṁ cittaṁ ekaggaṁ nisinnopi bhikkhave
bhikkhu evaṁbhūto ātāpī (pts. it, 120) ottappī satataṁ samitaṁ āraddhaviriya
pahitattoti vuccati. sayānassa cepi bhikkhave bhikkhuno jāgarassa
abhijjhā vigatā hoti byāpādo vigato hoti thīnamiddhaṁ vigataṁ
hoti uddhaccakukkuccaṁ vigataṁ hoti vicikicchā pahīnā hoti
āraddhaṁ hoti viriyaṁ asallīnaṁ upaṭṭhitā sati appamuṭṭhā
passaddho kāyo asāraddho samāhitaṁ cittaṁ ekaggaṁ sayānopi
bhikkhave bhikkhu jāgaro evaṁbhūto ātāpī ottappī satataṁ samitaṁ
āraddhaviriyo pahitattoti vuccatīti.

page number: 321

yataṁ care yataṁ tiṭṭhe yataṁ acche yataṁ saye
yataṁ sammiñjaye bhikkhu yatamenaṁ pasāraye
uddhaṁ tiriyaṁ apācīnaṁ yāvatā jagato gati
samavekkhitā ca 1- dhammānaṁ khandhānaṁ udayabbayaṁ
evaṁ vihārimātāpiṁ santavuttiṁ anuddhataṁ
cetosamathasāmīciṁ sikkhamānaṁ sadā sataṁ
satataṁ pahitattoti āhu bhikkhuṁ tathāvidhanti. dvādasamaṁ.

[293] 13 vuttaṁ hetaṁ bhagavatā vuttamarahatāti me sutaṁ loko
bhikkhave tathāgatena abhisambuddho lokasmā tathāgato visaṁyutto
lokasamudayo bhikkhave tathāgatena abhisambuddho lokasamudayo tathāgatassa
pahīno lokanirodho bhikkhave tathāgatena abhisambuddho lokanirodho
tathāgatassa sacchikato lokanirodhagāminī paṭipadā bhikkhave
tathāgatena abhisambuddhā lokanirodhagāminī paṭipadā tathāgatassa
bhāvitā. yaṁ bhikkhave sadevakassa lokassa samārakassa sabrahmakassa
sassamaṇabrāhmaṇiyā pajāya sadevamanussāya diṭṭhaṁ sutaṁ mutaṁ
viññātaṁ pattaṁ pariyesitaṁ anuvicaritaṁ manasā yasmā taṁ tathāgatena
abhisambuddhaṁ tasmā tathāgatoti vuccati. yañca bhikkhave rattiṁ
tathāgato anuttaraṁ sammāsambodhiṁ abhisambujjhati yañca rattiṁ
anupādisesāya (pts. it, 122) nibbānadhātuyā parinibbāyati yametasmiṁ antare
bhāsati labhati niddisati sabbantaṁ tatheva hoti no aññathā tasmā

footnote: 1 yu. va.

page number: 322

tathāgatoti vuccati. yathāvādī bhikkhave tathāgato tathākārī yathākārī 1-
tathāvādī iti yathāvādī tathākārī yathākārī tathāvādī
tasmā tathāgatoti vuccati. sadevake bhikkhave loke samārake
sabrahmake sassamaṇabrāhmaṇiyā pajāya sadevamanussāya tathāgato
abhibhū anabhibhūto aññadatthudaso vasavattī tasmā tathāgatoti
vuccatīti. etamatthaṁ bhagavā avoca. tatthetaṁ iti vuccati
sabbalokaṁ abhiññāya sabbaloke yathātathaṁ
sabbalokavisaṁyutto sabbaloke anūpamo 2-
sabbe 3- sabbābhibhū dhīro sabbaganthappamocano.
phuṭṭhassa 4- paramā santi nibbānaṁ akutobhayaṁ.
esa khīṇāsavo buddho anīgho chinnasaṁsayo
sabbakammakkhayaṁ patto vimutto upadhisaṅkhaye
esa so bhagavā buddho esa sīho anuttaro
sadevakassa lokassa brahmacakkaṁ pavattayi.
iti devā manussā ca ye buddhaṁ saraṇaṁ gatā
saṅgamma taṁ namassanti mahantaṁ vītasāradaṁ.
danto damayataṁ seṭṭho santo samayataṁ isī
mutto mocayataṁ aggo tiṇṇo tārayataṁ varo.
iti hetaṁ namassanti mahantaṁ vītasāradaṁ.

footnote: 1 yu. yathāvādī tathāgato tathāvādī. 2 aṭṭhakathāyaṁ sanūsayo. ma. anūpayo.
footnote: 3 ma. sa ve. 4 ma. phuṭṭhāssa.

page number: 323

sadevakasmiṁ lokasmiṁ natthi te paṭipuggaloti.
ayampi attho vutto bhagavatā iti me sutanti. terasamaṁ.
catukkanipāto niṭṭhito.
tassuddānaṁ
brāhmaṇā 1- cattāri jānaṁ samaṇasīlā taṇhā brahmā
bahukārā kuhanā 2- purisā caraṁ 3- sampannalokena terasāti.
itivuttake dvādasādhikasatasuttanti
itivuttakaṁ niṭṭhitaṁ.
-----------
sattavisekanipātaṁ
dukkaṁ bāvīsasuttasaṅgahitaṁ
samapaññāsamatha tikaṁ
terasa catukkañca iti yamidaṁ
dvidasuttarasuttasate
saṁgāyitvā samādahaṁsu purā
arahanto ciraṭṭhitiyā
tamāhu nāmena itivuttanti.
itivuttakapāḷi niṭṭhitā.
idaṁ marammapotthake āgataṁ.
---------

footnote: 1 ma. brāhmaṇasulabhā. 2 ma. kuhapurisā. 3 ma. carasampanna ....

page number: 324

suttantapiṭake khuddakanikāyassa
suttanipāto
--------
namo tassa bhagavato arahato sammāsambuddhassa.
paṭhamo uragavaggo
paṭhamaṁ uragasuttaṁ

[294] 1 yo ve 1- uppatitaṁ vineti kodhaṁ
visaṭaṁ sappavisaṁva osathehi 2-
so bhikkhu jahāti orapāraṁ
urago jiṇṇamiva tacaṁ purāṇaṁ.
yo rāgamudacchidā asesaṁ
bhiṁsapupphaṁva 3- saroruhaṁ vigayha
so bhikkhu jahāti orapāraṁ
urago jiṇṇamiva tacaṁ purāṇaṁ.
yo taṇhamudacchidā asesaṁ
saritaṁ sīghasaraṁ visosayitvā

footnote: 1 ma. yu. vesaddo natthi. 2 ma. osadhehi. 3 ma. yu. bhisapupphaṁva.

page number: 325

so bhikkhu jahāti orapāraṁ
urago jiṇṇamiva tacaṁ purāṇaṁ.
yo mānamudabbadhī asesaṁ
naḷasetuṁva sudubbalaṁ mahogho
so bhikkhu jahāti orapāraṁ
urago jiṇṇamiva tacaṁ purāṇaṁ.
yo nājjhagamā bhavesu sāraṁ
vicinaṁ pupphamiva udumbaresu
so bhikkhu jahāti orapāraṁ
urago jiṇṇamiva tacaṁ purāṇaṁ.
yassantarato na santi kopā
iti bhavābhavatañca vītivatto
so bhikkhu jahāti orapāraṁ
urago jiṇṇamiva tacaṁ purāṇaṁ.
yassa vitakkā vidhūpitā
ajjhattaṁ suvikappitā asesā
so bhikkhu jahāti orapāraṁ
urago jiṇṇamiva tacaṁ purāṇaṁ.
yo nāccasārī na paccasārī
sabbaṁ accugamā 1- imaṁ papañcaṁ

footnote: 1 ma. yu. accagamā.

page number: 326

so bhikkhu jahāti orapāraṁ
urago jiṇṇamiva tacaṁ purāṇaṁ.
yo nāccasārī na paccasārī
sabbaṁ vitathamidanti ñatvā 1- loke
so bhikkhu jahāti orapāraṁ
urago jiṇṇamiva tacaṁ purāṇaṁ.
yo nāccasārī na paccasārī
sabbaṁ vitathamidanti vītalobho
so bhikkhu jahāti orapāraṁ
urago jiṇṇamiva tacaṁ purāṇaṁ.
yo nāccasārī na paccasārī
sabbaṁ vitathamidanti vītarāgo
so bhikkhu jahāti orapāraṁ
urago jiṇṇamiva tacaṁ purāṇaṁ.
yo nāccasārī na paccasārī
sabbaṁ vitathamidanti vītadoso
so bhikkhu jahāti orapāraṁ
urago jiṇṇamiva tacaṁ purāṇaṁ.
yo nāccasārī na paccasārī
sabbaṁ vitathamidanti vītamoho

footnote: 1 ma. ñatva.

page number: 327

so bhikkhu jahāti orapāraṁ
urago jiṇṇamiva tacaṁ purāṇaṁ.
yassānusayā na santi keci
mūlā 

[1]- akusalā samūhatāse
so bhikkhu jahāti orapāraṁ
urago jiṇṇamiva tacaṁ purāṇaṁ.
yassa darathajā na santi keci
oraṁ āgamanāya paccayāse
so bhikkhu jahāti orapāraṁ
urago jiṇṇamiva tacaṁ purāṇaṁ.
yassa vanathajā na santi keci
vinibandhāya bhavāya hetukappā
so bhikkhu jahāti orapāraṁ
urago jiṇṇamiva tacaṁ purāṇaṁ.
yo nīvaraṇe pahāya pañca
anīgho tiṇṇakathaṅkatho visallo
so bhikkhu jahāti orapāraṁ
urago jiṇṇamiva tacaṁ purāṇanti.
uragasuttaṁ paṭhamaṁ.
-----------

footnote: 1 ma. casaddo dissati.

page number: 328

suttanipāte uragavaggassa dutiyaṁ dhaniyasuttaṁ

[295] 2 pakkodano dukkhakhīrohamasmi (iti dhaniyo gopo)
anutīre mahiyā samānavāso
channā kuṭi āhito gini
atha ce patthayasī pavassa deva.
akkodhano vigatakhilohamasmi (iti bhagavā)
anutīre mahiyekarattivāso
vivaṭā kuṭi nibbuto gini
atha ce patthayasī pavassa deva.
andhakamakasā na vijjare (iti dhaniyo gopo)
kacche rūḷhatiṇe caranti gāvo
vuṭṭhimpi saheyyumāgataṁ
atha ce patthayasī pavassa deva.
bhaddhā hi 1- bhisī susaṅkhatā (iti bhagavā)
tiṇṇo pāragato vineyya oghaṁ
attho bhisiyā na vijjati
atha ce patthayasī pavassa deva.
gopī mama assavā alolā (iti dhaniyo gopo)
dīgharattaṁ saṁvāsiyā manāpā

footnote: 1 ma. bhaddhāsi.

page number: 329

tassā na suṇāmi kiñci pāpaṁ
atha ce patthayasī pavassa deva.
cittaṁ mama assavaṁ vimuttaṁ (iti bhagavā)
dīgharattaṁ paribhāvitaṁ sudantaṁ
pāpaṁ pana me na vijjati
atha ce patthayasī pavassa deva.
attavettanabhatohamasmi (iti dhaniyo gopo)
puttā ca me samāniyā arogā
tesaṁ na suṇāmi kiñci pāpaṁ
atha ce patthayasī pavassa deva.
nāhaṁ bhatakosmi kassaci (iti bhagavā)
nibbiṭṭhena carāmi sabbaloke
attho bhatiyā na vijjati
atha ce patthayasī pavassa deva.
atthi vasā atthi dhenupā (iti dhaniyo gopo)
godharaṇiyo paveniyopi atthi
usabhopi gavampatī 1- ca atthi
atha ce patthayasī pavassa deva.
natthi vasā natthi dhenupā (iti bhagavā)
godharaṇiyo paveniyopi natthi

footnote: 1 ma. yu. sabbattha gavampatīdhāti dissati.

page number: 330

usabhopi gavampatī ca natthi
atha ce patthayasī pavassa deva.
khīlā nikhātā asampavedī (iti dhaniyo gopo)
dāmā muñjamayā navā susaṇṭhānā
na hi sakkhinti dhenupāpi chettuṁ
atha ce patthayasī pavassa deva.
usabhoriva chetvā 1- bandhanāni (iti bhagavā)
nāgo pūtilataṁva dālayitvā
nāhaṁ puna 2- upessaṁ gabbhaseyyaṁ
atha ce patthayasī pavassa deva.
ninnañca thalañca pūrayanto
mahāmegho pāvassi tāvadeva
sutvā devassa vassato
imamatthaṁ dhaniyo abhāsatha
lābhā vata no anappakā
ye mayaṁ bhagavantaṁ addasāma
saraṇaṁ taṁ upema cakkhuma
satthā no hohi 3- mahāmuni.
gopī ca ahañca assavā
brahmacariyaṁ sugate carāmase

footnote: 1 ma. yu. chetva. 2 ma. punupessaṁ. po. upeyyaṁ. 3 po. ma. yu. tuvaṁ.

page number: 331

jātimaraṇassa pāragā 1-
dukkhassantakarā bhavāmase.
nandati puttehi puttimā (iti māro pāpimā)
gopiko 2- gohi tatheva nandati
upadhīhi narassa nandanā
na hi so nandati yo nirūpadhi.
socati puttehi puttimā (iti bhagavā)
gopiko gohi tatheva socati
upadhīhi narassa socanā
na hi so socati yo nirūpadhīti.
dhaniyasuttaṁ dutiyaṁ.
-----------
suttanipāte uragavaggassa tatiyaṁ khaggavisāṇasuttaṁ

[296] 3 sabbesu bhūtesu nidhāya daṇḍaṁ
aviheṭhayaṁ aññatarampi tesaṁ
na puttamiccheyya kuto sahāyaṁ
eko care khaggavisāṇakappo.
saṁsaggajātassa bhavanti snehā

footnote: 1 ma. pāragū. 2 po. gopiko. ma. gomā.. yu. sī. gomiko.

page number: 332

snehanvayaṁ dukkhamidaṁ pahoti
ādīnavaṁ snehajaṁ pekkhamāno
eko care khaggavisāṇakappo.
mitte suhajje anukampamāno
hāpeti atthaṁ paṭibaddhacitto
etaṁ bhayaṁ santhavapekkhamāno 1-
eko care khaggavisāṇakappo.
vaṁso visālo va yathā visatto
puttesu dāresu ca yā apekkhā
vaṁsākaḷīro 2- va asajjamāno
eko care khaggavisāṇakappo.
migo araññamhi yathā abandho 3-
yenicchakaṁ gacchati gocarāya
viññū naro seritaṁ pekkhamāno
eko care khaggavisāṇakappo.
āmantanā hoti sahāyamajjhe
vāse ṭhāne gamane cārikāya
anabhijjhitaṁ seritaṁ pekkhamāno
eko care khaggavisāṇakappo.

footnote: 1 ma. yu. santhave pekkhamānotipi. 2 po. vaṁsakaḷirova. ma. vaṁsakkaḷīrova.
footnote: 3 ma. yu. abaddho.

page number: 333

khiḍḍā ratī hoti sahāyamajjhe
puttesu ca vipūlaṁ hoti pemaṁ
piyavippayogaṁ vijigucchamāno
eko care khaggavisāṇakappo.
cātuddiso appaṭigho ca hoti
santussamāno itarītarena
parissayānaṁ sahitā achambhī
eko care khaggavisāṇakappo.
dussaṅgahā pabbajitāpi eke
atho gahaṭṭhā gharamāvasantā
appossuko paraputtesu hutvā
eko care khaggavisāṇakappo.
oropayitvā gihibyañjanāni
sañchinnapatto 1- yathā koviḷāro
chetvāna dhīro gihibandhanāni
eko care khaggavisāṇakappo.
sace labhetha nipakaṁ sahāyaṁ
saddhiṁcaraṁ sādhuvihāridhīraṁ
abhibhuyya sabbāni parissayāni
careyya tenattamano satimā.

footnote: 1 yu. saṁsīnanapatto.

page number: 334

no ce labhetha nipakaṁ sahāyaṁ
saddhiṁcaraṁ sādhuvihāridhīraṁ
rājāva raṭṭhaṁ vijitaṁ pahāya
eko care mātaṅgaraññeva nāgo.
addhā pasaṁsāma sahāyasampadaṁ
seṭṭhā samā sevitabbā sahāyā
ete aladdhā anavajjabhojī
eko care khaggavisāṇakappo.
disvā suvaṇṇassa pabhassarāni
kammāraputtena suniṭṭhitāni
saṅghaṭṭamānāni duve bhujasmiṁ
eko care khaggavisāṇakappo.
evaṁ dutiyena sahāmamassa
vācābhilāpo abhisajjanā vā
etaṁ bhayaṁ āyati pekkhamāno
eko care khaggavisāṇakappo.
kāmā hi citrā madhurā manoramā
virūparūpena mathenti cittaṁ
ādīnavaṁ kāmaguṇesu disvā
eko care khaggavisāṇakappo.

page number: 335

Ōtī ca gaṇḍo ca upaddavo ca
rogo ca sallañca bhayañca metaṁ
etaṁ bhayaṁ kāmaguṇesu disvā
eko care khaggavisāṇakappo.
sītañca uṇhañca khudaṁ pipāsaṁ
vātātape ḍaṁsasiriṁsape 1- ca
sabbānipetāni abhisambhavitvā
eko care khaggavisāṇakappo.
nāgova yūthāni vivajjayitvā
sañjātakkhandho padumī uḷāro
yathābhirantaṁ viharaṁ 2- araññe
eko care khaggavisāṇakappo.
aṭṭhāna taṁ saṅgaṇikāratassa
yaṁ phussaye 3- sāmayikaṁ vimuttaṁ
ādiccabandhussa vaco nisamma
eko care khaggavisāṇakappo.
diṭṭhīvisūkāni upātivatto
patto niyāmaṁ paṭiladdhamaggo
uppannañāṇomhi anaññaneyyo
eko care khaggavisāṇakappo.

footnote: 1 po. ma. ḍaṁsasarīsape. 2 yu. vihare. 3 ma. yu. phassaye.

page number: 336

nillolupo nikkuho nippipāso
nimmakkho niddhantakasāvamoho
nirāsayo sabbaloke bhavitvā
eko care khaggavisāṇakappo.
pāpaṁ sahāyaṁ parivajjayetha
anatthadassiṁ visame niviṭṭhaṁ
sayaṁ na seve pasutaṁ pamattaṁ
eko care khaggavisāṇakappo.
bahussutaṁ dhammadharaṁ bhajetha
mittaṁ uḷāraṁ paṭibhāṇavantaṁ
aññāya atthāni vineyya kaṅkhaṁ
eko care khaggavisāṇakappo.
khiḍḍaṁ ratiṁ kāmasukhañca loke
analaṅkaritvā anapekkhamāno
vibhūsanaṭṭhānā virato saccavādī
eko care khaggavisāṇakappo.
puttañca dāraṁ pitarañca mātaraṁ
dhanāni dhaññāni ca bandhavāni 1-
hitvāna kāmāni yathodhikāni
eko care khaggavisāṇakappo.

footnote: 1 yu. bandhanāni ca.

page number: 337

saṅgo eso parittamettha sokhyaṁ
appassādo dukkhamettha bhiyyo
gaṇḍo 1- eso iti ñatvā matimā 2-
eko care khaggavisāṇakappo.
sandālayitvāna saṁyojanāni
jālaṁ va chetvā 3- salilambucārī
aggīva daḍḍhaṁ anivattamāno
eko care khaggavisāṇakappo.
okkhittacakkhu 4- na ca pādalolo
guttindriyo rakkhitamānasāno
anavassuto apariḍayhamāno
eko care khaggavisāṇakappo.
ohārayitvā gihibyañjanāni
sañchinnapatto 5- yathā pārichatto
kāsāyavattho abhinikkhamitvā
eko care khaggavisāṇakappo.
rasesu gedhaṁ akaraṁ alolo
anaññaposī sapadānacārī
kule kule appaṭibaddhacitto
eko care khaggavisāṇakappo.

footnote: 1 ma. yu. gaḷo. 2 ma. yu. mutīmā. 3 po. bhitvā. 4 po. ma. yu.
footnote: okkhittacakkhū. 5 ma. sañchannapatto.

page number: 338

pahāya pañcāvaraṇāni cetaso
upakkilese byapanujja sabbe
anissito chetvā sinehadosaṁ
eko care khaggavisāṇakappo.
vipiṭṭhikatvāna sukhaṁ dukkhañca
pubbeva ca somanassadomanassaṁ
laddhānupekkhaṁ samathaṁ visuddhaṁ
eko care khaggavisāṇakappo.
āraddhaviriyo paramatthapattiyā
alīnacitto akusītavuttī
daḷhanikkamo thāmabalūpapanno
eko care khaggavisāṇakappo.
paṭisallānaṁ jhānamariñcamāno
dhammesu niccaṁ anudhammacārī
ādīnavaṁ sammasitā bhavesu
eko care khaggavisāṇakappo.
taṇhakkhayaṁ patthayaṁ appamatto
anelamūgo sutavā satimā
saṅkhātadhammo niyato padhānavā
eko care khaggavisāṇakappo.

page number: 339

sīhova saddesu asantasanto
vātova jālamhi asajjamāno
padumaṁva toyena alimpamāno 1-
eko care khaggavisāṇakappo.
sīho yathā dāṭhabalī pasayha
rājā migānaṁ abhibhuyyacārī
sevetha pantāni senāsanāni
eko care khaggavisāṇakappo.
mettaṁ upekkhaṁ karuṇaṁ vimuttaṁ 2-
āsevamāno muditañca kāle
sabbena lokena avirujjhamāno
eko care khaggavisāṇakappo.
rāgañca dosañca pahāya mohaṁ
sandālayitvāna saṁyojanāni
asantasaṁ jīvitasaṅkhayamhi
eko care khaggavisāṇakappo.
bhajanti sevanti ca kāraṇatthā
nikkāraṇā dullabhā ajja mittā
attatthapaññā asucī manussā
eko care khaggavisāṇakappo.
khaggavisāṇasuttaṁ tatiyaṁ.

footnote: 1 ma. yu. alippamāno. 2 ma. yu. vimuttiṁ.

page number: 340

suttanipāte uragavaggassa catutthaṁ kasibhāradvājasuttaṁ

[297] 4 (pts. sn, 13) evamme sutaṁ. ekaṁ samayaṁ bhagavā magadhesu
viharati dakkhiṇāgirismiṁ ekanāḷāyaṁ brāhmaṇagāme. tena kho pana
samayena kasibhāradvājassa brāhmaṇassa pañcamattāni naṅgalasatāni
payuttāni honti vappakāle. atha kho bhagavā pubbaṇhasamayaṁ
nivāsetvā pattacīvaramādāya yena kasibhāradvājassa brāhmaṇassa
kammanto tenupasaṅkami. tena kho pana samayena kasibhāradvājassa
brāhmaṇassa parivesanā vattati. atha kho bhagavā
yena parivesanā tenupasaṅkami upasaṅkamitvā ekamantaṁ aṭṭhāsi.
addasā kho kasibhāradvājo brāhmaṇo bhagavantaṁ piṇḍāya ṭhitaṁ
disvāna bhagavantaṁ etadavoca ahaṁ kho samaṇa kasāmi ca vappāmi
ca kasitvā ca vappitvā ca bhuñjāmi. tvampi samaṇa kasassu
ca vappassu ca kasitvā ca vappitvā ca bhuñjāhīti 1-. ahampi
kho brāhmaṇa kasāmi ca vappāmi ca kasitvā ca vappitvā
ca bhuñjāmīti. na kho pana 2- samaṇa passāma bhoto gotamassa
yugaṁ vā naṅgalaṁ vā phālaṁ vā pācanaṁ vā balibaddhe 3- vā atha
ca pana bhavaṁ gotamo evamāha ahampi kho brāhmaṇa kasāmi ca

footnote: 1 ma. yu. bhuñjassati. 2 po. ma. yu. pana mayaṁ. 3 ma. yu. balibadde.

page number: 341

vappāmi ca kasitvā ca vappitvā ca bhuñjāmīti. atha kho
kasibhāradvājo brāhmaṇo bhagavantaṁ gāthāya ajjhabhāsi

[298] kassako paṭijānāsi na ca passāma te kasiṁ
kasiṁ no pucchito brūhi yathā jānemu te kasiṁ.
saddhā bījaṁ tapo vuṭṭhi paññā me yuganaṅgalaṁ
hirī īsā mano yottaṁ sati me phālapācanaṁ.
kāyagutto vacīgutto āhāre udare yato
saccaṁ karomi niddhānaṁ soraccamme pamocanaṁ.
viriyaṁ me dhuradhorayhaṁ yogakkhemādhivāhanaṁ
gacchati anivattantaṁ yattha gantvā na socati.
evaṁ me sā kasi kaṭṭhā sā hoti amatapphalā
etaṁ kasiṁ kasitvāna sabbadukkhā pamuccatīti.

[299] atha kho kasibhāradvājo brāhmaṇo mahatiyā
kaṁsapātiyā pāyāsaṁ vaḍḍhetvā bhagavato upanāmesi bhuñjatu bhavaṁ
gotamo pāyāsaṁ kassako bhavaṁ yañhi bhavaṁ gotamo amatapphalaṁ
kasiṁ kasatīti.
gāthābhigītamme abhojaneyyaṁ
sampassataṁ brāhmaṇa nesa dhammo
gāthābhigītaṁ panudanti buddhā
dhamme satī brāhmaṇa 1- vuttiresā.

footnote: 1 po. brāhmaṇassa.

page number: 342

aññena ca kevalinaṁ mahesiṁ
khīṇāsavaṁ kukkuccavūpasantaṁ
annena pānena upaṭṭhahassu
khettañhi (pts. sn, 15) taṁ puññapekkhassa hotīti.

[300] atha kassa cāhaṁ bho gotama imaṁ pāyāsaṁ dammīti.
na khvāhaṁ taṁ brāhmaṇa passāmi sadevake loke samārake sabrahmake
sassamaṇabrāhmaṇiyā pajāya sadevamanussāya yena 1- so
pāyāso bhutto sammā pariṇāmaṁ gaccheyya aññatra tathāgatassa
vā tathāgatasāvakassa vā tena hi tvaṁ brāhmaṇa taṁ pāyāsaṁ
appaharite vā chaḍḍehi appāṇake vā udake opilāpehīti.
atha kho kasibhāradvājo brāhmaṇo taṁ pāyāsaṁ appāṇake udake
opilāpesi. atha kho so pāyāso udake pakkhitto cicciṭāyati
ciṭiciṭāyati saṁdhūmāyati 2- sampadhūmāyati. seyyathāpi nāma ayogulo
divasasantatto 3- udake pakkhitto cicciṭāyati ciṭiciṭāyati
saṁdhūmāyati sampadhūmāyati evameva so pāyāso udake pakkhitto
cicciṭāyati ciṭiciṭāyati saṁdhūmāyati sampadhūmāyati.

[301] atha kho kasibhāradvājo brāhmaṇo saṁviggo lomahaṭṭhajāto
yena bhagavā tenupasaṅkami upasaṅkamitvā bhagavato pādesu
sirasā nipatitvā bhagavantaṁ etadavoca abhikkantaṁ bho gotama

footnote: 1 ma. yu. yassa. 2 ma. yu. sandhūpāyati sampadhūpāyati. 3 ma. divasaṁ santatto.

page number: 343

abhikkantaṁ bho gotama. seyyathāpi bho gotama nikkujjitaṁ vā
ukkujjeyya paṭicchannaṁ vā vivareyya mūḷhassa vā maggaṁ
ācikkheyya andhakāre vā telapajjotaṁ dhāreyya cakkhumanto
rūpāni dakkhantīti evamevaṁ bhotā gotamena (pts. sn, 16) anekapariyāyena dhammo
pakāsito. esāhaṁ bhavantaṁ gotamaṁ saraṇaṁ gacchāmi dhammañca
bhikkhusaṅghañca upāsakaṁ maṁ bhavaṁ gotamo dhāretu ajjatagge
pāṇupetaṁ saraṇaṁ gataṁ. labheyyāhaṁ bhoto gotamassa santike
pabbajjaṁ labheyyaṁ upasampadanti. alattha kho kasibhāradvājo
brāhmaṇo bhagavato santike pabbajjaṁ alattha upasampadaṁ.
acirūpasampanno kho panāyasmā bhāradvājo eko vūpakaṭṭho
appamatto ātāpī pahitatto viharanto nacirasseva yassatthāya
kulaputtā sammadeva āgārasmā anagāriyaṁ pabbajanti tadanuttaraṁ
brahmacariyapariyosānaṁ diṭṭheva dhamme sayaṁ abhiññā sacchikatvā
upasampajja vihāsi khīṇā jāti vusitaṁ brahmacariyaṁ kataṁ karaṇīyaṁ
nāparaṁ itthattāyāti abbhaññāsi. aññataro kho 1- panāyasmā
bhāradvājo arahataṁ ahosīti.
kasibhāradvājasuttaṁ catutthaṁ.
----------

footnote: 1 ma. ca. yu. ca kho.

page number: 344

suttanipāte uragavaggassa pañcamaṁ cundasuttaṁ

[302] 5 pucchāmi muniṁ pahutapaññaṁ (iti cundo kammāraputto)
buddhaṁ dhammassāmiṁ vītataṇhaṁ
dipaduttamaṁ 1- sārathīnaṁ 2- pavaraṁ
kati loke samaṇā tadiṁgha brūhi.
caturo samaṇā pañcamatthi 3- (cundāti bhagavā)
te te āvikaromi sakkhipuṭṭho
maggajino maggadesako ca
magge jīvati yo ca maggadūsī.
kammaggajinaṁ 4- vadanti buddhā (iti cundo kammāraputto)
maggajjhāyī 5- atulyo hoti
magge jīvati me brūhi puṭṭho
atha me āvikarohi maggadūsiṁ.
yo tiṇṇakathaṅkatho visallo
nibbānābhirato anānugiddho
lokassa sadevakassa netā
tādiṁ maggajinaṁ vadanti buddhā.
paramaṁ paramanti yodha ñatvā

footnote: 1 ma. dvipaduttamaṁ. 2 po. sārathiṁ. 3 yu. na pañcamotthi. 4 po. ma.
footnote: kaṁmaggajinaṁ. 5 po. ma. maggakkhāyī kathaṁ. yu. maggajjhāyī kathaṁ.

page number: 345

akkhāti vibhajati 1- idheva dhammaṁ
taṁ kaṅkhacchidaṁ 2- muniṁ anejaṁ
dutiyaṁ bhikkhunamāhu maggadesiṁ.
yo dhammapade sudesite
magge jīvati saññato satimā
anavajjapadāni sevamāno
tatiyaṁ bhikkhunamāhu maggajīviṁ.
chadanaṁ katvāna subbatānaṁ
pakkhandī kuladūsako pagabbho
māyāvī asaññato palāpo
paṭirūpena ca caraṁ sa maggadūsī.
ete ca paṭivijjhi yo gahaṭṭho
sutavā ariyasāvako sapañño
sabbe ne tādisāti 3- ñatvā
iti disvā na hāpeti tassa saddhā
kathañhi duṭṭhena asampaduṭṭhaṁ
suddhaṁ asuddhena samaṁ kareyyāti.
cundasuttaṁ pañcamaṁ.
-----------

footnote: 1 ma. vibhajate. 2 po. kaṅkhacchedaṁ. 3 po. ma. yu. netādisāti.

page number: 346

suttanipāte uragavaggassa chaṭṭhaṁ parābhavasuttaṁ

[303] 6 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. atha kho
aññatarā devatā abhikkantāya rattiyā abhikkantavaṇṇā kevalakappaṁ
jetavanaṁ obhāsetvā yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ aṭṭhāsi. ekamantaṁ ṭhitā kho
sā devatā bhagavantaṁ gāthāya ajjhabhāsi

[304] parābhavantaṁ purisaṁ mayaṁ pucchāma gotamaṁ 1-
bhagavantaṁ puṭṭhumāgamma kiṁ parābhavato mukhaṁ.
suvijāno bhavaṁ hoti duvijāno *- parābhavo
dhammakāmo bhavaṁ hoti dhammadessī parābhavo
iti hetaṁ vijānāma paṭhamo so parābhavo.
dutiyaṁ bhagavā brūhi kiṁ parābhavato mukhaṁ.
asantassa piyā honti sante na kurute piyaṁ
asataṁ dhammaṁ roceti taṁ parābhavato mukhaṁ
iti hetaṁ vijānāma dutiyo so parābhavo.
tatiyaṁ bhagavā brūhi kiṁ parābhavato mukhaṁ.
niddāsīlī sabhāsīlī anuṭṭhātā ca yo naro
alaso kodhapaññāṇo taṁ parābhavato mukhaṁ

footnote: 1 po. ma. gotama.
footnote: * śṁṁachaṛǣṛs̄öch*ṭaṛîós*ṅagīti śúĵaśæ°chaṛǣṛs̄ö pts peßöna suvijāno

page number: 347

iti hetaṁ vijānāma tatiyo so parābhavo.
catutthaṁ bhagavā brūhi kiṁ parābhavato mukhaṁ.
yo mātaraṁ vā 1- pitaraṁ vā jiṇṇakaṁ gatayobbanaṁ
pahusanto na bharati taṁ parābhavato mukhaṁ
iti hetaṁ vijānāma catuttho so parābhavo.
pañcamaṁ bhagavā brūhi kiṁ parābhavato mukhaṁ.
yo brāhmaṇaṁ vā 2- samaṇaṁ vā aññaṁ vāpi vanibbakaṁ
musāvādena vañceti taṁ parābhavato mukhaṁ
iti hetaṁ vijānāma pañcamo so parābhavo.
chaṭṭhamaṁ bhagavā brūhi kiṁ parābhavato mukhaṁ.
pahutavitto 3- puriso sahirañño sabhojano
eko bhuñjati sādūni taṁ parābhavato mukhaṁ
iti hetaṁ vijānāma chaṭṭhamo so parābhavo.
sattamaṁ bhagavā brūhi kiṁ parābhavato mukhaṁ.
jātithaddho dhanathaddho gottathaddho ca yo naro
saññātiṁ atimaññeti taṁ parābhavato mukhaṁ
iti hetaṁ vijānāma sattamo so parābhavo.
aṭṭhamaṁ bhagavā brūhi kiṁ parābhavato mukhaṁ.
itthīdhutto surādhutto akkhadhutto ca yo naro
laddhaṁ laddhaṁ vināseti taṁ parābhavato mukhaṁ

footnote: 1-2 ma. vāsaddo natthi. 3 ma. yu. pahūtavitto.

page number: 348

iti hetaṁ vijānāma aṭṭhamo so parābhavo.
navamaṁ bhagavā brūhi kiṁ parābhavato mukhaṁ.
sehi dārehi asantuṭṭho vesiyāsu padussati 1-
dussati 2- paradāresu taṁ parābhavato mukhaṁ
iti hetaṁ vijānāma navamo so parābhavo.
dasamaṁ bhagavā brūhi kiṁ parābhavato mukhaṁ.
atītayobbano poso āneti timbarutthaniṁ
tassā issā na supati taṁ parābhavato mukhaṁ
iti hetaṁ vijānāma dasamo so parābhavo.
ekādasamaṁ bhagavā brūhi kiṁ parābhavato mukhaṁ.
itthiṁ 3- soṇḍiṁ vikiraṇiṁ purisaṁ vāpi tādisaṁ
issariyasmiṁ ṭhapeti 4- taṁ parābhavato mukhaṁ
iti hetaṁ vijānāma ekādasamo parābhavo.
dvādasamaṁ bhagavā brūhi kiṁ parābhavato mukhaṁ.
appabhogo mahātaṇho khattiye jāyate kule
so 5- ca rajjaṁ patthayati taṁ parābhavato mukhaṁ.
ete parābhave loke paṇḍito samavekkhiya
ariyadassanasampanno sa lokaṁ bhajate sivanti.
parābhavasuttaṁ chaṭṭhaṁ.
---------

footnote: 1 yu. padissati. (pts. sn, 21) 2 yu. dissati. 3 yu. itthisoṇḍiṁ. 4 yu. ṭhāpeti.
footnote: 5 yu. sodha.

page number: 349

suttanipāte uragavaggassa sattamaṁ vasalasuttaṁ

[305] 7 evamme sutaṁ. ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. atha kho bhagavā pubbaṇhasamayaṁ
nivāsetvā pattacīvaramādāya sāvatthiṁ piṇḍāya pāvisi.
tena kho pana samayena aggikabhāradvājassa brāhmaṇassa nivesane
aggi pajjalito hoti āhutī 1- paggahitā. atha kho bhagavā
sāvatthiyaṁ sapadānaṁ piṇḍāya caramāno yena aggikabhāradvājassa
brāhmaṇassa nivesanaṁ tenupasaṅkami. addasā kho aggikabhāradvājo
brāhmaṇo bhagavantaṁ dūrato va āgacchantaṁ disvāna
bhagavantaṁ etadavoca atreva 2- muṇḍaka atreva 2- samaṇaka atreva 2-
vasalaka tiṭṭhāhīti.
evaṁ vutte bhagavā aggikabhāradvājaṁ brāhmaṇaṁ etadavoca
jānāsi pana tvaṁ brāhmaṇa vasalaṁ vā vasalakaraṇe vā dhammeti.
na khvāhaṁ bho gotama jānāmi vasalaṁ vā vasalakaraṇe vā dhamme
sādhu me bhavaṁ gotamo tathā dhammaṁ desetu yathāhaṁ jāneyyaṁ vasalaṁ
vā vasalakaraṇe vā dhammeti. tena hi brāhmaṇa suṇāhi 3- sādhukaṁ
manasikarohi bhāsissāmīti. evaṁ bhoti kho aggikabhāradvājo
brāhmaṇo bhagavato paccassosi. bhagavā etadavoca

[306] kodhano upanāhī ca pāpamakkhī ca yo naro

footnote: 1 po. ma. āhuti. 2 ma. yu. taterava. 3 po. suṇohi.

page number: 350

vipannadiṭṭhi māyāvī taṁ jaññā vasalo iti. 1
ekajaṁ vā dvijaṁ 1- vāpi yodha pāṇaṁ vihiṁsati
yassa pāṇe dayā natthi taṁ jaññā vasalo iti. 2
yo hanti uparundheti 2- gāmāni nigamāni ca
niggāhako samaññāto taṁ jaññā vasalo iti. 3
gāme vā yadi vāraññe yaṁ paresaṁ mamāyitaṁ
theyyā adinnaṁ āneti 3- taṁ jaññā vasalo iti. 4
yo have iṇamādāya bhuñjamāno palāyati
na hi te iṇamatthīti taṁ jaññā vasalo iti. 5
yo ve kiñcikkhakamyatā panthasmiṁ vajataṁ janaṁ
hantā kiñcikkhamādeti taṁ jaññā vasalo iti. 6
yo attahetu parahetu dhanahetu ca yo naro
sakkhipuṭṭho musā brūti taṁ jaññā vasalo iti. 7
yo ñātīnaṁ sakhīnaṁ vā dāresu paṭidissati
sahasā 4- sampiyena vā taṁ jaññā vasalo iti. 8
yo mātaraṁ vā pitaraṁ vā jiṇṇakaṁ gatayobbanaṁ
pahusanto na bharati taṁ jaññā vasalo iti. 9
yo mātaraṁ vā pitaraṁ vā bhātaraṁ bhaginiṁ sasuṁ 5-
hanti roseti vācāya taṁ jaññā vasalo iti. 10
yo atthaṁ pucchito santo anatthamanusāsati

footnote: 1 yu. dijaṁ. 2 ma. yu. parirundhati. po. uparundhati. 3 ma. adinnamāneti.
footnote: yu. adinnaṁ ādiyati. 4 ma. sāhasā. 5 po. sakhiṁ.

page number: 351

paṭicchannena manteti taṁ jaññā vasalo iti. 11
yo katvā pāpakaṁ kammaṁ mā maṁ jaññāti icchati
yo paṭicchannakammanto taṁ jaññā vasalo iti. 12
yo ve parakulaṁ gantvā bhutvā 1- ca sucibhojanaṁ
āgataṁ nappaṭipūjeti taṁ jaññā vasalo iti. 13
yo brāhmaṇaṁ vā samaṇaṁ vā aññaṁ vāpi vanibbakaṁ
musāvādena vañceti taṁ jaññā vasalo iti. 14
yo brāhmaṇaṁ vā samaṇaṁ vā bhattakāle upaṭṭhite
roseti vācā na ca deti taṁ jaññā vasalo iti. 15
asataṁ yodha pabrūti mohena paliguṇṭhito
kiñcikkhaṁ nijigiṁsāno taṁ jaññā vasalo iti. 16
yo cattānaṁ samukkaṁse pare 2- ca avajānati
nihīno sena mānena taṁ jaññā vasalo iti. 17
rosako kadariyo ca pāpiccho maccharī saṭho
ahiriko anottappī taṁ jaññā vasalo iti. 18
yo buddhaṁ paribhāsati atha vā tassa sāvakaṁ
paribbājakaṁ 3- gahaṭṭhaṁ vā taṁ jaññā vasalo iti. 19
yo ve anarahaṁ 4- santo arahaṁ paṭijānati 5-
coro sabrahmake loke eso 6- kho vasalādhamo. 20
ete kho vasalā vuttā mayā ye te pakāsitā.

footnote: 1 ma. yu. bhutvāna sucibhojanaṁ. 2 ma. pare ca mavajānāti. yu. parañca mavajānāti.
footnote: 3 ma. yu. paribbājaṁ. 4 yu. anarahā. 5 ma. paṭikhānāti. 6 po. eso kho
footnote: vasalodhamo.. yu esa kho vasalādhamo.

page number: 352

na jaccā vasalo hoti na jaccā hoti brāhmaṇo
kammunā vasalo hoti kammunā hoti brāhmaṇo.
tadamināpi jānātha yathā medaṁ nidassanaṁ
caṇḍālaputto sopāko mātaṅgo iti vissuto
so yasapparamappatto 1- mātaṅgo yaṁ sudullabhaṁ
āgañchuṁ 2- tassupaṭṭhānaṁ khattiyā brāhmaṇā bahū.
so 3- devayānaṁ abhiruyha virajaṁ so mahāpathaṁ
kāmarāgaṁ virājetvā brahmalokūpago ahu.
na naṁ jāti nivāresi brahmalokūpapattiyā.
ajjhāyikakule 4- jātā brāhmaṇā mantabandhavā
te ca pāpesu kammesu abhiṇhamupadissare
diṭṭheva dhamme gārayhā samparāye ca duggati.
na ne jāti nivāreti duggaccā 5- garahāya vā.
na jaccā vasalo hoti na jaccā hoti brāhmaṇo
kammunā vasalo hoti kammunā hoti brāhmaṇoti.

[307] evaṁ vutte aggikabhāradvājo brāhmaṇo bhagavantaṁ
etadavoca abhikkantaṁ bho gotama abhikkantaṁ bho gotama
seyyathāpi nikkujjitaṁ vā ukkujjeyya paṭicchannaṁ vā vivareyya
mūḷhassa vā maggaṁ ācikkheyya andhakāre vā telapajjotaṁ
dhāreyya cakkhumanto rūpāni dakkhantīti evamevaṁ anekapariyāyena bhotā

footnote: 1 ma. yu. yasaṁ paramaṁ (pts. sn, 25) patto. 2 po. ma. āgacchuṁ. 3 ma. ayaṁ pāṭho natthi.
footnote: 4 ma. yu. ajjhāyakakule. 5 ma. duggatyā.

page number: 353

gotamena dhammo pakāsito esāhaṁ bhavantaṁ gotamaṁ saraṇaṁ
gacchāmi dhammañca bhikkhusaṅghañca upāsakaṁ maṁ bhavaṁ gotamo dhāretu
ajjatagge pāṇupetaṁ saraṇaṁ gatanti.
vasalasuttaṁ sattamaṁ.
---------
suttanipāte uragavaggassa aṭṭhamaṁ mettasuttaṁ

[308] 8 karaṇīyamatthakusalena
yantaṁ santaṁ padaṁ abhisamecca
sakko ujū ca suhujū 1- ca
suvaco cassa mudu anatimānī.
santussako ca subharo ca
appakicco ca sallahukavutti
santindriyo ca nipako ca
appagabbho kulesu ananugiddho.
na ca khuddaṁ samācare kiñci
ye na viññū pare upavadeyyuṁ.
sukhino vā 2- khemino hontu
sabbe 3- sattā bhavantu sukhitattā
ye keci pāṇabhūtatthi

footnote: 1 yu. sūjū ca. 2 ma. sukhino va. 3 ma. sabbasattā.

page number: 354

tasā vā thāvarā 1- vā anavasesā
dīghā vā ye 2- mahantā vā
majjhimā rassakā aṇukathūlā
diṭṭhā vā ye 3- ca adiṭṭhā
ye 4- ca dūre vasanti avidūre
bhūtā vā sambhavesī vā 5-
sabbe sattā bhavantu sukhitattā.
na paro paraṁ nikubbetha
nātimaññetha katthaci 6- naṁ kiñci
byārosanā paṭīghasaññā
nāññamaññassa dukkhamiccheyya.
mātā yathā niyaṁ puttaṁ
āyusā ekaputtamanurakkhe
evampi sabbabhūtesu
mānasambhāvaye 7- aparimāṇaṁ
mettañca sabbalokasmiṁ
mānasambhāvaye 7- aparimāṇaṁ
uddhaṁ adho ca tiriyañca
asambādhaṁ averaṁ asapattaṁ
tiṭṭhañcaraṁ nisinno vā 8-

footnote: 1 ma. thāvarā anavasesā. 2 ma. yeva mahantā. 3 ma. yeva adiṭṭhā. yu. ye vā
footnote: adiṭṭhā. 4 ma. yeva .... 5 ma. bhūtā va sambhavesī va. 6 ma. na kañci.
footnote: 7 ma. mānasaṁ .... 8 ma. nisinno va.

page number: 355

sayāno 1- vā yāva tassa vigatamiddho.
etaṁ satiṁ adhiṭṭheyya
brahmametaṁ vihāraṁ idhamāhu.
diṭṭhiñca anupagamma sīlavā
dassanena sampanno
kāmesu vineyya gedhaṁ
na hi jātu gabbhaseyyaṁ punaretīti.
mettasuttaṁ aṭṭhamaṁ.
-------------
suttanipāte uragavaggassa navamaṁ hemavatasuttaṁ

[309] 9 ajja paṇṇaraso uposatho (iti sātāgiro yakkho)
dibyā 2- ratti upaṭṭhitā
anomanāmaṁ satthāraṁ handa passāma gotamaṁ.
kacci mano supaṇihito (iti hemavato yakkho)
sabbabhūtesu tādino
kacci iṭṭhe aniṭṭhe ca saṅkappassa vasīkatā.
mano cassa supaṇihito (iti sātāgiro yakkho)
sabbabhūtesu tādino
atho iṭṭhe aniṭṭhe ca saṅkappassa vasīkatā.

footnote: 1 ma. sayāno yāvatāssa vigatamiddho. 2 ma. dibbā.

page number: 356

kacci adinnaṁ nādiyati (iti hemavato yakkho)
kacci pāṇesu saññato
kacci ārā pamādamhā kacci jhānaṁ na riñcati.
na so adinnaṁ ādiyati (iti sātāgiro yakkho)
atho pāṇesu saññato
atho ārā pamādamhā buddho jhānaṁ na riñcati.
kacci musā na bhaṇati (iti hemavato yakkho)
kacci na khīṇabyappatho
kacci vebhūtiyaṁ 1- nāha kacci samphaṁ na bhāsati
musā ca so na bhaṇati (iti sātāgiro yakkho)
atho na khīṇabyappatho
atho vebhūtiyaṁ nāha mantā atthaṁ ca 2- bhāsati.
kacci na rajjati kāmesu (iti hemavato yakkho)
kacci cittaṁ anāvilaṁ
kacci mohaṁ atikkanto kacci dhammesu cakkhumā.
na so rajjati kāmesu (iti sātāgiro yakkho)
atho cittaṁ anāvilaṁ
sabbamohaṁ atikkanto buddho dhammesu cakkhumā.
kacci vijjāya sampanno (iti hemavato yakkho)
kacci saṁsuddhacāraṇo

footnote: 1 pa. vebhūtiyannāha. 2 po. sa.

page number: 357

kaccissa āsavā khīṇā kacci natthi punabbhavo.
vijjāya ceva 1- sampanno (iti sātāgiro yakkho)
atho saṁsuddhacāraṇo
sabbassa āsavā khīṇā natthi tassa punabbhavo.
sampannaṁ munino cittaṁ kammunā 2- byappathena ca
vijjācaraṇasampannaṁ dhammato naṁ pasaṁsasi
sampannaṁ munino cittaṁ kammunā byappathena ca
vijjācaraṇasampannaṁ dhammato anumodasi
sampannaṁ munino cittaṁ kammunā byappathena ca
vijjācaraṇasampannaṁ handa passāma gotamaṁ.
eṇijaṅghaṁ kīsaṁ 3- dhīraṁ appāhāraṁ alolupaṁ
muniṁ vanasmiṁ jhāyantaṁ ehi passāma gotamaṁ.
sīhaṁ ekacaraṁ nāgaṁ kāmesu anapekkhinaṁ
upasaṅkamma pucchāma maccupāsapamocanaṁ.
akkhātāraṁ pavattāraṁ sabbadhammānapāraguṁ
buddhaṁ verabhayātītaṁ mayaṁ pucchāma gotamaṁ.
kismiṁ loko samuppanno (iti hemavato yakkho)
kismiṁ kubbati santhavaṁ
kissa loko upādāya kismiṁ loko vihaññati.

footnote: 1 yu. vijāya meva. 2 yu. kammanā. 3 ma. kisaṁ vīraṁ.

page number: 358

chasu loko samuppanno (hemavatāti bhagavā)
chasu kubbati santhavaṁ
channameva upādāya chasu loko vihaññati.
katamantaṁ upādānaṁ yattha loko vihaññati
niyyānaṁ pucchito brūhi kathaṁ dukkhā pamuñcati.
pañca kāmaguṇā loke manochaṭṭhā paveditā
ettha chandaṁ virājetvā evaṁ dukkhā pamuñcati.
etaṁ lokassa niyyānaṁ akkhātaṁ vo 1- yathātathaṁ
etaṁ vo ahamakkhāmi evaṁ dukkhā pamuñcati.
kosūdha tarati oghaṁ kodha tarati aṇṇavaṁ
appatiṭṭhe anālambe ko gambhīre na sīdati.
sabbadā sīlasampanno paññavā susamāhito
ajjhattasaññī 2- satimā oghaṁ tarati duttaraṁ.
virato kāmasaññāya sabbasaṁyojanātigo 3-
nandibhavaparikkhīṇo so gambhīre na sīdati.
gambhīrapaññaṁ nipuṇatthadassiṁ
akiñcanaṁ kāmabhave asattaṁ
taṁ passatha sabbadhi vippamuttaṁ
dibye pathe kammānaṁ 4- mahesiṁ
anomanāmaṁ nipuṇatthadassiṁ

footnote: 1 po. te. 2 ma. yu. ajjhattacintī. 3 po. sabbayojanātito. 4 po.
footnote: ma. yu. kamamānaṁ.

page number: 359

paññādadaṁ kāmālaye asattaṁ
taṁ passatha sabbaviduṁ sumedhaṁ
ariye pathe kammānaṁ 1- mahesiṁ.
sudiṭṭhaṁ vata no ajja suppabhātaṁ suhuṭṭhitaṁ
yaṁ addasāma sambuddhaṁ oghatiṇṇamanāsavaṁ.
ime dasasatayakkhā 2- iddhimanto yasassino
sabbe taṁ saraṇaṁ yanti tvaṁ no satthā anuttaro.
te mayaṁ vicarissāma gāmā gāmaṁ nagā nagaṁ
namassamānā sambuddhaṁ dhammassa ca sudhammatanti.
hemavatasuttaṁ navamaṁ.
------------
suttanipāte uragavaggassa dasamaṁ āḷavakasuttaṁ

[310] 10 evamme sutaṁ. ekaṁ samayaṁ bhagavā āḷaviyaṁ
viharati āḷavakassa yakkhassa bhavane. atha kho āḷavako yakkho
yena bhagavā tenupasaṅkami upasaṅkamitvā bhagavantaṁ etadavoca
nikkhama samaṇāti. sādhāvusoti bhagavā nikkhami. pavisa samaṇāti.
sādhāvusoti bhagavā pāvisi. dutiyampi kho āḷavako yakkho
bhagavantaṁ etadavoca nikkhama samaṇāti. sādhāvusoti bhagavā nikkhami.
pavisa samaṇāti. sādhāvusoti bhagavā pāvisi. tatiyampi kho
so 3- āḷavako yakkho bhagavantaṁ etadavoca nikkhama samaṇāti.

footnote: 1 po. ma. yu. kamamānaṁ. 2 ma. yu. dasasatā yakkhā. 3 ma. yu. ayaṁ pāṭho natthi.

page number: 360

sādhāvusoti bhagavā nikkhami. (pts. sn, 32) pavisa samaṇāti. sādhāvusoti bhagavā
pāvisi. catutthampi kho āḷavako yakkho bhagavantaṁ etadavoca nikkhama
samaṇāti. na khvāhaṁ āvuso nikkhamissāmi yante karaṇīyaṁ
taṁ karohīti. pañhantaṁ samaṇa pucchissāmi sace me na
byākarissasi cittaṁ vā te khipissāmi hadayaṁ vā te phālessāmi 1-
pādesu vā gahetvā pāragaṅgāya khipissāmīti. na khvāhantaṁ 

[2]-
passāmi sadevake loke samārake sabrahmake sassamaṇabrāhmaṇiyā
pajāya sadevamanussāya yo me cittaṁ vā khipeyya hadayaṁ vā
phāleyya pādesu vā gahetvā pāragaṅgāya khipeyya api ca
tuvaṁ āvuso puccha yadākaṅkhasīti. atha kho āḷavako yakkho
bhagavantaṁ gāthāya ajjhabhāsi

[311] kiṁ sūdha vittaṁ purisassa seṭṭhaṁ
kiṁ su suciṇṇaṁ sukhamāvahāti
kiṁ su have sādhutaraṁ rasānaṁ
kathaṁjīviṁ jīvitamāhu seṭṭhaṁ.
saddhīdha vittaṁ purisassa seṭṭhaṁ
dhammo suciṇṇo sukhamāvahāti
saccaṁ have sādhutaraṁ rasānaṁ
paññājīviṁ jīvitamāhu seṭṭhaṁ.
kathaṁ su tarati oghaṁ kathaṁ su tarati aṇṇavaṁ

footnote: 1 po. phālissāmi. 2 ma. yu. āvuso.

page number: 361

kathaṁ su dukkhamacceti kathaṁ su parisujjhati.
saddhāya tarati oghaṁ appamādena aṇṇavaṁ
viriyena 1- dukkhamacceti paññāya parisujjhati.
kathaṁ su labhate paññaṁ kathaṁ su vindate dhanaṁ
kathaṁ su kittiṁ pappoti kathaṁ mittāni ganthati
asmā lokā paraṁ lokaṁ kathaṁ pecca na socati.
saddahāno arahataṁ dhammaṁ nibbānapattiyā
sussūsaṁ 2- labhate paññaṁ appamatto vicakkhaṇo
paṭirūpakārī dhuravā uṭṭhātā vindate dhanaṁ
saccena kittiṁ pappoti dadaṁ mittāni ganthati.
yassete caturo dhammā saddhassa gharamesino
saccaṁ dhammo dhiti cāgo sa 3- ve pecca na socati.
iṅgha aññepi pucchassu puthū samaṇabrāhmaṇe
yadi saccā damā cāgā khantyā bhiyyodha vijjati.
kathaṁ nudāni puccheyyaṁ puthū samaṇabrāhmaṇe
yohaṁ 4- ajja pajānāmi yo attho 5- samparāyiko
atthāya vata me buddho vāsāyāḷavimāgamā.
yohaṁ 4- ajja pajānāmi yattha dinnaṁ mahapphalaṁ
so ahaṁ vicarissāmi gāmā gāmaṁ purā puraṁ
namassamāno sambuddhaṁ dhammassa ca sudhammatanti.
āḷavakasuttaṁ dasamaṁ.
------------

footnote: 1 ma. vīriyena. 2 yu. sussūsā. 3 po. so. 4 yu. sohaṁ. 5 po. yo cattho.

page number: 362

suttanipāte uragavaggassa ekādasamaṁ vijayasuttaṁ

[312] 11 caraṁ vā yadi vā tiṭṭhaṁ nisinno uda vā sayaṁ
sammiñjeti 1- pasāreti esā kāyassa iñjanā.
aṭṭhinhārūhi 2- saṁyutto tacamaṁsāvalepano
chaviyā kāyo paṭicchanno yathābhūtaṁ na dissati
antapūro udarapūro yakapeḷassa 3- vatthino
hadayassa papphāsassa vakkassa pihakassa ca
siṅghāṇikāya khelassa sedassa ca medassa ca
lohitassa lasikāya pittassa ca vasāya ca.
athassa navahi sotehi asucī savati sabbadā
akkhimhā akkhigūthako kaṇṇamhā kaṇṇagūthako
siṅghāṇikā ca nāsato mukhena vamatekadā
pittaṁ semhaṁ ca vamati kāyamhā sedajallikā.
athassa susiraṁ sīsaṁ matthaluṅgassa pūritaṁ
subhato naṁ maññati bālo avijjāya purakkhato.
yadā 4- ca so mato seti uddhumāto vinīlako
apaviṭṭho susānasmiṁ anapekkhā honti ñātayo.
khādanti naṁ suvāṇā ca 5- siṅgālā 6- ca vakā kimī

footnote: 1 ma. samiñjeti. 2 ma. yu. aṭṭhinhārūsaññutto. 3 ma. yakanapeḷassa.
footnote: 4 po. yathā. 5 yu. supāṇā ca. 6 yu. sigālā.

page number: 363

kākā gijjhā ca khādanti ye caññe santi pāṇino.
sutvāna buddhavacanaṁ bhikkhu paññāṇavā idha
so kho naṁ parijānāti yathābhūtañhi passati.
yathā idaṁ tathā etaṁ yathā etaṁ tathā idaṁ
ajjhattañca bahiddhā ca kāye chandaṁ virājaye.
chandarāgaviratto so bhikkhu paññāṇavā idha
ajjhagā amataṁ santiṁ nibbānapadamaccutaṁ 1-.
dipādakoyaṁ 2- asuci duggandho parihīrati 3-
nānākuṇapaparipūro vissavanto tato tato.
etādisena kāyena yo maññe uṇṇametave
paraṁ vā avajāneyya kimaññatra adassanāti.
vijayasuttaṁ ekādasamaṁ.
-----------
suttanipāte uragavaggassa dvādasamaṁ munisuttaṁ

[313] 12 santhavāto bhayaṁ jātaṁ kiketā jāyate rajo
aniketamasanthavaṁ etaṁ ve munidassanaṁ.
yo jātamucchijja na ropayeyya
jāyantamassa nānuppavecche
tamāhu ekaṁ muninaṁ carantaṁ

footnote: 1 po. ma. nibbānaṁ padamaccutaṁ. 2 ma. dvipādakoyaṁ. 3 ma. parihārati.

page number: 364

addakkhi so santipadaṁ mahesi.
saṅkhāya vatthūni pamāya 1- bījaṁ
sinehamassa nānuppavecche
sa ve muni jātikhayantadassī
takkaṁ pahāya na upeti saṅkhaṁ.
aññāya sabbāni nivesanāni
anikāmayaṁ aññatarampi tesaṁ
sa ve muni vītagedho agiddho
nāyūhatī pāragato hi hoti.
sabbābhibhuṁ sabbaviduṁ sumedhaṁ
sabbesu dhammesu anūpalittaṁ
sabbañjahaṁ taṇhakkhaye vimuttaṁ
taṁ vāpi dhīrā muni 2- vedayanti.
paññābalaṁ sīvalatūpapannaṁ
samāhitaṁ jhānarataṁ satīmaṁ
saṅgā pamuttaṁ akhilaṁ anāsavaṁ
taṁ vāpi dhīrā muni 4- vedayanti.
ekaṁ carantaṁ muni 3- appamattaṁ
nindāpasaṁsāsu avedhamānaṁ
sīhaṁva saddesu asantasantaṁ

footnote: 1 po. pahāya. 2-3-4 yu. muniṁ.

page number: 365

vātaṁva jālamhi asajjamānaṁ
padumaṁva 1- toyena alimpamānaṁ 2-
netāramaññesamanaññaneyyaṁ
taṁ vāpi dhīrā muni vedayanti.
yo ogahaṇe thambhorivābhijāyati
yasmiṁ pare vācāpariyantaṁ vadanti
taṁ vītarāgaṁ susamāhitindriyaṁ
taṁ vāpi dhīrā muni vedayanti.
yo ve ṭhitatto tasaraṁva ujjuṁ 3-
jigucchati kammehi pāpakehi
vīmaṁsamāno visamaṁ samañca
taṁ vāpi dhīrā muni vedayanti.
yo saññatatto na karoti pāpaṁ
daharo ca majjho ca munī yatatto
arosaneyyo na 4- roseti kañci
taṁ vāpi dhīrā muni vedayanti.
yadaggato majjhato sesato vā
piṇḍaṁ labhetha paradattūpajīvī
nālaṁ thutuṁ nāpi 5- nipaccavādī
taṁ vāpi dhīrā muni vedayanti.

footnote: 1 ma. padmaṁva. 2 po. ma. yu. alippamānaṁ. 3 po. ma. ujjū. 4 ma.
footnote: na so roseti. yu. so na roseti. 5 ma. yu. nopi.

page number: 366

muniṁ carantaṁ virataṁ methunasmā
yo yobbane na 1- upanibhajjhate kvaci
madappamādā virataṁ vippayuttaṁ
taṁ vāpi dhīrā muni vedayanti.
aññāya lokaṁ paramatthadassiṁ
oghaṁ samuddaṁ atitariya tādiṁ
taṁ chinnaganthaṁ asitaṁ anāsavaṁ
taṁ vāpi dhīrā muni vedayanti.
asmā ubho dūravihāravuttino
gihī 2- dāraposī amamo ca subbato
parapāṇarodhāya gihī asaññato
niccaṁ munī rakkhati pāṇine yato.
sikhī yathā nīlagivo 3- vihaṅgamo
haṁsassa nopeti javaṁ kudācanaṁ
evaṁ gihī nānukaroti bhikkhuno
munino vivittassa vanamhi jhāyatoti.
munisuttaṁ dvādasamaṁ.
uragavaggo paṭhamo
tassuddānaṁ
urago dhaniyo khagga 4- visāṇo kasi 5- cunda ca

footnote: 1 ma. no. 2 yu. gihi. 3 yu. nīlagīvo. 4 ma. yu. ceva. 5 ma. yu.
footnote: visāṇañca tathā kasi.

page number: 367

parābhavo vasalo metta hemavatāḷavako atha
vijayaṁ muni (pts. sn, 39) uraga vaggaṁ vadanti bārasa.
------------
suttanipāte dutiyo cūḷavaggo
paṭhamaṁ ratanasuttaṁ

[314] 1 yānīdhabhūtāni samāgatāni
bhummāni vā yāni va antalikkhe
sabbeva bhūtā sumanā bhavantu
athopi sakkacca suṇantu bhāsitaṁ
tasmā hi bhūtā nisāmetha sabbe
mettaṁ karotha mānusiyā pajāya.
divā ca ratto ca haranti ye baliṁ
tasmā hi ne rakkhatha appamattā.
yaṁ kiñci vittaṁ idha vā huraṁ vā
saggesu vā yaṁ ratanaṁ paṇītaṁ
na no samaṁ atthi tathāgatena
idampi buddhe ratanaṁ paṇītaṁ.
etena saccena suvatthi hotu.
khayaṁ virāgaṁ amataṁ paṇītaṁ

page number: 368

yadajjhagā sakyamunī samāhito
na tena dhammena samatthi kiñci
idampi dhamme ratanaṁ paṇītaṁ.
etena saccena suvatthi hotu.
yambuddhaseṭṭho 1- parivaṇṇayī suciṁ
samādhimānantarikaññamāhu
samādhinā tena samo na vijjati
idampi dhamme ratanaṁ paṇītaṁ.
etena saccena suvatthi hotu.
ye puggalā aṭṭhasataṁ pasaṭṭhā
cattāri etāni yugāni honti
te dakkhiṇeyyā sugatassa sāvakā
etesu dinnāni mahapphalāni
idampi saṅghe ratanaṁ paṇītaṁ.
etena saccena suvatthi hotu.
ye suppayuttā manasā daḷhena
nikkāmino gotamasāsanamhi
te pattipattā amataṁ vigayha
laddhā mudhā nibbutiṁ bhuñjamānā
idampi saṅghe ratanaṁ paṇītaṁ.

footnote: 1 ma. yaṁ ....

page number: 369

etena saccena suvatthi hotu.
yathindakhīlo paṭhaviṁ sito siyā
catubbhi vātebhi asampakampiyo
tathūpamaṁ sappurisaṁ vadāmi
yo ariyasaccāni avecca passati
idampi saṅghe ratanaṁ paṇītaṁ.
etena saccena suvatthi hotu.
ye ariyasaccāni vibhāvayanti
gambhīrapaññena sudesitāni
kiñcāpi te honti bhusappamattā
na te bhavaṁ aṭṭhamamādiyanti
idampi saṅghe ratanaṁ paṇītaṁ.
etena saccena suvatthi hotu.
sahāvassa dassanasampadāya
tayassu dhammā jahitā bhavanti
sakkāyadiṭṭhi vicikicchitañca
sīlabbataṁ vāpi yadatthi kiñci
catūhapāyehi ca vippamutto
cha 1- cābhiṭhānāni abhabbo 2- kātuṁ
idampi saṅghe ratanaṁ paṇītaṁ.

footnote: 1 ma. chaccābhiṭhānāni. 2 ma. abhabba kātuṁ.

page number: 370

etena saccena suvatthi hotu.
kiñcāpi so kammaṁ 1- karoti pāpakaṁ
kāyena vācāyuda cetasā vā
abhabbo so tassa paṭicchadāya
abhabbatā diṭṭhapadassa vuttā
idampi saṅghe ratanaṁ paṇītaṁ.
etena saccena suvatthi hotu.
vanappagumbe yathā phussitagge
gimhānamāse paṭhamasmiṁ gimhe
tathūpamaṁ dhammavaraṁ adesayi
nibbānagāmiṁ paramaṁ hitāya
idampi buddhe ratanaṁ paṇītaṁ.
etena saccena suvatthi hotu.
varo varaññū varado varāharo
anuttaro dhammavaraṁ adesayi
idampi buddhe ratanaṁ paṇītaṁ.
etena saccena suvatthi hotu.
khīṇaṁ purāṇaṁ navaṁ natthi sambhavaṁ
virattacittāyatike 2- bhavasmiṁ
te khīṇabījā aviruḷhichandā

footnote: 1 ma. kamma. 2 po. yu. virattacittā āyatike.

page number: 371

nibbanti dhīrā yathāyampadīpo 1-
idampi saṅghe ratanaṁ paṇītaṁ.
etena saccena suvatthi hotu.
yānīdha bhūtāni samāgatāni
bhummāni vā yāni va antalikkhe
tathāgataṁ devamanussapūjitaṁ
buddhaṁ namassāma suvatthi hotu.
yānīdha bhūtāni samāgatāni
bhummāni vā yāni va antalikkhe
tathāgataṁ devamanussapūjitaṁ
dhammaṁ namassāma suvatthi hotu.
yānīdha bhūtāni samāgatāni
bhummāni vā yāni va antalikkhe
tathāgataṁ devamanussapūjitaṁ
saṅghaṁ namassāma suvatthi hotu.
ratanasuttaṁ paṭhamaṁ.
-----------

footnote: 1 ma. yathāyaṁ.

page number: 372

suttanipāte dutiyassa cūḷavaggassa dutiyaṁ āmagandhasuttaṁ

[315] 2 sāmākaciṅgulakacīnakāni 1- ca
pattapphalaṁ mūlapphalaṁ gavipphalaṁ
dhammena laddhaṁ satamassamānā
na kāmakāmā alikaṁ bhaṇanti.
yadassamāno sukataṁ suniṭṭhitaṁ
parehi dinnaṁ payataṁ paṇītaṁ
sālīnamannaṁ paribhuñjamāno
so bhuñjasī 2- kassapa āmagandhaṁ.
na āmagandho mama kappatīti
icceva tvaṁ bhāsati brahmabandhu
sālīnamannaṁ paribhuñjamāno
sakuntamaṁsehi susaṅkhatehi.
pucchāmi taṁ kassapa etamatthaṁ
kathaṁpakāro tava āmagandho
pāṇātipāto vadhachedabandhanaṁ
theyyaṁ musāvādo nikatī vañcanāni ca
ajjhenakuttaṁ 3- paradārasevanā
esāmagandho na hi maṁsabhojanaṁ.

footnote: 1 ma. ... ciṅgūlaka .... yu. sāmākaḍiṅgalakacīnākāni ca. 2 yu. bhuñjatī.
footnote: 3 yu. ajjena kujjaṁ.

page number: 373

ye idha kāmesu asaññatā janā
rasesu giddhā 1- asucīkamissatā 2-
natthīkadiṭṭhī 3- visamā durannayā
esāmagandho na hi maṁsabhojanaṁ.
ye lūkhasā dāruṇa 4- piṭṭhimaṁsikā
mittadduno nikkaruṇātimānino
adānasīlā na ca denti kassaci
esāmagandho na hi maṁsabhojanaṁ.
kodho mado thambho paccuṭṭhāpanā 5- ca
māyā ussuyā 6- bhassasamussayo ca
mānātimāno ca asabbhi santhavo
esāmagandho na hi maṁsabhojanaṁ.
ye pāpasīlā iṇaghā ca sūcakā 7-
vohārakūṭā idha pāṭirūpikā
narādhamā yedha karonti kibbisaṁ
esāmagandho na hi maṁsabhojanaṁ.
ye idha pāṇesu asaññatā janā
paresamādāya vihesamuyyutā
dussīlaluddhā pharusā anādarā

footnote: 1 po. gedhā. 2 po. asucibhāvamissitā. ma. asucibhāvamassitā.
footnote: yu. asucīkamissitā. 3 ma. natthikadiṭṭhī. yu. natthikadiṭṭhi.
footnote: 4 po. ma. yu. dāruṇā. 5 po. ma. paccupaṭṭhāpanā. 6 po. yu. ussuyyā.

ma. usūyā. 7 po. ma. yu. iṇaghātasucakā.

page number: 374

esāmagandho na hi maṁsabhojanaṁ.
etesu giddhā viruddhātipātino
niccuyyutā pecca tamaṁ vajanti ye
patanti sattā nirayaṁ avaṁsirā
esāmagandho na hi maṁsabhojanaṁ.
na macchamaṁsaṁ 1- nānāsakattaṁ
na naggiyaṁ (na 2- muṇḍiyaṁ jaṭā 3- jallaṁ
kharājināni) nāggihutassupasevanā 4-
ye vāpi loke amarā bahū tapā
mantāhutī yaññamutūpasevanā
sodhenti maccaṁ avitiṇṇakaṅkhaṁ.
yo 5- tesu gutto viditindriyo care
dhamme ṭhito ajjavamaddave rato
saṅgātigo sabbadukkhappahīno
na limpati diṭṭhasutesu dhīro.
iccetamatthaṁ bhagavā punappunaṁ
akkhāsi naṁ vedayi mantapāragū
citrāhi gāthāhi munippakāsayi 6-
nirāmagandho asito durannayo.
sutvāna buddhassa subhāsitaṁ padaṁ

footnote: 1 ma. na macchamaṁsānamanāsakattaṁ 2 yu. nasaddo natthi 3 po. na muṇḍiyaṁ jaṭā na
footnote: jallā. 4 po. ... aggihutassupasevanā. yu. kharājinānivā nāggihutassupasevanāva
footnote: yā. 5 yu. so. 6 ma. munī.

page number: 375

nirāmagandhaṁ sabbadukkhappanudaṁ 1-
nīcamano vandi tathāgatassa
tattheva pabbajjamarocayitthāti.
āmagandhasuttaṁ dutiyaṁ.
---------
suttanipāte dutiyassa cūḷavaggassa tatiyaṁ hirisuttaṁ

[316] 3 hirintarantaṁ vijigucchamānaṁ
sakhāhamasmi 2- iti bhāsamānaṁ
sayhāni kammāni anādiyantaṁ
neso mamanti iti naṁ vijaññā.
ananvayaṁ piyaṁ vācaṁ yo mittesu pakubbati
akarontaṁ bhāsamānaṁ parijānanti paṇḍitā.
na so mitto yo sadā appamatto
bhedāsaṅkī randhamevānupassī
yasmiṁ ca seti urasīva putto
sa ve mitto yo parehi abhejjo 3-.
pāmujjakaraṇaṁ ṭhānaṁ pasaṁsāvahanaṁ sukhaṁ
phalānisaṁso bhāveti vahanto porisaṁ dhuraṁ.
pavivekarasaṁ pitvā rasaṁ upasamassa ca

footnote: 1 ma. yu. sabbadukkhappanūdanaṁ. 2 po. tavāhamasmi. ma. tavāhamasmi.
footnote: 3 po. abhajjo.

page number: 376

niddaro hoti nippāpo dhammapītirasaṁ pivanti.
hirisuttaṁ tatiyaṁ.
----------
suttanipāte dutiyassa cūḷavaggassa catutthaṁ maṅgalasuttaṁ

[317] 4 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. atha kho aññatarā
devatā abhikkantāya rattiyā abhikkantavaṇṇā kevalakappaṁ
jetavanaṁ obhāsetvā yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ aṭṭhāsi. ekamantaṁ ṭhitā kho
sā devatā bhagavantaṁ gāthāya ajjhabhāsi

[318] bahūdevā manussā ca maṅgalāni acintayuṁ
ākaṅkhamānā sotthānaṁ brūhi maṅgalamuttamaṁ.
asevanā ca bālānaṁ paṇḍitānañca sevanā
pūjā ca pūjanīyānaṁ 1- etammaṅgalamuttamaṁ 2-.
paṭirūpadesavāso ca pubbe ca katapuññatā
attasammāpaṇidhi ca etammaṅgalamuttamaṁ.
bāhusaccañca sippañca vinayo ca susikkhito
subhāsitā ca yā vācā etammaṅgalamuttamaṁ.
mātāpitūpaṭṭhānaṁ puttadārassa saṅgaho

footnote: 1 ma. pūjaneyyānaṁ. 2 ma. etaṁ ....

page number: 377

anākulā ca kammantā etammaṅgalamuttamaṁ
dānañca dhammacariyā ca ñātakānañca saṅgaho
anavajjāni kammāni etammaṅgalamuttamaṁ.
āratī virati pāpā majjapānā ca saññamo
appamādo ca dhammesu etammaṅgalamuttamaṁ.
gāravo ca nivāto ca santuṭṭhī 1- ca kataññutā
kālena dhammassavanaṁ etammaṅgalamuttamaṁ.
khantī ca sovacassatā samaṇānañca dassanaṁ
kālena dhammasākacchā etammaṅgalamuttamaṁ.
tapo ca brahmacariyañca 2- ariyasaccānadassanaṁ
nibbānasacchikiriyā ca etammaṅgalamuttamaṁ.
phuṭṭhassa lokadhammehi cittaṁ yassa na kampati
asokaṁ virajaṁ khemaṁ etammaṅgalamuttamaṁ.
etādisāni katvāna sabbatthamaparājitā
sabbattha sotthiṁ gacchanti tantesaṁ maṅgalamuttamanti.
maṅgalasuttaṁ catutthaṁ.
-----------

footnote: 1 ma. santuṭṭhi. 2 yu. brahmacariyā ca.

page number: 378

suttanipāte dutiyassa cūḷavaggassa pañcamaṁ sūcilomasuttaṁ

[319] 5 evamme sutaṁ. ekaṁ samayaṁ bhagavā gayāyaṁ viharati
ṭaṅkitamañce sūcilomayakkhassa 1- bhavane. tena kho pana samayena
kharo ca yakkho sūcilomo ca yakkho bhagavato avidūre atikkamanti.
atha kho kharo yakkho sūcilomaṁ yakkhaṁ etadavoca eso samaṇoti.
neso samaṇo samaṇako eso yāva 2- ahaṁ pajānāmi yadi vā 

[3]-
samaṇo yadi vā 

[4]- samaṇakoti. atha kho sūcilomo yakkho yena
bhagavā tenupasaṅkami upasaṅkamitvā bhagavato kāyaṁ upanāmesi.
atha kho bhagavā kāyaṁ apanāmesi. atha kho sūcilomo yakkho bhagavantaṁ
etadavoca bhāyasi maṁ samaṇāti. na khvāhantaṁ āvuso bhāyāmi api
ca 

[5]- te samphasso pāpakoti. pañhantaṁ samaṇa pucchissāmi sace
me na byākāsi cittaṁ vā te khipissāmi hadayaṁ vā te
phālessāmi pādesu vā gahetvā pāragaṅgāya khipissāmīti.
na khvāhantaṁ āvuso passāmi sadevake loke samārake sabrahmake
sassamaṇabrāhmaṇiyā pajāya sadevamanussāya yo me cittaṁ vā
khipeyya hadayaṁ vā phāleyya pādesu vā gahetvā pāragaṅgāya
khipeyya api ca tvaṁ āvuso puccha yadākaṅkhasīti. atha kho
sūcilomo yakkho bhagavantaṁ gāthāya ajjhabhāsi

[320] rāgo ca doso ca kutonidānā

footnote: 1 ma. yu. sūcilomassa yakkhassa. 2 ma. yāvāhaṁ. yu. yāva jānāmi.
footnote: 3-4 ma. yu. so. 5 yu. kho.

page number: 379

aratī ratī lomahaṁso kutojā
kuto samuṭṭhāya mano vitakkā
kumārakā dhaṅkamivossajanti 1-.
rāgo ca doso ca itonidānā
aratī ratī lomahaṁso itojā
ito samuṭṭhāya mano vitakkā
kumārakā dhaṅkamivossajanti 2-.
snehajā attasambhūtā nigrodhasseva khandhajā
puthū visattā kāmesu māluvāva vitatā vane.
ye naṁ pajānanti yatonidānaṁ
te naṁ vinodenti suṇohi yakkha
tathuttaraṁ 3- oghamimaṁ taranti
atiṇṇapubbaṁ apunabbhavāyāti.
sūcilomasuttaṁ pañcamaṁ.
-------------
suttanipāte dutiyassa cūḷavaggassa chaṭṭhaṁ dhammacariyasuttaṁ

[321] 6 dhammacariyaṁ brahmacariyaṁ etadāhu vasuttamaṁ
pabbajitopi ce hoti agārasmā 4- anagāriyaṁ.
so ce mukharajātiko vihesābhirato migo 5-

footnote: 1-2 yu. vaṅka .... 3 po. taduttaraṁ. ma. yu. te duttaraṁ 4 ma. agārā.
footnote: 5 ma. yu. mago.

page number: 380

jīvitaṁ tassa pāpiyo rajaṁ vaḍḍheti attano.
kalahābhirato bhikkhu mohadhammena āvuto 1-
akkhātampi na jānāti dhammaṁ buddhena desitaṁ.
vihesaṁ bhāvitattānaṁ avijjāya purakkhato
saṅkilesaṁ na jānāti maggaṁ nirayagāminaṁ
vinipātaṁ samāpanno gabbhā gabbhaṁ tamā tamaṁ
sa ve tādisako bhikkhu pecca dukkhaṁ nigacchati.
gūdhakūpo 2- yathā assa sampuṇṇo gaṇavassiko
yo ca evarūpo assa dubbisodho hi saṅgaṇo.
yaṁ evarūpaṁ jānātha bhikkhavo gehanissitaṁ
pāpicchaṁ pāpasaṅkappaṁ pāpāacāragocaraṁ.
sabbe samaggā hutvāna abhinibbijjiyātha 3- naṁ
karaṇḍaṁ 4- va niddhamatha kasambuṁ avakassatha 5-
tato palāse 6- vāhetha assamaṇe samaṇamānine.
niddhamitvāna pāpicche pāpāacāragocare
suddhā suddhehi saṁvāsaṁ kappayavho patissatā 7-
tato samaggā nipakā dukkhassantaṁ karissathāti.
dhammacariyasuttaṁ chaṭṭhaṁ.

footnote: 1 yu. āvaṭo. 2 ma. yu. gūthakūpo. 3 ma. abhinibbajjiyātha. yu. abhinibbijjayātha.
footnote: 4 po. kāraṇḍaṁva. ma. yu. kāraṇḍavaṁ. 5 ma. yu. apakassatha. 6 ma. yu palāpe.
footnote: 7 po. patissavā.

page number: 381

suttanipāte dutiyassa cūḷavaggassa
sattamaṁ brāhmaṇadhammikasuttaṁ

[322] 7 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. atha kho sambahulā
kosalakā brāhmaṇamahāsālā jiṇṇā vuḍḍhā mahallakā addhagatā
vayo anuppattā yena bhagavā tenupasaṅkamiṁsu
upasaṅkamitvā bhagavatā saddhiṁ sammodiṁsu sammodanīyaṁ kathaṁ sārāṇīyaṁ
vītisāretvā ekamantaṁ nisīdiṁsu. ekamantaṁ nisinnā kho te
brāhmaṇamahāsālā bhagavantaṁ etadavocuṁ sandissanti nu kho bho
gotama etarahi brāhmaṇā porāṇānaṁ brāhmaṇānaṁ brāhmaṇadhammeti.
na kho brāhmaṇā sandissanti etarahi brāhmaṇā
porāṇānaṁ brāhmaṇānaṁ brāhmaṇadhammeti. sādhu no bhavaṁ 

[1]-
gotamo porāṇānaṁ brāhmaṇānaṁ brāhmaṇadhammaṁ bhāsatu sace
bhoto gotamassa agarūti. tena hi brāhmaṇā suṇātha sādhukaṁ
manasikarotha bhāsissāmīti. evaṁ bhoti kho te brāhmaṇamahāsālā
bhagavato paccassosuṁ. bhagavā etadavoca

[323] isayo pubbakā āsuṁ saññatattā tapassino
pañca kāmaguṇe hitvā attadatthamacārisuṁ
na pasū brāhmaṇānāsuṁ na hiraññaṁ na dhāniyaṁ
sajjhāyadhanadhaññāsuṁ brahmaṁ nidhiṁ apālayuṁ 2-

footnote: 1 po. so. 2 po. brahmanidhimapālayuṁ. ma. yu. brahmaṁ nidhimapālayuṁ.

page number: 382

yaṁ nesaṁ pakataṁ āsi dvārabhattaṁ upaṭṭhitaṁ
saddhāpakatamesānaṁ dātave tadamaññisuṁ.
nānārattehi vatthehi sayanehāvasathehi ca
phītā janapadā raṭṭhā te namassiṁsu brāhmaṇe.
avajjhā brāhmaṇā āsuṁ ajeyyā dhammarakkhitā
na ne koci nivāresi kuladvāresu sabbaso.
aṭṭhacattāḷīsaṁ vassāni (komāra) brahmacariyaṁ cariṁsu te
vijjācaraṇapariyeṭṭhiṁ 1- acaruṁ brāhmaṇā pure.
na brāhmaṇā aññamagamuṁ napi bhariyaṁ kiṇiṁsu te
sampiyeneva saṁvāsaṁ saṅgantvā samarocayuṁ.
aññatra tamhā samayā utuveramaṇimpati 2-
antarā methunaṁ dhammaṁ nāssu gacchanti brāhmaṇā.
brahmacariyañca sīlañca ajjavaṁ maddavaṁ tapaṁ
soraccaṁ avihiṁsañca khantiñcāpi avaṇṇayuṁ.
yo nesaṁ paramo āsi brahmā daḷhaparakkamo
sa vāpi methunaṁ dhammaṁ supinantena 3- nāgamā.
tassa vattamanusikkhantā idheke viññujātikā
brahmacariyañca sīlañca khantiñcāpi avaṇṇayuṁ.
taṇḍulaṁ sayanaṁ vatthaṁ sappitelañca yāciya
dhammena samodhānetvā 4- tato yaññamakappayuṁ

footnote: 1 yu. ... pariyiṭṭhiṁ. 2 po. utuveramaṇīpati 3 po. ma. supinantepi
footnote: 4 yu. samudānetvā.

page number: 383

upaṭṭhitasmiṁ yaññasmiṁ nāssu gāvo haniṁsu te.
yathā mātā pitā bhātā aññe vāpi ca ñātakā
gāvo no paramā mittā yāsu jāyanti osathā.
annadā baladā cetā vaṇṇadā sukhadā tathā
etamatthavasaṁ ñatvā nāssu gāvo haniṁsu te.
sukhumālā mahākāyā vaṇṇavanto yasassino
brāhmaṇā sehi dhammehi kiccākiccesu ussukā
yāya 1- loke avattiṁsu sukhamedhitthayampajā.
tesaṁ āsi vipallāso disvāna aṇuto aṇuṁ
rājino ca viyākāraṁ nāriyo ca samalaṅkatā
rathe cājaññasaṁyutte sukate citrasibbane
nivesane nivese ca vibhatte bhāgaso mite
gomaṇḍalaparibyuḷhaṁ 2- nārivaragaṇāyutaṁ
uḷāraṁ mānusaṁ bhogaṁ abhijjhāyiṁsu brāhmaṇā.
te tattha mante ganthetvā okkākaṁ tadupāgamuṁ
pahūtadhanadhaññosi
(yajassu bahu te vittaṁ) yajassu bahu te dhanaṁ.
tato ca rājā saññatto brāhmaṇehi rathesabho
assamedhaṁ purisamedhaṁ (sammāpāsaṁ) vājapeyyaṁ niraggaḷaṁ.

footnote: 1 po. ma. yāva. 2 yu. paribbūḷhaṁ.

page number: 384

ete yāge yajitvāna brāhmaṇānaṁ adā dhanaṁ
gāvo sayanañca vatthañca nāriyo ca samalaṅkatā
rathe cājaññasaṁyutte sukate citrasibbane 1-
nivesanāni rammāni suvibhattāni sabbaso 2-
nānādhaññassa pūretvā brāhmaṇānaṁ adā dhanaṁ.
te ca tattha dhanaṁ laddhā sannidhiṁ samarocayuṁ
tesaṁ icchāvatiṇṇānaṁ bhiyyo taṇhā pavaḍḍhatha
te tattha mante ganthetvā okkākaṁ punamupāgamuṁ.
yathā āpo ca paṭhavī ca hiraññaṁ dhanadhāniyaṁ
evaṁ gāvo manussānaṁ parikkhāro so hi pāṇinaṁ
yajassu bahu te vittaṁ yajassu bahu te dhanaṁ.
tato ca rājā saññatto brāhmaṇehi rathesabho
nekā satasahassiyo gāvo yaññe aghātayi.
na pādā na visāṇena nāssu hiṁsanti kenaci
gāvo eḷakasamānā soratā kumbhadūhanā
tā visāṇe gahetvāna rājā satthena ghātayi.
tato ca devā pitaro indo asurarakkhasā
adhammo iti pakkanduṁ yaṁ sattaṁ nipatī gave.
tayo rogā pure āsuṁ icchā anasanañjarā
pasūnañca samārambhā aṭṭhānavutimāgamuṁ.

footnote: 1 ma. sabbattha cittasibbaneti dissati. 2 ma. yu. bhāgaso.

page number: 385

eso adhammo daṇḍānaṁ okkanto puraṇo 1- ahu 2-
adūsikāyo 3- haññanti dhammā dhaṁsanti yājakā.
evameso anudhammo porāṇo viññugarahito
yattha edisakaṁ passati yajakaṁ 4- garahatī jano.
evaṁ dhamme viyāpanne vibhinnā suddavessikā
puthū vibhinnā khattiyā patiṁ bhariyā 5- avamaññatha.
khattiyā brahmabandhū ca ye caññe gottarakkhitā
jātivādaṁ niraṅkatvā kāmānaṁ vasamupāgamunti 6-.

[324] evaṁ vutte te brāhmaṇamahāsālā bhagavantaṁ
etadavocuṁ abhikkantaṁ bho gotama abhikkantaṁ bho gotama
seyyathāpi bho gotama nikkujjitaṁ vā ukkujjeyya paṭicchannaṁ vā
vivareyya mūḷhassa vā maggaṁ ācikkheyya andhakāre vā
telapajjotaṁ dhāreyya cakkhumanto rūpāni dakkhantīti (pts. sn, 55) evamevaṁ
bhotā gotamena anekapariyāyena dhammo pakāsito ete mayaṁ
bhavantaṁ gotamaṁ saraṇaṁ gacchāma dhammañca bhikkhusaṅghañca upāsake
no bhavaṁ gotamo dhāretu ajjatagge pāṇupete saraṇaṅgateti.
brāhmaṇadhammikasuttaṁ sattamaṁ.
-----------

footnote: 1 ma. purāṇo. 2 po. yu. ahū. 3 po. adūsikā ye. 4 po. yājakaṁ. ma. yu. ājakaṁ.
footnote: 5 ma. patiṁ bhariyāvamaññatha. 6 po. kāmānaṁ vasamāgamuṁ. ma. vasamanvagunti.

page number: 386

suttanipāte dutiyassa cūḷavaggassa aṭṭhamaṁ nāvāsuttaṁ

[325] 8 yasmā hi dhammaṁ puriso vijaññā
indaṁva naṁ devatā pūjayeyya
so pūjito tasmiṁ pasannacitto
bahussuto pātukaroti dhammaṁ.
tadaṭṭhikatvāna nisamma dhīro
dhammānudhammaṁ paṭipajjamāno
viññū vibhāvī nipuṇo ca hoti
yo tādisaṁ bhajati appamatto.
khuddañca bālaṁ upasevamāno
anāgatatthañca usuyyakañca
idheva dhammaṁ avibhāvayitvā
avitiṇṇakaṅkho maraṇaṁ upeti.
yathā naro āpagaṁ otaritvā
mahodakaṁ salilaṁ sīghasotaṁ
so vuyhamāno anusotagāmī
kiṁ so pare sakkhati tārayetuṁ.
tatheva dhammaṁ avibhāvayitvā
bahussutānaṁ anisāmayatthaṁ
sayaṁ ajānaṁ avitiṇṇakaṅkho

page number: 387

kiṁ so pare sakkhati nijjhapetuṁ.
yathāpi nāvaṁ daḷhamāruhitvā
piyenarittena samaṅgibhūto
so tāraye tattha bahūpi aññe
tatrūpayaññū kusalo matimā 1-
evampi yo vedagu bhāvitatto
bahussuto hoti avedhadhammo
so kho pare nijjhapaye pajānaṁ
sotāvadhānopanisūpapanne.
tasmā have sappurisaṁ bhajetha
medhāvinañceva bahussutañca
aññāya atthaṁ paṭipajjamāno
viññātadhammo sa 2- sukhaṁ labhethāti.
nāvāsuttaṁ aṭṭhamaṁ
-------
suttanipāte dutiyassa cūḷavaggassa navamaṁ kiṁsīlasuttaṁ

[326] 9 kiṁsīlo kiṁsamācāro kāni kammāni brūhayaṁ
naro sammāniviṭṭhassa uttamatthañca pāpuṇe.
vuḍḍhāpacāyī anusuyyako siyā

footnote: 1 ma. yu. mutīmā. 2 yu. so.

page number: 388

kālaññu cassa gurunaṁ 1- dassanāya
dhammiṁ kathaṁ erayitaṁ khaṇaññū
suṇeyya sakkacca subhāsitāni.
kālena gacche gurunaṁ 1- sakāsaṁ
thambhaṁ niraṅkatvā nivātavuttī
atthaṁ dhammaṁ saṁyamaṁ 2- brahmacariyaṁ
anussare ceva sammācare 3- ca.
dhammārāmo dhammarato
dhamme ṭhito dhammavinicchayaññū
nevācare dhammasandosavādaṁ
tacchehi nīyetha subhāsitehi.
hassaṁ ca 4- jappaṁ paridevaṁ padosaṁ
māyākataṁ kūhanaṁ 5- giddhimānaṁ
sārambhakakkassakasāvamucchaṁ 6-
hitvā care vītamado ṭhitatto.
viññātasārāni subhāsitāni
sutañca viññāta samādhisāraṁ
na tassa paññā ca sutañca vaḍḍhati
yo sāhaso hoti naro pamatto.
dhamme ca ye ariyappavedite ratā

footnote: 1 ma. garūnaṁ. yu. garunaṁ. 2 yu. saññamaṁ. 3 ma. yu. samācare. 4 ma. yu.
footnote: casaddo na dissati. 5 ma. yu. kuhanaṁ. 6 ma. sārambhaṁ kakkasaṁ kasāvañca mucchaṁ.

page number: 389

anuttarā te vacasā manasā kammunā ca
te santisoraccasamādhisaṇṭhitā
sutassa paññāya ca sāramajjhagūti.
kiṁsīlasuttaṁ navamaṁ.
---------
suttanipāte dutiyassa cūḷavaggassa dasamaṁ uṭṭhānasuttaṁ

[327] 10 uṭṭhahatha nisīdatha ko attho supitena vo
āturānaṁ hi kā niddā sallaviddhāna ruppataṁ.
uṭṭhahatha nisīdatha daḷhaṁ sikkhatha santiyā
mā vo pamatte viññāya (maccurājā) amohayittha vasānuge.
yāya devā manussā ca sitā tiṭṭhanti atthikā
tarathetaṁ visattikaṁ khaṇo vo 1- mā upaccagā
khaṇātītā hi socanti nirayamhi samappitā.
pamādo rajo pamādā 2- pamādānupatito rajo
appamādena vijjāya abbūḷhe 3- sallamattanoti.
uṭṭhānasuttaṁ dasamaṁ.
--------

footnote: 1 ma. yu. ve. 2 ma. pamādo. yu. ayaṁ pāṭho natthi. 3 ma. yu. abbahe.

page number: 390

suttanipāte dutiyassa cūḷavaggassa ekādasamaṁ rāhulasuttaṁ

[328] 11 kacci abhiṇhasaṁvāsā nāvajānāsi paṇḍitaṁ
okkādhāro 1- manussānaṁ kacci apacito tayā.
nāhaṁ abhiṇhasaṁvāsā avajānāmi paṇḍitaṁ
okkādhāro 2- manussānaṁ niccaṁ apacito mayā.
pañca kāmaguṇe hitvā piyarūpe manorame
saddhāya gharā nikkhamma dukkhassantakaro bhava.
mitte bhajassu kalyāṇe pantañca 3- sayanāsanaṁ
vivittaṁ appanigghosaṁ mattaññū hohi bhojane.
cīvare piṇḍapāte ca paccaye sayanāsane
etesu taṇhamākāsi 4- mā lokaṁ punarāgami
saṁvuto pātimokkhasmiṁ indriyesu ca pañcasu
satī kāyagatā tyatthu nibbidābahulo bhava.
nimittaṁ parivajjehi subhaṁ rāgūpasañhitaṁ
asubhāya cittaṁ bhāvehi ekaggaṁ susamāhitaṁ
animittañca bhāvehi mānānusayamujjaha
tato mānābhisamayā upasanto carissasīti.
itthaṁ sudaṁ bhagavā āyasmantaṁ rāhulaṁ imāhi gāthāhi abhiṇhaṁ ovadatīti.
rāhulasuttaṁ ekādasamaṁ.

footnote: 1-2 ma. yu. ukkādhāro. 3 patthañcātipi pāṭho. 4 taṇhaṁ mākāsītipi.

page number: 391

suttanipāte dutiyassa cūḷavaggassa dvādasamaṁ vaṅgīsasuttaṁ 1-

[329] 12 evamme sutaṁ. ekaṁ samayaṁ bhagavā āḷaviyaṁ viharati
aggāḷave cetiye. tena kho pana samayena āyasmato vaṅgīsassa
upajjhāyo nigrodhakappo nāma thero aggāḷave cetiye
aciraparinibbuto hoti. atha kho āyasmato vaṅgīsassa rahogatassa
paṭisallīnassa evaṁ cetaso parivitakko udapādi parinibbuto nu kho
me upajjhāyo udāhu no (pts. sn, 60) parinibbutoti. atha kho āyasmā
vaṅgīso sāyaṇhasamayaṁ paṭisallānā vuṭṭhito yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho āyasmā vaṅgīso bhagavantaṁ etadavoca idha
mayhaṁ bhante rahogatassa paṭisallīnassa evaṁ cetaso parivitakko
udapādi parinibbuto nu kho me upajjhāyo udāhu no parinibbutoti.
atha kho āyasmā vaṅgīso uṭṭhāyāsanā ekaṁsaṁ cīvaraṁ
katvā yena bhagavā tenañjalimpaṇāmetvā bhagavantaṁ gāthāya
ajjhabhāsi

[330] pucchāma satthāraṁ anomapaññaṁ
diṭṭheva dhamme yo vicikicchānaṁ
chettā aggāḷave kālamakāsi bhikkhu
ñāto yasassī abhinibbutatto.

footnote: 1 ma. nigrodhakappasuttaṁ.

page number: 392

nigrodhakappo iti tassa nāmaṁ
tayā kataṁ bhagavā brāhmaṇassa
so taṁ namassaṁ acariṁ mutyapekkho
āraddhaviriyo daḷhadhammadassī.
taṁ sāvakaṁ sakka mayampi sabbe
aññātumicchāma samantacakkhu
samavaṭṭhitā no savanāya sotā
tuvaṁ no satthā tvamanuttarosi.
chindeva no vicikicchaṁ brūhi metaṁ
parinibbutaṁ vedaya bhūripañña
majjhe ca 1- no bhāsa samantacakkhu
sakkova devānaṁ sahassanetto.
ye keci ganthā idha mohamaggā
aññāṇapakkhā vicikicchaṭhānā
tathāgataṁ patvā na te bhavanti
cakkhuṁ hi etaṁ paramaṁ narānaṁ.
no ce hi jātu puriso kilese
vāto yathā abbhaghanaṁ vihāne
tamovassa nivuto sabbaloko

footnote: 1 yu. va.

page number: 393

na jotimantopi narā tapeyyuṁ.
dhīrā ca pajjotakarā bhavanti
taṁ taṁ ahaṁ dhīra tatheva maññe
vipassinaṁ jānamupāgamamha
parisāsu no āvikarohi kappaṁ.
khippaṁ giraṁ eraya vaggu vagguṁ
haṁsāva 1- paggayha saṇiṁ 2- nikujja 3-
bindussarena suvikappitena
sabbeva te ujjugatā suṇoma.
pahīnajātimaraṇaṁ asesaṁ
niggayha dhonaṁ vadessāmi dhammaṁ
na kāmakāro hi puthujjanānaṁ
saṅkheyyakāro ca tathāgatānaṁ.
sampannaveyyākaraṇaṁ tvayidaṁ 4-
samujjapaññassa 5- samuggahītaṁ
ayamañjalī pacchimo suppaṇāmito
mā mohayī jānamanomapañña.
parovaraṁ ariyadhammaṁ viditvā
mā mohayī jānamanomavīra
vāriṁ yathā ghammani ghammatatto

footnote: 1 ma. haṁsova. 2 ma. saṇikaṁ. 3 ma. yu. nikūja. 4 ma. tavedaṁ. 5 ma. yu.
footnote: samujjupaññassa.

page number: 394

vācābhikaṅkhāmi sutassa 1- vassa.
yadatthikaṁ 2- brahmacariyaṁ acāri 3-
kappāyano kiñcissa 4- taṁ amoghaṁ
nibbāyi so ādu saupādiseso 5-
yathā vimutto ahu taṁ suṇoma.
acchecchi taṇhaṁ idha nāmarūpe (ti bhagavā)
kaṇhassa sotaṁ dīgharattānusayitaṁ
atāri jātiṁ maraṇaṁ asesaṁ
iccabravī bhagavā pañcaseṭṭho.
esa sutvā pasīdāmi vaco te isisattama
amoghaṁ kira me puṭṭhaṁ na maṁ vañcesi brāhmaṇo
yathāvādī tathākārī ahu buddhassa sāvako
acchidā maccuno jālaṁ taṁ taṁ māyāvino daḷhaṁ.
addasa bhagavā ādiṁ 6- upādānassa kappiyo
accagā vata kappāyano maccudheyyaṁ suduttaranti.
vaṅgīsasuttaṁ dvādasamaṁ.
---------

footnote: 1 ma. sutaṁpavassa. 2 yu. yadatthiyaṁ. 3 ma. acarī. 4 ma. yu. kaccissa.
footnote: 5 (pts. sn, 63) ma. sapādiseso. 6 ma. ādi.

page number: 395

suttanipāte dutiyassa cūḷavaggassa
terasamaṁ sammāparibbājaniyasuttaṁ

[331] 13 pucchāmi muniṁ pahūtapaññaṁ
tiṇṇaṁ (pāragataṁ 1-) parinibbutaṁ ṭhitattaṁ
nikkhamma gharā panujja kāme
kathaṁ (bhikkhu) sammā so loke paribbajeyya.
yassa maṅgalā samūhatā (ti bhagavā)
uppātā 2- supinā ca lakkhaṇā ca
sa 3- maṅgaladosavippahīno
(bhikkhu) sammā so loke paribbajeyya.
rāgaṁ vinayetha mānusesu
dibbesu kāmesu cāpi bhikkhu
atikkamma bhavaṁ samecca dhammaṁ
sammā so loke paribbajeyya.
vipiṭṭhikatvā 4- pesuṇāni
kodhaṁ kadariyaṁ jaheyya bhikkhu
anurodhavirodhavippahīno
sammā so loke paribbajeyya.

footnote: 1 ma. pāraṁ gataṁ. 2 yu. uppādā. 3 ma. so. 4 ma. vipiṭṭhikatvāna.
footnote: po. vipiṭṭhakaritvā.

page number: 396

hitvāna piyañca 1- appiyañca
anupādāya anissito kuhiñci
saṁyojaniyehi vippamutto
sammā so loke paribbajeyya.
na so upadhīsu sārameti
ādānesu vineyya chandarāgaṁ
so anissito anaññaneyyo
sammā so loke paribbajeyya.
vacasā manasā ca kammunā ca
aviruddho sammā viditvā dhammaṁ
nibbānapadābhipatthayāno
sammā so loke paribbajeyya.
yo vandati manti na 2- uṇṇameyya
akuṭṭhopi na sandhiyetha bhikkhu
laddhā parabhojanaṁ na majje
sammā so loke paribbajeyya.
lobhañca bhavañca vippahāya
virato chedanabandhanato 3- bhikkhu
so tiṇṇakathaṅkatho visallo
sammā so loke paribbajeyya.

footnote: 1 po. piyañceva. 2 ma. nuṇṇameyya. 3 ma. chedanabandhanā ca.

page number: 397

sāruppamattano viditvā
na 1- ca bhikkhu hiṁseyya kañci loke
yathātathaṁ 2- dhammaṁ viditvā
sammā so loke paribbajeyya.
yassānusayā na santi keci
mūlā 3- akusalā samūhatā se
so nirāsaso 4- anāsasāno
sammā so loke paribbajeyya.
āsavakhīṇo pahīnamāno
sabbaṁ rāgapathaṁ upātivatto
danto parinibbuto ṭhitatto
sammā so loke paribbajeyya.
saddho sutavā niyāmadassī
vaggagatesu na vaggasārī
dhīro lobhaṁ dosaṁ vineyya paṭighaṁ
sammā so loke paribbajeyya.
saṁsuddhajino vivaṭacchado
dhammesu vasī pāragū anejo

footnote: 1 ma. no. 2 ma. yu. yathātathidaṁ. 3 ma. mūlā ca. 4 vaṇṇanāyaṁ nirāso.
footnote: ma. nirāso anāsisāno. yu. nirāsayo anāsasāno.

page number: 398

saṅkhāranirodhañāṇakusalo
sammā so loke paribbajeyya.
atītesu anāgatesu cāpi
kappātīto aticcasuddhipañño
sabbāyatanehi vippamutto
sammā so loke paribbajeyya.
aññāya padaṁ samecca dhammaṁ
vivaṭaṁ disvāna pahānamāsavānaṁ
sabbūpadhīnaṁ parikkhayā no 1-
sammā so loke paribbajeyya.
addhā hi bhagavā tatheva etaṁ
yo so evaṁvihāri danto bhikkhu
sabbasaṁyojaniye vītivatto
sammā so loke paribbajeyyāti.
sammāparibbājaniyasuttaṁ terasamaṁ.
-----------
suttanipāte dutiyassa cūḷavaggassa cuddasamaṁ dhammikasuttaṁ

[332] 14 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. atha kho dhammiko

footnote: 1 yu. ayaṁ pāṭho natthi.

page number: 399

upāsako pañcahi upāsakasatehi saddhiṁ yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho dhammiko upāsako bhagavantaṁ gāthāya
ajjhabhāsi

[333] pucchāmi taṁ gotama bhūripañña
kathaṅkaro sāvako sādhu hoti
yo vā agārā anagārameti
agārino vā panupāsakāse.
tuvañhi lokassa sadevakassa
gatiṁ pajānāsi parāyanañca
na 1- tatthi tulyo nipuṇatthadassī
tuvañhi buddhaṁ pavaraṁ vadanti.
sabbaṁ tuvaṁ ñāṇamavecca dhammaṁ
pakāsesi satte anukampamāno
vivaṭacchadosi samantacakkhu
virocasi vimalo sabbaloke.
agacchi te santike nāgarājā
erāvaṇo nāma jinoti sutvā
sopi tayā mantayitvājjhagamā
sādhūti sutvāna patītarūpo.

footnote: 1 ma. na catthi. po. natthi.

page number: 400

rājāpi taṁ vessavaṇo kuvero
upeti dhammaṁ paripucchamāno
tassāpi tvaṁ pucchito bravīsi 1-
so cāpi sutvāna patītarūpo.
ye kecime titthiyā vādasīlā
ājīvakā vā yadi vā niganthā
paññāya taṁ nātitaranti sabbe
ṭhito vajantaṁ viya sīghagāmiṁ.
ye kecime brāhmaṇā vādasīlā
vuḍḍhā vāpi 2- brāhmaṇā santi keci
sabbe tayī atthabaddhā bhavanti
ye cāpi 3- aññe vādino maññamānā.
ayañhi dhammo nipuṇo sukho ca
yoyaṁ tayā bhagavā suppavutto
tameva sabbe 4- mayaṁ sussumānā 5-
taṁ no vada 6- pucchito buddhaseṭṭha.
sabbepime bhikkhavo sannisinnā
upāsakā cāpi tattheva sotuṁ
suṇantu dhammaṁ vimalenānubuddhaṁ

footnote: 1 ma. yu. brūsi dhīra. 2 ma. yu. cāpi. 3 yu. vāpi caññe. 4 ma. sabbepi.
footnote: 5 ma. yu. sussūsamānā. 6 yu. tavanno.

page number: 401

subhāsitaṁ vāsavasseva devā.
suṇātha me bhikkhavo sāvayāmi 1- vo
dhammaṁ dhutaṁ tañca carātha 2- sabbe
iriyāpathaṁ pabbajitānulomikaṁ
sevetha naṁ atthadassī matimā 3-.
no ve vikāle vicareyya bhikkhu
gāme ca piṇḍāya careyya kāle
akālacāriṁ hi sajanti saṅgā
tasmā vikāle na caranti buddhā.
rūpā ca saddā ca rasā ca gandhā
phassā ca ye sammadayanti satte
etesu dhammesu vineyya chandaṁ
kālena so pavise pātarāsaṁ.
piṇḍaṁ ca bhikkhu samayena laddhā
eko paṭikkamma raho nisīde
ajjhattacintī na mano bahiddhā
nicchāraye saṅgahitattabhāvo.
sacepi so sallape sāvakena
aññena vā kenaci bhikkhunā vā

footnote: 1 po. sāviyāmivo. ma. sāvayissāmi. 2 yu. dharātha. 3 ma. yu. mutimā.

page number: 402

dhammaṁ paṇītaṁ tamudāhareyya
na pesuṇaṁ nopi parūpavādaṁ.
vādañhi eke paṭiseniyanti
na te pasaṁsāma parittapaññe
tato tato ne pasajanti saṅgā
cittañhi te tattha gamenti dūre.
piṇḍaṁ vihāraṁ sayanāsanañca
āpañca saṅghāṭirajūpavāhanaṁ
sutvāna dhammaṁ sugatena desitaṁ
saṅkhāya seve varapaññasāvako.
tasmā hi piṇḍe sayanāsane ca
āpe ca saṅghāṭirajūpavāhane
etesu dhammesu anūpalitto
bhikkhu yathā pokkhare vāribindu.
gahaṭṭhavattaṁ pana vo vadāmi
yathākaro sāvako sādhu hoti
na hesa labbhā sapariggahena
phassetu yo kevalo bhikkhudhammo.
pāṇaṁ na hane na ca ghātayeyya
na cānujaññā hanataṁ paresaṁ

page number: 403

sabbesu bhūtesu nidhāya daṇḍaṁ
ye thāvarā ye ca tasā santi loke.
tato adinnaṁ parivajjayeyya
kiñci kvaci sāvako bujjhamāno
na hāraye harataṁ nānujaññā
sabbaṁ adinnaṁ parivajjayeyya.
abrahmacariyaṁ parivajjayeyya
aṅgārakāsuṁ jalitaṁva viññū
asambhuṇanto pana brahmacariyaṁ
parassa dāraṁ nātikkameyya.
sabhaggato vā parisaggato vā
ekassa ceko na musā bhaṇeyya
na bhāṇaye bhaṇataṁ nānujaññā
sabbaṁ abhūtaṁ parivajjayeyya.
majjañca pāṇaṁ na samācareyya
dhammaṁ idaṁ rocaye yo gahaṭṭho
na pāyaye pivitaṁ 1- nānujaññā
ummādanantaṁ iti naṁ viditvā.
madā hi pāpāni karonti bālā
kārenti caññepi jane pamatte

footnote: 1 ma. pivataṁ. yu. pipātaṁ.

page number: 404

etaṁ apuññāyatanaṁ vivajjaye
ummādanaṁ mohanaṁ bālakantaṁ.
pāṇaṁ na hane na cādinnamādiye
musā na bhāse na ca majjapo siyā
abrahmacariyā virameyya methunā
rattiṁ na bhuñjeyya vikālabhojanaṁ
mālaṁ na dhāre na ca gandhamācare
mañce chamāyaṁ va sayetha santhate
etaṁ hi aṭṭhaṅgikamāhuposathaṁ
buddhena dukkhantagunā pakāsitaṁ.
tato ca pakkhassupavassuposathaṁ
cātuddasiṁ pañcadasiñca aṭṭhamiṁ
pāṭihārikapakkhañca pasannamānaso
aṭṭhaṅgupetaṁ susamattarūpaṁ.
tato ca pāto upavuṭṭhuposatho
annena pānena ca bhikkhusaṅghaṁ
pasannacitto anumodamāno
yathārahaṁ saṁvibhajetha viññū.
dhammena mātāpitaro bhareyya
payojaye dhammikaṁ so vaṇijjaṁ

page number: 405

etaṁ gihīvattayamappamatto
sayampabhe nāma upeti deveti.
dhammikasuttaṁ cuddasamaṁ.
cūḷavaggo dutiyo.
tassuddānaṁ
ratanāmagandho hiri ca
maṅgalaṁ sūcilomena kapilo brāhmaṇopi ca
nāvā kiṁsīlauṭṭhāno rāhulo puna vaṅgīso
paribbājaniyo tathā dhammikañca viduno ahu
cuḷavaggañhi cuddasāti.(pts. sn, 72) 
---------
suttanipāte tatiyo mahāvaggo
paṭhamaṁ pabbajāsuttaṁ *-

[354] 1 pabbajjaṁ kittayissāmi yathā pabbaji cakkhumā
yathā vīmaṁsamāno so pabbajjaṁ samarocayi.
sambādhoyaṁ 1- gharāvāso rajassāyatanaṁ iti
abbhokāso ca pabbajjā iti disvāna pabbaji.
pabbajitvāna kāyena pāpakammaṁ vivajjayi

footnote: 1 po. sambādhāyaṁ.
footnote: * neßēä×áōṅacākalekhakh×âô 

[334]-

[353] śṁṁachaṛǣṛs̄ösayāmarśŽôakhāṛhāyśa

page number: 406

vacīduccaritaṁ hitvā ājīvaṁ parisodhayi.
agamā rājagahaṁ buddho magadhānaṁ giribbajaṁ
piṇḍāya abhihāresi ākiṇṇavaralakkhaṇo.
tamaddasā bimbisāro pāsādasmiṁ patiṭṭhito
disvā lakkhaṇasampannaṁ imamatthaṁ abhāsatha
imaṁ bhonto nisāmetha abhirūpo brahmā suci
caraṇena ceva sampanno yugamattañca pekkhati
okkhittacakkhu satimā nāyaṁ nīcakulāmiva
rājadūtābhidhāvantu kuhiṁ bhikkhu gamissati.
te pesitā rājadūtā piṭṭhito anubandhisuṁ
kuhiṁ gamissati bhikkhu kattha vāso bhavissati.
sapadānaṁ caramāno guttadvāro susaṁvuto
khippaṁ pattaṁ apūresi sampajāno patissato.
sa 1- piṇḍacāraṁ caritvā nikkhamma nagarā muni
paṇḍavaṁ abhihāresi ettha vāso bhavissati.
disvāna vāsūpagataṁ tayo dūtā upāvisuṁ
eko 2- ca dūto āgantvā rājino paṭivedayi
esa bhikkhu mahārāja paṇḍavassa purakkhato 3-
nisinno byagghusabhova sīhova girigabbhare.

footnote: 1 ma. ayaṁ pāṭho natthi. 2 ma. tesu ekova āgantvā. 3 ma. yu. puratthato.

page number: 407

sutvāna dūtavacanaṁ bhadrayānena 1- khattiyo
taramānarūpo niyyāsi yena paṇḍavapabbato.
sa yānabhūmiṁ yāyitvā yānā oruyha khattiyo
pattiko upasaṅkamma āsajja naṁ upāvisi.
nisajja rājā sammodi kathaṁ sārāṇiyaṁ tato
kathaṁ so vītisāretvā imamatthaṁ abhāsatha
yuvā ca daharo cāpi paṭhamuppattito 2- susū
vaṇṇārohena sampanno jātimā viya khattiyo
sobhayanto anīkaggaṁ nāgasaṅghapurakkhato
dadāmi bhoge bhuñjassu jātiṁ akkhāhi pucchito.
ujuṁ janapado rāja himavantassa passato
dhanaviriyena sampanno kosalassa 3- niketino
ādiccā 4- nāma gottena sākiyā nāma jātiyā
tamhā kulā pabbajito (mhi) na kāme abhipatthayaṁ
kāmesvādīnavaṁ disvā nekkhammaṁ daṭṭhu khemato
padhānāya gamissāmi ettha me rañjatī manoti.
pabbajjāsuttaṁ paṭhamaṁ.
------------

footnote: 1 ma. yu. bhaddayānena. 2 ma. yu. paṭhamuppattiko susu. 3. ma. yu. kosalesu.
footnote: 4 po. ma. ādicco.

page number: 408

suttanipāte tatiyassa mahāvaggassa dutiyaṁ padhānasuttaṁ

[355] 2 taṁ maṁ padhānapahitattaṁ nadiṁ nerañjarampati
viparakkamma jhāyantaṁ yogakkhemassa pattiyā
namucī karuṇaṁ vācaṁ bhāsamāno upāgami
kīso tvamasi dubbaṇṇo santike maraṇaṁ tava.
sahassabhāgo maraṇassa ekaṁso tava jīvitaṁ
jīvato 1- jīvitaṁ seyyo jīvaṁ puññāni kāhasi.
carato ca te brahmacariyaṁ aggihutañca jūhato
pahūtaṁ cīyate puññaṁ kiṁ padhānena kāhasi.
duggo maggo padhānāya dukkaro durabhisambhavo
imā gāthā bhaṇaṁ māro aṭṭhā buddhassa santike.
taṁ tathāvādinaṁ māraṁ bhagavā etadabravi
pamattabandhu pāpima yenatthena idhāgato
aṇumattopi 2- puññena attho mayhaṁ na vijjati
yesañca attho puññena te māro vattumarahati.
atthi saddhā tapo 3- viriyaṁ paññā ca mama vijjati
evaṁ maṁ pahitattaṁpi kiṁ jīvamanupucchasi.
nadīnampi sotāni ayaṁ vāto visosaye

footnote: 1 ma. yu. jīva bho. 2 yu. aṇumattenapi. 3 ma. tathā. yu. tato.

page number: 409

kiñca me pahitattassa lohitaṁ nūpasussaye.
lohite sussamānamhi pittaṁ semhañca sussati
maṁsesu khīyamānesu bhiyyo cittaṁ pasīdati
bhiyyo sati ca paññā ca samādhi mama tiṭṭhati.
tassa mevaṁ viharato pattassuttamavedanaṁ
kāme 1- nāpekkhate cittaṁ passa sattassa suddhataṁ.
kāmā te paṭhamā senā dutiyārati vuccati
tatiyā khuppipāsā te catutthī taṇhā pavuccati
pañcamaṁ thīnamiddhante chaṭṭhā bhīrū pavuccati
sattamī 2- vicikicchā te makkho thambho te aṭṭhamo
lābho siloko sakkāro micchā laddho ca yo yaso
yo cattānaṁ samukkaṁse pare ca avajānati
esā namuci te senā kaṇhassābhippahārinī
na naṁ asūro jināti jetvā ca labhate sukhaṁ.
esa muñjaṁ parihare dhiratthu mama 3- jīvitaṁ
saṅgāme me mataṁ seyyo yañce jīve parājito.
pagāḷhā ettha na dissanti eke samaṇabrāhmaṇā
tañca maggaṁ na jānanti yena gacchanti subbatā.
samantā dhajiniṁ disvā yuttaṁ māraṁ savāhanaṁ
yuddhāya paccugacchāmi mā maṁ ṭhānā acāvayi.

footnote: 1 ma. yu. kāmesu. 2 po. sattamā. 3 yu. idha.

page number: 410

yante taṁ nappasahati senaṁ loko sadevako
tante paññāya vecchāmi 1- āmaṁ pakkaṁva 2- amhanā.
vasiṁ 3- karitvā saṅkappaṁ satiñca supatiṭṭhitaṁ
raṭṭhā raṭṭhaṁ vicarissaṁ sāvake vinayaṁ puthū.
te appamattā pahitattā mama sāsanakārakā
akāmassa te gamissanti yattha gantvā na socare.
satta vassāni bhagavantaṁ anubandhiṁ padāpadaṁ
otāraṁ nādhigacchissaṁ sambuddhassa sirīmato.
medavaṇṇaṁva pāsāṇaṁ vāyaso anupariyagā
apettha muduṁ vindema api assādanā siyā.
aladdhā tattha assādaṁ vāyasetto apakkami
kākova selaṁ āsajja nibbijjāpema gotamaṁ.
tassa sokaparetassa viṇā kacchā abhassatha
tato so dummano yakkho tatthevantaradhāyathāti.
padhānasuttaṁ dutiyaṁ.
-----------
suttanipāte tatiyassa mahāvaggassa tatiyaṁ subhāsitasuttaṁ

[356] 3 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. tatra kho bhagavā

footnote: 1 ma. bhecchāmi. yu. gacchāmi. 2 ma. yu. pattaṁ. 3 ma. vasīkaritvā.

page number: 411

bhikkhū āmantesi bhikkhavoti. bhadanteti te bhikkhū bhagavato
paccassosuṁ. bhagavā etadavoca catūhi bhikkhave aṅgehi samannāgatā
vācā subhāsitā hoti na dubbhāsitā anavajjā ca ananuvajjā ca
viññūnaṁ katamehi catūhi idha 

[1]- subhāsitaññeva bhāsati no
dubbhāsitaṁ dhammaññeva bhāsati no adhammaṁ piyaññeva bhāsati
no appiyaṁ saccaññeva bhāsati no alikaṁ. imehi kho
bhikkhave catūhi aṅgehi samannāgatā vācā subhāsitā hoti na 2-
dubbhāsitā anavajjā ca ananuvajjā ca viññūnanti.
idamavoca bhagavā idaṁ vatvāna sugato
athāparaṁ etadavoca satthā
subhāsitaṁ uttamamāhu santo
dhammaṁ (pts. sn, 79) bhaṇe na 3- adhammaṁ taṁ dutiyaṁ
piyaṁ bhaṇe na appiyaṁ 3- taṁ tatiyaṁ
saccaṁ bhaṇe nālikantaṁ catutthanti.

[357] atha kho āyasmā vaṅgīso uṭṭhāyāsanā ekaṁsaṁ
cīvaraṁ katvā yena bhagavā tenañjalimpaṇāmetvā bhagavantaṁ
etadavoca paṭibhāti maṁ bhagavā paṭibhāti maṁ sugatāti. paṭibhātu
taṁ vaṅgīsāti bhagavā avoca. atha kho āyasmā vaṅgīso 

[4]- sammukhā
sāruppāhi gāthāhi abhitthavi
tameva vācaṁ bhāseyya yāyattānaṁ na tāpaye

footnote: 1 ma. yu. bhikkhave bhikkhu. 2 ma. no. 3 ma. yu. nādhammaṁ nāppayaṁ.
footnote: 4 ma. yu. bhagavantaṁ.

page number: 412

pare ca na vihiṁseyya sā ve vācā subhāsitā.
piyavācameva bhāseyya yā vācā patinanditā
yaṁ anādāya pāpāni paresaṁ bhāsate piyaṁ.
saccaṁ ve amatā vācā esa dhammo sanantano
sacce atthe ca dhamme ca ahu santo patiṭṭhitā.
yaṁ buddho bhāsati vācaṁ khemaṁ nibbānapattiyā
dukkhassantakiriyāya sā ve vācānamuttamāti.
subhāsitasuttaṁ tatiyaṁ.
------------
suttanipāte tatiyassa mahāvaggassa catutthaṁ sundarikasuttaṁ

[358] 4 evamme sutaṁ. ekaṁ samayaṁ bhagavā kosalesu
viharati sundarikāya nadiyā tīre. tena kho pana samayena sundarikabhāradvājo
brāhmaṇo sundarikāya nadiyā tīre aggiṁ juhati
aggihutaṁ (pts. sn, 80) paricarati. atha kho sundarikabhāradvājo brāhmaṇo aggiṁ
juhitvā aggihutaṁ paricaritvā uṭṭhāyāsanā samantā catuddisā
anuvilokesi ko nu kho imaṁ habyasesaṁ bhuñjeyyāti. addasā kho
sundarikabhāradvājo brāhmaṇo bhagavantaṁ avidūre aññatarasmiṁ
rukkhamūle sasīsaṁ pārutaṁ nisinnaṁ disvāna vāmena hatthena habyasesaṁ
gahetvā dakkhiṇena hatthena kamaṇḍaluṁ 

[1]- yena bhagavā tenupasaṅkami.
atha kho bhagavā sundarikabhāradvājassa brāhmaṇassa padasaddena

footnote: 1 ma. yu. gahetvā.

page number: 413

sīsaṁ vivari. atha kho sundarikabhāradvājo brāhmaṇo muṇḍo
ayaṁ bhavaṁ muṇḍako ayaṁ bhavanti tato puna nivattitukāmo ahosi.
atha kho sundarikabhāradvājassa brāhmaṇassa etadahosi muṇḍāpi
hidhekacce brāhmaṇā bhavanti yannūnāhaṁ upasaṅkamitvā jātiṁ
puccheyyanti. atha kho sundarikabhāradvājo brāhmaṇo yena
bhagavā tenupasaṅkami upasaṅkamitvā bhagavantaṁ etadavoca kiṁjacco
bhavanti. atha kho bhagavā sundarikabhāradvājaṁ brāhmaṇaṁ gāthāya 1-
ajjhabhāsi

[359] na brāhmaṇo nomhi na rājaputto
na vessāyano uda koci nomhi
gottaṁ pariññāya puthujjanānaṁ
akiñcano manta carāmi loke
saṅghāṭivāsī agaho carāmi
nivuttakeso abhinibbutatto
alimpamāno idha māṇavehi
akallaṁ 2- maṁ (brāhmaṇa) pucchasi gottapañhaṁ
pucchanti ve bho brāhmaṇā brāhmaṇehi
saha brāhmaṇo no bhavanti.
brāhmaṇo ce tvaṁ brūsi mañca brūsi abrāhmaṇaṁ
taṁ taṁ sāvittiṁ pucchāmi tipadaṁ catuvīsatakkharaṁ.

footnote: 1 ma. yu. gāthāhi. 2 po. yu. akalla.

page number: 414

kiṁ nissitā isayo manujā
khattiyā brāhmaṇā devatānaṁ
yaññamakappiṁsu puthūdha loke.
yadantagū vedagū yaññakāle
yassāhutiṁ labhe tassijjheti brūmi.
addhā hi tassa hutamijjhe (ti brāhmaṇo)
yaṁ tādisaṁ vedaguṁ addasāma
tumhādisānañhi adassanena
añño jano bhuñjati pūraḷāsaṁ.
tasmā tiha tvaṁ brāhmaṇa atthena
atthiko upasaṅkamma puccha
santaṁ vidhūmaṁ anighaṁ nirāsaṁ
appevidha abhivinde sumedhaṁ
yaññe ratohaṁ 1- (bho gotama) yaññaṁ yiṭṭhukāmo 2-
nāhaṁ pajānāmi anusāsatu maṁ bhavaṁ
yattha hutaṁ ijjhate brūhi metaṁ.
tena hi tvaṁ brāhmaṇa odahassu sotaṁ
dhammaṁ te desissāmi
mā jātiṁ puccha 3- caraṇañca puccha
kaṭṭhā have jāyati jātavedo

footnote: 1 yu. ratāhaṁ. 2 yu. yaṭṭhukāmo. 3 ma. pucchi.

page number: 415

nīcākulīnopi munī dhitīmā
ājāniyo hoti hirīnisedho.
saccena danto damasā upeto
vedantagū vūsitabrahmacariyo
kālena tamhi habyaṁ pavecche
yo brāhmaṇo puññapekkho yajetha.
ye kāme hitvā agahā caranti
susaññatattā tasaraṁva ujjuṁ 1-
kālena tesu habyaṁ pavecche
yo brāhmaṇo puññapekkho yajetha.
ye vītarāgā susamāhitindriyā
candova rāhugahaṇā pamutto 2-
kālena tesu habyaṁ pavecche
yo brāhmaṇo puññapekkho yajetha.
āsajjamānā vicaranti loke
sadā satā hitvā mamāyitāni
kālena tesu habyaṁ pavecche
yo brāhmaṇo puññapekkho yajetha.
yo kāme hitvā abhibhuyyacārī
yo vedi jātīmaraṇassa antaṁ
parinibbuto udakarahadova sīto
tathāgato arahati pūraḷāsaṁ.

footnote: 1 po. yu. ujju. 2 po. ma. yu. pamuttā.

page number: 416

samo samehi visamehi dūre
tathāgato hoti anantapañño
anūpalitto idha vā huraṁ vā
tathāgato arahati pūraḷāsaṁ.
yamhi na māyā vasatī na māno
yo vītalobho amamo nirāso
panunnakodho abhinibbutatto
yo brāhmaṇo sokamalaṁ ahāsi
tathāgato arahati pūraḷāsaṁ.
nivesanaṁ yo manaso ahāsi
pariggahā yassa na santi keci
anupādiyāno idha vā huraṁ vā
tathāgato arahati pūraḷāsaṁ.
samāhito yo udatāri oghaṁ
dhammañca ñāsi 1- paramāya diṭṭhiyā
khīṇāsavo antimadehadhārī
tathāgato arahati pūraḷāsaṁ.
bhavāsavā yassa vacī kharā ca
vidhūpitā atthagatā na santi
sa vedagū sabbadhi vippamutto

footnote: 1 ma. dhammaṁ caññāsi.

page number: 417

tathāgato arahati pūraḷāsaṁ.
saṅgātigo yassa na santi saṅgā
yo mānasattesu amānasatto
dukkhaṁ pariññāya sakhettavatthuṁ
tathāgato arahati pūraḷāsaṁ.
āsaṁ anissāya vivekadassī
paravediyaṁ diṭṭhimupātivatto
ārammaṇā yassa na santi keci
tathāgato arahati pūraḷāsaṁ.
paroparā yassa samecca dhammā
vidhūpitā atthagatā na santi
santo upādānakkhaye vimutto
tathāgato arahati pūraḷāsaṁ.
saṁyojanaṁ jātikhayantadassī
yo pānudī rāgapathaṁ asesaṁ
suddho niddoso vimalo akāmo 1-
tathāgato arahati pūraḷāsaṁ.
yo attanāttānaṁ 2- nānupassati
samāhito ujugato ṭhitatto
sa ve anejo akhilo 3- akaṅkho

footnote: 1 ma. yu. akāco. 2 ma. attano attānaṁ. 3 po. avilo.

page number: 418

tathāgato arahati pūraḷāsaṁ.
mohantarā yassa na santi keci
sabbesu dhammesu ca ñāṇadassī
sarīrañca antimaṁ dhāreti
patto ca sambodhimanuttaraṁ sivaṁ
ettāvatā yakkhassa suddhi
(tathāgato 1- arahati pūraḷāsaṁ .)
hutañca mayhaṁ hutamatthu saccaṁ
yaṁ tādisaṁ vedagunaṁ alatthaṁ
brahmā hi sakkhi paṭigaṇhātu me bhagavā
bhuñjatu me bhagavā pūraḷāsaṁ.
gāthābhigītaṁ me abhojaneyyaṁ
samphassataṁ brāhmaṇa nesa dhammo
gāthābhigītaṁ panudanti buddhā
dhamme sati brāhmaṇa vuttiresā.
aññena ca kevalinaṁ mahesiṁ
khīṇāsavaṁ kukkuccavūpasantaṁ
annena pānena upaṭṭhahassu
khettañhi taṁ puññapekkhassa hoti.

footnote: 1 yu. ayaṁ pāṭho dissati.

page number: 419

sādhāhaṁ bhagavā tathā vijaññaṁ
yo dakkhiṇaṁ bhuñjeyya mādisassa
yaṁ yaññakāle pariyesamāno
pappuyya tava sāsanaṁ.
sārambhā yassa vigatā cittaṁ yassa anāvilaṁ
vippamutto ca kāmehi thīnaṁ yassa panūditaṁ
sīmantānaṁ vinetāraṁ jātimaraṇakovidaṁ
muniṁ moneyyasampannaṁ tādisaṁ yaññamāgataṁ
bhakuṭiṁ vinayitvāna pañjalikā namassatha
pūjetha annapānena evaṁ ijjhanti dakkhiṇā.
buddho bhavaṁ arahati pūraḷāsaṁ puññakkhettamanuttaraṁ
āyāgo sabbalokasmiṁ 1- bhoto dinnaṁ mahapphalanti.

[360] atha kho sundarikabhāradvājo brāhmaṇo bhagavantaṁ
etadavoca abhikkantaṁ bho gotama abhikkantaṁ bho gotama
seyyathāpi bho gotama nikkujjitaṁ vā ukkujjeyya paṭicchannaṁ vā
vivareyya mūḷhassa vā maggaṁ ācikkheyya andhakāre vā
telapajjotaṁ dhāreyya cakkhumanto rūpāni dakkhantīti evamevaṁ
bhotā gotamena anekapariyāyena dhammo pakāsito esāhaṁ bhavantaṁ
gotamaṁ saraṇaṁ gacchāmi dhammañca bhikkhusaṅghañca labheyyāhaṁ bhoto
gotamassa santike pabbajjaṁ labheyyaṁ upasampadanti. alattha

footnote: 1 ma. yu. sabbalokassa.

page number: 420

kho sundarikabhāradvājo brāhmaṇo bhagavato santike pabbajjaṁ
alattha upasampadaṁ. .pe. aññataro kho panāyasmā
sundarikabhāradvājo arahataṁ ahosīti.
sundarikabhāradvājasuttaṁ catutthaṁ.
-------------
suttanipāte tatiyassa mahāvaggassa pañcamaṁ māghasuttaṁ

[361] 5 evamme sutaṁ. ekaṁ samayaṁ bhagavā rājagahe
viharati gijjhakūṭe pabbate. atha (pts. sn, 87) kho māgho māṇavo yena
bhagavā tenupasaṅkami upasaṅkamitvā bhagavatā saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi. ekamantaṁ
nisinno kho māgho māṇavo bhagavantaṁ etadavoca ahañhi bho
gotama dāyako dānapati vadaññū yācayogo dhammena bhoge
pariyesāmi dhammena bhoge pariyesitvā dhammaladdhehi bhogehi
dhammādhigatehi ekassapi dadāmi dvinnampi dadāmi tiṇṇampi dadāmi
catunnampi dadāmi pañcannampi dadāmi channampi dadāmi
sattannampi dadāmi aṭṭhannampi dadāmi navannampi dadāmi
dasannampi dadāmi vīsāyapi dadāmi tiṁsāyapi dadāmi cattāḷīsāyapi
dadāmi paññāsāyapi dadāmi satassapi dadāmi bhiyyopi dadāmi
kaccāhaṁ 1- bho gotama evaṁ dadanto evaṁ yajento 2- bahuṁ puññaṁ

footnote: 1 po. sakkaccāhaṁ. 2 ma. yu. sabbattha yajantoti dissati.

page number: 421

pasavāmīti. taggha tvaṁ māṇava evaṁ dadanto evaṁ yajento
bahuṁ puññaṁ pasavasi. yo kho māṇava dāyako dānapati vadaññū
yācayogo dhammena bhoge pariyesati dhammena bhoge pariyesitvā
dhammaladdhehi bhogehi dhammādhigatehi ekassapi dadāti .pe. satassapi
dadāti bhiyyopi dadāti bahuṁ so puññaṁ pasavatīti. atha
kho māgho māṇavo bhagavantaṁ gāthāya ajjhabhāsi

[362] pucchāmahaṁ gotamaṁ vadaññuṁ (iti māgho māṇavo)
kāsāyavāsiṁ agahaṁ 1- carantaṁ
yo yācayogo dānapatī gahaṭṭho
puññatthiko yajati puññapekkho
dadaṁ paresaṁ idha annapānaṁ
kathaṁ hutaṁ yajamānassa sujjhe.
(yo) yācayogo dānapatī gahaṭṭho (māghāti bhagavā)
puññatthiko yajati puññapekkho
dadaṁ paresaṁ idha annapānaṁ
ārādhaye dakkhiṇeyyehi tādi.
(yo) yācayogo dānapatī gahaṭṭho (iti māgho māṇavo)
puññatthiko yajati puññapekkho
dadaṁ paresaṁ idha annapānaṁ
akkhāhi me bhagavā dakkhiṇeyye.

footnote: 1 po. abhiṇhaṁ. yu. agihaṁ.

page number: 422

ye ve alaggā 1- vicaranti loke
akiñcanā kevalino yatattā
kālena tesu habyaṁ pavecche
yo brāhmaṇo puññapekkho yajetha.
ye sabbasaṁyojanabandhanacchidā
dantā vimuttā anighā nirāsā
kālena tesu habyaṁ pavecche
yo brāhmaṇo puññapekkho yajetha.
ye sabbasaññojanavippamuttā
dantā vimuttā anighā nirāsā
kālena tesu habyaṁ pavecche.
rāgañca dosañca pahāya mohaṁ
khīṇāsavā vūsitabrahmacariyā
kālena tesu habyaṁ pavecche.
yesu na māyā vasatī na māno
khīṇāsavā vūsitabrahmacariyā
kālena tesu habyaṁ pavecche.
ye vītalobhā amamā nirāsā
khīṇāsavā vūsitabrahmacariyā
kālena tesu habyaṁ pavecche.

footnote: 1 ma. yu. asattā.

page number: 423

ye ve na taṇhāsu upātipannā 1-
vitareyya oghaṁ amamā caranti
kālena tesu habyaṁ pavecche.
yesaṁ 

[2]- taṇhā natthi kuhiñci loke
bhavābhavāya idha vā huraṁ vā
kālena tesu habyaṁ pavecche.
ye kāme hitvā agahā caranti
susaññatattā tasaraṁva ujjuṁ
kālena tesu habyaṁ pavecche.
ye vītarāgā susamāhitindriyā
candova rāhugahaṇā pamutto
kālena tesu habyaṁ pavecche.
samitāvino vītarāgā akopā
yesaṁ gatī natthi idha vippahāya
kālena tesu habyaṁ pavecche.
jahetvā jātimaraṇaṁ asesaṁ
kathaṅkathaṁ sabbamupātivattā
kālena tesu habyaṁ pavecche.
ye attadīpā vicaranti loke
akiñcanā sabbadhi vippamuttā

footnote: 1 po. ye vītataṇhāsu upātivattā. 2 yu. tu.

page number: 424

kālena tesu habyaṁ pavecche.
ye hettha jānanti yathātathā idaṁ
ayamantimā natthi punabbhavoti
kālena tesu habyaṁ pavecche.
yo vedagū jhānarato satīmā
sambodhipatto saraṇaṁ bahunnaṁ
kālena tesu habyaṁ pavecche
yo brāhmaṇo puññapekkho yajetha.
addhā amoghā mama pucchanā ahu
akkhāsi me bhagavā dakkhiṇeyye
tvaṁ hettha jānāsi yathātathā idaṁ
tathā hi te vidito esa dhammo.
(yo) yācayogo dānapatī gahaṭṭho (iti māgho māṇavo)
puññatthiko yajati puññapekkho
dadaṁ paresaṁ idha annapānaṁ
akkhāhi me bhagavā yaññasampadaṁ.
yajassu yajamāno māghāti bhagavā
sabbattha ca vippasādehi cittaṁ
ārammaṇaṁ yajamānassa yañño
ettha patiṭṭhāya jahāti dosaṁ

page number: 425

so vītarāgo ca vineyya dosaṁ
mettacittaṁ bhāvayaṁ appamāṇaṁ
rattindivaṁ satataṁ appamatto
sabbā disā pharate appamaññaṁ.
ko sujjhatī muñcati bajjhatī ca
kenattanā gacchati brahmalokaṁ
ajānato me muni brūhi puṭṭho
bhagavā hi me sakkhi brahmajja diṭṭho
tvañhi 1- no brahmasamosi saccaṁ
kathaṁ upapajjati brahmalokaṁ (jutima 2-).
yo yajati tividhaṁ yaññasampadaṁ (māghāti bhagavā)
ārādhaye dakkhiṇeyyehi tādi
evaṁ yajitvā sammā yācayogo
upapajjati brahmalokanti brūmīti.

[363] evaṁ vutte māgho māṇavo bhagavantaṁ etadavoca
abhikkantaṁ bho gotama .pe. ajjatagge pāṇupetaṁ saraṇaṅgatanti.
māghasuttaṁ pañcamaṁ
----------

footnote: 1 ma. tuvaṁ. 2 yu. jutīmā.

page number: 426

suttanipāte tatiyassa mahāvaggassa chaṭṭhaṁ sabhiyasuttaṁ

[364] 6 evamme sutaṁ. ekaṁ samayaṁ bhagavā rājagahe
viharati veḷuvane kalandakanivāpe. tena kho pana samayena sabhiyassa
paribbājakassa purāṇasālohitāya devatāya pañhā udiṭṭhā honti
yo te sabhiya samaṇo vā brāhmaṇo vā ime pañhe puṭṭho
byākaroti tassa (pts. sn, 92) santike brahmacariyaṁ careyyāsīti. atha kho
sabhiyo paribbājako tassā devatāya santike 

[1]- pañhe uggahetvā
ye te samaṇabrāhmaṇā saṅghino gaṇino gaṇācariyā ñātā
yasassino titthakarā sādhusammatā bahujanassa seyyathīdaṁ pūraṇo
kassapo makkhali gosālo ajito kesakambalo 2- pakuddho 3- kaccāyano
sañjayo veḷaṭṭhaputto 4- nigantho nāṭaputto te upasaṅkamitvā
te pañhe pucchati. te sabhiyena paribbājakena pañhe puṭṭhā
na sampāyanti asampāyantā kopañca dosañca appaccayañca
pātukaronti api ca sabhiyaṁ 5- paribbājakaṁ paṭipucchanti. atha
kho sabhiyassa paribbājakassa etadahosi ye kho te bhonto
samaṇabrāhmaṇā saṅghino gaṇino gaṇācariyā ñātā yasassino
titthakarā sādhusammatā bahujanassa seyyathīdaṁ pūraṇo kassapo .pe.
nigantho nāṭaputto te mayā pañhe puṭṭhā na sampāyanti
asampāyantā kopañca dosañca appaccayañca pātukaronti

footnote: 1 po. ma. yu. etthantare teti dissati. 2 yu. kesakambali. 3 ma. pakudho
footnote: kaccāno. yu. pakudho. 4 ma. belaṭṭhaputto. yu. belaṭṭhiputto.
footnote: 5 ma. yu. sabhiyaññeva.

page number: 427

api ca maññevettha paṭipucchanti yannūnāhaṁ hīnāyāvattitvā
kāme paribhuñjeyyanti. atha kho sabhiyassa paribbājakassa
etadahosi ayaṁ 1- kho samaṇo gotamo saṅghī ceva gaṇī ca
gaṇācariyo ñāto yasassī titthakaro sādhusammato bahujanassa.
yannūnāhaṁ samaṇaṁ gotamaṁ upasaṅkamitvā ime pañhe puccheyyanti.
atha kho sabhiyassa paribbājakassa etadahosi ye 2- kho te bhonto
samaṇabrāhmaṇā jiṇṇā (pts. sn, 93) vuḍḍhā mahallakā addhagatā vayo
anuppattā therā rattaññū cirapabbajitā saṅghino gaṇino gaṇācariyā
ñātā yasassino titthakarā sādhusammatā bahujanassa seyyathīdaṁ
pūraṇo kassapo .pe. nigantho nāṭaputto tepi 3- mayā pañhe
puṭṭhā na sampāyanti asampāyantā kopañca dosañca
appaccayañca pātukaronti api ca maññevettha paṭipucchanti.
kiṁ pana me samaṇo gotamo ime pañhe puṭṭho byākarissati.
samaṇo hi gotamo daharo ceva jātiyā navo ca pabbajjāyāti.
atha kho sabhiyassa paribbājakassa etadahosi samaṇo kho
gotamo 4- daharoti na uññātabbo na paribhotabbo 5- daharopi
ce samaṇo hoti so ca mahiddhiko hoti mahānubhāvo. yannūnāhaṁ
samaṇaṁ gotamaṁ upasaṅkamitvā ime pañhe puccheyyanti.

footnote: 1 ma. ayampi. 2 ma. yepi. 3 yu. pisaddo natthi. 4 ma. ayaṁ pāṭho
footnote: natthi. 5 ito paraṁ marammapotthake daharopi cesa samaṇo gotamo mahiddhiko
footnote: hoti mahānubhāvoti dissati.

page number: 428

atha kho sabhiyo paribbājako yena rājagahaṁ tena cārikaṁ pakkāmi
anupubbena cārikañcaramāno yena rājagahaṁ veḷuvanaṁ kalandakanivāpo
yena bhagavā tenupasaṅkami upasaṅkamitvā bhagavatā saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi.
ekamantaṁ nisinno kho sabhiyo paribbājako bhagavantaṁ gāthāya ajjhabhāsi

[365] kaṅkhī vecikicchī āgamaṁ (iti sabhiyo)
pañhe pucchituṁ abhikaṅkhamāno
tesantakaro bhavāhi pañhe me puṭṭho
anupubbaṁ anudhammaṁ byākarohi me.
dūrato āgatosi sabhiyāti bhagavā
pañhe pucchituṁ abhikaṅkhamāno
tesantakaro bhavāmi pañhe te puṭṭho
anupubbaṁ anudhammaṁ byākaromi te.
puccha maṁ sabhiya pañhaṁ yaṅkiñci manasicchasi
tassa tasseva pañhassa ahaṁ antaṁ karomi teti.

[366] atha kho sabhiyassa paribbājakassa etadahosi acchariyaṁ
vata bho abbhūtaṁ vata bho yaṁ vatāhaṁ aññesu samaṇabrāhmaṇesu
okāsakammamattampi nālatthaṁ tamme idaṁ samaṇena gotamena
okāsakammaṁ katanti attamano pamudito 1- udaggo pītisomanassajāto

footnote: 1 yu. modito.

page number: 429

bhagavantaṁ pañhaṁ apucchi
kiṁpattinamāhu bhikkhunaṁ (iti sabhiyo)
sorataṁ kena kathañca dantamāhu
buddhoti kathaṁ pavuccati
puṭṭho me bhagavā byākarohi 1-.
pajjena katena attanā (sabhiyāti bhagavā)
parinibbānagato vitiṇṇakaṅkho
vibhavañca bhavañca vippahāya
vusitavā khīṇapunabbhavo sa bhikkhu.
sabbattha upekkhako satīmā
na so hiṁsati kañci sabbaloke
tiṇṇo samaṇo anāvilo
ussadā yassa na santi sorato so
yassindriyāni bhāvitāni
ajjhattaṁ bahiddhā ca sabbaloke
nibbijjimaṁ 2- parañca lokaṁ
kālaṁ kaṅkhati bhāvito sa danto.
kappāni viceyya kevalāni
saṁsāraṁ dubhayaṁ 3- cutūpapātaṁ

footnote: 1 yu. vayākarohi. 2 ma. nibbijja imaṁ. 3 vaṇṇanāyaṁ tadubhayaṁ.

page number: 430

vigatarajamanaṅgaṇaṁ visuddhaṁ
pattaṁ jātikkhayaṁ tamāhu buddhanti.

[367] atha kho sabhiyo paribbājako bhagavato bhāsitaṁ
abhinanditvā anumoditvā attamano pamudito 1- udaggo
pītisomanassajāto bhagavantaṁ uttariṁ pañhaṁ apucchi
kiṁpattinamāhu brāhmaṇaṁ (iti sabhiyo)
samaṇaṁ kena kathañca nhātakoti
nāgoti kathaṁ pavuccati
puṭṭho me bhagavā byākarohi.
bāhetvā 2- sabbapāpakāni (sabhiyāti bhagavā)
vimalo sādhusamāhito ṭhitatto
saṁsāramaticca kevalī so
anissito 3- tādi pavuccate sa 4- brahmā.
samitāvi pahāya puññapāpaṁ
virajo ñatvā imaṁ parañca lokaṁ
jātimaraṇaṁ upātivatto
samaṇo tādi pavuccate tathattā.
ninnahāya sabbapāpakāni
ajjhattañca 5- bahiddhā ca sabbaloke

footnote: 1 yu. pamodito. 2 po. ma. bāhitvā. 3 ma. yu. asito. 4 yu. ayaṁ
footnote: pāṭho natthi. 5 ma. casaddo natthi.

page number: 431

devamanussesu kappiyesu
kappaṁ neti tamāhu nhātakoti.
āguṁ na karoti kiñci loke
sabbasaṁyoge visajja bandhanāni
sabbattha na sajjatī vippamutto 1-
nāgo tādi pavuccate tathattāti.

[368] atha kho sabhiyo paribbājako .pe. bhagavantaṁ uttariṁ
pañhaṁ apucchi
kaṁ khettajinaṁ vadanti buddhā (iti sabhiyo)
kusalaṁ kena kathañca paṇḍitoti
muni nāma kathaṁ pavuccati
puṭṭho me bhagavā byākarohi.
khettāni viceyya kevalāni (sabhiyāti bhagavā)
dibbaṁ 2- mānusakañca brahmakhettaṁ
(sabba) khettamūlabandhanā pamutto
khettajino tādi pavuccate tathattā.
kosāni viceyya kevalāni
dibbaṁ mānusakañca brahmakosaṁ
(sabba) kosamūlabandhanā pamutto
kusalo tādi pavuccate tathattā.

footnote: 1 ma. yu. vimutto. 2 po. dibyaṁ. yu. divayaṁ.

page number: 432

dubhayāni viceyya paṇḍarāni
ajjhattaṁ bahiddhā ca suddhapañño
kaṇhasukkaṁ upātivatto
paṇḍito tādi pavuccate tathattā.
asatañca satañca ñatvā dhammaṁ
ajjhattaṁ bahiddhā ca sabbaloke
devamanussehi pūjiyo 1- so
saṅgajālamaticca so munīti.

[369] atha sabhiyo kho paribbājako .pe. bhagavantaṁ uttariṁ
pañhaṁ apucchi
kiṁpattinamāhu vedaguṁ (iti sabhiyo)
anuviditaṁ kena kathañca viriyavāti
ājāniyo kinti nāma hoti
puṭṭho me bhagavā byākarohi.
vedāni viceyya kevalāni (sabhiyāti bhagavā)
samaṇānaṁ yānipatthi 2- brāhmaṇānaṁ
sabbavedanāsu vītarāgo
sabbaṁ vedamaticca vedagū so.
anuvicca papañcanāmarūpaṁ

footnote: 1 pūjitotipi pāṭho. po. ma. pūjaniyo. 2 po. yānimatthi. ma. yānidhatthi.

page number: 433

ajjhattaṁ bahiddhā ca rogamūlaṁ
(sabba) rogamūlabandhanā pamutto
anuvidito tādi pavuccate tathattā.
virato sabbapāpakehi
nirayadukkhamaticca viriyavā so
so viriyavā padhānavā
dhīro tādi pavuccate tathattā.
yassassu lūnāni 1- bandhanāni
ajjhattaṁ bahiddhā ca saṅgamūlaṁ
sabbasaṅgamūlabandhanā pamutto
ājāniyo tādi pavuccate tathattā.

[370] atha kho sabhiyo paribbājako .pe. bhagavantaṁ uttariṁ
pañhaṁ apucchi
kiṁpattinamāhu sottiyaṁ (iti sabhiyo)
ariyaṁ kena kathañca caraṇavāti
paribbājako kinti nāma hoti
puṭṭho me bhagavā byākarohi.
sutavā sabbadhammaṁ abhiññāya loke (sabhiyāti bhagavā)
sāvajjānavajjaṁ yadatthi kiñci
abhibhuṁ akathaṅkathiṁ vimuttaṁ

footnote: 1 po. ma. lulāni. yu. lutāni.

page number: 434

anīghaṁ sabbadhimāhu sottiyoti.
chetvā ālayāni āsavāni 1-
vidvā so na upeti gabbhaseyyaṁ
saññaṁ tividhaṁ panujja paṅkaṁ
kappaṁ neti tamāhu ariyoti.
yo idha caraṇesu pattipatto
kusalo sabbadā ajāni 2- dhammaṁ
sabbattha na sajjatī vimuttacitto
paṭighā yassa na santi caraṇavā so.
dukkhavepakkaṁ yadatthi kammaṁ
uddhaṁ adho tiriyañcāpi 3- majjhe
paribbājayitvā 4- pariññacārī
māyaṁ mānamathopi lobhakodhaṁ
pariyantamakāsi nāmarūpaṁ
taṁ paribbājakamāhu pattipattanti.

[371] atha kho sabhiyo paribbājako bhagavato bhāsitaṁ abhinanditvā
anumoditvā attamano udaggo pamudito pītisomanassajāto
uṭṭhāyāsanā ekaṁsaṁ uttarāsaṅgaṁ karitvā yena bhagavā tenañjalimpaṇāmetvā
bhagavantaṁ sammukhā sāruppāhi gāthāhi abhitthavi

footnote: 1 ma. yu. āsavāni ālayāni. 2 po. ma. ājānāti. 3 po. ma. tiriyaṁ vāpi.
footnote: 4 yu. parivajjayitvā.

page number: 435

yāni ca tīṇi yāni ca saṭṭhi 1-
samaṇappavādanissitāni 2- bhūripañña
saññakkharasaññanissitāni
osaraṇāni vineyya oghatamagā.
antagūsi pāragūsi 3- dukkhassa
arahāsi (sammāsambuddho) khīṇāsavaṁ taṁ 4- maññe
jutimā matimā pahutapañño
dukkhassantakaraṁ 5- atāresi maṁ.
yaṁ me kaṅkhitamaññāsi vicikicchaṁ 6- maṁ atārayi
namo te (muni) monapathesu pattipatta
akhilādiccabandhu 7- soratosi.
yā me kaṅkhā pure āsi tamme byākāsi cakkhumā
addhā munīsi sambuddho natthi nīvaraṇā tava.
upāyāsā ca te sabbe viddhastā vinaḷīkatā
sītibhūto damappatto dhitimā saccanikkamo.
tassa te nāganāgassa mahāvīrassa bhāsato
sabbe devā anumodanti ubho nāradapabbatā.
namo te purisājañña namo te purisuttama
sadevakasmiṁ lokasmiṁ natthi te paṭipuggalo.

footnote: 1 po. tesaṭṭhī. 2 ma. yu. samaṇappavādasitāni. 3 ma. yu. pāragū.
footnote: 4 po. khīṇāsavanti maññe. 5 ma. yu. dukkhassantakara. 6 po. vicikicchā.
footnote: ma. vicikiccā maṁ tārayi. 7 ma. yu. akhilāadiccabandhu.

page number: 436

tuvaṁ buddho tuvaṁ satthā tuvaṁ mārābhibhū muni
tuvaṁ anusaye chetvā tiṇṇo tāresimaṁ pajaṁ.
upadhī te samatikkantā āsavā te padālitā
sīhosi anupādāno pahīnabhayabheravo
puṇḍarīkaṁ yathā vaggu toye na upalimpati
evaṁ puññe ca pāpe ca ubhaye tvaṁ na limpasi
pāde vīra pasārehi sabhiyo vandati satthunoti.

[372] atha kho sabhiyo paribbājako bhagavato pādesu sirasā
nipatitvā bhagavantaṁ etadavoca abhikkantaṁ bhante abhikkantaṁ bhante
seyyathāpi bhante nikkujjitaṁ vā ukkujjeyya paṭicchannaṁ vā
vivareyya mūḷhassa vā maggaṁ ācikkheyya andhakāre vā telapajjotaṁ
dhāreyya cakkhumanto (pts. sn, 102) rūpāni dakkhantīti evamevaṁ bhagavatā
anekapariyāyena dhammo pakāsito esāhaṁ bhagavantaṁ saraṇaṁ gacchāmi
dhammañca bhikkhusaṅghañca labheyyāhaṁ bhante bhagavato santike
pabbajjaṁ labheyyaṁ upasampadanti. yo kho sabhiya aññatitthiyapubbo
imasmiṁ dhammavinaye ākaṅkhati pabbajjaṁ ākaṅkhati upasampadaṁ
so cattāro māse parivasati catunnaṁ māsānaṁ accayena
parivuṭṭhaparivāsaṁ 1- āraddhacittā bhikkhū pabbājenti upasampādenti
bhikkhubhāvāya api cettha 2- puggalavemattatā viditāti. sace bhante
aññatitthiyapubbā imasmiṁ dhammavinaye ākaṅkhantā pabbajjaṁ

footnote: 1 po. ma. yu. ayaṁ pāṭho natthi. 2 po. ma. yu. apica mettha.

page number: 437

ākaṅkhantā upasampadaṁ cattāro māse parivasanti catunnaṁ māsānaṁ
accayena parivuṭṭhaparivāse āraddhacittā bhikkhū pabbājenti upasampādenti
bhikkhubhāvāya. ahaṁ cattāri vassāni parivasāmi
catunnaṁ vassānaṁ accayena parivuṭṭhaparivāsaṁ āraddhacittā bhikkhū
pabbājentu upasampādentu bhikkhubhāvāyāti. alattha kho sabhiyo
paribbājako bhagavato santike pabbajjaṁ alattha upasampadaṁ.
acirupasampanno kho panāyasmā sabhiyo eko vūpakaṭṭho appamatto
ātāpī pahitatto viharanto na cirasseva yassatthāya kulaputtā
sammadeva agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja
vihāsi khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti abbhaññāsi. aññataro kho panāyasmā sabhiyo
arahataṁ ahosīti.
sabhiyasuttaṁ chaṭṭhamaṁ.
-----------
suttanipāte tatiyassa mahāvaggassa sattamaṁ selasuttaṁ

[373] 7 evamme sutaṁ. ekaṁ samayaṁ bhagavā aṅguttarāpesu
cārikaṁ caramāno mahatā bhikkhusaṅghena saddhiṁ aḍḍhaterasehi 1- bhikkhusatehi
yena āpaṇaṁ nāma aṅguttarāpānaṁ nigamo tadavasari.

footnote: 1 ayaṁ pāṭho aḍḍhateḷasaitipi aḍḍhatelasaitipi valañjiyati.

page number: 438

assosi kho keṇiyo jaṭilo samaṇo khalu bho gotamo sakyaputto
sakyakulā pabbajito aṅguttarāpesu cārikaṁ caramāno mahatā bhikkhusaṅghena
saddhiṁ aḍḍhaterasehi bhikkhusatehi āpaṇaṁ anuppatto. taṁ
kho pana bhavantaṁ gotamaṁ evaṁ kalyāṇo kittisaddo abbhuggato
itipi so bhagavā arahaṁ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṁ buddho
bhagavā 1- so imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ
pajaṁ sadevamanussaṁ sayaṁ abhiññā sacchikatvā pavedeti
so dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ
sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāseti
sādhu kho pana tathārūpānaṁ arahataṁ dassanaṁ hotīti. atha kho
keṇiyo jaṭilo yena bhagavā tenupasaṅkami upasaṅkamitvā
bhagavatā saddhiṁ sammodi sammodanīyaṁ kathaṁ sārāṇīyaṁ vītisāretvā
ekamantaṁ nisīdi. ekamantaṁ nisinnaṁ kho keṇiyaṁ jaṭilaṁ bhagavā
dhammiyā kathāya sandassesi samādapesi samuttejesi sampahaṁsesi.
atha kho keṇiyo jaṭilo bhagavatā dhammiyā kathāya sandassito
samādapito samuttejito (pts. sn, 104) sampahaṁsito bhagavantaṁ etadavoca adhivāsetu
me bhavaṁ gotamo svātanāya bhattaṁ saddhiṁ bhikkhusaṅghenāti.

[374] evaṁ vutte bhagavā keṇiyaṁ jaṭilaṁ etadavoca mahā
kho keṇiya bhikkhusaṅgho aḍḍhaterasāni bhikkhusatāni tvañca 

[2]-

footnote: 1 ma. bhagavāti. 2 yu. kho.

page number: 439

brāhmaṇesu abhippasannoti. dutiyampi kho keṇiyo jaṭilo
bhagavantaṁ etadavoca kiñcāpi bho gotama mahā bhikkhusaṅgho aḍḍhaterasāni
bhikkhusatāni ahañca brāhmaṇesu abhippasanno adhivāsetu
me bhavaṁ gotamo svātanāya bhattaṁ saddhiṁ bhikkhusaṅghenāti.
dutiyampi kho bhagavā keṇiyaṁ jaṭilaṁ etadavoca mahā kho keṇiya
bhikkhusaṅgho aḍḍhaterasāni bhikkhusatāni tvañca brāhmaṇesu abhippasannoti.
tatiyampi kho keṇiyo jaṭilo bhagavantaṁ etadavoca
kiñcāpi bho gotama mahā bhikkhusaṅgho aḍḍhaterasāni bhikkhusatāni
ahañca brāhmaṇesu abhippasanno adhivāsetu me bhavaṁ gotamo
svātanāya bhattaṁ saddhiṁ bhikkhusaṅghenāti. adhivāsesi bhagavā tuṇhībhāvena.
atha kho keṇiyo jaṭilo bhagavato adhivāsanaṁ viditvā
uṭṭhāyāsanā yena sako assamo tenupasaṅkami upasaṅkamitvā
mittāmacce ñātisālohite āmantesi suṇantu me bhonto 1-
mittāmaccā ñātisālohitā samaṇo me gotamo nimantito
svātanāya bhattaṁ saddhiṁ bhikkhusaṅghena yena me kāyaveyyāvaṭikaṁ
kareyyāthāti. evaṁ bhoti kho keṇiyassa jaṭilassa mittāmaccā
ñātisālohitā keṇiyassa jaṭilassa paṭissutvā appekacce uddhanāni
khaṇanti appekacce kaṭṭhāni phālenti appekacce
bhājanāni dhovanti appekacce udakamaṇikaṁ patiṭṭhāpenti appekacce
āsanāni paññāpenti. keṇiyo pana jaṭilo sāmaṁ yeva

footnote: 1 (pts. sn, 105) po. ma. bhavanto.

page number: 440

maṇḍalamālaṁ paṭiyādeti.

[375] tena kho pana samayena selo brāhmaṇo āpaṇe
paṭivasati tiṇṇaṁ vedānaṁ pāragū sanighaṇḍukeṭubhānaṁ sākkharappabhedānaṁ
itihāsapañcamānaṁ padako veyyākaraṇo lokāyatamahāpurisalakkhaṇesu
anavayo tīṇi ca māṇavakasatāni mante vāceti.
tena kho pana samayena keṇiyo jaṭilo sele brāhmaṇe abhippasanno
hoti. atha kho selo brāhmaṇo tīhi māṇavakasatehi
parivuto jaṅghāvihāraṁ anucaṅkamamāno anuvicaramāno yena
keṇiyassa jaṭilassa assamo tenupasaṅkami. addasā kho selo
brāhmaṇo keṇiyassa 1- jaṭilassa assame appekacce uddhanāni
khaṇante .pe. appekacce āsanāni paññāpente keṇiyaṁ
pana jaṭilaṁ sāmaṁ yeva maṇḍalamālaṁ paṭiyādentaṁ disvāna keṇiyaṁ
jaṭilaṁ etadavoca kiṁ nu kho bhoto keṇiyassa āvāho vā bhavissati
vivāho vā bhavissati mahāyañño vā paccupaṭṭhito rājā
vā māgadho seniyo bimbisāro nimantito svātanāya saddhiṁ balakāyenāti.
na me bho sela āvāho vā bhavissati napi 2-
vivāho bhavissati napi rājā māgadho seniyo bimbisāro
nimantito svātanāya saddhiṁ balakāyena. api ca kho me mahāyañño
paccupaṭṭhito atthi samaṇo gotamo sakyaputto sakyakulā(pts. sn, 106) 
pabbajito aṅguttarāpesu cārikaṁ caramāno mahatā bhikkhusaṅghena saddhiṁ

footnote: 1 yu. keṇiyassamiye jaṭile. 2 po. ma. vivāho vā nāpi rājā.

page number: 441

aḍḍhaterasehi bhikkhusatehi āpaṇaṁ anuppatto taṁ kho pana bhavantaṁ
gotamaṁ evaṁ kalyāṇo kittisaddo abbhuggato itipi so bhagavā
.pe. buddho bhagavāti. so me nimantito svātanāya bhattaṁ
saddhiṁ bhikkhusaṅghenāti. buddhoti bho keṇiya vadesi. buddhoti
bho sela vadāmi. buddhoti bho keṇiya vadesi. buddhoti bho
sela vadāmīti. atha kho selassa brāhmaṇassa etadahosi ghosopi
kho eso dullabho lokasmiṁ yadidaṁ buddhoti. āgatāni
kho pana asmākaṁ 1- mantesu dvattiṁsa 2- mahāpurisalakkhaṇāni yehi
samannāgatassa mahāpurisassa dveva gatiyo bhavanti anaññā sace
agāraṁ ajjhāvasati rājā hoti cakkavattī dhammiko dhammarājā
cāturanto vijitāvī janapadatthāvariyappatto sattaratanasamannāgato
tassimāni sattaratanāni bhavanti seyyathīdaṁ cakkaratanaṁ hatthiratanaṁ
assaratanaṁ maṇiratanaṁ itthiratanaṁ gahapatiratanaṁ pariṇāyakaratanameva
sattamaṁ. parosahassaṁ kho panassa puttā bhavanti 3- sūrā viraṅgarūpā
parasenappamaddanā. so imaṁ paṭhaviṁ sāgarapariyantaṁ adaṇḍena
asatthena dhammena abhivijiya ajjhāvasati. sace kho pana agārasmā
anagāriyaṁ pabbajati arahaṁ hoti sammāsambuddho loke
vivaṭacchado 4-. kahaṁ pana bho keṇiya etarahi so bhavaṁ gotamo

footnote: 1 po. panasmākaṁ. ma. panamhākaṁ. 2 battiṁsātipi pāṭho. 3 po. santi.
footnote: 4 itisaddo idha (pts. sn, 107) bhavituṁ vaṭṭati.

page number: 442

viharati arahaṁ sammāsambuddhoti.

[376] evaṁ vutte keṇiyo jaṭilo dakkhiṇaṁ bāhaṁ 1- paggahetvā
selaṁ brāhmaṇaṁ etadavoca yenesā bho sela nīlavanarājīti.
atha kho selo brāhmaṇo tīhi māṇavakasatehi saddhiṁ yena bhagavā
tenupasaṅkami. atha kho selo brāhmaṇo te māṇavake āmantesi
appasaddā bhonto āgacchantu pade padaṁ nikkhipantā
durāsadā hi te bhavanto 2- sīhāva ekacarā yadā cāhaṁ bho
samaṇena gotamena saddhiṁ manteyyaṁ mā me bhonto antarantarā
kathaṁ opātetha kathāpariyosānaṁ me bhavanto āgamentūti.
atha kho selo brāhmaṇo yena bhagavā tenupasaṅkami upasaṅkamitvā
bhagavatā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi. ekamantaṁ nisinno kho selo
brāhmaṇo bhagavato kāye dvattiṁsa mahāpurisalakkhaṇāni sammannesi.
addasā kho selo brāhmaṇo bhagavato kāye dvattiṁsa mahāpurisalakkhaṇāni
yebhuyyena ṭhapetvā dve dvīsu mahāpurisalakkhaṇesu
kaṅkhati vicikicchati nādhimuccati na sampasīdati kosohite
ca vatthaguyhe pahutajivhatāya ca 3-. atha kho bhagavato etadahosi
passati kho me ayaṁ selo brāhmaṇo dvattiṁsa mahāpurisalakkhaṇāni
yebhuyyena ṭhapetvā dve dvīsu mahāpurisalakkhaṇesu kaṅkhati
vicikicchati nādhimuccati na sampasīdati kosohite ca vatthaguyhe

footnote: 1 po. ma. bāhuṁ. 2 ma. yu. bhagavanto. 3 po. ma. cāti.

page number: 443

pahutajivhatāya cāti. atha kho bhagavā tathārūpaṁ iddhābhisaṅkhāraṁ
abhisaṅkhāresi 1- yathā addasa selo brāhmaṇo bhagavato kosohitaṁ
vatthaguyhaṁ. atha kho bhagavā jivhaṁ ninnāmetvā ubhopi
kaṇṇasotāni anumasi paṭimasi ubhopi nāsikasotāni anumasi paṭimasi
kevalampi nalāṭamaṇḍalaṁ jivhāya chādesi. atha kho selassa
brāhmaṇassa etadahosi samannāgato kho samaṇo gotamo
dvattiṁsāya 2- mahāpurisalakkhaṇehi paripuṇṇehi no aparipuṇṇehi no
ca kho naṁ jānāmi buddho vā no vā. sutaṁ kho panetaṁ 3- brāhmaṇānaṁ
vuḍḍhānaṁ mahallakānaṁ ācariyapācariyānaṁ bhāsamānānaṁ ye te
bhagavanto 4- arahanto sammāsambuddhā te sake vaṇṇe bhaññamāne
attānaṁ pātukarontīti yannūnāhaṁ samaṇaṁ gotamaṁ sammukhā
sāruppāhi gāthāhi abhitthaveyyanti. atha kho selo brāhmaṇo
bhagavantaṁ sammukhā sāruppāhi gāthāhi abhitthavi
paripuṇṇakāyo suruci sujāto cārudassano
suvaṇṇavaṇṇosi bhagavā susukkadāḍhosi 5- viriyavā
narassa hi sujātassa ye bhavanti viyañjanā
sabbe te tava kāyasmiṁ mahāpurisalakkhaṇā.
pasannanetto sumukho brahā uju patāpavā

footnote: 1 ma. yu. abhisaṁkhāsi. 2 po. ma. yu. dvattiṁsamahāpurisalakkhaṇehi. 3 ma. yu.
footnote: pana metaṁ. 4 ma. yu. bhavanti. 5 susukkadāṭhosītipi.

page number: 444

majjhe samaṇasaṅghassa ādiccova virocasi.
kalyāṇadassano bhikkhu kāñcanasannibhataco 1-
kinte samaṇabhāvena evaṁ uttamavaṇṇino.
rājā arahasi bhavituṁ cakkavattī rathesabho
cāturanto vijitāvī jambusaṇḍassa issaro
khattiyā bhojarājāno 2- anuyantā 3- bhavanti te
rājābhirājā manujindo rajjaṁ kārehi gotama.

[377] rājāhamasmi selā (ti bhagavā) dhammarājā anuttaro
dhammena cakkaṁ vattemi cakkaṁ appativattiyaṁ.
sambuddho paṭijānāsi (iti selo brāhmaṇo)
dhammarājā anuttaro
dhammena cakkaṁ vattemi iti bhāsasi gotama
ko nu senāpatī bhoto sāvako satthuranvayo 4-
ko te imaṁ anuvatteti 5- dhammacakkaṁ pavattitaṁ.
mayā pavattitaṁ cakkaṁ (lesāti bhagavā) dhammacakkaṁ anuttaraṁ
sārīputto anuvatteti anujāto tathāgataṁ.
abhiññeyyaṁ abhiññātaṁ bhāvetabbañca bhāvitaṁ
pahātabbaṁ pahīnamme tasmā buddhosmi brāhmaṇa
vinayassu mayi kaṅkhaṁ adhimuñcassu 6- brāhmaṇa
dullabhaṁ dassanaṁ hoti sambuddhānaṁ abhiṇhaso.

footnote: 1 po. ma. yu. kañcana .... 2 po. bhoga .... ma. bhogi .... 3 yu.
footnote: anuyuttā. 4 yu. satthadanvayo. 5 po. ko te maṁ anuvattati. ma. ...
footnote: tamanuvatteti. 6 po. ma. yu. adhimuccassu.

page number: 445

yassa 1- ve dullabho loke pātubhāvo abhiṇhaso
sohaṁ brāhmaṇa sambuddho sallakatto anuttaro.
brahmabhūto atitulo mārasenappamaddano
sabbāmitte vasīkatvā modāmi akutobhayo.
imaṁ bhonto 2- nisāmetha yathā bhāsati cakkhumā
sallakatto mahāvīro sīhova nadatī vane.
brahmabhūtaṁ atitulaṁ mārasenappamaddanaṁ
ko disvā nappasīdeyya api kaṇhābhijātiko.
yo maṁ icchati anvetu yo vā nicchati gacchatu
idhāhaṁ pabbajissāmi varapaññassa santike.
evaṁ ce 3- ruccati bhoto sammāsambuddhasāsanaṁ 4-
mayampi pabbajissāma varapaññassa santike.
brāhmaṇā tisatā ime yācanti pañjalīkatā
brahmacariyaṁ carissāma bhagavā tava santike.
svākkhātaṁ brahmacariyaṁ (selāti bhagavā) sandiṭṭhikaṁ akālikaṁ
yattha amoghā pabbajjā appamattassa sikkhatoti.

[378] alattha kho selo brāhmaṇo sapariso bhagavato
santike pabbajjaṁ alattha upasampadaṁ. atha kho keṇiyo jaṭilo

footnote: 1 (pts. sn, 111) po. yo sa ve ... ma. yesaṁ ve ... yu. yesaṁ ve. 2 ma. bhavanto.
footnote: 3 yu. etañce. 4 po. ma. .. sāsane.

page number: 446

tassā rattiyā accayena sake assame paṇītaṁ khādanīyaṁ bhojanīyaṁ
paṭiyādāpetvā bhagavato kālaṁ ārocāpesi kālo bho gotama
niṭṭhitaṁ bhattanti. atha kho bhagavā pubbaṇhasamayaṁ nivāsetvā
pattacīvaramādāya yena keṇiyassa jaṭilassa assamo tenupasaṅkami
upasaṅkamitvā paññatte āsane nisīdi saddhiṁ bhikkhusaṅghena. atha
kho keṇiyo jaṭilo buddhappamukhaṁ bhikkhusaṅghaṁ paṇītena khādanīyena
bhojanīyena sahatthā santappesi sampavāresi. atha kho keṇiyo
jaṭilo bhagavantaṁ bhuttāviṁ onītapattapāṇiṁ aññataraṁ nīcaṁ āsanaṁ
gahetvā ekamantaṁ nisīdi. ekamantaṁ nisinnaṁ kho keṇiyaṁ jaṭilaṁ
bhagavā imāhi gāthāhi anumodi
aggihutaṁ mukhā yaññā sāvitti chandaso mukhaṁ
rājā mukhaṁ manussānaṁ nadīnaṁ sāgaro mukhaṁ.
nakkhattānaṁ mukhaṁ cando ādicco tapataṁ mukhaṁ
puññamākaṅkhamānānaṁ saṅgho ve yajataṁ mukhanti.

[379] atha (pts. sn, 112) kho bhagavā keṇiyaṁ jaṭilaṁ imāhi gāthāhi anumoditvā
uṭṭhāyāsanā pakkāmi. atha kho āyasmā selo
sapariso eko vūpakaṭṭho appamatto ātāpī pahitatto viharanto
na cirasseva yassatthāya kulaputtā sammadeva agārasmā anagāriyaṁ
pabbajanti tadanuttaraṁ brahmacariyapariyosānaṁ diṭṭheva dhamme sayaṁ
abhiññā sacchikatvā upasampajja vihāsi khīṇā jāti vusitaṁ

page number: 447

brahmacariyaṁ kataṁ karaṇīyaṁ nāparaṁ itthattāyāti abbhaññāsi.
aññataro kho panāyasmā selo sapariso arahataṁ ahosi. atha
kho āyasmā selo sapariso yena bhagavā tenupasaṅkami upasaṅkamitvā
ekaṁsaṁ cīvaraṁ katvā yena bhagavā tenañjalimpaṇāmetvā
bhagavantaṁ gāthāya 1- ajjhabhāsi
yantaṁ saraṇamāgamma 2- ito aṭṭhami cakkhumā 3-
sattarattena bhagavā dantamhā 4- tava sāsane.
tuvaṁ buddho tuvaṁ satthā tuvaṁ mārābhibhū muni
tuvaṁ anusaye 5- chetvā tiṇṇo tāresimaṁ pajaṁ
upadhī te samatikkantā āsavā te padālitā
sīhosi anupādāno pahīnabhayabheravo
bhikkhavo tisatā ime tiṭṭhanti pañjalīkatā
pāde vīra pasārehi nāgā vandantu satthunoti.
selasuttaṁ sattamaṁ.
------------
suttanipāte tatiyassa mahāvaggassa aṭṭhamaṁ sallasuttaṁ

[380] 8 animittamanaññātaṁ maccānaṁ idha jīvitaṁ
kasirañca parittañca tañca dukkhena saññutaṁ 6-.
na hi so upakkamo atthi yena jātā na miyyare

footnote: 1 yu. gāthāhi. 2 ma. yu. saraṇāgamha. 3 po. ma. cakkhuma. 4 ma. yu.
footnote: dantamha. 5 po. akusale. 6 po. ma. saṁyutaṁ.

page number: 448

jarampi patvā maraṇaṁ evaṁdhammā hi pāṇino.
phalānamiva pakkānaṁ pāto patanato 1- bhayaṁ
evaṁ jātānamaccānaṁ niccaṁ maraṇato bhayaṁ.
yathāpi kumbhakārassa katā mattikabhājanā
sabbe bhedapariyantā 2- evaṁ maccāna jīvitaṁ.
daharā ca mahantā ca ye bālā ye ca paṇḍitā
sabbe maccuvasaṁ yanti sabbe maccuparāyanā.
tesaṁ maccuparetānaṁ gacchataṁ paralokato
na pitā tāyate puttaṁ ñātī vā pana ñātake.
pekkhataṁ yeva ñātīnaṁ passa lālappataṁ puthu
ekameko va maccānaṁ govajjho viya niyyati
evamabbhāhato loko maccunā ca jarāya ca
tasmā dhīrā na socanti viditvā lokapariyāyaṁ.
yassa maggaṁ na jānāsi āgatassa gatassa vā
ubho ante asampassaṁ niratthaṁ paridevasi
paridevayamāno ce kiñci atthaṁ 3- udabbahe
sammūḷho hiṁsamattānaṁ kayira 4- cenaṁ vicakkhaṇo.
na hi ruṇṇena sokena santiṁ pappoti cetaso
bhiyyassuppajjate dukkhaṁ sarīraṁ cupahaññati.
kīso vivaṇṇo bhavati hiṁsamattānamattanā 5-

footnote: 1 yu. patanā. 2 ma. yu. bhedanapariyantā. 3 ma. yu. kiñcidatthaṁ. 4 ma.
footnote: kayirā. 5 po .. mattano.

page number: 449

na tena petā pālenti niratthā paridevanā.
sokamappajahaṁ jantu bhiyyo dukkhaṁ nigacchati
anutthunanto kālakataṁ sokassa vasamanvagū.
aññepi passa gamine yathākammūpage nare
maccuno vasamāgamma phandantevidha pāṇino.
yena yena hi maññanti tato taṁ hoti aññathā
etādiso vinābhāvo passa lokassa pariyāyaṁ.
api 1- vassasataṁ jīve bhiyyo vā pana māṇavo
ñātisaṅghā vinā hoti jahāti idha jīvitaṁ.
tasmā arahato sutvā vineyya paridevitaṁ
petaṁ kālakataṁ ditvā 2- neso labbhā mayā iti.
yathā saraṇamādittaṁ vārinā parinibbaye
evampi dhīro sappañño paṇḍito kusalo naro
khippamuppatitaṁ sokaṁ vāto tulaṁva 3- dhaṁsaye.
paridevaṁ pajappañca domanassañca attano
attano sukhamesāno abbuḷhe 4- sallamattano
abbuḷhasallo asito santiṁ pappuyya cetaso
sabbaṁ sokaṁ atikkanto asoko hoti nibbutoti.
sallasuttaṁ aṭṭhamaṁ.
-----------

footnote: 1 yu. api ce. 2 po. ma. yu. disvā. 3 ma. yu. tūlaṁva. 4 ma. yu. abbahe

page number: 450

suttanipāte tatiyassa mahāvaggassa navamaṁ vāseṭṭhasuttaṁ

[381] 9 evamme sutaṁ. ekaṁ samayaṁ bhagavā icchānaṅgale
viharati icchānaṅgalavanasaṇḍe. tena kho pana samayena sambahulā
abhiññātā 1- brāhmaṇamahāsālā icchānaṅgale paṭivasanti
seyyathīdaṁ caṅkī brāhmaṇo tārukkho brāhmaṇo pokkharasāti
brāhmaṇo jāṇussoṇi brāhmaṇo todeyyabrāhmaṇo aññe
ca abhiññātā brāhmaṇamahāsālā. atha kho vāseṭṭhabhāradvājānaṁ
māṇavānaṁ jaṅghāvihāraṁ anucaṅkamantānaṁ anuvicarantānaṁ 2-
ayamantarākathā udapādi kathaṁ bho brāhmaṇo hotīti. 

[3]-
bhāradvājo māṇavo evamāha yato kho bho ubhato sujāto 

[4]-
mātito ca pitito ca saṁsuddhagahaṇiko yāva sattamā pitāmahayugā
akkhitto anupakuṭṭho jātivādena ettāvatā bho (pts. sn, 116) brāhmaṇo
hotīti. vāseṭṭho māṇavo evamāha yato kho bho sīlavā ca hoti
vattasampanno ca ettāvatā kho bho brāhmaṇo hotīti.
neva kho asakkhi bhāradvājo māṇavo vāseṭṭhaṁ māṇavaṁ
saññāpetuṁ na pana asakkhi 5- vāseṭṭho māṇavo bhāradvājaṁ māṇavaṁ
saññāpetuṁ. atha kho vāseṭṭho māṇavo bhāradvājaṁ māṇavaṁ
āmantesi ayaṁ 

[6]- bho bhāradvāja samaṇo gotamo sakyaputto

footnote: 1 ma. yu. sabbatthavāre āmeṇḍitaṁ. 2 yu. anucaṅkamamānānaṁ anuvicaramānānaṁ.
footnote: 3 po. ma. taṁ. 4 ma. yu. hoti. 5 po. na pana sakkhi. 6 ma. yu. kho.

page number: 451

sakyakulā pabbajito icchānaṅgale viharati icchānaṅgalavanasaṇḍe taṁ
kho pana bhavantaṁ gotamaṁ evaṁ kalyāṇo kittisaddo abbhuggato
itipi so bhagavā .pe. buddho bhagavāti āyāma 

[1]- bhāradvāja
yena samaṇo gotamo tenupasaṅkamissāma upasaṅkamitvā 

[2]-
etamatthaṁ pucchissāma yathā no samaṇo gotamo byākarissati tathā
naṁ dhāressāmāti. evaṁ bhoti kho bhāradvājo māṇavo
vāseṭṭhassa māṇavassa paccassosi. atha kho vāseṭṭhabhāradvājamāṇavā
yena bhagavā tenupasaṅkamiṁsu upasaṅkamitvā bhagavatā
saddhiṁ sammodiṁsu sammodanīyaṁ kathaṁ sārāṇīyaṁ vītisāretvā
ekamantaṁ nisīdiṁsu. ekamantaṁ nisinno kho vāseṭṭho māṇavo
bhagavantaṁ gāthāhi ajjhabhāsi

[382] anuññātapaṭiññātā tevijjā mayamassu bho
ahaṁ pokkharasātissa tārukkhassāya māṇavo.
tevijjānaṁ yadakkhātaṁ tatra kevalinosmase
padakasmā veyyākaraṇā ca 3- jappe ācariyasādisā.
tesanno jātivādamhi vivādo atthi gotama
jātiyā brāhmaṇo hoti bhāradvājo iti bhāsati
ahañca kammunā brūhi evaṁ jānāhi cakkhuma.
te na sakkoma saññātuṁ 4- aññamaññaṁ mayaṁ ubho
bhavantaṁ puṭṭhumāgamhā sambuddhaṁ iti vissutaṁ.

footnote: 1 ma. yu. bho. 2 ma. yu. samaṇaṁ gotamaṁ. 3 ma. yu. casaddo natthi. 4 ma.
footnote: saññāpetuṁ.

page number: 452

candaṁ yathā khayātītaṁ pecca pañjalikā janā
vandamānā namassanti evaṁ lokasmi gotama.
cakkhuṁ loke samuppannaṁ mayaṁ pucchāma gotamaṁ
jātito brāhmaṇo hoti udāhu bhavati kammunā
ajānataṁ no pabrūhi yathā jānemu brāhmaṇaṁ.
tesaṁ vohaṁ byakkhissaṁ
(vāseṭṭhāti bhagavā) anupubbaṁ yathātathaṁ
jātivibhaṅgaṁ pāṇānaṁ aññamaññā hi jātiyo.
tiṇarukkhepi jānātha na cāpi paṭijānare
liṅgaṁ jātimayaṁ tesaṁ aññamaññā hi jātiyo.
tato kīṭe paṭaṅge ca yāva kunthakipillike
liṅgaṁ jātimayaṁ tesaṁ aññamaññā hi jātiyo.
catuppadepi jānātha 1- khuddake ca mahallake
liṅgaṁ jātimayaṁ tesaṁ aññamaññā hi jātiyo.
pādūdarepi jānātha urage dīghapiṭṭhike
liṅgaṁ jātimayaṁ tesaṁ aññamaññā hi jātiyo.
tato macchepi jānātha udake 2- vārigocare
liṅgaṁ jātimayaṁ tesaṁ aññamaññā hi jātiyo.
tato pakkhīpi jānātha pattayāne vihaṅgame
liṅgaṁ jātimayaṁ tesaṁ aññamaññā hi jātiyo.

footnote: 1 po. catuppade vijānātha. 2 ma. yu. odake.

page number: 453

yathā etāsu jātīsu liṅgaṁ jātimayaṁ puthu
evaṁ natthi manussesu liṅgaṁ jātimayaṁ puthu.
na kesehi na sīsehi 1- na kaṇṇehi na akkhihi
na mukhena na nāsāya na oṭṭhehi bhamūhi vā
na gīvāya na aṁsehi na udarena na piṭṭhiyā
na soṇiyā na urasā na sambādhā na methunā 2-
na hatthehi na pādehi na aṅgulīhi nakhehi vā
na jaṅghāhi na ūrūhi na vaṇṇena sarena vā
liṅgaṁ jātimayaṁ neva yathā aññāsu jātisu.
paccattaṁ sasarīresu 3- manussesvetaṁ na vijjati
vokārañca manussesu samaññāya pavuccati.
yo hi koci manussesu gorakkhaṁ upajīvati
evaṁ vāseṭṭha jānāhi kassako so na brāhmaṇo.
yo hi koci manussesu puthusippena jīvati
evaṁ vāseṭṭha jānāhi sippiko so na brāhmaṇo.
yo hi koci manussesu vohāraṁ upajīvati
evaṁ vāseṭṭha jānāhi vāṇijo so na brāhmaṇo.
yo hi koci manussesu parapessena jīvati
evaṁ vāseṭṭha jānāhi pessiko so na brāhmaṇo.
yo hi koci manussesu adinnaṁ upajīvati

footnote: 1 ma. yu. sīsena. 2 po. ma. yu. na sambādhe na methune. 3 po. ma.
footnote: paccattañca sarīresu.

page number: 454

evaṁ vāseṭṭha jānāhi coro eso na brāhmaṇo.
yo hi koci manussesu issatthaṁ upajīvati
evaṁ vāseṭṭha jānāhi yodhājīvo 1- na brāhmaṇo.
yo hi koci manussesu porohiccena jīvati
evaṁ vāseṭṭha jānāhi yājako so na brāhmaṇo.
yo hi koci manussesu gāmaṁ raṭṭhañca bhuñjati
evaṁ vāseṭṭha jānāhi rājā eso na brāhmaṇo.
na cāhaṁ brāhmaṇaṁ brūmi yonijaṁ mattikasambhavaṁ
bhovādi nāma so hoti sa ve hoti sakiñcano
akiñcanaṁ anādānaṁ tamahaṁ brūmi brāhmaṇaṁ.
sabbaṁ saṁyojanaṁ chetvā yo ve naparitassati
saṅgātigaṁ 2- visaṁyuttaṁ tamahaṁ brūmi brāhmaṇaṁ.
chetvā naddhiṁ varattañca sandhānaṁ sahanukkamaṁ
ukkhittapalighaṁ buddhaṁ tamahaṁ brūmi brāhmaṇaṁ.
akkosaṁ vadhabandhañca aduṭṭho yo titikkhati
khantī balānīkaṁ tamahaṁ brūmi brāhmaṇaṁ.
akbhodhanaṁ vattavantaṁ sīlavantaṁ anussadaṁ
dantaṁ antimasārīraṁ tamahaṁ brūmi brāhmaṇaṁ.
vārī pokkharapatteva āraggeriva sāsapo
yo na limpati kāmesu tamahaṁ brūmi brāhmaṇaṁ.

footnote: 1 po. yodhoti so ... 2 po. saṅgātitaṁ.

page number: 455

yo dukkhassa pajānāti idheva khayamattano
pannabhāraṁ visaṁyuttaṁ tamahaṁ brūmi brāhmaṇaṁ.
gambhīrapaññaṁ medhāviṁ maggāmaggassa kovidaṁ
uttamatthaṁ anuppattaṁ tamahaṁ brūmi brāhmaṇaṁ.
asaṁsaṭṭhaṁ gahaṭṭhehi anāgārehi cūbhayaṁ
anokasāriṁ appicchaṁ tamahaṁ brūmi brāhmaṇaṁ.
nidhāya daṇḍaṁ bhūtesu tasesu thāvaresu ca
yo na hanti na ghāteti tamahaṁ brūmi brāhmaṇaṁ.
aviruddhaṁ viruddhesu attadaṇḍesu nibbutaṁ
sādānesu anādānaṁ tamahaṁ brūmi brāhmaṇaṁ.
yassa rāgo ca doso ca māno makkho ca pātito 1-
sāsaporiva āraggā tamahaṁ brūmi brāhmaṇaṁ.
akakkasaṁ viññāpaniṁ giraṁ saccaṁ udīraye
yāya nābhisaje kiñci 2- tamahaṁ brūmi brāhmaṇaṁ.
yo 3- ca dīghañca rassaṁ vā aṇuṁthūlaṁ subhāsubhaṁ
loke adinnaṁ nādiyati tamahaṁ brūmi brāhmaṇaṁ.
āsā yassa na vijjanti asmiṁ loke paramhi ca
nirāsayaṁ 4- visaṁyuttaṁ tamahaṁ brūmi brāhmaṇaṁ.
yassālayā na vijjanti aññāya akathaṅkathī
amatogadhaṁ anuppattaṁ tamahaṁ brūmi brāhmaṇaṁ.

footnote: 1 po. ohito. 2 po. taṁpi. 3 ma. yodha dīghaṁ va. 4 po. ma. nirāsāsaṁ.

page number: 456

yo 1- ca puññañca pāpañca ubho saṅgaṁ upaccagā
asokaṁ virajaṁ suddhaṁ tamahaṁ brūmi brāhmaṇaṁ.
candaṁva vimalaṁ suddhaṁ vippasannamanāvilaṁ
nandibhavaparikkhīṇaṁ tamahaṁ brūmi brāhmaṇaṁ.
yo imaṁ 2- palipathaṁ duggaṁ saṁsāraṁ mohamaccagā
tiṇṇo pāragato jhāyī anejo akathaṅkathī
anupādāya nibbuto tamahaṁ brūmi brāhmaṇaṁ.
yodha kāme pahantvāna anāgāro paribbaje
kāmarāgaparikkhīṇaṁ tamahaṁ brūmi brāhmaṇaṁ.
yodha taṇhaṁ pahantvāna anāgāro paribbaje
taṇhābhavaparikkhīṇaṁ tamahaṁ brūmi brāhmaṇaṁ.
hitvā mānusakaṁ yogaṁ dibbaṁ yogaṁ upaccagā
sabbayogavisaṁyuttaṁ tamahaṁ brūmi brāhmaṇaṁ.
hitvā ratiñca aratiñca sītibhūtaṁ nirūpadhiṁ
sabbalokābhibhuṁ vīraṁ tamahaṁ brūmi brāhmaṇaṁ.
cutiṁ yo vedi sattānaṁ upapattiñca sabbaso
asattaṁ sugataṁ buddhaṁ tamahaṁ brūmi brāhmaṇaṁ.
yassa gatiṁ na jānanti devā gandhabbamānusā
khīṇāsavaṁ arahantaṁ tamahaṁ brūmi brāhmaṇaṁ.
yassa pure ca pacchā ca majjhe ca natthi kiñcanaṁ

footnote: 1 ma. yu. yodha. 2 ma. yomaṁ.

page number: 457

akiñcanaṁ anādānaṁ tamahaṁ brūmi brāhmaṇaṁ.
usabhaṁ pavaraṁ dhīraṁ mahesiṁ vijitāvinaṁ
anejaṁ nhātakaṁ buddhaṁ tamahaṁ brūmi brāhmaṇaṁ.
pubbenivāsaṁ yo vedi saggāpāyañca passati
atho jātikkhayaṁ patto tamahaṁ brūmi brāhmaṇaṁ.
samaññā hesā lokasmiṁ nāmagottaṁ pakappitaṁ
sammuccā samudāgataṁ tattha tattha pakappitaṁ.
dīgharattamanusayitaṁ diṭṭhigatamajānataṁ
ajānantā no pabrūhanti 1- jātiyā hoti brāhmaṇo.
na jaccā brāhmaṇo hoti na jaccā hoti abrāhmaṇo
kammunā 2- brāhmaṇo hoti kammunā hoti abrāhmaṇo.
kassako kammunā hoti sippiko hoti kammunā
vāṇijo kammunā hoti pessiko hoti kammunā
coropi kammunā hoti yodhājīvopi kammunā
yājako kammunā hoti rājāpi hoti kammunā.
evametaṁ yathābhūtaṁ kammaṁ passanti paṇḍitā
paṭiccasamuppādadassā kammavipākakovidā.
kammunā vattatī loko kammunā vattatī pajā
kammanibandhanā sattā rathassāṇīva yāyato.
tapena brahmacariyena saññamena damena ca

footnote: 1 po. ajānanto nāma brahti. ma. yu. pabrūvanti. 2 yu. sabbatthavāresu
footnote: kammanāti dissati.

page number: 458

etena brāhmaṇo hoti etaṁ brāhmaṇamuttamaṁ
tīhi vijjāhi sampanno santo khīṇapunabbhavo
evaṁ vāseṭṭha jānāhi brahmā sakko vijānatanti.

[383] evaṁ vutte vāseṭṭhabhāradvājā māṇavā bhagavantaṁ
etadavocuṁ abhikkantaṁ bho gotama .pe. upāsake no bhavaṁ
gotamo dhāretu ajjatagge pāṇupete saraṇaṅgateti 1-.
vāseṭṭhasuttaṁ navamaṁ.
-----------
suttanipāte tatiyassa mahāvaggassa dasamaṁ kokālikasuttaṁ 2-(pts. sn, 124) 

[384] 10 evamme sutaṁ. ekaṁ samayaṁ bhagavā sāvatthiyaṁ
viharati jetavane anāthapiṇḍikassa ārāme. atha kho kokāliko
bhikkhu yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinno kho kokāliko bhikkhu
bhagavantaṁ etadavoca pāpicchā bhante sārīputtamoggallānā pāpikānaṁ
icchānaṁ vasaṅgatāti.

[385] evaṁ vutte bhagavā kokālikaṁ bhikkhuṁ etadavoca mā hevaṁ
kokālika mā hevaṁ kokālika pasādehi kokālika sārīputtamoggallānesu
cittaṁ pesalā sārīputtamoggallānāti. dutiyampi
kho kokāliko bhikkhu bhagavantaṁ etadavoca kiñcāpi me bhante bhagavā
saddhāyiko paccayiko atha kho pāpicchā va 3- sārīputtamoggallānā

footnote: 1 po. pāṇupetaṁ saraṇaṅgate. yu. .. saraṇāgate. 2 po. yu. sabbatthavāresu
footnote: kokāliyasuttantipi kokāliyotipi dissanti. 3 po. ca.

page number: 459

pāpikānaṁ icchānaṁ vasaṅgatāti. dutiyampi kho bhagavā kokālikaṁ
bhikkhuṁ etadavoca mā hevaṁ kokālika mā hevaṁ kokālika pasādehi
kokālika sārīputtamoggallānesu cittaṁ pesalā sārīputtamoggallānāti.
tatiyampi kho kokāliko bhikkhu bhagavantaṁ etadavoca
kiñcāpi me bhante bhagavā saddhāyiko paccayiko atha kho pāpicchā
va sārīputtamoggallānā pāpikānaṁ icchānaṁ vasaṅgatāti.
tatiyampi kho bhagavā kokālikaṁ bhikkhuṁ etadavoca mā hevaṁ kokālika
mā hevaṁ kokālika pasādehi kokālika sārīputtamoggallānesu
cittaṁ pesalā sārīputtamoggallānāti. atha kho kokāliko
bhikkhu uṭṭhāyāsanā bhagavantaṁ abhivādetvā padakkhiṇaṁ katvā
pakkāmi. acirapakkantasseva 1- kokālikassa (pts. sn, 125) bhikkhuno sāsapamattāhi 2-
piḷakāhi sabbo kāyo phuṭṭho 3- ahosi. sāsapamattiyo hutvā
muggamat2tiyo ahesuṁ. muggamattiyo hutvā kaḷāyamattiyo ahesuṁ.
kaḷāyamattiyo hutvā koḷaṭṭhimattiyo ahesuṁ. koḷaṭṭhimattiyo
hutvā kolamattiyo ahesuṁ. kolamattiyo hutvā āmalakamattiyo
ahesuṁ. āmalakamattiyo hutvā veḷuvasalāṭukamattiyo ahesuṁ.
veḷuvasalāṭukamattiyo hutvā villamattiyo 4- ahesuṁ. villamattiyo
hutvā pabhijjiṁsu. pubbañca lohitañca pagghariṁsu. atha kho
kokāliko bhikkhu tenevābādhena kālamakāsi. kālakato 5- ca kokāliko
bhikkhu padumanirayaṁ 6- upapajjati sārīputtamoggallānesu cittaṁ

footnote: 1 ma. yu. acirapakkantassa ca. 2 ma. yu. sāsapamattīhi. 3 ma. phuṭho. 4 po.
footnote: billāmattiyo. ma. yu. billamattiyo ... 5 po. ma. kālaṅkato. 6 po.
footnote: padumaniraye. ma. padumaṁ nirayaṁ.

page number: 460

āghātetvā. atha kho brahmā sahampati abhikkantāya rattiyā
abhikkantavaṇṇo kevalakappaṁ jetavanaṁ obhāsetvā yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ
aṭṭhāsi. ekamantaṁ ṭhito kho brahmā sahampati bhagavantaṁ
etadavoca kokāliko bhante bhikkhu kālakato kālakato ca bhante
kokāliko bhikkhu padumanirayaṁ upapanno sārīputtamoggallānesu cittaṁ
āghātetvāti. idamavoca brahmā sahampati idaṁ vatvā 

[1]-
padakkhiṇaṁ katvā tatthevantaradhāyi. atha kho bhagavā tassā rattiyā
accayena bhikkhū āmantesi imaṁ bhikkhave (pts. sn, 126) rattiṁ brahmā sahampati
abhikkantāya rattiyā .pe. idamavoca bhikkhave brahmā
sahampati idaṁ vatvā 

[2]- padakkhiṇaṁ katvā tatthevantaradhāyīti.

[386] evaṁ vutte aññataro bhikkhu bhagavantaṁ etadavoca
kīvadīghaṁ nu kho bhante padumaniraye āyuppamāṇanti. dīghaṁ kho
bhikkhu padumaniraye āyuppamāṇaṁ taṁ na sukaraṁ saṅkhātuṁ ettakāni
vassāni iti vā ettakāni vassasatāni iti vā ettakāni
vassasahassāni iti vā ettakāni vassasatasahassāni iti vāti.
sakkā pana bhante upamaṁ kātunti. sakkā bhikkhūti bhagavā avoca
seyyathāpi bhikkhu vīsatikhāriko kosalako tilavāho tato puriso
vassasatassa 

[3]- vassasahassassa vassasatasahassassa accayena ekamekaṁ
tilaṁ uddhareyya khippataraṁ kho so bhikkhu vīsatikhāriko kosalako

footnote: 1-2 ma. yu. bhagavantaṁ abhivādetvā. 3 po. ma. yu. accayena.

page number: 461

tilavāho iminā upakkamena 

[1]- pariyādānaṁ gaccheyya na tveva
eko abbudo nirayo seyyathāpi bhikkhu vīsati abbudā nirayā
evameko nirabbudo nirayo seyyathāpi bhikkhu vīsati nirabbudā
nirayā evameko ababo nirayo seyyathāpi bhikkhu vīsati
ababā nirayā evameko ahaho nirayo seyyathāpi bhikkhu vīsati
ahahā nirayā evameko aṭaṭo nirayo seyyathāpi bhikkhu
vīsati aṭaṭā nirayā evameko kumudo nirayo seyyathāpi bhikkhu
vīsati kumudā nirayā evameko sogandhiko nirayo seyyathāpi
bhikkhu vīsati sogandhikā nirayā evameko uppalako nirayo
seyyathāpi bhikkhu vīsati uppalakā nirayā evameko puṇḍarīko
nirayo seyyathāpi bhikkhu vīsati puṇḍarīkā nirayā evameko
padumo nirayo padumaṁ 2- kho pana bhikkhu nirayaṁ kokāliko bhikkhu
upapanno (pts. sn, 127) sārīputtamoggallānesu cittaṁ āghātetvāti
idamavoca bhagavā idaṁ vatvāna sugato
athāparaṁ etadavoca satthā

[387] purisassa hi jātassa kuṭhārī jāyate mukhe
yāya chindati attānaṁ bālo dubbhāsitaṁ bhaṇaṁ.
yo nindiyaṁ pasaṁsati
taṁ vā nindati yo pasaṁsiyo
vicināti mukhena so kaliṁ

footnote: 1 ma. yu. parikkhayaṁ. 2 po. padume kho pana bhikkhu niraye.

page number: 462

kalinā tena sukhaṁ na vindati.
appamatto ayaṁ kali 1-
yo akkhesu dhanapparājayo
(sabbassāpi sahāpi attanā)
ayameva mahattaro kali
yo sugatesu manaṁ padosaye.
sataṁ sahassānaṁ nirabbudānaṁ
chattiṁsa 2- ca pañca ca abbudāni
yamariyagarahī nirayaṁ upeti
vācaṁ manañca paṇidhāya pāpakaṁ.
abhūtavādī nirayaṁ upeti
yo vāpi katvā na karomīti 3- cāha
ubhopi te pecca samā bhavanti
nihīnakammā manujā hi 4- parattha.
yo appaduṭṭhassa narassa dussati
suddhassa posassa anaṅgaṇassa
tameva bālaṁ pacceti pāpaṁ
sukhumo rajo paṭivātaṁva khitto.
yo lobhaguṇe 5- anuyutto
so vacasā paribhāsati aññe

footnote: 1 po. kalī. 2 ma. chattiṁsati pañca ca. 3 ma. karomi cāha. 4 ma. yu. hisaddo
footnote: natthi. 5 po. kāmaguṇehi.

page number: 463

asaddho kadariyo avadaññū
macchari pesuṇiyasmiṁ 1- anuyutto.
mukhadugga vibhūtamanariya
bhūnahata 2- pāpaka dukkatakāri
purisanta 3- kali avajāte
mā bahubhāṇidha nerayikosi.
rajamākirasi 4- ahitāya
sante garahasi kibbissakārī 5-
bahūni 

[6]- duccaritāni caritvā
gacchasi kho papataṁ cirarattaṁ.
na hi nassati kassaci kammaṁ
eti ha taṁ labhateva suvāmi
dukkhaṁ mando paraloke
attani passati kibbissakārī.
ayosaṅkusamāhataṭṭhānaṁ
tiṇhadhāraṁ ayasūlamupeti
atha tattaṁ ayoguḷasannibhaṁ
bhojanamatthi tathā paṭirūpaṁ.
na hi vaggu vadanti vadantā
nābhijavanti na tāṇamupenti

footnote: 1 po. pesuṇiyañca. ma. pesuṇiyaṁ. 2 ma. yu. bhūnahu. 3 po. purisantimālajātamāhu.
footnote: 4 ma. rajamākirasī. 5 ma. yu. kibbisakārī. 6 yu. bahuni ca.

page number: 464

aṅgāre santhate senti 1-
agginisamaṁ pajjalitaṁ pavisanti 2-.
jālena ca onahiyānā
tattha hananti ayomayakūṭehi
andhaṁ va timisamāyanti
taṁ vitataṁ 

[3]- yathā mahikāyo.
atha lohamayaṁ pana kumbhiṁ
agginisamaṁ pajjalitaṁ pavisanti
paccanti hi tāsu cirarattaṁ
agginisamāsu samuppilavāsā 4-.
atha pubbalohitamisse
tattha kiṁ paccati 5- kibbissakārī
yaṁ yandisataṁ adhiseti
tattha kilissati samphussamāno.
puḷavāvasathe salilasmiṁ
tattha kiṁ paccati kibbissakārī
gantuṁ na hi tīramapatthi
sabbasamā hi samantakapallā 6-.
asipattavanaṁ 7- pana tiṇhaṁ
taṁ pavisanti samucchinnagattā

footnote: 1 ma. sayanti. 2 po. sabbatthavāresu aggi nisaṁ pajjalitaṁ. ma. ginisampajjalitaṁ.
footnote: 3 ma. yu. hi. 4 ma. .. pilavāte. yu. .. pilalāso. 5 po. tattha kilissati.
footnote: 6 po. samantaphullā. 7 po. asitavanaṁ puṇṇatiṇṇaṁ.

page number: 465

jivhaṁ baḷisena gahetvā
āracayāracayā vihananti 1-.
atha vettaraṇiṁ pana duggaṁ
tiṇhadhāraṁ khuradhāramupenti 2-
tattha mandā papatanti
pāpakārā 3- pāpāni katvā 4-.
khādanti hi tattha rudante
sāmā sabalā kākolagaṇā ca
soṇā siṅgālā paṭigijjhā
kulalā vāyasā ca vitudanti.
kicchā vatāyaṁ idha vutti
yaṁ jano passati 5- kibbissakārī
tasmā idha jīvitasese
kiccakaro siyā naro na ca majje 6-.
te gaṇitā vidūhi tilavāhā
ye padume niraye upanītā
nahutāni hi koṭiyo pañca bhavanti
dvādasa koṭisatāni punaññā 7-.
yāva dukkhā nirayā idha vuttā
tatthapi tāva ciraṁ vasitabbaṁ

footnote: 1 po. ārapayā viharanti. ma. ārajayārajayā .... 2 ma. tiṇhadhārakhura ....
footnote: 3 ma. yu. pāpakarā. 4 ma. yu. karitvā. 5 ma. phusati. 6 po. na pamajjare.
footnote: ma. na appamajje. 7 po. punaññe.

page number: 466

tasmā sucipesalasādhuguṇesu
vācaṁ manaṁ pakataṁ 1- parirakkheti.
kokālikasuttaṁ dasamaṁ.
---------
suttanipāte tatiyassa mahāvaggassa ekādasamaṁ nālakasuttaṁ

[388] 11 ānandajāte tidasagaṇe patīte
sakkañca 2- indaṁ sucivasane ca deve
dussaṁ gahetvā atiriva thomayante
asito isi addasa divāvihāre.
disvāna deve pamuditamane 3- udagge
cittiṁ karitvā idamavoca 4- tattha
kiṁ devasaṅgho atiriva kalyarūpo
dussaṁ gahetvā ramayatha 5- kiṁ paṭicca.
yadāpi āsi asurehi saṅgamo 6-
jayo surānaṁ asurā parājitā
tadāpi netādiso lomahaṁsano
kimabbhūtaṁ daṭṭhu marū pamoditā.
seḷenti gāyanti ca vādayanti 7-
bhujāni phoṭenti 8- ca naccayanti ca

footnote: 1 ma. yu. satataṁ. 2 po. sakaṁva. yu. sakkacca. 3 ma. yu. muditamane.
footnote: 4 ma. yu. idamavocāsi. 5 yu. bhamuyatha. 6 pa. saṅgahe. 7 ma. yu. vādayanti ca.
footnote: 8 ma. poṭhenti.

page number: 467

pucchāmi vohaṁ merumuddhavāsine
dhunātha me saṁsayaṁ khippaṁ 1- mārisā.
so bodhisatto ratanavaro atulyo
manussaloke hitasukhatāya 2- jāto
sakyāna gāme janapade lumbineyye
tenamha tuṭṭhā atiriva kalyarūpā.
so sabbasattuttamo aggapuggalo
narāsabho sabbapajānamuttamo
vattessati 3- cakkaṁ isivhaye vane
nadaṁva sīho balavā migābhibhū.
taṁ saddaṁ sutvā turitamavasarī so
suddhodanassa (tada) bhavanaṁ upāvisi 4-
nisajja tattha idamavocāpi 5- sakye
kuhiṁ kumāro ahampi daṭṭhukāmo.
tato kumāraṁ jalitamiva suvaṇṇaṁ
ukkāmukheva sukusalasampahaṭṭhaṁ
daddallamānaṁ siriyā anomavaṇṇaṁ
dassesu puttaṁ asitavhayassa sakyā.
disvā kumāraṁ sikhimiva pajjalantaṁ

footnote: 1 po. ma. yu. khippa. 2 ma. yu. hitasukhatthāya. 3 po. vattissati. 4 yu.
footnote: upāgami. 5 ma. yu. idamavocāsi.

page number: 468

tārāsabhaṁva nabhasigamaṁ visuddhaṁ
suriyantapantaṁ sāradarivabbhamuttaṁ 1-
ānandajāto vipulamalattha pītiṁ.
anekasākhañca sahassamaṇḍalaṁ
chattaṁ marū dhāreyyumantalikkhe
suvaṇṇadaṇḍā vītipatanti cāmarā
na dissare cāmarachattagāhakā.
disvā jaṭī 2- kaṇhasirivhayo isi
suvaṇṇanikkhaṁ viya paṇḍukambale
setañca chattaṁ dhārayantamuddhani 3-
udaggacitto sumano paṭiggahe.
paṭiggahetvā pana sakyapuṅgavaṁ
jigiṁsako lakkhaṇamantapāragū
pasannacitto giramabbhudīrayi
anuttarāyaṁ dipadānamuttamo.
athattano gamanamanussaranto
akalyarūpo gaḷayati assukāni
disvāna sakyā isimavocuṁ rudantaṁ
no ce kumāre bhavissati antarāyo.
disvāna sakye isimavoca akalye

footnote: 1 po. sāradadivābbhamuttaṁ. ma. yu. sarasarivab ... 2 po. yu. jaṭi. 3 ma. yu.
footnote: dhariyanta ...

page number: 469

nāhaṁ kumāre ahitamanussarāmi
na cāpi assa bhavissati antarāyo
na orakāyaṁ adhimanasā 1- bhavātha.
sambodhiyaggaṁ phusissatāyaṁ kumāro
so dhammacakkaṁ paramavisuddhadassī
vattessatāyaṁ bahujanahitānukampī
vitthārikassa bhavissati brahmacariyaṁ.
mamañca āyu na ciramidhāvaseso
athantarā me bhavissati kālakiriyā
sohaṁ na sussaṁ 2- asamadhurassa dhammaṁ
tenamhi aṭṭo byasanagato 3- aghāvī.
so sākiyānaṁ vipulaṁ janetvāna pītiṁ
antepuramhā niragamā 4- brahmacārī
so bhāgineyyaṁ sayaṁ anukampamāno
samādapesi asamadhurassa dhamme
buddhoti ghosaṁ yadi parato suṇāsi
sambodhipatto vivarati 5- dhammamaggaṁ
gantvāna tattha sayaṁ 6- paripucchamāno
carassu tasmiṁ bhagavati brahmacariyaṁ.
tenānusiṭṭho hitamanena tādinā

footnote: 1 ma. adhimānasā. 2 ma. sossaṁ. 3 po. ma. byasanaṅgato. 4 po. ma. nigamā.
footnote: 5 yu. vīcarati. 6 ma. yu. samayaṁ.

page number: 470

anāgate paramavisuddhadassinā
so nāḷako upacitapuññasañcayo
jinaṁ patikkhaṁ parivasi rakkhitindriyo.
sutvāna ghosaṁ jinavaracakkavattane
gantvāna disvā isinisabhaṁ pasanno
moneyyaseṭṭhaṁ munivaraṁ 1- apucchi
samāgate asitavhayassa sāsaneti.
vatthukathā 2- niṭṭhitā.

[389] aññātametaṁ vacanaṁ asitassa yathātathaṁ
taṁ taṁ gotama pucchāmi 3- sabbadhammāna pāraguṁ
anāgāriyupetassa 4- bhikkhācariyaṁ jigiṁsato
muniṁ pabrūhi me puṭṭho moneyyaṁ uttamaṁ padaṁ.
moneyyante upaññissanti (bhagavā) dukkaraṁ durabhisambhavaṁ
handa te naṁ pavakkhāmi santhambhassu daḷho bhava.
samānabhāvaṁ 5- kubbetha gāme akuṭṭhavanditaṁ
manopadosaṁ rakkheyya santo anuṇṇagocaro 6-.
uccāvacā niccharanti dāye aggisikhūpamā
nāriyo muniṁ palobhenti tā su taṁ mā palobheyyuṁ 7-
virato methunā dhammā hitvā kāme varāvare 8-

footnote: 1 ma. yu. munipavaraṁ. 2 ma. yu. vatthugāthā. 3 yu. pucchāma. 4 ma. yu.
footnote: anagāriyu .... 5 po. ma. samānabhāgaṁ. 6 yu. vaṇṇanāyañca anuṇṇato care.
footnote: 7 po. ma. yu. palobhayuṁ. 8 ma. paropare. yu. parovare.

page number: 471

aviruddho asāratto pāṇesu tasathāvare.
yathā ahaṁ tathā ete yathā ete tathā ahaṁ
attānaṁ upamaṁ katvā na haneyya na ghātaye.
hitvā icchañca lobhañca yattha satto puthujjano
cakkhumā paṭipajjeyya tareyya narakaṁ imaṁ.
onodaro 1- mitāhāro appicchassa alolupo
sadā 2- icchāya nicchāto aniccho hoti nibbuto.
sa piṇḍacāraṁ caritvā vanantamabhihāraye
upaṭṭhito rukkhamūlasmiṁ āsanūpagato muni.
sa jhānapasuto dhīro vanante ramito siyā
jhāyetha rukkhamūlasmiṁ attānamabhitosayaṁ.
tato ratyā vivasane 3- gāmantamabhihāraye
avhānaṁ nābhinandeyya abhihārañca gāmato.
na munī gāmamāgamma kulesu sahasā care
ghāsesanaṁ 4- chinnakatho na vācampayuttaṁ bhaṇe.
alatthaṁ yadidaṁ sādhu nālatthaṁ kusalāmiti 5-
ubhayeneva so tādi rukkhaṁva upātivattati 6-.
sapattapāṇī caranto amūgo mūgasammato
appaṁ dānaṁ na hiḷeyya dātāraṁ nāvajāniyā.
uccāvacā hi paṭipadā samaṇena pakāsitā

footnote: 1 ma. yu. ūnūdaro. 2 yu. save. 3 ma. vivasāne. 4 po. ghāsenaṁ.
footnote: 5 po. kusalamiti. ma. kusalaṁ iti. 6 ma. rukkhaṁ upanivattati. yu. ūpanivattati.

page number: 472

na pāraṁ diguṇaṁ yanti na yidaṁ ekaguṇamuttaṁ 1-.
yassa ca visatā natthi chinnasotassa bhikkhuno
kiccākiccappahīnassa pariḷāho na vijjati.
moneyyante upaññissanti (bhagavā) khuradhārūpamo bhave
jivhāya tāluṁ āhacca udare saññato siyā.
alīnacitto ca siyā na cāpi bahu cintaye
nirāmagandho asito brahmacariyaparāyano
ekāsanassa sikkhetha samaṇopāsanassa ca
ekattaṁ monamakkhātaṁ eko ve 2- abhiramissasi.
(atha bhāsihi 3- dasa disā)
sutvā dhīrānaṁ nigghosaṁ jhāyīnaṁ kāmacāginaṁ
tato hiriñca saddhañca bhiyyo kubbetha māmako.
taṁ nadīhi vijānātha sobbhesu padaresu ca
sanantā 4- yanti kusubbhā tuṇhī yanti mahodadhi.
yadūnakaṁ taṁ sanati yaṁ pūraṁ santameva taṁ
aḍḍhakumbhūpamo bālo rahado pūrova paṇḍito.
yaṁ samaṇo bahu bhāsati upetaṁ atthasañhitaṁ
jānaṁ so dhammaṁ deseti jānaṁ so bahu bhāsati.
yo ca jānaṁ saṁyatatto 5- jānaṁ na bahu bhāsati

footnote: 1 ma. yu. --- ekaguṇaṁ mutaṁ. 2 ma. yu. ce. 3 ma. bāhisi. 4 po. suṇantā.
footnote: ma. yu. saṇantā. 5 yu. yatatto.

page number: 473

sa muni monamarahati sa muni monamajjhaggāti 1-.
nālakasuttaṁ ekādasamaṁ.
----------
suttanipāte tatiyassa mahāvaggassa
dvādasamaṁ dvayatānupassanāsuttaṁ

[390] 12 evamme (pts. sn, 140) sutaṁ. ekaṁ samayaṁ bhagavā sāvatthiyaṁ
viharati pubbārāme migāramātu pāsāde. tena kho pana samayena
bhagavā tadahuposathe paṇṇarase puṇṇāya puṇṇamāya rattiyā
bhikkhusaṅghaparivuto abbhokāse nisinno hoti. atha kho bhagavā
tuṇhībhūtaṁ tuṇhībhūtaṁ bhikkhusaṅghaṁ anuviloketvā bhikkhū āmantesi ye te
bhikkhave kusalā dhammā ariyā niyyānikā sambodhigāmino 2- tesaṁ
vo bhikkhave kusalānaṁ dhammānaṁ ariyānaṁ niyyānikānaṁ sambodhigāmīnaṁ
kā upanisā savanāyāti iti ce bhikkhave pucchitāro assu te
evamassu vacanīyā yāvadeva dvayatānaṁ dhammānaṁ yathābhūtaṁ ñāṇāyāti
kiñca dvayataṁ vadetha idaṁ dukkhaṁ ayaṁ dukkhasamudayoti
ayamekānupassanā ayaṁ dukkhanirodho ayaṁ dukkhanirodhagāminī
paṭipadāti ayaṁ dutiyānupassanā evaṁ sammādvayatānupassino bhikkhave
bhikkhuno appamattassa ātāpino pahitattassa viharato dvinnaṁ
phalānaṁ aññataraṁ phalaṁ pāṭikaṅkhaṁ diṭṭheva dhamme aññā sati

footnote: 1 ma. yu. monamajjagā. 2 ma. yu. sambodhagāmino.

page number: 474

vā upādisese anāgāmitāti.
idamavoca bhagavā idaṁ vatvāna sugato
athāparaṁ etadavoca satthā

[391] ye dukkhaṁ nappajānanti atho dukkhassa sambhavaṁ
yattha ca sabbaso dukkhaṁ asesaṁ uparujjhati
tañca maggaṁ na jānanti dukkhūpasamagāminaṁ
cetovimuttihīnā te atho paññāvimuttiyā
abhabbā te antakiriyāya te ve jātijarūpagā.
ye ca dukkhaṁ pajānanti atho dukkhassa sambhavaṁ
yattha ca sabbaso dukkhaṁ asesaṁ uparujjhati
tañca maggaṁ pajānanti dukkhūpasamagāminaṁ
cetovimuttisampannā atho paññāvimuttiyā
bhabbā te antakiriyāya na te jātijarūpagāti.

[392] siyā aññenapi pariyāyena sammādvayatānupassanāti
iti ce bhikkhave pucchitāro assu siyātissu vacanīyā 1- kathañca
siyā yaṅkiñci dukkhaṁ sambhoti sabbaṁ upadhipaccayāti
ayamekānupassanā upadhīnaṁ tveva asesavirāganirodhā natthi dukkhassa
sambhavoti ayaṁ dutiyānupassanā evaṁ sammādvayatānupassino
.pe. athāparaṁ etadavoca satthā
upadhinidānā pabhavanti dukkhā

footnote: 1 po. siyā tissa vacanīyo.

page number: 475

ye keci lokasmiṁ anekarūpā
yo ve avidvā upadhiṁ karoti
punappunaṁ dukkhamupeti mando
tasmā pajānaṁ upadhiṁ na kayirā
dukkhassa jātippabhavānupassīti.

[393] siyā aññenapi pariyāyena sammādvayatānupassanāti
iti ce bhikkhave pucchitāro assu siyātissu vacanīyā kathañca
siyā yaṅkiñci dukkhaṁ sambhoti sabbaṁ avijjāpaccayāti
ayamekānupassanā avijjāya tveva asesavirāganirodhā natthi dukkhassa
sambhavoti ayaṁ dutiyānupassanā evaṁ sammādvayatānupassino.
.pe. athāparaṁ etadavoca satthā
jātimaraṇasaṁsāraṁ ye vajanti punappunaṁ
itthabhāvaññathābhāvaṁ avijjāyeva sā gati.
avijjā hāyaṁ mahāmoho yadidaṁ sassataṁ 1- ciraṁ
vijjāgatā ca ye sattā na 3- te gacchanti punabbhavanti.

[394] siyā aññenapi pariyāyena .pe. kathañca siyā
yaṅkiñci dukkhaṁ sambhoti sabbaṁ saṅkhārapaccayāti ayamekānupassanā
saṅkhārānaṁ tveva asesavirāganirodhā natthi dukkhassa sambhavoti
ayaṁ dutiyānupassanā evaṁ sammādvayatānupassino .pe. athāparaṁ
etadavoca satthā

footnote: 1 ma. yu. yenidaṁ saṁsitaṁ. 3 yu. nāgacchanti.

page number: 476

yaṅkiñci dukkhaṁ sambhoti sabbaṁ saṅkhārapaccayā
saṅkhārānaṁ nirodhena natthi dukkhassa sambhavo.
etamādīnavaṁ ñatvā dukkhaṁ saṅkhārapaccayā
sabbasaṅkhārasamathā saññānaṁ 1- uparodhanā
evaṁ (pts. sn, 143) dukkhakkhayo hoti etaṁ ñatvā yathātathaṁ.
sammaddasā vedaguno sammadaññāya paṇḍitā
abhibhuyya 2- mārasaṁyogaṁ na gacchanti punabbhavanti.

[395] siyā aññenapi pariyāyena .pe. kathañca siyā
yaṅkiñci dukkhaṁ sambhoti sabbaṁ viññāṇapaccayāti
ayamekānupassanā viññāṇassa tveva asesavirāganirodhā natthi
dukkhassa sambhavoti ayaṁ dutiyānupassanā evaṁ sammādvayatānupassino
.pe. athāparaṁ etadavoca satthā
yaṅkiñci dukkhaṁ sambhoti sabbaṁ viññāṇapaccayā
viññāṇassa nirodhena natthi dukkhassa sambhavo.
etamādīnavaṁ ñatvā dukkhaṁ viññāṇapaccayā
viññāṇūpasamā bhikkhu nicchāto parinibbutoti.

[396] siyā aññenapi pariyāyena .pe. kathañca siyā
yaṅkiñci dukkhaṁ sambhoti sabbaṁ phassapaccayāti ayamekānupassanā
phassassa tveva asesavirāganirodhā natthi dukkhassa sambhavoti ayaṁ
dutiyānupassanā evaṁ sammādvayatānupassino .pe. athāparaṁ

footnote: 1 yu. saññāya. 2 po. abhibhū.

page number: 477

etadavoca satthā
tesaṁ phassaparetānaṁ bhavasotānusārinaṁ
kummaggaṁ paṭipannānaṁ ārā saṁyojanakkhayo.
ye ca phassaṁ pariññāya paññāya 1- upasame ratā
tepi 2- phassābhisamayā nicchātā parinibbutāti.

[397] siyā aññenapi pariyāyena .pe. kathañca siyā
yaṅkiñci dukkhaṁ sambhoti sabbaṁ vedanāpaccayāti ayamekānupassanā
vedanānaṁ tveva asesavirāganirodhā natthi dukkhassa sambhavoti ayaṁ
dutiyānupassanā evaṁ sammādvayatānupassino .pe. athāparaṁ
etadavoca satthā
sukhaṁ vā yadi vā dukkhaṁ adukkhamasukhaṁ saha
ajjhattañca bahiddhā ca yaṅkiñci atthi veditaṁ
etaṁ dukkhanti ñatvāna mosadhammaṁ palokinaṁ
phussa phussa vayaṁ passaṁ evaṁ tattha vijānati 3-.
vedanānaṁ khayā yeva 4- natthi dukkhassa sambhavoti.

[398] siyā aññenapi pariyāyena .pe. kathañca siyā
yaṅkiñci dukkhaṁ sambhoti sabbaṁ taṇhāpaccayāti ayamekānupassanā
taṇhāya tveva asesavirāganirodhā natthi dukkhassa sambhavoti ayaṁ
dutiyānupassanā evaṁ sammādvayatānupassino .pe. athāparaṁ
etadavoca satthā

footnote: 1 ma. aññāyupasame. yu. aññāya upasame. 2 ma. yu. te ve.
footnote: 3 po. yu. virajjati. 4 ma. yu. bhikkhu.

page number: 478

taṇhādutiyo puriso dīghamaddhāna saṁsaraṁ
itthabhāvaññathābhāvaṁ saṁsāraṁ nātivattati.
etamādīnavaṁ ñatvā taṇhā 1- dukkhassa sambhavaṁ
vītataṇho anādāno sato bhikkhu paribbajeti.

[399] siyā aññenapi pariyāyena .pe. kathañca siyā
yaṅkiñci dukkhaṁ sambhoti sabbaṁ upādānapaccayāti ayamekānupassanā
upādānassa 2- tveva asesavirāganirodhā natthi dukkhassa sambhavoti
ayaṁ dutiyānupassanā evaṁ sammādvayatānupassino .pe. athāparaṁ
etadavoca satthā
upādānapaccayā bhavo bhūto dukkhaṁ nigacchati
jātassa (pts. sn, 145) maraṇaṁ hoti eso dukkhassa sambhavo.
tasmā upādānakkhayā sammadaññāya paṇḍitā
jātikkhayaṁ abhiññāya na gacchanti punabbhavanti.

[400] siyā aññenapi pariyāyena .pe. kathañca siyā
yaṅkiñci dukkhaṁ sambhoti sabbaṁ ārambhapaccayāti ayamekānupassanā
ārambhānaṁ tveva asesavirāganirodhā natthi dukkhassa sambhavoti ayaṁ
dutiyānupassanā evaṁ sammādvayatānupassino .pe. athāparaṁ
etadavoca satthā
yaṅkiñci dukkhaṁ sambhoti sabbaṁ ārambhapaccayā
ārambhānaṁ nirodhena natthi dukkhassa sambhavo.

footnote: 1 ma. taṇhaṁ. 2 ma. upādānānaṁ.

page number: 479

etamādīnavaṁ ñatvā dukkhaṁ ārambhapaccayā
sabbārambhaṁ paṭinissajja anārambhe vimuttino
ucchinnabhavataṇhassa santacittassa bhikkhuno
vikkhīṇo 1- jātisaṁsāro natthi tassa punabbhavoti.

[401] siyā aññenapi pariyāyena .pe. kathañca siyā
yaṅkiñci dukkhaṁ sambhoti sabbaṁ āhārapaccayāti ayamekānupassanā
āhārānaṁ tveva asesavirāganirodhā natthi dukkhassa sambhavoti
ayaṁ dutiyānupassanā evaṁ sammādvayatānupassino .pe. athāparaṁ
etadavoca satthā
yaṅkiñci dukkhaṁ sambhoti sabbaṁ āhārapaccayā
āhārānaṁ nirodhena natthi dukkhassa sambhavo.
etamādīnavaṁ ñatvā dukkhaṁ āhārapaccayā
sabbāhāre 2- pariññāya sabbāhāramanissito
ārogyaṁ sammadaññāya āsavānaṁ parikkhayā
saṅkhāya sevī dhammaṭṭho saṅkhayannopeti 3- vedagūti.

[402] siyā aññenapi pariyāyena .pe. kathañca siyā
yaṅkiñci dukkhaṁ sambhoti sabbaṁ iñjitapaccayāti ayamekānupassanā
iñjitānaṁ tveva asesavirāganirodhā natthi dukkhassa sambhavoti ayaṁ
dutiyānupassanā evaṁ sammādvayatānupassino .pe. athāparaṁ
etadavoca satthā

footnote: 1 yu. vitiṇṇo. 2 ma. yu. sabbāhāraṁ. 3 yu. saṅkhaṁ na upeti.

page number: 480

yaṅkiñci dukkhaṁ sambhoti sabbaṁ iñjitapaccayā
iñjitānaṁ nirodhena natthi dukkhassa sambhavo.
etamādīnavaṁ ñatvā dukkhaṁ iñjitapaccayā
tasmā hi 1- ejaṁ vossajja saṅkhāre uparundhiyā 2-
anejo anupādāno tato bhikkhu paribbajeti.

[403] siyā aññenapi pariyāyena .pe. kathañca siyā
nissitassa calitaṁ hotīti ayamekānupassanā anissito na calatīti
ayaṁ dutiyānupassanā evaṁ sammādvayatānupassino. .pe.
athāparaṁ etadavoca satthā
anissito na calati nissito ca upādiyaṁ
itthabhāvaññathābhāvaṁ saṁsāraṁ nātivattati.
etamādīnavaṁ ñatvā nissayesu mahabbhayaṁ
anissito anupādāno sato bhikkhu paribbajeti.

[404] siyā aññenapi pariyāyena .pe. kathañca siyā
rūpehi bhikkhave arūpā 3- santatarāti ayamekānupassanā arūpehi
nirodho santataroti ayaṁ dutiyānupassanā evaṁ sammādvayatānupassino
.pe. athāparaṁ etadavoca satthā
ye ca rūpūpagā sattā ye ca arūpaṭṭhāyino 4-
nirodhaṁ appajānantā āgantāro te punabbhavaṁ
ye ca rūpe pariññāya arūpesu susaṇṭhitā 5-

footnote: 1 yu. hisaddo natthi. 2 ma. yu. uparandhiya. 3 yu. sabbattha āruppāti
footnote: dissati. 4 yu. āruppavāsino. 5 po. ārūpesu ca saṇṭhitā. ma. arūpesu
footnote: asaṇṭhitā.

page number: 481

nirodhe yeva muccanti 1- te janā maccuhāyinoti.

[405] siyā aññenapi pariyāyena .pe. kathañca siyā
yaṁ bhikkhave sadevakassa lokassa samārakassa sabrahmakassa
sassamaṇabrāhmaṇiyā pajāya sadevamanussāya idaṁ saccanti upanijjhāyitaṁ
tadamariyānaṁ etaṁ musāti yathābhūtaṁ sammappaññāya sudiṭṭhaṁ
ayamekānupassanā yaṁ bhikkhave sadevakassa .pe. sadevamanussāya idaṁ
musāti upanijjhāyitaṁ tadamariyānaṁ etaṁ saccanti yathābhūtaṁ
sammappaññāya sudiṭṭhaṁ ayaṁ dutiyānupassanā evaṁ sammādvayatānupassino
.pe. athāparaṁ etadavoca satthā
anattani attamānī 2- passa lokaṁ sadevakaṁ
niviṭṭhaṁ nāmarūpasmiṁ idaṁ saccanti maññati.
yena yena hi maññanti tato taṁ hoti aññathā
tañhi tassa musā hoti mosadhammañhi ittaraṁ.
amosadhammaṁ nibbānaṁ tadariyā saccato vidū
te ve saccābhisamayā nicchātā parinibbutāti.

[406] siyā aññenapi pariyāyena sammādvayatānupassanāti
iti ce bhikkhave pucchitāro assu siyātissu vacanīyā kathañca
siyā yaṁ bhikkhave sadevakassa lokassa samārakassa sabrahmakassa
sassamaṇabrāhmaṇiyā pajāya sadevamanussāya idaṁ sukhanti upanijjhāyitaṁ
tadamariyānaṁ etaṁ dukkhanti yathābhūtaṁ sammappaññāya sudiṭṭhaṁ

footnote: 1 ma. yu. nirodhe ye vimuccanti. 2 ma. attamāniṁ. yu. attamānaṁ.

page number: 482

ayamekānupassanā yaṁ bhikkhave sadevakassa lokassa .pe. sadevamanussāya
idaṁ dukkhanti upanijjhāyitaṁ tadamariyānaṁ etaṁ sukhanti
yathābhūtaṁ sammappaññāya sudiṭṭhaṁ ayaṁ dutiyānupassanā ayaṁ
sammādvayatānupassino kho bhikkhave bhikkhuno appamattassa
ātāpino pahitattassa viharato dvinnaṁ phalānaṁ aññataraṁ phalaṁ pāṭikaṅkhaṁ
diṭṭheva dhamme aññā sati vā upādisese anāgāmitāti.
idamavoca bhagavā idaṁ vatvāna sugato
athāparaṁ etadavoca satthā
rūpā saddā gandhā rasā 1- phassā dhammā ca kevalā
iṭṭhā kantā manāpā ca yāvatatthīti vuccati
sadevakassa lokassa ete vo sukhasammatā
yattha cete nirujjhanti taṁ nesaṁ dukkhasammataṁ.
sukhanti diṭṭhamariyehi sakkāyassuparodhanaṁ
paccanīkamidaṁ hoti sabbalokena passataṁ.
yaṁ pare sukhato āhu tadariyā āhu dukkhato
yaṁ pare dukkhato āhu tadariyā sukhato vidū
passa dhammaṁ durājānaṁ sampamūḷhettha aviddasū 2-.
nivutānaṁ tamo hoti andhakāro apassataṁ
satañca vivaṭaṁ hoti āloko passatāmiva
santike na vijānanti magā dhammassa kovidā.

footnote: 1 ma. yu. rasā gandhā. 2 ma. sampamūḷhetthaviddasu.

page number: 483

bhavarāgaparetehi bhavasotānusārihi
māradheyyānuppannehi nāyaṁ dhammo susambudho.
ko nu aññatra ariyehi 1- padaṁ sambuddhamarahati
yaṁ padaṁ sammadaññāya parinibbanti anāsavāti.

[407] idamavoca bhagavā. attamanā te bhikkhū bhagavato
bhāsitaṁ abhinandunti. imasmiñca pana 2- veyyākaraṇasmiṁ bhaññamāne
saṭṭhimattānaṁ bhikkhūnaṁ anupādāya āsavehi cittāni vimucciṁsūti.
dvayatānupassanāsuttaṁ dvādasamaṁ.
tassuddānaṁ
saccaṁ upadhi avijjā ca saṅkhāraviññāṇapañcamaṁ 3-
phassavedaniyā taṇhā upādānārambhāaharā 4-
iñjitaṁ phanditaṁ 5- rūpaṁ saccaṁ dukkhena 6- soḷasāti.
mahāvaggo tatiyo.
tassuddānaṁ
pabbajjā ca padhānā ca subhā ca sundarī tathā
māghasuttasabhiyo ca selo sallaṁ pavuccati
vāseṭṭho cāpi kokāli nālako dvayatānupassanaṁ
dvādasetāni suttāni mahāvaggoti vuccatīti.
--------------

footnote: 1 ma. (pts. sn, 151) yu. aññatramariyehi. 2 yu. ... abhinanduṁ imasmiṁ kho pana.
footnote: 3 ma. saṅkhāre. yu. saṅkhārā. 4 ma. yu. ... bhā āhārā.
footnote: 5 ma. iñjitaṁ calitaṁ. yu. iñjite phanditaṁ. 6 po. yu. saccā dukkhena.

page number: 484

suttanipāte catuttho aṭṭhakavaggo 1-
paṭhamaṁ kāmasuttaṁ

[408] 1 kāmaṁ kāmayamānassa tassa ce taṁ samijjhati
addhā pītimano hoti laddhā macco yadicchati.
tassa ce kāmayānassa 2- chandajātassa jantuno
te kāmā parihāyanti sallaviddhova ruppati.
yo kāme parivajjeti sappasseva padā siro
somaṁ 3- visattikaṁ loke sato samativattati.
khettaṁ vatthuṁ hiraññañca 4- gavāssaṁ 5- dāsaporisaṁ
thiyo bandhū puthū 6- kāme yo naro anugijjhati 7-
abalā naṁ 8- balīyanti maddante naṁ parissayā
tato naṁ dukkhamanveti nāvaṁ bhinnamivodakaṁ.
tasmā jantu sadā sato kāmāni parivajjaye
te pahāya tare oghaṁ nāvaṁ sitvāva 9- pāragūti.
kāmasuttaṁ paṭhamaṁ.
------------

footnote: 1 aṭṭhakavaggikotipi. 2 kāmayamānassātipi. 3 so imaṁ. 4 ma. yu. hiraññaṁ vā.
footnote: 5 ma. gavassaṁ. 6 ma. yu. putha. 7 po. abhisajjati. 8 yu. abalāva naṁ.
footnote: 9 yu. siñcitvā.

page number: 485

suttanipāte catutthassa aṭṭhakavaggassa dutiyaṁ guhaṭṭhakasuttaṁ

[409] 2 satto guhāyaṁ bahunābhichanno
tiṭṭhaṁ naro mohanasmiṁ pagāḷho
dūre vivekā hi tathāvidho so
kāmā hi loke na hi suppahāyā.
icchānidānā bhavasātabandhā 1-
te duppamuñcā na hi aññamokkhā
pacchā pure vāpi apekkhamānā
imeva kāme purimeva jappaṁ.
kāmesu giddhā pasutā pamūḷhā
avadāniyā te visame niviṭṭhā
dukkhūpanītā paridevayanti
kiṁsū bhavissāma ito cutāse.
tasmā hi sikkhetha idheva jantu
yaṁ kiñci jaññā visamanti loke
na tassa hetu visamaṁ careyya
appañhi taṁ jīvitamāhu dhīrā.
passāmi loke pariphandamānaṁ
pajaṁ imaṁ taṇhagataṁ bhavesu

footnote: 1 po. ma. yu. baddhā. 2 ma. appañhidaṁ.

page number: 486

hīnā narā maccumukhe lapanti
avītataṇhāse bhavābhavesu.
mamāyite passatha phandamāne
maccheva appodake khīṇasote
etampi disvā amamo careyya
bhavesu āsattimakubbamāno.
ubhosu antesu vineyya chandaṁ
phassaṁ pariññāya anānugiddho
yadattagarahī tadakubbamāno
na limpatī diṭṭhasutesu dhīro.
saññaṁ pariññā 1- vitareyya oghaṁ
pariggahesu muni nopalitto
abbūḷhasallo caramappamatto
nāsiṁsati 2- lokamimaṁ parañcāti.
guhaṭṭhakasuttaṁ dutiyaṁ.
-----------

footnote: 1 po. pariññāya tareyya. 2 ma. nāsīsati.

page number: 487

suttanipāte catutthassa aṭṭhakavaggassa tatiyaṁ duṭṭhaṭṭhakasuttaṁ

[410] 3 vadanti ve duṭṭhamanāpi eke
athopi ve saccamanā vadanti
vādañca jātaṁ muni no upeti
tasmā munī natthi khilo kuhiñci.
sakañhi diṭṭhiṁ kathamaccayeyya
chandānunīto ruciyā niviṭṭho
sayaṁ samattāni pakubbamāno 1-
yathā hi jāneyya tathā vadeyya.
yo attano sīlavatāni jantu
anānupuṭṭho ca 2- paresa pāvā
anariyadhammaṁ kusalā tamāhu
yo ātumānaṁ sayameva pāvā.
santo ca bhikkhu abhinibbutatto
itihanti sīlesu akatthamāno
tamariyadhammaṁ kusalā vadanti
yassussadā natthi kuhiñci loke.
pakappitā saṅkhatā yassa dhammā
purakkhatā santi 3- avīvadātā

footnote: 1 po. pakrubbamāno. 2 ma. va paresa pāva. 3 po. santimavīvadātā.

page number: 488

yadattani passati ānisaṁsaṁ
taṁ nissito kuppapaṭicca santiṁ.
diṭṭhīnivesā na hi svātivattā
dhammesu niccheyya samuggahītaṁ
tasmā naro tesu nivesanesu
nirassatī ādiyaticca dhammaṁ.
dhonassa hi natthi kuhiñci loke
pakappitā diṭṭhi bhavābhavesu
māyañca mānañca pahāya dhono
sa kena gaccheyya anūpayo so.
upayo hi dhammesu upeti vādaṁ
anūpayaṁ kena kathaṁ vadeyya
attaṁ 1- nirattaṁ na hi tassa atthi
adhosi so diṭṭhimidheva sabbanti 2-.
duṭṭhaṭṭhakasuttaṁ tatiyaṁ.
----------
suttanipāte catutthassa aṭṭhakavaggassa catutthaṁ suddhaṭṭhakasuttaṁ

[411] 4 passāmi suddhaṁ paramaṁ arogaṁ
diṭṭhena saṁsuddhi narassa hoti

footnote: 1 ma. attā nirattā. 2 yu. sabbāti. po. sabbañcāti.

page number: 489

evābhijānaṁ 1- paramanti ñatvā
suddhānupassīpi pacceti ñāṇaṁ.
diṭṭhena ce suddhi narassa hoti
ñāṇena vā so pajahāti dukkhaṁ
aññena so sujjhati sopadhīko
diṭṭhī hi naṁ pāva tathā vadānaṁ.
na brāhmaṇo aññato suddhimāha
diṭṭhe sute sīlavate mute vā
puññe ca pāpe ca anūpalitto
attañjaho na idha 2- pakubbamāno.
purimaṁ pahāya aparaṁ sitāse
ejānugā te na taranti saṅgaṁ
te uggahāyanti nirassajanti
kapīva sākhaṁ pamukhaṁ 3- gahāya.
sayaṁ samādāya vatāni jantu
uccāvacaṁ gacchati saññatatto
vidvā ca vedehi samecca dhammaṁ
na uccāvacaṁ gacchati bhūripañño.
sa sabbadhammesu visenibhūto
yaṁ kiñci diṭṭhaṁ va sutaṁ mutaṁ vā

footnote: 1 yu. etābhijānaṁ. 2 ma. yu. nayidha. 3 po. pamuccuggahāya. ma. pamuñcaṁ
footnote: gāhāyaṁ. yu. pamuñcaṁ.

page number: 490

tameva dassiṁ vivaṭaṁ carantaṁ
kenīdha lokasmiṁ vikappayeyya.
na kappayanti na purekkharonti
accantasuddhīti na te vadanti
ādānaganthaṁ gadhitaṁ visajja
āsaṁ na kubbanti kuhiñci loke.
sīmātigo brāhmaṇo tassa natthi
ñatvā va disvā va samuggahītaṁ
na rāgarāgī na virāgaratto
tassīdha natthī paramuggahītanti.
suddhaṭṭhakasuttaṁ catutthaṁ.
--------------
suttanipāte catutthassa aṭṭhakavaggassa
pañcamaṁ paramaṭṭhakasuttaṁ

[412] paramanti diṭṭhīsu paribbasāno
yaduttariṁ kurute jantu loke
hīnāti aññe tato sabbamāha
tasmā vivādāni avītivatto.
yadattanī passati ānisaṁsaṁ

page number: 491

diṭṭhe sute sīlabbate 1- mute vā
tadeva so tattha samuggahāya
nihīnato passati sabbamaññaṁ.
taṁ vāpi ganthaṁ kusalā vadanti
yaṁ nissito passati hīnamaññaṁ
tasmā hi diṭṭhaṁ va sutaṁ mutaṁ vā
sīlabbataṁ bhikkhu na nissayeyya.
diṭṭhimpi lokasmiṁ na kappayeyya
ñāṇena vā sīlavatena vāpi
samoti attānamanūpaneyya
hīno na maññetha visesi vāpi 2-.
attaṁ pahāya anupādiyāno
ñāṇepi so nissayaṁ no karoti
sa ve viyattesu na vaggasārī
diṭṭhimpi so na pacceti kiñci.
yassūbhayante paṇidhīdha natthi
bhavābhavāya idha vā huraṁ vā
nivesanā yassa 3- na santi keci
dhammesu niccheyya samuggahītaṁ
tassīdha diṭṭhe va sute mute vā

footnote: 1 ma. yu. sīlavate. 2 po. cāpi. 3 ma. yu. tassa.

page number: 492

pakappitā natthi anūpi saññā
taṁ brāhmaṇaṁ diṭṭhimanādiyānaṁ
kenīdha lokasmiṁ vikappayeyya.
na kappayanti na purekkharonti
dhammāpi tesaṁ na paṭicchitāse
na brāhmaṇo sīlavatena neyyo
pāraṁ gato na pacceti tādīti.
paramaṭṭhakasuttaṁ pañcamaṁ.
---------------
suttanipāte catutthassa aṭṭhakavaggassa chaṭṭhaṁ jarāsuttaṁ

[413] 6 appaṁ vata jīvitaṁ idaṁ oraṁ vassasatāpi miyyati
sacepi 1- aticca jīvati atha kho so jarasāpi miyyati.
socanti janā mamāyite na hi santi niccā pariggahā
vinābhāvasantamevidaṁ iti disvā nāgāramāvase.
maraṇenapi taṁ pahiyyati yaṁ puriso mamayidanti maññati
etampi 2- viditvā paṇḍito na mamattāya nametha māmako.
supinena yathāpi saṅgataṁ paṭibuddho puriso na passati
evampi piyāyitaṁ janaṁ petaṁ kālakataṁ na passati.

footnote: 1 po. ma. yu. yo cepi. 2 evampītipi.

page number: 493

diṭṭhāpi sutāpi te janā yesaṁ nāmamidaṁ pavuccati
nāmamevāvasissati akkheyyaṁ petassa jantuno.
sokaparidevamaccharaṁ na jahanti giddhā mamāyite
tasmā munayo pariggahaṁ hitvā acariṁsu khemadassino.
paṭilīnacarassa bhikkhuno bhajamānassa vivittamāsanaṁ
sāmaggiyamāhu tassa taṁ yo attānaṁ bhavane na dassaye.
sabbattha munī anissito na piyaṁ kubbati nopi appiyaṁ
tasmiṁ paridevamaccharaṁ paṇṇe vāri yathā na limpati.
udakabindu yathāpi pokkhare padume vāri yathā na limpati
evaṁ munīno palimpati yadidaṁ diṭṭhaṁ sutaṁ mutesu vā.
dhono na hi tena maññati yadidaṁ diṭṭhaṁ sutaṁ mutesu vā
nāññena visuddhimicchati na hi so rajjati no virajjatīti.
jarāsuttaṁ chaṭṭhamaṁ.
-----------
suttanipāte catutthassa aṭṭhakavaggassa
sattamaṁ tissametteyyasuttaṁ

[414] 7 methunamanuyuttassa (iccāyasmā tissametteyyo) 1-
vighātaṁ brūhi mārisa
sutvāna tava sāsanaṁ viveke sikkhissāmase.
methunamanuyuttassa (metteyyāti bhagavā)

footnote: 1 ma. yu. tisso metteyyo.

page number: 494

mussate vāpi sāsanaṁ
micchā ca paṭipajjati etaṁ tasmiṁ anāriyaṁ.
eko pubbe caritvāna methunaṁ yo nisevati
yānaṁ bhantaṁva taṁ loke hīnamāhu puthujjanaṁ.
yaso kittī ca yā pubbe hāyate vāpi tassa sā
etampi disvā sikkhetha methunaṁ vippahātave.
saṅkappehi pareto so 1- kapaṇo viya jhāyati
sutvā paresaṁ nigghosaṁ maṅku hoti tathāvidho.
atha satthāni kurute paravādehi codito
esa khvassa mahāgedho mosavajjaṁ pagāhati.
paṇḍitoti samaññāto ekacariyaṁ adhiṭṭhito
athāpi methune yutto mandova parikissati.
etamādīnavaṁ ñatvā muni pubbāpare idha
ekacariyaṁ daḷhaṁ kayirā na nisevetha methunaṁ.
vivekaññeva sikkhetha etadariyānamuttamaṁ
tena seṭṭho na maññetha sa ve nibbānasantike.
rittassa munino carato kāmesu anapekkhino
oghatiṇṇassa pihayanti kāmesu gadhitā pajāti.
tissametteyyasuttaṁ sattamaṁ.

footnote: 1 yu. yo.

page number: 495

suttanipāte catutthassa aṭṭhakavaggassa aṭṭhamaṁ pasūrasuttaṁ

[415] 8 idheva suddhī iti vādayanti
nāññesu dhammesu visuddhimāhu
yaṁ nissitā tattha subhaṁ vadānā
paccekasaccesu puthū niviṭṭhā.
te vādakāmā parisaṁ vigayha
bālaṁ dahantī mithu aññamaññaṁ
vadanti te aññasitā kathojjaṁ
pasaṁsakāmā kusalā vadānā.
yutto kathāyaṁ parisāya majjhe
pasaṁsamicchaṁ vinighāti hoti
apāhatasmiṁ pana maṅku hoti
nindāya so kuppati randhamesī.
yamassa vādaṁ parihīnamāhu
apāhataṁ pañhavimaṁsakāse
paridevati socati hīnavādo
upaccagā manti anutthunāti.
ete vivādā samaṇesu jātā
etesu ugghāti nigghāti hoti

page number: 496

etampi disvā virame kathojjaṁ
na haññadatthatthi pasaṁsalābhā.
pasaṁsito vā pana tattha hoti
akkhāya vādaṁ parisāya majjhe
so hassatī uṇṇamaticca 1- tena
pappuyya taṁ attha yathā mano ahu 2-.
yā uṇṇatī sāssa vighātabhūmi
mānātimānaṁ vadate paneso
etampi disvā virame kathojjaṁ 3-
na tena suddhiṁ kusalā vadanti.
sūro yathā rājakhādāya puṭṭho
abhigajjameti paṭisūramicchaṁ
yeneva so tena palehi sūra 4-
pubbeva natthī yadidaṁ yudhāya.
ye diṭṭhimuggayha vivādayanti
idameva saccanti ca vādayanti 5-
te tvaṁ vadassu na hi tedha atthi
vādamhi jāte paṭisenikattā.
visenikatvā pana ye caranti
diṭṭhīhi diṭṭhiṁ avirujjhamānā

footnote: 1 ma. uṇṇamatī ca. 2 po. manohu. 3 po. ma. yu. etaṁ pi disvā na vivādayetha.
footnote: 4 po. sūraṁ. 5 po. saccanti pavādayanti.

page number: 497

tesu tvaṁ kiṁ labhetho pasūra
yesīdha natthī paramuggahītaṁ.
atha tvaṁ pavitakkamāgamā
manasā diṭṭhigatāni cintayanto
dhonena yugaṁ samāgamā
na hi tvaṁ sakkhasi sampayātaveti.
pasūrasuttaṁ aṭṭhamaṁ.
------------
suttanipāte catutthassa aṭṭhakavaggassa navamaṁ māgandiyasuttaṁ

[416] 9 disvāna taṇhaṁ aratiñca rāgaṁ 1-
nāhosi chando api methunasmiṁ
kimevidaṁ muttakarīsapuṇṇaṁ
pādāpi naṁ samphusituṁ na icche.
etādisañce ratanaṁ na icchasi
nāriṁ narindehi bahūhi patthitaṁ
diṭṭhīgataṁ sīlavataṁ nu jīvitaṁ
bhavūpapattiñca vadesi kīdisaṁ.
idaṁ vadāmīti na tassa hoti (māgandiyāti bhagavā)
dhammesu niccheyya samuggahītaṁ

footnote: 1 ma. yu. rāgañca.

page number: 498

passañca diṭṭhīsu anuggahāya
ajjhattasantiṁ pacinaṁ addasaṁ.
vinicchayā yāni pakappitāni (iti māgandiyo)
te ve munī brūsi anuggahāya
ajjhattasantīti yametamatthaṁ
kathaṁ nu dhīrehi paveditantaṁ.
na diṭṭhiyā na sutiyā na ñāṇena (māgandiyāti bhagavā)
sīlabbatenāpi na suddhimāha
adiṭṭhiyā assutiyā añāṇā
asīlatā abbatā nopi tena
ete ca nisajja anuggahāya
santo anissāya bhavaṁ na jappe.
no ce kira diṭṭhiyā na sutiyā na ñāṇena (iti māgandiyo)
sīlabbatenāpi na suddhimāha
adiṭṭhiyā assutiyā añāṇā
asīlatā abbatā nopi tena
maññāmahaṁ momuhameva dhammaṁ
diṭṭhiyā ca eke paccenti suddhiṁ.
diṭṭhiñca 1- nissāya anupucchamāno (māgandiyāti bhagavā)
samuggahītesu samohamāgā

footnote: 1 ma. diṭṭhañca.

page number: 499

ito ca nāddakkhi aṇumpi saññaṁ
tasmā tuvaṁ momuhato dahāsi
samo visesī uda vā nihīno
yo maññatī so vivadetha tena
tīsu vidhāsu avikampamāno
samo visesīti na tassa hoti.
saccanti so brāhmaṇo kiṁ vadeyya
musāti vā so vivadetha kena
yasmiṁ samaṁ visamaṁ vāpi 1- natthi
sa kena vādaṁ paṭisaṁyujeyya.
okampahāya aniketasārī
gāme akubbaṁ muni santhavāni
kāmehi ritto apurekkharāno
kathaṁ na viggayha janena kayirā.
yehi vivitto vicareyya loke
na tāni uggayha vadeyya nāgo
elambujaṁ 2- kaṇṭakavārijaṁ 3- yathā
jalena paṅkena ca nūpalittaṁ 4-
evaṁ munī santivādo agiddho
kāme ca loke ca anūpalitto.

footnote: 1 yu. cāpi. 2 ma. jalambujaṁ. 3 ma. yu. kaṇṭakaṁ vārijaṁ. 4 po. anūpalittaṁ.

page number: 500

na vedagū diṭṭhiyā na mutiyā 1-
sa mānameti na hi tammayo so
na kammunā nopi sutena neyyo
anūpanīto sa 2- nivesanesu.
saññāvirattassa na santi ganthā
paññāvimuttassa na santi mohā
saññañca diṭṭhiñca ye aggahesuṁ
te ghaṭṭamānā 3- vicaranti loketi.
māgandiyasuttaṁ navamaṁ.
------------
suttanipāte catutthassa aṭṭhakavaggassa dasamaṁ purābhedasuttaṁ

[417] 10 kathaṁdassī kathaṁsīlo upasantoti vuccati
tamme gotama pabrūhi pucchito uttamaṁ naraṁ.
vītataṇho purā bhedā (ti bhagavā) pubbamantamanissito
vemajjhe nupasaṅkheyyo tassa natthi purekkhataṁ.
akkodhano asantāsī avikatthī akukkucco 4-
mantābhāṇī anuddhato sa ve vācāyato muni.
nirāsattī anāgate atītaṁ nānusocati
vivekadassī phassesu diṭṭhīsu ca na niyyati
paṭilīno akuhako apihālu amaccharī

footnote: 1 diṭṭhiyāyako na .... 2 po. yu. so. 3 ma. yu. ghaṭṭayantā.
footnote: 4 ma. yu. akkukuco

page number: 501

appagabbho ajeguccho pesuṇeyye ca no yuto
sātiyesu anassāvī atimāne ca no yuto
saṇho ca paṭibhāṇavā na saddho na virajjati
lābhakamyā na sikkhati alābhe ca na kuppati
aviruddho ca taṇhāya rasesu 1- nānugijjhati
upekkhako sadā sato na loke maññate samaṁ
na visesī na nīceyyo tassa no santi ussadā.
yassa nissayatā 2- natthi ñatvā dhammaṁ anissito
bhavāya vibhavāya vā taṇhā yassa na vijjati
taṁ brūmi upasantoti kāmesu anapekkhinaṁ
ganthā tassa na vijjanti atāri 3- so visattikaṁ.
na tassa puttā pasavo khettaṁ vatthuñca vijjati
attaṁ vāpi nirattaṁ vā 4- na tasmiṁ upalabbhati.
yena naṁ vajjuṁ puthujjanā atho samaṇabrāhmaṇā
taṁ tassa apurakkhataṁ tasmā vādesu nejati 5-.
vītagedho amaccharī na ussesu vadate muni
na samesu na omesu kappaṁ neti akappiyo.
yassa loke sakaṁ natthi asatā ca na socati
dhammesu ca na gacchati sa ve santoti vuccatīti.
purābhedasuttaṁ dasamaṁ

footnote: 1 yu. rase ca. 2 ma. nissayanā. 3 po. ma. atarī. 4 ma. attā vāpi nirattā.
footnote: 5 po. niñjati.

page number: 502

suttanipāte catutthassa aṭṭhakavaggassa
ekādasamaṁ kalahavivādasuttaṁ

[418] 11 kuto pahūtā kalahā vivādā
paridevasokā sahamaccharā ca
mānātimānā sahapesuṇā ca
kuto pahūtā te tadiṅgha brūhi.
piyappahūtā kalahā vivādā
paridevasokā sahamaccharā ca
mānātimānā sahapesuṇā ca
maccherayuttā kalahā vivādā
vivādajātesu ca pesuṇāni.
piyā su lokasmiṁ kutonidānā
ye vāpi 1- lobhā vicaranti loke
āsā ca niṭṭhā ca kutonidānā
ye samparāyāya narassa honti.
chandānidānāni piyāni loke
ye vāpi lobhā vicaranti loke
āsā ca niṭṭhā ca itonidānā
ye samparāyāya narassa honti.

footnote: 1 po. ma. sabbattha vāresu cāpi.

page number: 503

chando nu lokasmiṁ kutonidāno
vinicchayā vāpi kuto pahūtā
kodho mosavajjañca kathaṅkathā ca
ye vāpi dhammā samaṇena vuttā.
sātaṁ asātanti yamāhu loke
tamūpanissāya pahoti chando
rūpesu disvā vibhavaṁ bhavañca
vinicchayaṁ kurute 1- jantu loke.
kodho mosavajjañca kathaṅkathā ca
etepi dhammā dvayameva sante
kathaṅkathī ñāṇapathāya sikkhe
ñatvā pavuttā samaṇena dhammā.
sātaṁ asātañca kutonidānā
kismiṁ asante na bhavanti hete
vibhavaṁ bhavañcāpi yametamatthaṁ
etamme pabrūhi yatonidānaṁ.
phassanidānaṁ sātaṁ asātaṁ
phasse asante na bhavanti hete
vibhavaṁ bhavañcāpi yametamatthaṁ
etante pabrūmi itonidānaṁ.

footnote: 1 ma. kubbati.

page number: 504

phasso nu lokasmiṁ kutonidāno
pariggahā vāpi kuto pahūtā
kasmiṁ asante na mamattamatthi
kasmiṁ vibhūte na phusanti phassā.
nāmañca rūpañca paṭicca phasso
icchānidānāni pariggahāni
icchāya 1- asantyā na mamattamatthi
rūpe vibhūte na phusanti phassā.
kathaṁsametassa vibhoti rūpaṁ
sukhaṁ dukkhaṁ vāpi kathaṁ vibhoti
etamme pabrūhi yathā vibhoti
taṁ jāniyāma iti 2- me mano ahu.
na saññasaññī na visaññasaññī
nopi asaññī na vibhūtasaññī
evaṁsametassa vibhoti rūpaṁ
saññānidānā hi papañcasaṅkhā.
yantaṁ apucchimha akittayi no
aññantaṁ pucchāma tadiṅgha brūhi
ettāvataggaṁ no 3- vadanti heke
yakkhassa suddhiṁ idha paṇḍitāse

footnote: 1 yu. icchā na santyā. 2 ma. jāniyāmāti. 3 ma. nu.

page number: 505

udāhu aññampi vadanti etto.
ettāvataggampi vadanti heke
yakkhassa suddhiṁ idha paṇḍitāse
tesaṁ puneke samayaṁ vadanti
anupādisese kusalā vadānā.
ete ca ñatvā upanissitāti
ñatvā munī nissaye so vimaṁsī
ñatvā vimutto na vivādameti
bhavābhavāya na sameti dhīroti.
kalahavivādasuttaṁ ekādasamaṁ.
----------
suttanipāte catutthassa aṭṭhakavaggassa dvādasamaṁ cūḷaviyūhasuttaṁ

[419] 12 sakaṁ sakaṁ diṭṭhiparibbasānā
viggayha nānā kusalā vadanti
yo evaṁ jānāti sa vedi dhammaṁ
idaṁ paṭikkosamakevalī so.
evampi viggayha vivādayanti
bālo paro akusaloti cāhu
sacco nu vādo katamo imesaṁ

page number: 506

sabbeva hīme kusalā vadānā.
parassa ce dhammamanānujānaṁ
bālo mago 1- hoti nihīnapañño
sabbeva bālā sunihīnapaññā
sabbevime diṭṭhiparibbasānā.
sandiṭṭhiyā ve pana vīvadātā 2-
saṁsuddhapaññā kusalā matīmā
na tesaṁ koci nihīnapañño 3-
diṭṭhīhi tesampi tathā samattā.
na vāhametaṁ tathivanti 4- brūmi
yamāhu bālo 5- mithu aññamaññaṁ
sakaṁ sakaṁ diṭṭhimakaṁsu saccaṁ
tasmā hi bāloti paraṁ dahanti.
yamāhu saccaṁ tathivanti eke
tamāhu aññepi 6- tucchaṁ musāti
evampi viggayha vivādayanti 7-
kasmā na ekaṁ samaṇā vadanti.
ekaṁ hi saccaṁ na dutīyamatthi
yasmiṁ pajāno vivade pajānaṁ
nānā te saccāni sayaṁ thunanti

footnote: 1 ma. bālomako. 2 po. ceva na cevadātā. ma. ceva na vīvadātā.
footnote: 3 ma. yu. parihīnapañño. 4 ma. yu. tathiyanti. 5 ma. yu. bālā.
footnote: 6 ma. yu. aññe ca. 7 yu. vivādiyanti.

page number: 507

tasmā na ekaṁ samaṇā vadanti.
kasmā nu saccāni vadanti nānā.
pavādiyāse kusalā vadānā
saccāni sutāni bahūni nānā
udāhu te takkamanussaranti.
na heva saccāni bahūni nānā
aññatra saññāya niccāni loke
takkañca diṭṭhīsu pakappayitvā
saccaṁ musāti dvayadhammamāhu.
diṭṭhe sute sīlabbate mute vā
ete ca nissāya vimānadassī
vinicchaye ṭhatvā pahassamāno
bālo paro akusaloti cāha.
yeneva bāloti paraṁ dahāti
tenātumānaṁ kusaloti cāha
sayamattanā so kusalo vadāno
aññaṁ vimāneti tadeva pāvā.
atisāradiṭṭhiyā so samatto
mānena matto paripuṇṇamānī
sayameva sāmaṁ manasābhisitto

page number: 508

diṭṭhīhi sā tassa tathā samattā.
parassa ce hi vacasā nihīno
tumo sahā hoti nihīnapañño
atha ce sayaṁ vedagū hoti dhīro
na koci bālo samaṇesu atthi.
aññaṁ ito yābhivadanti dhammaṁ
aparaddhā suddhimakevalī te 1-
evampi titthyā puthuso vadanti
sandiṭṭhirāgena hi tyābhirattā 2-.
idheva suddhiṁ iti vādayanti
nāññesu dhammesu visuddhimāhu
evampi titthyā puthuso niviṭṭhā
sakāyane tattha daḷhaṁ vadānā.
sakāyane vāpi daḷhaṁ vadāno
kamettha bāloti paraṁ daheyya
sayameva so medhagaṁ āvaheyya
paraṁ vadaṁ bālamasuddhidhammaṁ.
vinicchaye ṭhatvā sayaṁ pamāya
uddhaṁ so lokasmiṁ vivādameti
hitvāna sabbāni vinicchayāni

footnote: 1 yu. suddhimakevalī no. 2 po. sandiṭṭhirāgena titthyābhirattā. yu. tebhirattā.

page number: 509

na medhagaṁ kurute jantu loketi.
cūḷaviyūhasuttaṁ dvādasamaṁ.
-----------
suttanipāte catutthassa aṭṭhakavaggassa terasamaṁ mahāviyūhasuttaṁ

[420] 13 ye kecime diṭṭhiparibbasānā
idameva saccanti vivādayanti
sabbeva te nindamanvānayanti
atho pasaṁsampi labhanti tattha.
appañhi etaṁ na alaṁ samāya
duve vivādassa phalāni brūmi
etampi disvāna vivādayetha
khemābhipassaṁ avivādabhūmiṁ.
yā kācimā sammatiyo puthujjā
sabbā va etā na upeti vidvā
anūpayo so upayaṁ kimeyya
diṭṭhe sute khantimakubbamāno.
sīluttamā saññamenāhu suddhiṁ
vattaṁ samādāya upaṭṭhitāse
idheva sikkhema athassa suddhiṁ

page number: 510

bhavūpanītā kusalā vadānā.
sace cuto sīlavatāto hoti
pavedhatī kamma virādhayitvā
pajappatī 1- patthayatī ca suddhiṁ
satthā va hīno pavasaṁ gharamhā.
sīlabbataṁ vāpi pahāya sabbaṁ
dhammañca sāvajjanavajjametaṁ
suddhī asuddhīti apatthayāno
virato care santimanuggahāya.
tamūpanissāya jigucchitaṁ vā
atha vāpi diṭṭhaṁ va sutaṁ mutaṁ vā
uddhaṁsarā suddhimanutthunanti
avītataṇhāse bhavābhavesu.
patthayamānassa hi jappitāni
pavedhitaṁ vāpi pakappitesu
cutūpapāto idha yassa natthi
sa kena vedheyya kuhiñci jappe 2-.
yamāhu dhammaṁ paramanti eke
tameva hīnanti panāhu aññe
sacco nu vādo katamo imesaṁ

footnote: 1 po. pajampati. 2 po. kuhiṁ pajappe.

page number: 511

sabbeva hīme kusalā vadānā.
sakañhi dhammaṁ paripuṇṇamāhu
aññassa dhammaṁ pana hīnamāhu
evampi viggayha vivādayanti
sakaṁ sakaṁ sammatimāhu 1- saccaṁ.
parassa ce vambhayitena hīno
na koci dhammesu visesi assa
puthūhi aññassa vadanti dhammaṁ
nihīnato samhi daḷhaṁ vadānā.
sadhammapūjā ca panā tatheva
yathā pasaṁsanti sakāyanāni
sabbe pavādā 2- tathivā bhaveyyuṁ
suddhīhi nesaṁ paccattameva.
na brāhmaṇassa paraneyyamatthi
dhammesu niccheyya samuggahītaṁ
tasmā vivādāni upātivatto
na hi seṭṭhato passati dhammamaññaṁ.
jānāmi passāmi tatheva etaṁ
diṭṭhiyā eke paccenti suddhiṁ
addakkhi ce kiñhi tumassa tena

footnote: 1 po. yu. sammutimāhu. 2 po. sabbeva vādā.

page number: 512

atisitvā aññena vadanti suddhiṁ.
passaṁ naro dakkhati 1- nāmarūpaṁ
disvāna vāññassati tāni ceva
kāmaṁ bāhuṁ passatu appakaṁ vā
na hi tena suddhiṁ kusalā vadanti.
nivissavādī na hi subbināyo
pakappitaṁ diṭṭhi purekkharāno
yannissito tattha subhaṁvadāno
suddhiṁvado 2- tattha tathaddasā so.
na brāhmaṇo kappamupeti saṅkhaṁ
na diṭṭhisārī napi ñāṇabandhu
ñatvā ca so sammatiyo puthujjā
upekkhati uggahaṇantimaññe.
visajja ganthāni munīdha loke
vivādajātesu na vaggasārī
santo asantesu upekkhako so
anuggaho uggahaṇantimaññe.
pubbāsave hitvā nave akubbaṁ
na chandagū nāpi nivissavādo
sa vippamutto diṭṭhigatehi dhīro

footnote: 1 yu. dakkhiti. 2 po. suddhivado.

page number: 513

na limpatī loke anattagarahī.
sa sabbadhammesu visenibhūto
yaṁ kiñci diṭṭhaṁ va 1- sutaṁ mutaṁ vā
sampannabhāro muni vippamutto
na kappiyo nūparato na (pts. sn, 179) patthiyoti bhagavāti.
mahāviyūhasuttaṁ terasamaṁ
------------
suttanipāte catutthassa aṭṭhakavaggassa cuddasamaṁ tuvaṭakasuttaṁ

[421] 14 pucchāmi taṁ ādiccabandhuṁ
vivekaṁ santipadañca mahesiṁ
kathaṁ disvā nibbāti bhikkhu
anupādiyāno lokasmiṁ kiñci.
mūlaṁ papañcasaṅkhāyā (ti bhagavā)
mantā asmīti sabbamuparuddhe
yā kāci taṇhā ajjhattaṁ
tāsaṁ vinayā sadā sato sikkhe.
yaṁ kiñci dhammaṁ abhijaññā 2-
ajjhattaṁ atha vāpi bahiddhā
na tena thāmaṁ kubbetha 3-

footnote: 1 po. ca. 2 po. dhammamabhijaññā. 3 po. kurubbetha.

page number: 514

na hi sā nibbuti sataṁ vuttā
seyyo na tena maññeyya
nīceyyo atha vāpi sarikkho
puṭṭho anekarūpehi
nātumānaṁ vikappayaṁ tiṭṭhe.
ajjhattameva upasame
na aññato 1- bhikkhu santimeseyya
ajjhattaṁ upasantassa
natthi attā kuto nirattaṁ vā 2-.
majjhe yathā samuddassa
ūmi no jāyati ṭhito hoti
evaṁ ṭhito anejassa
ussadaṁ bhikkhu na kareyya kuhiñci.
akittayi vivaṭacakkhu
sakkhidhammaṁ parissayavinayaṁ
paṭipadañca vadehi bhaddante
pāṭimokkhaṁ atha vāpi samādhiṁ.
cakkhūhi neva lolassa
gāmakathāya āvaraye sotaṁ
rase ca nānugijjheyya

footnote: 1 yu. nāññato. 2 po. va.

page number: 515

na ca mamāyetha kiñci lokasmiṁ.
phassena yadā phuṭṭhassa
paridevaṁ bhikkhu na kareyya
kuhiñci bhavañca nābhijappeyya
bheravesu ca na sampavedheyya.
annānamatho pānānaṁ
khādanīyānaṁ athopi vatthānaṁ
laddhā na sannidhiṁ kayirā
na ca parittase tāni alabhamāno.
jhāyī na pādalolassa
virame kukkuccā nappamajjeyya
atha vā āsanesu sayanesu
appasaddesu bhikkhu vihareyya.
niddaṁ bahulaṁ na kareyya
jāgariyaṁ bhajeyya ātāpī
tandiṁ māyaṁ hassaṁ khiḍḍaṁ
methunaṁ vippajahe savibhūsaṁ.
āthabbaṇaṁ supinaṁ lakkhaṇaṁ
no vidahe athopi nakkhattaṁ
virutañca gabbhakaraṇaṁ

page number: 516

tikicchaṁ māmako na seveyya.
nindāya nappavedheyya
na uṇṇameyya pasaṁsito bhikkhu
lobhaṁ saha macchariyena
kodhaṁ pesuṇiyañca panudeyya.
kayavikkaye na tiṭṭheyya
upavādaṁ bhikkhu na kareyya kuhiñci
gāme ca nābhisajjeyya
lābhakamyā janaṁ na lapayeyya.
na ca katthitā siyā bhikkhu
na ca vācaṁ payuttaṁ bhāseyya
pāgabbhiyaṁ na sikkheyya
kathaṁ vigāhikaṁ na katheyya.
mosavajje na niyyetha
sampajāno saṭhāni na kayirā
atha jīvitena paññāya
sīlabbatena nāññamatimaññe.
sutvā rusito bahuṁ vācaṁ
samaṇānaṁ vā puthuvacanānaṁ
pharusena nappaṭivajjā

page number: 517

na hi santo paṭisenikaronti.
etañca dhammamaññāya
vicinaṁ bhikkhu sadā sato sikkhe
santīti nibbutiṁ ñatvā
sāsane gotamassa nappamajjeyya.
abhibhū hi so anabhibhūto
sakkhidhammaṁ anītihamadassī
tasmā hi tassa bhagavato sāsane
appamatto sadā namassamanusikkheti bhagavāti.
tuvaṭakasuttaṁ cuddasamaṁ.
-------------
suttanipāte catutthassa aṭṭhakavaggassa
paṇṇarasamaṁ attadaṇḍasuttaṁ

[422] 15 attadaṇḍā bhayaṁ jātaṁ janaṁ passatha medhagaṁ
saṁvegaṁ kittayissāmi yathā saṁvijitaṁ mayā.
phandamānaṁ pajaṁ disvā macche appodake yathā
aññamaññehi byāruddhe disvā maṁ bhayamāsivi.
samantamasāro loko disā sabbā sameritā
icchaṁ bhavanamattano nāddasāsiṁ anositaṁ

page number: 518

osāne tveva byāruddhe disvā me aratī ahu
athettha sallamaddakkhiṁ duddasaṁ hadayanissitaṁ.
yena sallena otiṇṇo disā sabbā vidhāvati
tameva sallaṁ abbuyha na dhāvati na sīdati.
tattha sikkhānugīyanti ...............
(yāni loke gadhitāni) na tesu pasuto siyā
nibbijja sabbaso kāme sikkhe nibbānamattano.
sacco siyā appagabbho amāyo rittapesuṇo
akkodhano lobhapāpakaṁ 1- vevicchaṁ vitare muni.
niddaṁ tandiṁ sahe thīnaṁ pamādena na saṁvase
atimāne na tiṭṭheyya nibbānamanaso naro.
mosavajjena niyyetha rūpe snehaṁ na kubbaye
mānañca parijāneyya sāhasā virato care.
purāṇaṁ nābhinandeyya nave khantimakubbaye
hiyyamāne na soceyya ākāsaṁ na sito siyā.
gedhaṁ brūmi mahoghoti ājavaṁ brūmi jappanaṁ
ārammaṇaṁ pakappanaṁ kāmapaṅko duraccayo.
saccā avokkamma muni thale tiṭṭhati brāhmaṇo
sabbaso paṭinissajja sa ve santoti vuccati.
sa ve vidvā 2- sa vedagū ñatvā dhammaṁ anissito

footnote: 1 yu. lobhapāpaṁ. 2 po. viddhā.

page number: 519

sammā so loke iriyāno na pihetīdha kassaci.
yodha kāme accuttari 1- saṅgaṁ loke duraccayaṁ
na so socati nājjheti chinnasoto abandhano.
yaṁ pubbe taṁ visosehi pacchā te māhu kiñcanaṁ
majjhe ce no gahessasi upasanto carissasi.
sabbaso nāmarūpasmiṁ yassa natthi mamāyitaṁ
asatā ca na socati sa ve loke na jiyyati.
yassa natthi idaṁ meti paresaṁ cāpi 2- kiñcanaṁ
mamattaṁ so asaṁvindaṁ natthi meti na socati.
anuṭṭhuri 3- ananugiddho anejo sabbadhi samo
tamānisaṁsaṁ pabrūmi pucchito avikappinaṁ.
anejassa vijānato natthi kāci nisaṅkhati 4-
virato so viyārambhā khemaṁ passati sabbadhi.
na samesu na omesu na ussesu vadate muni
santo so vītamaccharo nādeti na nirassatīti bhagavāti.
attadaṇḍasuttaṁ paṇṇarasamaṁ.
----------

footnote: 1 po. accattari. yu. accatari. 2 yu. vāpi. 3 po. anuṭṭhari. yu.
footnote: aniṭṭhuri. 4 po. kācini saṅkhiti.

page number: 520

suttanipāte catutthassa aṭṭhakavaggassa
soḷasamaṁ sārīputtasuttaṁ

[423] 16 name diṭṭho ito pubbe (iccāyasmā sārīputto)
na suto uda kassaci
evaṁ vagguvado satthā tusitā gaṇimāgato.
sadevakassa lokassa yathā dissati cakkhumā
sabbantamaṁ vinodetvā ekova ratimajjhagā.
taṁ buddhaṁ asitaṁ tādiṁ akuhaṁ gaṇimāgataṁ
bahunnamidha baddhānaṁ atthī pañhena āgamaṁ
bhikkhuno vijigucchato bhajato rittamāsanaṁ
rukkhamūlaṁ susānaṁ vā pabbatānaṁ guhāsu vā
uccāvacesu sayanesu gīvanto tattha bheravā
yehi bhikkhu na vedheyya nigghose sayanāsane.
katī parissayā loke gacchato agataṁ disaṁ
ye bhikkhu abhisambhave pantamhi sayanāsane.
kyāssa byapathayo assu kyassassu idha gocarā
kāni sīlabbatānassa 1- pahitattassa bhikkhuno
kaṁ so sikkhaṁ samādāya ekodi nipako sato
kammāro rajatasseva niddhame malamattano.

footnote: 1 po. yu. sīlabbānāssu.

page number: 521

vijigucchamānassa yadidaṁ phāsu (sārīputtāti bhagavā)
rittāsanaṁ sayanaṁ sevato ce
sambodhikāmassa yathānudhammaṁ
tante pavakkhāmi yathā pajānaṁ.
pañcanna 1- dhīro bhayānaṁ na bhāye
bhikkhu sato sa pariyantacārī
ḍaṁsādhipātānaṁ siriṁsapānaṁ
manussaphassānaṁ catuppadānaṁ
paradhammikānampi na santaseyya
disvāpi tesaṁ bahubheravāni
athāparāni abhisambhaveyya
parissayāni kusalānuesī.
ātaṅkaphassena khudāya phuṭṭho
sītaṁ accuṇhaṁ adhivāsayeyya
so tehi phuṭṭho bahudhā anoko
viriyaṁ parakkamma daḷhaṁ kareyya.
theyyaṁ na kareyya na musā bhaṇeyya
mettāya phasse tasathāvarāni
yadāvilattaṁ manaso vijaññā
kaṇhassa pakkhoti vinodayeyya.

footnote: 1 po. yu. pañcannaṁ.

page number: 522

kodhātimānassa vasaṁ na gacche
mūlampi tesaṁ palikhañña tiṭṭhe
athappiyaṁ vā pana appiyaṁ vā
addhā bhavanto abhisambhaveyya.
paññaṁ purakkhatvā 1- kalyāṇapīti
vikkhambhaye tāni parissayāni
aratiṁ sahetha sayanamhi pante
caturo sahetha paridevadhamme
kiṁsū asissāmi kuvaṁ vā assissaṁ
dukkhaṁ vata settha 2- kuvajjasessaṁ
ete vitakke paridevaneyye
vinayetha sekkho aniketasārī.
annañca laddhā vasanañca kāle
mattaṁ so jaññā idha tosanatthaṁ
so tesu gutto yatacāri gāme
rusitopi vācaṁ pharusaṁ na vajjā.
okkhittacakkhu na ca pādalolo
jhānānuyutto bahujāgarassa
upekkhamārabbha samāhitatto
takkāsayaṁ kukkucciyūpachinde.

footnote: 1 po. purakkhitvā. 2 po. dukkhaṁ vasayetha.

page number: 523

cudito vacībhi satimābhinande
sabrahmacārīsu khilaṁ pabhinde
vācaṁ pamuñce kusalaṁ nātivelaṁ
janavādadhammāya na cetayeyya.
athāparaṁ pañca rajāni loke
yesaṁ satimā vinayāya sikkhe
rūpesu saddesu atho rasesu
gandhesu phassesu sahetha rāgaṁ.
etesu dhammesu vineyya chandaṁ
bhikkhu satimā suvimuttacitto
kālena so sammādhammaṁ parivīmaṁsamāno
ekodibhūto vihane tamaṁ soti bhagavāti.
sārīputtasuttaṁ soḷasamaṁ.
aṭṭhakavaggo catuttho.
tassuddānaṁ
kāmaguhañca duṭṭhā ca suddhañca paramaṁ jarā
metteyyo ca pasūro ca māgandī purabhedanaṁ
kalahaṁ dve ca byūhāni punareva tuvaṭṭakaṁ
attadaṇḍavaraṁ suttaṁ (pts. sn, 190) tena sārīputtena 1- soḷasa
iti etāni suttāni sabbānaṭṭhakavaggikāti.

footnote: 1 yu. therapañhena soḷasa.

page number: 524

suttanipāte pañcamo pārāyanavaggo
vatthukathā

[424] kosalānaṁ purā rammā aggamā dakkhiṇāpathaṁ
āciññaṁ patthayāno brāhmaṇo mantapāragū.
so assakassa visaye muḷakassa samāsane
vasī godhāvarīkule uñchena ca phalena ca.
tasseva upanissāya gāmo ca vipulo ahu
tato jātena āyena mahāyaññamakappayi
mahāyaññaṁ yajitvāna puna pāvisi assamaṁ.
tasmiṁ patipaviṭṭhamhi añño āgañchi brāhmaṇo
ugghaṭṭapādo tasito paṅkadanto rajassiro
so ca naṁ upasaṅkamma satāni pañca yācati.
tamenaṁ bāvarī disvā āsanena nimantayi
sukhañca kusalaṁ pucchi idaṁ vacanamabravi
yaṁ kho mamaṁ deyyadhammaṁ sabbaṁ visajjitammayā
anujānāhi me brahme natthi pañca satāni me.
sace me yācamānassa bhavaṁ nānupadassati
sattame divase tuyhaṁ muddhā phalatu sattadhā.

page number: 525

abhisaṅkharitvā kuhako bheravaṁ so akittayi
tassa taṁ vacanaṁ sutvā bāvarī dukkhito ahu
ussussati anāhāro sokasallasamappito
athopi evaṁcittassa 1- jhāne na ramatī mano.
utrasataṁ dukkhitaṁ disvā devatā atthakāminī
bāvariṁ upasaṅkamma idaṁ vacanamabravi
na so muddhaṁ pajānāti kuhako so dhanatthiko
muddhani muddhādhipāte ca 2- ñāṇaṁ tassa na vijjati.
bhotī carahi jānāti tamme akkhāhi pucchitā
muddhaṁ muddhādhipātañca taṁ suṇoma vaco tava.
ahampetaṁ 3- na jānāmi ñāṇamettha 4- na vijjati
muddhaṁ muddhādhipāto ca jinānaṁ heta 5- dassanaṁ.
atha ko carahi jānāti asmiṁ paṭhavimaṇḍale
muddhaṁ muddhādhipātañca taṁ me akkhāhi devate.
purā kapilavatthumhā nikkhanto lokanāyako
apacco okkākarājassa sakyaputto pabhaṅkaro.
so hi brāhmaṇa sambuddho sabbadhammāna pāragū
sabbābhiññābalappatto sabbadhammesu cakkhumā
sabbakammakkhayaṁ patto vimutto upadhikkhaye 6-
buddho so bhagavā loke dhammaṁ desesi cakkhumā

footnote: 1 po. cintentassa. 2 po. muddhaṁ muddhādhipāte vā. 3 po. ahametaṁ.
footnote: 4 po. yu. ñāṇampettha. 5 po. hettha. 6 yu. upadhisaṅkhaye.

page number: 526

taṁ tvaṁ gantvāna pucchassu so te taṁ byākarissati.
sambuddhoti vaco sutvā udaggo bāvarī ahu
sokassa tanuko āsi pītiñca vipulaṁ labhi.
so bāvarī attamano udaggo
taṁ devataṁ pucchati vedajāto
katamamhi 1- gāme nigamamhi vā pana
katamamhi vā janapade lokanātho
yattha gantvā namassemu
sambuddhaṁ dipaduttamaṁ.
sāvatthiyaṁ kosalamandire jino
pahūtapañño varabhūrimedhaso
so sakyaputto vidhuro anāsavo
muddhādhipātassa vidū narāsabho.
tato āmantayi sisse brāhmaṇe mantapārage 2-
etha māṇavā akkhissaṁ suṇotha vacanaṁ mama
yasseso dullabho loke pātubhāvo abhiṇhaso
svājja lokamhi uppanno sambuddho iti vissuto
khippaṁ gantvāna sāvatthiṁ passavho dipaduttamaṁ.
kathaṁ carahi jānemu disvā buddhoti brāhmaṇa
ajānataṁ no pabrūhi yathā jānemu taṁ mayaṁ.

footnote: 1 po. kathamhi. 2 po. mantapāragū.

page number: 527

āgatāni hi mantesu mahāpurisalakkhaṇā
dvattiṁsā ca byakkhyātā 1- samattā anupubbaso.
yassete honti gattesu mahāpurisalakkhaṇā
duveva tassa 2- gatiyo tatiyā hi na vijjati
sace agāraṁ āvasati 3- vijeyya paṭhaviṁ imaṁ
adaṇḍena asatthena dhammena manusāsati
sace ca so pabbajati agārā anagāriyaṁ
vivaṭacchado sambuddho arahā bhavati anuttaro.
jātigottañca lakkhaṇaṁ mante sisse punāpare
muddhaṁ muddhādhipātañca manasā yeva pucchatha.
anāvaraṇadassāvī yadi buddho bhavissati
manasā pucchite pañhe vācāya visajjessati.
bāvarissa vaco sutvā sissā soḷasa brāhmaṇā
ajito tissametteyyo puṇṇako atha mettagū
dhotako upasīvo ca nando ca atha hemako
todeyyakappā dubhayo jatukaṇṇī ca paṇḍito
bhadrāvudho udayo ca posālo cāpi brāhmaṇo
mogharājā ca medhāvī piṅgiyo ca mahāisi
paccekagaṇino sabbe sabbalokassa vissutā
jhāyī jhānaratā dhīrā pubbavāsanavāsitā

footnote: 1 po. byākhātā. yu. vyākhyātā. 2 po. dveyevassa.
footnote: 3 yu. ajjhāvasati.

page number: 528

bāvariṁ abhivādetvā katvā ca naṁ padakkhiṇaṁ
jaṭājinadharā sabbe pakkāmuṁ uttarāmukhā
muḷakassa 1- patiṭṭhānaṁ puraṁ 2- māhissatiṁ tadā
ujjeniṁ cāpi gonaddhaṁ vedisaṁ vanasavhayaṁ
kosambiṁ vāpi sāketaṁ sāvatthiñca puruttamaṁ
setabyaṁ kapilavatthuṁ kusinārañca mandiraṁ
pāvañca bhoganagaraṁ vesāliṁ māgadhaṁ puraṁ
pāsāṇakaṁ cetiyañca ramaṇīyaṁ manoramaṁ
tasitova udakaṁ 3- sītaṁ mahālābhaṁva vāṇijo
chāyaṁ ghammābhitatto ca turitā pabbatamāruhuṁ.
bhagavā ca tamhi samaye bhikkhusaṅghapurakkhato
bhikkhūnaṁ dhammaṁ deseti sīhova nadatī vane.
ajito addasa sambuddhaṁ vītaraṁsiṁva bhāṇumaṁ
candaṁ yathā paṇṇarase pāripūriṁ upāgataṁ.
athassa gatte disvāna paripūraṁ 4- viyañjanaṁ
ekamantaṁ ṭhito haṭṭho manopañhe apucchatha
ādissa jammanaṁ brūhi gottaṁ brūhi salakkhaṇaṁ
mantesu pāramiṁ brūhi katī vāceti brāhmaṇo.
vīsaṁ vassasataṁ āyu so ca gottena bāvarī
tīṇissa 5- lakkhaṇā gatte tiṇṇaṁ vedānapāragū

footnote: 1 yu. aḷakassa. 2 yu. purimaṁ .... 3 po. yu. tasitovudakaṁ. 4 yu. puripūrañca.
footnote: 5 yu. tīṇassa.

page number: 529

lakkhaṇe iti hāse ca sanighaṇḍusakeṭubhe
pañca satāni vāceti saddhamme pāramiṁ gato.
lakkhaṇānaṁ pavicayaṁ bāvarissa naruttama
taṇhacchida 1- pakāsehi mā no kaṅkhāyitaṁ ahu.
mukhaṁ jivhāya chādeti uṇṇāssa bhamukantare
kosohitaṁ vatthaguyhaṁ evaṁ jānāhi māṇava.
pucchaṁ hi kañci 2- asuṇanto sutvā pañhe byākate
vicinteti jano sabbo vedajāto katañjalī
ko nu devo vā brahmā vā indo vāpi sujampati
manasā pucchite pañhe kametaṁ paṭibhāsati.
muddhaṁ muddhādhipātañca bāvarī paripucchati
taṁ byākarohi bhagavā kaṅkhaṁ vinaya no ise.
avijjā muddhāti vijānāhi 3- vijjā muddhādhipātanī
saddhāsatisamādhīhi chandaviriyena saṁyutā.
tato vedena mahatā saṇṭhambhetvāna māṇavo
ekaṁsaṁ ajinaṁ katvā pādesu sirasā pati
bāvarī brāhmaṇo bhoto saha sissehi mārisa
udaggacitto sumano pāde vandati cakkhuma.
sukhito bāvarī hotu saha sissehi brāhmaṇo
tvaṁ vāpi 4- sukhito hohi ciraṁ jīvāhi māṇava.

footnote: 1 po. taṁ pucchaṁ. ma. kaṅkhacchida. 2 po. ma. yu. pucchañhi kiñci.
footnote: 3 ma. yu. jānāti. 4 ma. yu. tvañcāpi.

page number: 530

bāvarissa ca tuyhaṁ vā sabbesaṁ sabbasaṁsayaṁ
katāvakāsā pucchavho yaṅkiñci manasicchatha
sambuddhena katokāso nisīditvāna pañjalī
ajito paṭhamaṁ pañhaṁ tattha pucchi 1- tathāgatanti.
vatthugāthā niṭṭhitā.
--------------
suttanipāte pañcamassa pārāyanavaggassa paṭhamā ajitapañhā

[425] 1 kenassu nivuto loko (iccāyasmā ajito)
kenassu nappakāsati
kissābhilepanaṁ brūsi kiṁsu tassa mahabbhayaṁ.
avijjāya nivuto loko (ajitāti bhagavā)
vevicchā (pamādā) nappakāsati
jappābhilepanaṁ brūmi dukkhamassa mahabbhayaṁ.
savanti sabbadhi sotā (iccāyasmā ajito)
sotānaṁ kiṁ nivāraṇaṁ
sotānaṁ saṁvaraṁ brūhi kena sotā pithiyyare 2-.
yāni sotāni lokasmiṁ (ajitāti bhagavā) sati tesaṁ nivāraṇaṁ
sotānaṁ saṁvaraṁ brūmi paññāyete pithiyyare 3-.
paññā ceva satī ca 4- (iccāyasmā ajito) nāmarūpañca mārisa

footnote: 1 ma. yu. .. pucchā. ito paraṁ sabbattha īdisameva. 2-3 ma. pidhiyyare.
footnote: 4 ma. satiyañca.

page number: 531

etamme puṭṭho pabrūmi katthetaṁ uparujjhati.
yametaṁ pañhaṁ apucchi ajita taṁ vadāmi te
yattha nāmañca rūpañca asesaṁ uparujjhati
viññāṇassa nirodhena etthetaṁ uparujjhati.
ye ca saṅkhātadhammāse ye ca sekhā puthū idha
tesaṁ me nipako iriyaṁ puṭṭho pabrūhi mārisa.
kāmesu nābhigijjheyya manasānāvilo siyā
kusalo sabbadhammānaṁ sato bhikkhu paribbajeti.
ajitamāṇavakapañhā paṭhamā.
------------
suttanipāte pañcamassa pārāyanavaggassa
dutiyā tissametteyyapañhā

[426] 2 kodha santusito loke (iccāyasmā tissametteyyo 1-)
kassa no santi iñjitā
ko ubhantamabhiññāya majjhe mantā na limpati
kaṁ brūsi mahāpurisoti ko idha sibbanimaccagā 2-.
kāmesu brahmacariyavā (metteyyāti bhagavā)
vītataṇho sadā sato

footnote: 1 yu. tisso metteyyo. 2 ma. sibbinimaccagā.

page number: 532

saṅkhāya nibbuto bhikkhu tassa no santi iñjitā
so ubhantamabhiññāya majjhe mantā na limpati
taṁ brūmi mahāpurisoti so idha sibbanimaccagāti.
tissametteyyamāṇavakapañhā dutiyā.
-----------
suttanipāte pañcamassa pārāyanavaggassa tatiyā puṇṇakapañhā

[427] 3 anejaṁ mūladassāviṁ (iccāyasmā puṇṇako)
atthī pañhena āgamaṁ
kiṁ nissitā isayo manujā
khattiyā brāhmaṇā devatānaṁ
yaññamakappiṁsu 1- puthūdha 2- loke
pucchāmi taṁ bhagavā brūhi me taṁ.
ye kecime isayo manujā (puṇṇakāti bhagavā)
khattiyā brāhmaṇā devatānaṁ
yaññamakappiṁsu 1- puthūdha 2- loke
āsiṁsamānā puṇṇaka itthataṁ 3-
jaraṁ 4- sitā yaññamakappayiṁsu.
ye kecime isayo manujā (iccāyasmā puṇṇako)
khattiyā brāhmaṇā devatānaṁ

footnote: 1 po. yu. sabbattha yaññamakappayiṁsu. 2 yu. pudū idha. 3 ma. itthattaṁ.
footnote: yu. itthabhāvaṁ. 4 po. oraṁ.

page number: 533

kaññamakappiṁsu puthūdha loke
kaccissu te bhagavā (yaññapathe) appamattā
atāru jātiñca jarañca mārisa
pucchāmi taṁ bhagavā brūhi me taṁ.
āsiṁsanti 1- thomayanti (abhijappanti) juhanti (puṇṇakāti bhagavā)
kāmābhijappanti paṭicca lābhaṁ
te yājayogā bhavarāgarattā
nātariṁsu jātijaranti brūmi.
te ce 2- nātariṁsu yājayogā (iccāyasmā puṇṇako)
yaññehi jātiñca jarañca mārisa
atha ko carahi devamanussaloke
atāri jātiñca jarañca mārisa
pucchāmi taṁ bhagavā brūhi me taṁ.
saṅkhāya lokasmiṁ parovarāni 3- (puṇṇakāti bhagavā)
yassiñjitaṁ natthi kuhiñci loke
santo vidhūmo anigho nirāso
atāri so jātijarañca brūmīti.
puṇṇakamāṇavakapañhā tatiyā.
-------------

footnote: 1 po. ma. āsīsanti. 2 po. te ve nātariṁsu. 3 ma. paroparāni.

page number: 534

suttanipāte pañcamassa pārāyanavaggassa catutthī mettagūpañhā

[428] 4 pucchāmi taṁ bhagavā brūhi me taṁ (iccāyasmā mettagū)
maññāmi taṁ vedaguṁ bhāvitattaṁ
kuto nu dukkhā samupāgatāme 1-
ye keci lokasmiṁ anekarūpā.
dukkhassa ve 2- maṁ pabhavaṁ apucchasi (mettagūti bhagavā)
tante pavakkhāmi yathā pajānaṁ
upadhīnidānā pabhavanti dukkhā
ye keci lokasmiṁ anekarūpā
yo ve avidvā 3- upadhiṁ karoti
punappunaṁ dukkhamupeti mando
tasmā pajānaṁ 4- upadhiṁ na kayirā
dukkhassa jātippabhavānupassī.
yantaṁ apucchimha akittayi 5- no
aññaṁ 6- pucchāma 7- tadiṅgha brūhi
kathaṁ nu dhīrā vitaranti oghaṁ
jātijaraṁ 8- sokapariddavañca
tamme munī sādhu viyākarohi
tathā hi te vidito esa dhammo.

footnote: 1 ma. yu. samudāgaṇā ime. 2 po. ce. 3 po. aviddhā. 4 yu. tasmā
footnote: hi jānaṁ. 5 ma. yu. akittayī. 6 ma. yu. aññaṁ taṁ. 7 yu. pucchāmi.
footnote: 8 ma. jātiṁ jaraṁ.

page number: 535

kittayissāmi te dhammaṁ (mettagūti bhagavā) diṭṭhe dhamme anītihaṁ
yaṁ viditvā sato caraṁ tare loke visattikaṁ.
tañcāhaṁ abhinandāmi mahesi dhammamuttamaṁ
yaṁ viditvā sato caraṁ tare loke visattikaṁ.
yaṅkiñci sampajānāsi (mettagūti bhagavā)
uddhaṁ adho tiriyañcāpi majjhe
etesu nandiñca nivesanañca
panujja viññāṇaṁ bhave na tiṭṭhe
evaṁvihārī sato appamatto
bhikkhu caraṁ hitvā mamāyitāni
jātijaraṁ sokapariddavañca
idheva vidvā pajaheyya dukkhaṁ.
etābhinandāmi vaco mahesino
sukittitaṁ gotama nūpadhīkaṁ
addhā hi bhagavā pahāsi dukkhaṁ
tathā hi te vidito esa dhammo.
te cāpi nūna pajaheyyu dukkhaṁ
ye tvaṁ munī aṭṭhitaṁ ovadeyya
taṁ taṁ namassāmi samecca nāga
appeva maṁ (bhagavā) aṭṭhitaṁ ovadeyya.

page number: 536

yaṁ brāhmaṇaṁ vedaguṁ abhijaññaṁ 1-
akiñcanaṁ kāmabhave asattaṁ
addhā hi so oghamimaṁ atāri
tiṇṇo ca pāraṁ akhilo akaṅkho
vidvā ca so 2- vedagū naro idha
bhavābhave saṅgamimaṁ visajja
so vītataṇho anigho nirāso
atāri so jātijaranti brūmīti.
mettagūmāṇavakapañhā catutthī.
----------
suttanipāte pañcamassa pārāyanavaggassa pañcamī dhotakapañhā

[429] 5 pucchāmi taṁ bhagavā brūhimetaṁ (iccāyasmā dhotako)
vācābhikaṅkhāmi mahesi tuyhaṁ
tava sutvāna nigghosaṁ sikkhe nibbānamattano.
tena hātappaṁ karohi (dhotakāti bhagavā) idhevanipakosato
ito sutvāna nigghosaṁ sikkhe nibbānamattano.
passāmahaṁ devamanussaloke
akiñcanaṁ brāhmaṇaṁ iriyamānaṁ
taṁ taṁ namassāmi samantacakkhu

footnote: 1 ma. vedagumābhijaññā. yu. vedaguṁ ābhijaññā. 2 po. vidvā va so. ma.
footnote: vidvāva yo.

page number: 537

pamuñca maṁ sakka kathaṅkathāhi.
nāhaṁ samissāmi 1- pamocanāya
kathaṅkathiṁ dhotaka kañci loke
dhammañca seṭṭhaṁ ājānamāno 2-
evaṁ tvaṁ oghamimaṁ taresi.
anusāsa brahme karuṇāyamāno
vivekadhammaṁ yamahaṁ vijaññaṁ
yathāhaṁ ākāso ca 3- abyāpajjamāno
idheva santo asito careyyaṁ.
kittayissāmi te santiṁ (dhotakāti bhagavā) diṭṭhe dhamme anītihaṁ
yaṁ viditvā sato caraṁ tare loke visattikaṁ.
tañcāhaṁ abhinandāmi mahesi santimuttamaṁ
yaṁ viditvā sato caraṁ tare loke visattikaṁ.
yaṅkiñci sampajānāsi (dhotakāti bhagavā)
uddhaṁ adho tiriyañcāpi majjhe
evaṁ 4- viditvā saṅgoti loke
bhavābhavāya mākāsi taṇhanti.
dhotakamāṇavakapañhā pañcamī.
-------------

footnote: 1 ma. sahissāmi. yu. gamissāmi. 2 ma. abhijānamāno. 3 po. ma. va.
footnote: 4 ma. yu. etaṁ.

page number: 538

suttanipāte pañcamassa pārāyanavaggassa chaṭṭhī upasīvapañhā

[430] 6 eko ahaṁ sakka mahantamoghaṁ (iccāyasmā upasīvo)
anissito no visahāmi tārituṁ
ārammaṇaṁ brūhi samantacakkhu
yaṁ nissito oghamimaṁ tareyya.
ākiñcaññaṁ pekkhamā no satimā (upasīvāti bhagavā)
natthīti nissāya tarassu oghaṁ
kāme pahāya virato kathāhi
taṇhakkhayaṁ rattamahābhipassa.
sabbesu kāmesu yo vītarāgo (iccāyasmā upasīvo)
ākiñcaññaṁ nissito hitvamaññaṁ 1-
saññāvimokkhe parame vimutto 2-
tiṭṭhe nu so tattha anānuvāyī 3-.
sabbesu kāmesu yo vītarāgo (upasīvāti bhagavā)
ākiñcaññaṁ nissito hitvamaññaṁ 1-
saññāvimokkhe parame vimutto 2-
tiṭṭheyya so tattha anānuvāyī 3-
tiṭṭhe ce so tattha anānuvāyī 4-

footnote: 1 po. ma. hitvāmaññaṁ. 2 po. paramedhimutto. 3 ma. yu. anānuyāyī.

page number: 539

pūgampi vassānaṁ samantacakkhu
tattheva so sīti siyā vimutto
bhavetha 1- viññāṇaṁ tathāvidhassa.
acci yathā vātavegena khittaṁ 2- (upasīvāti bhagavā)
atthaṁ paleti na upeti saṅkhaṁ
evaṁ munī nāmakāyā vimutto
atthaṁ paleti na upeti saṅkhaṁ.
atthaṅgato so uda vā so natthi 3-
udāhu ve sassatiyā arogo
tamme munī sādhu viyākarohi
tathā hi te vidito esa dhammo.
atthaṅgatassa na pamāṇamatthi (upasīvāti bhagavā)
yena naṁ vajju 4- taṁ tassa natthi
sabbesu dhammesu samūhatesu
samūhatā vādapathāpi sabbeti.
upasīvamāṇavakapañhā chaṭṭhī.
---------
suttanipāte pañcamassa pārāyanavaggassa sattamā nandapañhā.

[431] 7 santi loke munayo (iccāyasmā nando)
janā vadanti tayidaṁ kathaṁ su

footnote: 1 po. ma. cavetha. 2 po. ma. khittā. yu. khitto. 3 po. so na pahanamatthi.
footnote: 4 po. vajjā tantassa ... ma. vajjuṁ.

page number: 540

Ñāṇūpapannaṁ muni no 1- vadanti
udāhu ve jīvitenūpapannaṁ.
na diṭṭhiyā na sutiyā na ñāṇena (na sīlabbatena)
munīdha nanda kusalā vadanti
visenikatvā anighā nirāsā
vadanti 2- ye te munayoti brūmi.
ye kecime samaṇabrāhmaṇā se (iccāyasmā nando)
diṭṭhe 3- sutenāpi vadanti suddhiṁ
sīlabbatenāpi vadanti suddhiṁ
anekarūpena vadanti suddhiṁ.
kaccissu te (bhagavā) tattha yathā carantā
atāru jātiñca jarañca mārisa
pucchāmi taṁ bhagavā brūhi me taṁ.
ye kecime samaṇabrāhmaṇā se (nandāti bhagavā)
diṭṭhe 3- sutenāpi vadanti suddhiṁ
sīlabbatenāpi vadanti suddhiṁ
anekarūpena vadanti suddhiṁ
kiñcāpi te tattha yathā caranti 4-
nātariṁsu jātijaranti brūmi.

footnote: 1 ma. yu. no muniṁ vadanti. 2 ma. yu. caranti. 3 ma. diṭṭhassu tenāpi.
footnote: 4 po. vadanti.

page number: 541

ye kecime samaṇabrāhmaṇā se (iccāyasmā nando)
diṭṭhe sutenāpi vadanti suddhiṁ
sīlabbatenāpi vadanti suddhiṁ
anekarūpena vadanti suddhiṁ
te ce 1- muni brūsi anoghatiṇṇe
atha ko carahi devamanussaloke
atāri jātiñca jarañca mārisa
pucchāmi taṁ bhagavā brūhi me taṁ.
nāhaṁ sabbe samaṇabrāhmaṇā se (nandāti bhagavā)
jātijarāya nivutāti brūmi
yesīdha diṭṭhaṁ va sutaṁ mutaṁ vā
sīlabbataṁ vāpi pahāya sabbaṁ
anekarūpampi pahāya sabbaṁ
taṇhaṁ pariññāya anāsavā ye 2-
te ve narā oghatiṇṇāti brūmi.
etābhinandāmi vaco mahesino
sukittitaṁ gotama nūpadhīkaṁ
yesīdha diṭṭhaṁ va sutaṁ mutaṁ vā
sīlabbataṁ vāpi pahāya sabbaṁ

footnote: 1 po. ve. yu. sace. 2 po. ma. yu. se.

page number: 542

anekarūpampi pahāya sabbaṁ
taṇhaṁ pariññāya anāsavā ye
ahampi te oghatiṇṇāti brūmīti.
nandamāṇavakapañhā sattamā.
------------
suttanipāte pañcamassa pārāyanavaggassa aṭṭhamā hemakapañhā

[432] 8 yeme pubbe viyākaṁsu (iccāyasmā hemako)
(huraṁ gotamasāsanā)
iccāsi iti bhavissati sabbantaṁ itihītihaṁ
sabbantaṁ takkavaḍḍhanaṁ
(nāhaṁ tattha abhiramiṁ)
tvañca me dhammamakkhāhi taṇhānigghātanaṁ muni
yaṁ viditvā sato caraṁ tare loke visattikaṁ.
idha diṭṭhasutamutaṁ 1- (viññātesu) piyarūpesu hemaka
chandarāgavinodanaṁ nibbānapadamaccutaṁ
etadaññāya ye satā diṭṭhadhammābhinibbutā
upasantā ca te satā 2- tiṇṇā loke visattikanti.
hemakamāṇavakapañhā aṭṭhamā.
---------

footnote: 1 po. diṭṭhaṁ sutaṁ mutaṁ. ma. yu. diṭṭhasutamutaviññātesu. 2 ma. yu. sadā.

page number: 543

suttanipāte pañcamassa pārāyanavaggassa navamā todeyyapañhā

[433] 9 yasmiṁ kāmā na vasanti (iccāyasmā todeyyo)
taṇhā yassa na vijjati
kathaṅkathā ca yo tiṇṇo vimokkho tassa kīdiso.
yasmiṁ kāmā na vasanti (todeyyāti bhagavā) taṇhā yassa na vijjati
kathaṅkathā ca yo tiṇṇo vimokkho tassa nāparo.
nirāsaso 1- so uda āsasāno
paññāṇavāso uda paññakappī
muniṁ ahaṁ sakka yathā 2- vijaññaṁ
tamme viyācikkha samantacakkhu.
nirāsaso 3- so na ca 

[4]- āsasāno
paññāṇavāso na ca paññakappī
evampi todeyya muniṁ vijāna
akiñcanaṁ kāmabhave asattanti.
todeyyamāṇavakapañhā navamā.
---------

footnote: 1-3 po. yu. nirāsayo. 2 po. kathaṁ. 4 yu. so.

page number: 544

suttanipāte pañcamassa pārāyanavaggassa dasamā kappapañhā

[434] 10 majjhe sarasmiṁ tiṭṭhataṁ (iccāyasmā kappo)
oghe jāte mahabbhaye
jarāmaccuparetānaṁ dīpaṁ pabrūhi mārisa
tvañca me dīpamakkhāhi yathāyidaṁ nāparaṁ siyā.
majjhe sarasmiṁ tiṭṭhataṁ (kappāti bhagavā) oghe jāte mahabbhaye
jarāmaccuparetānaṁ dīpaṁ pabrūmi kappa te.
akiñcanaṁ anādānaṁ etaṁ dīpaṁ anāparaṁ
nibbānaṁ iti naṁ brūmi jarāmaccuparikkhayaṁ.
etadaññāya ye satā diṭṭhadhammābhinibbutā
na te māravasānugā na te mārassa paṭṭhagūti 1-.
kappamāṇavakapañhā dasamā.
-----------
suttanipāte pañcamassa pārāyanavaggassa
ekādasamā jatukaṇṇīpañhā

[435] 11 sutvānahaṁ vīra akāmakāmiṁ (iccāyasmā jatukaṇṇī)
oghātigaṁ puṭṭhumakāmamāgamaṁ
santīpadaṁ brūhi sahājanetta 2-

footnote: 1 ma. yu. paddhagūti. 2 ma. sahajanetta.

page number: 545

yathātacchaṁ bhagavā brūhi me taṁ
bhagavā hi kāme abhibhuyya iriyati
(ādiccova paṭhaviṁ tejī tejasā)
parittapaññassa me bhūripañña
ācikkha dhammaṁ yamahaṁ vijaññaṁ
jātijarāya idha vippahānaṁ.
kāmesu vinaya gedhaṁ (jatukaṇṇīti bhagavā) nekkhammaṁ daṭṭhu khemato
uggahitaṁ nirattaṁ vā mā te vijjittha kiñcanaṁ
yaṁ pubbe taṁ visosehi pacchā te māhu kiñcanaṁ
majjhe ce no gahessasi upasanto carissasi
sabbaso nāmarūpasmiṁ vītagedhassa brāhmaṇa
āsavāssa na vijjanti yehi maccuvasaṁ vajeti.
jatukaṇṇīmāṇavakapañhā ekādasamā.
-------------
suttanipāte pañcamassa pārāyanavaggassa
dvādasamā bhadrāvudhapañhā

[436] 12 okañjahaṁ taṇhacchidaṁ anejaṁ (iccāyasmā bhadrāvudho)
nandiñjahaṁ oghatiṇṇaṁ vimuttaṁ
kappañjahaṁ abhiyāce sumedhaṁ

page number: 546

sutvāna nāgassa apanamissanti 1- ito
nānājanā janapadehi saṅgatā
tava vīra vākyaṁ abhikaṅkhamānā
tesaṁ tuvaṁ sādhu viyākarohi
tathā hi te vidito esa dhammo.
ādānataṇhaṁ vinayetha sabbaṁ (bhadrāvudhāti bhagavā)
uddhaṁ adho tiriyañcāpi majjhe
yaṁ yañhi lokasmiṁ upādiyanti
teneva māro anveti jantuṁ
tasmā pajānaṁ na upādiyetha
bhikkhu sato kiñcanaṁ sabbaloke
ādānasatte iti pekkhamāno
pajaṁ imaṁ maccudheyyaṁ visattanti.
bhadrāvudhamāṇavakapañhā dvādasamā.
------------
suttanipāte pañcamassa pārāyanavaggassa terasamā udayapañhā

[437] 13 jhāyiṁ virajamāsinaṁ (iccāyasmā udayo) katakiccaṁ anāsavaṁ
pāraguṁ sabbadhammānaṁ atthī pañhena āgamaṁ
aññaṁ vimokkhaṁ pabrūhi avijjāya pabhedanaṁ.

footnote: 1 po. apakamissanti.

page number: 547

pahānaṁ kāmachandānaṁ (udayāti bhagavā) domanassāna cūbhayaṁ
thīnassa ca panudanaṁ 1- kukkuccānaṁ nivāraṇaṁ
upekkhāsatisaṁsuddhaṁ dhammatakkapurejavaṁ
aññaṁ vimokkhaṁ 2- pabrūmi avijjāya pabhedanaṁ.
kiṁsu saññojano loko kiṁsu tassa vicāraṇā
kissassa vippahānena nibbānaṁ iti vuccati.
nandisaññojano loko vitakkassa vicāraṇā
taṇhāya vippahānena nibbānaṁ iti vuccati.
kathaṁsatassa carato viññāṇaṁ uparujjhati
bhavantaṁ puṭṭhumāgamma taṁ sujhoma vaco tava.
ajjhattañca bahiddhā ca vedanaṁ nābhinandato
evaṁsatassa carato viññāṇaṁ uparujjhatīti.
udayamāṇavakapañhā terasamā.
-----------
suttanipāte pañcamassa pārāyanavaggassa cuddasamā posālapañhā

[438] 14 yo atītaṁ ādisati (iccāyasmā posālo)
anejo chinnasaṁsayo
pāragū 3- sabbadhammānaṁ atthī pañhena āgamaṁ

footnote: 1 po. ma. panūdanaṁ. 2 po. ma. yu. aññāvimokkhaṁ. 3 ma. pāraguṁ.

page number: 548

vibhūtarūpasaññissa sabbakāyappahāyino
ajjhattañca bahiddhā ca natthi kiñcīti passato
ñāṇaṁ sakkānupucchāmi kathaṁ neyyo tathāvidho.
viññāṇaṭṭhitiyo sabbā (posālāti bhagavā)
abhijānaṁ tathāgato
tiṭṭhantamenaṁ jānāti vimuttaṁ tapparāyanaṁ
ākiñcaññāsambhavaṁ 1- nandisaññojanaṁ iti
evamevaṁ 2- abhiññāya tato tattha vipassati
evaṁ 3- ñāṇaṁ kathaṁ 4- tassa brāhmaṇassa vusīmatoti.
posālamāṇavakapañhā cuddasamā.
-------------
suttanipāte pañcamassa pārāyanavaggassa
paṇṇarasamā mogharājapañhā

[439] 15 dvāhaṁ sakka 5- apucchissaṁ (iccāyasmā moghārājā)
na me byākāsi cakkhumā 6-
yāvatatiyañca devisi byākarotīti me sutaṁ
ayaṁ loko paro loko brahmaloko sadevako
diṭṭhinte nābhijānāmi gotamassa yasassino

footnote: 1 ma. ākiññasambhavaṁ ñatvā. yu. --- ñatvā. 2 po. ma. evametaṁ.
footnote: 3 ma. etaṁ. 4 po. tathā. 5 ma. yu. sakkaṁ. 6 po. cakkhuma.

page number: 549

evaṁ abhikkantadassāviṁ atthī pañhena āgamaṁ
kathaṁ lokaṁ avekkhantaṁ maccurājā na passati.
suññato lokaṁ avekkhassu mogharāja sadā sato
attānudiṭṭhiṁ ūhacca evaṁ maccutaro siyā
evaṁ lokaṁ avekkhantaṁ maccurājā na passatīti.
mogharājamāṇavakapañhā paṇṇarasamā.
-------------
suttanipāte pañcamassa pārāyanavaggassa
soḷasamā piṅgiyapañhā

[440] 16 jiṇṇohamasmī abalo vivaṇṇo 1- (iccāyasmā piṅgiyo)
nettā na suddhā savanaṁ na phāsu
māhampanassaṁ 2- momuho antarāya 3-
ācikkha dhammaṁ yamahaṁ vijaññaṁ
jātijarāya idha vippahānaṁ.
disvāna rūpesu vihaññamāne (piṅgiyāti bhagavā)
ruppanti rūpesu janā pamattā
tasmā tuvaṁ piṅgiya appamatto
jahassu rūpaṁ apunabbhavāya.
disā catasso vidisā catasso

footnote: 1 ma. yu. vītavaṇṇo. 2 po. māhannassa. ma. yu. māhaṁnassaṁ.
footnote: 3 po. ma. antarāva.

page number: 550

uddhaṁ adho dasa disā imāyo
na tuyhaṁ adiṭṭhaṁ asutāmutaṁ vā 1-
atho aviññātaṁ kiñcimatthi 2- loke
ācikkha dhammaṁ yamahaṁ vijaññaṁ
jātijarāya idha vippahānaṁ.
tañhādhipanne manuje pekkhamāno (piṅgiyāti bhagavā)
santāpajāte jarasāparete
tasmā tuvaṁ piṅgiya appamatto
jahassu taṇhaṁ apunabbhavāyāti.
piṅgiyamāṇavakapañhā soḷasamā.
------------

[441] idamavoca bhagavā magadhesu viharanto pāsāṇacetiye 3-
paricārikasoḷasannaṁ brāhmaṇānaṁ ajjhiṭṭho pañhaṁ 4- byākāsi.
ekamekassa cepi pañhassa atthamaññāya dhammamaññāya dhammānudhammaṁ
paṭipajjeyya gaccheyyeva jarāmaraṇassa pāraṁ gamanīyā ime
dhammāti tasmā imassa dhammapariyāyassa pārāyanantveva adhivacanaṁ.

[442] ajito tissametteyyo puṇṇako atha mettagū
dhotako upasīvo ca nando ca atha hemako
todeyyakappā dubhayo jatukaṇṇī ca paṇḍito
bhadrāvudho udayo ca posālo cāpi brāhmaṇo

footnote: 1 po. ma. asutaṁ mutaṁ. yu. asutaṁ mutaṁ vā. 2 po. kiñcinamatthi. ma. yu.
footnote: kiñcanamatthi. 3 ma. yu. pāsāṇake cetiye. 4 ma. puṭṭho puṭṭho.
footnote: yu. puṭṭho puṭṭho paṇhe.

page number: 551

mogharājā ca medhāvī piṅgiyo ca mahā isi
ete buddhamupāgañchuṁ 1- sampannacaraṇaṁ isiṁ
pucchantā nipuṇe pañhe buddhaseṭṭhaṁ upāgamuṁ.
tesaṁ buddho byākāsi pañhe puṭṭhe 2- yathātathaṁ
pañhānaṁ veyyākaraṇena tosesi brāhmaṇe muni.
te tositā cakkhumatā buddhenādiccabandhunā
brahmacariyamacariṁsu varapaññassa santike.
ekamekassa pañhassa yathā buddhena desitaṁ
tathā yo paṭipajjeyya gacche pāraṁ apārato 3-
apārā pāraṁ gaccheyya bhāvento maggamuttamaṁ.
maggo so paragamanāya tasmā parāyanaṁ iti.
---------------

[443] pārāyanamanugāyissaṁ (iccāyasmā piṅgiyo)
(yathā addakkhi tathā akkhāti) 4- vimalo bhūrimedhaso
nikkāmo 5- nibbuto nāgo 6- kissa hetu musā bhaṇe.
pahīnamalamohassa mānamakkhappahāyino
handāhaṁ kittayissāmi giraṁ vaṇṇūpasañhitaṁ.
tamonudo buddho samantacakkhu
lokantagū sabbabhavātivatto
anāsavo sabbadukkhappahāno 7-

footnote: 1 po. buddhapāgacchuṁ. ma. buddhaṁ upāgacchuṁ. yu. ... upāgañchuṁ. 2 ma. yu.
footnote: puṭṭho. 3 po. apārako. 4 ma. yathāddakkhi tathākkhāsi. 5 po. nikkamo.
footnote: 6 ma. nibbano nāgo. yu. nibbāno nātho. 7 ma. yu. --- pahīno.

page number: 552

saccavhayo brahmupāsito 1- me.
dijo yathā kubbanakaṁ pahāya
bahupphalaṁ kānanaṁ āvaseyya
evampahaṁ appadasse pahāya
mahodadhiṁ haṁsarivajjhapatto 2-.
ye me pubbe viyākaṁsu (huraṁ gotamasāsanā)
iccāsi iti bhavissati sabbantaṁ itihītihaṁ
sabbantaṁ takkavaḍḍhanaṁ
(nāhaṁ tattha abhiramiṁ) 3-.
eko tamanudāsīno jutimā so pabhaṅkaro
gotamo bhūripaññāṇo gotamo bhūrimedhaso
yo me dhammamadesesi sandiṭṭhikamakālikaṁ
taṇhakkhayamanītikaṁ yassa natthi upamā kvaci.
kinnu tamhā vippavasasi muhuttamapi piṅgiya
gotamā bhūripaññāṇā gotamā bhūrimedhasā
yo te dhammamadesesi sandiṭṭhikamakālikaṁ
taṇhakkhayamanītikaṁ yassa natthi upamā kvaci.
nāhaṁ tamhā vippavasāmi muhuttamapi brāhmaṇa
gotamā bhūripaññāṇā gotamā bhūrimedhasā
yo me dhammamadesesi sandiṭṭhikamakālikaṁ

footnote: 1 ma. yu. brahme upāsito. 2 po. haṁsorivajjhuppatto. ma. haṁsoriva ajjhapatto.
footnote: yu. haṁsavo ajjhapatto. 3 ma. yu. nā ... minti natthi.

page number: 553

taṇhakkhayamanītikaṁ yassa natthi upamā kvaci.
passāmi naṁ manasā cakkhunāva
rattindivaṁ brāhmaṇa appamatto
namassamāno vivasāmi 1- rattiṁ
teneva maññāmi avippavāsaṁ.
saddhā ca pīti ca mano sati ca
nāmenti 2- me gotamasāsanamhā
yaṁ yaṁ 3- disaṁ vajati bhūripañño
sa tena teneva natohamasmi.
jiṇṇassa me dubbalathāmakassa
teneva kāyo na paleti tattha
saṅkappayantāya vajāmi niccaṁ
mano hi me brāhmaṇa tena yutto.
paṅke (sayāno) pariphandamāno dīpā dīpaṁ upallaviṁ 4-
athaddasāsiṁ sambuddhaṁ oghatiṇṇamanāsavaṁ
yathā ahu vakkali muttasaddho
bhadrāvudho āḷavigotamo ca
evameva tvampi pamuñcassu saddhaṁ
gamissasi tvaṁ piṅgiya maccudheyyassa pāraṁ.
esa bhiyyo pasīdāmi sutvāna munino vaco

footnote: 1 po. ma. yu. vivasemi. 2 po. nāmeti. ma. yu. nāpentime. 3 po. yañca.
footnote: 4 ma. yu. upaplaviṁ.

page number: 554

vivaṭacchado sambuddho akhilo paṭibhāṇavā
adhideve abhiññāya sabbaṁ vedi parovaraṁ 1-
pañhānantakaro satthā kaṅkhīnaṁ paṭijānataṁ
asaṁhiraṁ asaṅkuppaṁ yassa natthi upamā kvaci.
addhā gamissāmi na mettha kaṅkhā
evaṁ maṁ dhārehi adhimuttacittanti.
pārāyanavaggo pañcamo.
--------
suttanipāte suttuddānaṁ

[444] urago dhaniyopi ca khaggavisāṇo kasi
cundo bhavo punadeva vasalo ca karaṇīyañca
hemavato atha yakkho vijayaṁ suttavaraṁ muni 2-.
seṭṭho paṭhamakaṭṭhapavaro vaggo
dvādasasuttadharo suvibhatto
desito cakkhumatā vimalena
suyyati vaggavaro uragoti.
ratanāmagandho hirimaṅgalanāmo
sūcilomakapilo ca brāhmaṇadhammo
nāvā kiṁsīlauṭṭhāno ca

footnote: 1 ma. varovaraṁ. 2 ma. vijayasuttaṁ munisuttavaranti.

page number: 555

rāhulo ca punapi vaṅgīso
sammāparibbājaniyo 1- ca tattha
dhammikasuttavaro suvibhatto
cuddasasuttadharo dutiyamhi
cūḷakavaggavaroti tamāhu.
pabbajjaṁ padhānasubhāsitanāmo
puraḷāso punareva 2- māgho ca
sabhiyakeṇiyameva sallanāmo
vāseṭṭhavaro kokālikopi 3- ca
nāḷakasuttavaro suvibhatto
taṁ anupassī tathā punadeva
dvādasasuttadharo tatiyamhi
suyyati vaggavaro mahānāmo.
kāmaguhaṭṭhakaduṭṭhaṭṭhakanāmo
suddhaṭṭhavaro paramaṭṭhakanāmo
jarāmettiyasuttavaro suvibhatto
pasūramāgandiyo ca pūrabhedo 4-
kalahavivādo ubho viyuhā ca
tuvaṭakāttadaṇḍasārīputtā ca
soḷasasuttadharo catutthamhi

footnote: 1 ma. sammāparibbājanīyopicettha. 2 ma. punadeva. 3 ma. kālikopica.
footnote: 4 ma. pasūramāgaṇḍiyā purābhedo.

page number: 556

aṭṭhakavaggavaroti tamāhu.
magadhe janapade ramaṇīye
desavare katapuññanivese
pāsāṇakacetiyavare suvibhatte
vasī bhagavā gaṇaseṭṭho
ubhayaṁ vā puṇṇasamāgataṁ yamhi
dvādasayojaniyā parisāya
soḷasabrāhmaṇānaṁ kira puṭṭho
pucchāya soḷasapañhakammiyā
nippakāsayi dhammamadāsi
atthapakāsakabyañjanapuṇṇaṁ
dhammamadesesi parakhemajaniyaṁ
lokahitāya jino dipadaggo.
suttavaraṁ bahudhammavicitraṁ
sabbakilesamocanahetuṁ 1-
desayi suttavaraṁ dipadaggo.
byañjanamatthapadasamayuttaṁ
akkharasaññitaopamaggāḷhaṁ
lokavicāraṇañāṇapabhaggaṁ
desayi suttavaraṁ dipadaggo.

footnote: 1 ma. ... pamocanahetuṁ.

page number: 557

rāgamale amalaṁ vimalaggaṁ
dosamale amalaṁ vimalaggaṁ
mohamale amalaṁ vimalaggaṁ
lokavicāraṇañāṇapabhaggaṁ
desayi suttavaraṁ dipadaggo.
klesamale amalaṁ vimalaggaṁ
duccaritamale amalaṁ vimalaggaṁ
lokavicāraṇañāṇapabhaggaṁ
desayi suttavaraṁ dipadaggo.
āsavabandhanayogakilesaṁ
nivaraṇāni ca tīṇi ca malāni
tassa kilesapamocanahetuṁ
desayi suttavaraṁ dipadaggo.
nimmalasabbakilesapanūdanaṁ
rāgavirāgamanejamasokaṁ
santapaṇītasududdasadhammaṁ
desayi suttavaraṁ dipadaggo.
rāgañca dosañca bhañjitasantaṁ 1-
yoni ca duggatipañcaviññāṇaṁ
taṇhātalaratacchedanatāṇapamokkhaṁ 2-

footnote: 1 ma. ... dosakamabhañjitasantaṁ. 2 ma. taṇhāratacchadanatāṇalatā ....

page number: 558

desayi suttavaraṁ dipadaggo.
gambhīraduddasasaṇhanipuṇaṁ
paṇḍitavedaniyanipuṇatthaṁ 1-
lokavicāraṇañāṇapabhaggaṁ
desayi suttavaraṁ dipadaggo.
navaṅgakusumadhuvalavebharaṇaṁ 2-
indriyajjhānavimokkhavibhattaṁ
aṭṭhaṅgikamaggavaraṁ varayānaṁ
desayi suttavaraṁ dipadaggo.
somupamaṁ vimalaṁ parisuddhaṁ
aṇṇavamupamā ratanasucittaṁ
pupphasamaṁ ravimūpamatejaṁ
desayi suttavaraṁ dipadaggo.
khemasivaṁ sukhasītalasantaṁ
maccuttāṇaparamatthaṁ
tassa sunibbutadassanahetuṁ
desayi suttavaraṁ dipadaggo.
suttanipāto niṭṭhito.
------------

footnote: 1 ma. -- vedaniyaṁ ---. 2 ma. ---- mālagīveyyaṁ.

